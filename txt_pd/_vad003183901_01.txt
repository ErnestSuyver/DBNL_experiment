



Vaderlandsche Letteroefeningen 
Jaargang 1839


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1839.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. 74, 789: op deze pagina's staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.
Deel 2, p. 267, 820: in het origineel is een gedeelte van de tekst slecht leesbaar. In deze digitale editie is ‘[.]’ geplaatst.
Deel 2, p. 673-676: deze pagina's ontbreken in het exemplaar dat wij gebruikt hebben en zijn daarom helaas niet opgenomen in deze digitale versie.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1839.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1839.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1839.

[deel 1, pagina 705]
REGISTER

VAN DE

Boekbeschouwing.

A.

Aa, (C.P.E. Robidé van der) Volksverhalen en Legenden. Iste D. Arnh. bij J.A. Nijhoff.	699
Aardrijksk. Leesboek. IIIde en IVde Aflev. Dev. bij A.J. van den Sigtenhorst.	486
Abbring, (H.J.) Het Dal Kerah. II Deelen. Gron. bij C.M. van Bolhuis Hoitsema.	119
- - - Geron, of de Oude van den Berg. Iste D. Gron. bij P.S. Barghoorn.	123
- - - Fragmenten uit mijne Aanteekeningen. Iste D. Gron. bij J.H. Bolt.	581
- - - Keur van kleine Geschiedenissen enz. Iste St. Utr. bij L.E. Bosch.	581
Ackersdijck, (J.) Iets over het ontwerp eener Giro- of Handelsbank. Rott. bij W. Messchert.	435
Afgestorvene in Afrika. (De) II Deelen. Haarl. bij Erven. F. Bohn.	574
Albrecht, (J.T.E.) De Hoofdpijnen enz. Gron. bij J. Oomkens.	689
Almanak voor 1839. (Nederl. Muzen-) Amst. bij J. Immerzeel, Jr.	86
- - - (Nederl. Volks-) Amst. bij J.H. en G. van Heteren.	86


[deel 1, pagina 706]

Almanak. (Geldersche Volks-) Arnb. bij C.A. Thieme.	86
- (Zeeuwsche Volks-) Zierikz. bij J. van de Velde Olivier.	86
- (Groninger Volks-) Gron. bij J. Oomkens.	86
- (Utrechtsche Volks-) Utr. bij J.G. Andriessen.	86
- (Drentsche Volks-) Koev. bij D.H.v.d. Scheer.	86
- voor 1839. (Noord-Holl. Volks-) Amst. bij J.P. Heukelom.	86
- ter bevordering van kennis en goeden smaak. Gron. bij J. Oomkens, Jr.	86
- (Schiedamsche) Schied. bij M. Goude.	86
- tot gezelligOnderhoud. Dev. bij A. ter Gunne.	87
- (Bijbelsche) Amst. bij C.A. Spin.	87
- (Miniatuur-) Utr. bij L.E. Bosch en Zoon.	87
- (Zuid-Holl. Volks-) 's Hag. bij Erven Doorman en J.D. Steuerwald.	141
- (Overijsselsche) Dev. bij J. de Lange.	141
- (Groninger Studenten-) Gron. bij W. van Boekeren.	141
- (Amsterd. Studenten-) Amst. bij J.D. Sijbrandi.	141
Alting, (J.H. Carpentier) Iets over den Zondag. Purmer. bij D. Broedelet en Comp.	687
Amerikaansche Volkplanters. (De) Dev. bij A. ter Gunne.	452
Ami (L') des petits Enfans. La Haye, chez A. Kloots.	407
Amshoff, (M.A.) Herinnering van Godsd. feestv. Koev. bij D.H. van der Scheer.	598
Andral, (G.) Grondbeginselen der Ontleedkunde. Iste D. Amst. bij S. de Grebber.	418
Anne Grey. II Deelen. Amst. bij J.D. Sijbrandi.	393
Anslijn, (N.) Viertal Verhandelingen. Alkm. bij H.J. van Vloten.	655
Astraea, Verz. van Regtsgedingen. Iste St. Rott. bij T.J. Wijnhoven Hendriksen.	298
Aubigné, (J.H. Merle d') Gesch. der Hervorming enz. IIIde en IVde Aflev. Rott. bij van der Meer en Verbruggen.	97


[deel 1, pagina 707]

Aurelia, enz. Rott. bij H. Nijgh.	676

B.

Baak, (M.) Het zilveren landelijk Feest.	228
Backer, (C.) Iets over Gooiland, enz. Amst. bij J. Müller.	170
Bakker, (J.A.) Wijsgeerige Verhandelingen. Rott. bij M. Wijt en Zonen.	612
Bast, (de) Manuel d'Escrime. La Haye, chez J. Kips J. Hz.	665
Bergh, (L.Ph.C. van den) De leer der Vokaalspelling. Rott. bij T.J. Wijnhoven Hendriksen.	542
Beusekom, (E.T. van) Allerlei. Amst. bij J.F. Schleijer.	38
- - - - III November. Ida. Amst. bij J.F. Schleijer.	547
Bewijs (Eenvoudig) voor de Drieëenheid. Amst. bij J.J. Hamelau Tacke.	283
Biben, (A.) Oud Hollands Deugd. Edam, bij J.L. Rolff.	702
Biernatzki, (J.C.) De Geloofswegen, enz. Kampen, bij K. van Hulst.	370
Bilderbeck, (L.F. Vrijheer von) De Kleine Bultenaar. II Deelen. Leeuw. bij J.W. Brouwer.	132
Blanken, (H. van) De Maan en hare Bewoners. Zwolle, bij J.J. Tijl.	300
- - - Theodosius van Tripoli, over den Bol. Zwolle, bij J.J. Tijl.	300
Bleekrode, (S.) Verz. van Verhandelingen over de Ziekten der Kinderen. Iste St. Gron. bij J. Oomkens.	329
- Technologie. Vde en VIde Aflev. Gron. bij P.S. Barghoorn.	487
Blicher, (S.S.) Novellen, Gron. bij J. Oomkens.	676
Bloemen, (Noordsche) enz. Gron. bij R.J. Schierbeek.	177
Boon, (Abr.) Dissertatio Theologica. Gron. ex off. W. Zuidema.	145
Bosch, (L.E.) Iets over Paus Adriaan VI. Utr. bij L.E. Bosch.	269
Bosdijk, (J.F.) Dichterlijke Boogontspanning. Schoonh. bij S.E. van Nooten.	179


[deel 1, pagina 708]

Bosdijk, (J.F.) Agneta van Kruininge. Amst. bij C.L. Schleijer.	361
Bosscha, (J.) Neêrlands Heldendaden te Land. Aflev. XIV-XXIII. Leeuw. bij G.T.N. Suringar.	125
Bouilly, (J.N.) Herinneringen uit mijn leven. Iste D. Gron. bij J. Oomkens.	545
Bouricius, (L.G.) Over de Gevangenissen in Nederland. Leeuw. bij L. Schierbeek.	112
Brand Echausier, Encijclop. Atlas. Aslev. I-VI. Amst. bij L. van der Vinne.	539
Bretschneider, (K.G.) De Godgeleerdheid en de Omwenteling. Leeuw. bij L. Schierbeek.	365
- (H.G.) Over de Privilegiën van den Roomschen Stoel. Zaltb. bij J. Noman en Zoon.	602
Brigitta Chiarini. Amst. bij J.C. van Kesteren.	703
Broek in Waterland, Dichtst. Amst. bij W. Brave.	140
Broes, (W.) Filip van Marnix. Iste D. en IIden D. Iste St. Amst. bij J. van der Hey en Zoon.	650
Brouwer, (P. van Limburg) Histoire de la Civilisation des Grees. T. III et IV. Gron. chez W. van Boekeren.	156, 287
- - - - Proeve eener Recensie, enz. Gron. bij W. van Boekeren.	441
Bruggencate, (G. Ten) Gedichten. 's Hag. bij S. de Visser en Zoon.	389
Bruid (Aan de) van den Erfprins.	503
Buchner, (E.C.) en D. van Dockum, Bijdragen over de Ziekten der Vrouwen. Iste D. Iste S. Amst. bij S. de Grebber.	328
Buddingh, (D.) Verh. over de Noordsche Godenleer. Utr. bij L.E. Bosch.	542
Bulwer, (E.L.) Het Beleg van Grenada. Amst. bij M. II. Schonekat.	674
Burlage, (J.H.) Academische Tafereelen. Utr. bij N. van der Monde.	357
Burij, (Charlotte) De Echtbreekster. Amst. bij J.H. en G. van Heteren.	135
- - Tryvelyan, eene Familiegesch. enz. II Deelen. Haarl. bij de Wed. A. Loosjes, Pz.	135
Bijdragen tot de Oude Letterkunde. Iste St. Utr. bij Kemink en Zoon.	698


[deel 1, pagina 709]

C.

Calisch, (E.M.) Gedichten. 's Hag. bij K. Fuhri.	627
Campe, (J.H.) Columbus, Cortez, Pizarro. II Deelen. Amst. bij ten Brink en de Vries.	452
Camphuysen, (D. Rz.) Uitgez. stichtelijke Gedichten. Utr. bij van Paddenburg en Comp.	667
Catechismus in de Leerstukken des Geloofs. Amst. bij J.A. Marjée.	644
Chablot, (M.B.) De Doodstrijd van den Britschen Luipaard. Amst. en Medemb. bij L. van Bakkenes en L.C. Vermande.	104
Choulant, (L.) Handl. tot de Geneesk. Praktijk. Utr. bij C. van der Post.	460
Christemeijer, (B.J.) Nieuwe Bijdragen tot de Geschiedenis van het Strafregt. Schoonh. bij S.E. van Nooten.	401
Chumaceiro, (A.M.) enz. Zestal Leerredenen. Amst. bij Belinfante en de Vita.	233
Chijs, (P.C. van der) Tijdschrift voor Munt- en Penningkunde. VIIIste St. Leid. bij S. en J. Luchtmans.	70
Clavareau, (A.) Etrennes Nationales. Maestr. chez F. Burij-Lefebvre.	392
Clemens, (C.H.) Algem. Geschiedenis voor Jongelieden. Nijm. bij D.J. Haspels.	335
- - - Nederl. Volksverhalen en Romancen. Nijm. bij D.J. Haspels.	364
Collet, Gedenkschriften. Amst. bij Gebr. Diederichs.	701
Cooley, (W.) Geschied. der Aardrijkskundige Ontdekkingen. IIde-IVde D. Haarl. bij F. Bohn.	204
Cooper, (J.F.) Lionel Lincoln. II Deelen. Amst. bij J.F. Schleijer.	403
Coquerel, (A.) Sermons. Leide, chez C.C. van der Hoek.	1
Costerus, (P.J.) Iets over Vaderlandsliefde. Utr. bij van Paddenburg en Comp.	115
Craon, (Prinses van) Henri Perçy. 's Hag. bij A. Kloots.	679
Creutzberg, (L.G.Th.) Bijb. Geschiedenis voor jeugdige Christenen. Iste D.	335


[deel 1, pagina 710]

D.

Damsté, (R.) Voorlez. over het Geloof aan een Leven na dit leven. Gron. bij J. Oomkens.	195
Dermout, (I.J.) Leerrede ter gedachtenis van Nederlands Verlossing. 's Hag. bij S. de Visser en Zoon.	325
Dichtbundeltje voor de Jeugd. Hoorn, bij Gebr. Vermande.	44
Doorenbos, (B.) Dissertatio Theologica. Gron. apud J. Oomkens.	189
Douchez, (F.) Abregé de l'Histoire de la Patrie. II Parties. Amst. chez G. Portielje.	476
Dresselhuys, (H.C.) Albrecht Beyling enz. IIde D. Amst. bij G. Portielje.	406
Dumas, (A.) Acté. Dev. bij M. Ballot.	636
Dusseau, (P.J.V.) Dichterlijke Mengelingen. Winsch. bij J. Huisingh.	498

E.

Echtviering (Ter) van den Erfprins. Rott. bij M. Wijt en Zonen.	630
Edeling, (A.C.) Dagboek eener Reis naar Rusland. Doesb. bij Kets en Lambrechts.	130
Elvira van Swanenburgh. Rott. bij van der Meer en Verbruggen.	308
Engelen, (A.W.) Dichterlijke Nanuts-Voorlezing. Gron. bij W. van Boekeren.	399
- - - Kusjens, naar Janus Secundus. Gron. bij W. van Boekeren.	546
- - - Algemeene Gesch. der Wereld. IIde D. Gron. bij W. van Boekeren.	653
Episoden uit de Regering van Graaf Willem I. Rott. bij A. Wijnands.	216
Escher, (H.) Leven en gevoelens van J.J. Hesz. Amst. bij J.F. Schleijer.	240
Euthijmia. IIde St. Rott. bij H.W. van Harderwijk enz.	487
Eyk, (J.P. Sprenger van) Vaderl. Spreekwoorden uit het Dierenrijk. Rott. bij Mensing en van Westreenen.	310
- - - - - Tafereelen uit het Boek Esther. Rott. bij Mensing en van Westreenen.	513


[deel 1, pagina 711]

F.

Felice, (G. de) De Man naar de Wereld. Rott. bij van der Meer en Verbruggen.	138
Fonseca, (A.L. de) La Politique, dégagée des illusions liberales. II Volumes. La Haye, chez J. Kips.	257
Foppe, (H.J.) De brave Vrouw. Amst. bij M. Westerman en Zoon en C. van Hulst.	316
Friederich, (G.) De Vrijmetselarij en de Propaganda. Amst. bij Gebr. Diederichs.	488
Fries, (De Vrije) Iste D. Iste en IIde St. Leeuw. bij G.T.N. Suringar.	485

G.

Gedachten over eene Vereeniging onder de Israëliten. Amst. bij Wed. A. Cramer.	260
Gelegenheidsverzen van V.C. Amst. bij C.A. Spin.	184
Gesprekken der Dooden. Gron. bij W. van Boekeren.	467
's Gravesande, (G.J.) Beginselen der Doorzigtkunde. Zwolle, bij W.E. Buitenweerd.	215
Greb, (F.H.) November 1813 herdacht. 's Hag. bij W.P. van Stockum.	138
- - - Tooneelen uit het dagelijksch leven. Dordr. bij van Houtrijve en Bredius.	490
Greuve, (F.C. de) Brieven in antwoord op die van Prof. van Heusde. Gron. bij P. van Zweeden.	376
Groen van Prinsterer, (G.) Archives de la Maison d'Orange-Nassau. Tom. V et VI. Leide, chez S. et J. Luchtmans.	558
Gymnasium, (Het) als stedelijke inrigting. Leyden, bij P.H. van den Heuvell.	622

H.

Haar, (B. ter) Joannes en Theagenes. Arnh. bij J.A. Nijhoff.	263
Hack, (M.) Bijbel en Christendom. Amst. bij ten Brink en de Vries.	327
Hage, (J. van den) De Schaapherder. IV Deelen. Amst. bij J.M.E. Meijer.	395
Handboek (Chronol.) der Alg. Geschiedenis. Haarl. bij de Erven F. Bohn.	536


[deel 1, pagina 712]

Harris, (J.) en S. Charters. De Geldzucht enz. Rott. bij van der Meer en Verbruggen.	150
Hart. (De zwakheid van het menschelijk) Rott. bij Mensing en van Westreenen.	402
Hartstogten. Familietafereelen. Dev. bij J. de Lange.	81
Haverkamp, (H.J.) Afwiss. van Ernst en Boert. Amst. bij N.M. Bergman.	584
Hazelhoff, Nuttige Tijdkorter. Gron. bij P.S. Barghoorn.	87
Hazenberg, (H.J.) Dissertatio. Lugd. Bat. apud H.W. Hazenberg.	170
Heeckeren van Brandsenburg, (F.J. von) Beschr. van Nederl. Gedenkpenningen. Utr. bij R. Natan.	209
Heeringen, (G. von) Mijne Reis naar Portugal. III Deelen. Dev. bij M. Ballot.	301
Heldring, (O.G.) M. van Geuns, Over de sterke Dranken. Gron. bij J. Oomkens.	440
Heller, (R.) De Sluikhandelaar. Gron. bij J.H. Bolt.	634
Hengel, (W.A. van) Comment. perpetuus in Ep. ad Philipp. Lugd. Bat. et Amst. apud S. et J. Luchtmans et J. Müller.	454
Hentzepeter, (H.) De teekenen der Tijden. Rott. bij T.J. Wijnhoven Hendriksen.	156
Herschell, (J.F.W.) Handleiding tot beoefen. der Sterrekunde. Iste en IIde Aflev. Fran. bij G. IJpma.	522
Hertum, (J. van) Over de Longziekte van het Rundvee. Zierikz. bij P. de Looze.	424
Hesz, (J.J.) Geschied. der Israëliten. IIIde-VIde en VII D. Dev. bij A.J. van den Sigtenhorst.	240, 597
Het is niet goed dat de Mensch alleen zij. Amst. bij J.P. Spaan.	702
Heusde, (J.A.C. van) Disquisitio de L. Aelio Stilone. Traj. ad Rh. apud R. Natan.	472
Hieronimus Jamaar. 's Hag. bij W.P. van Stockum.	219
Hoekstra, (S.) Jezus voorgesteld. Iste D. Medemb. bij L.C. Vermande.	593
Hoeufft, (J.H.) Verz. van Fransche Woorden. Iste St. Breda, bij Broese en Comp.	482
Hoëvell, (W.R. van) Harp en Psalter. Gron. bij J. Oomkens.	387
Hofstede de Groot, (P.) Groningens Bevrijding in 1672. Gron. bij J. Oomkens	54


[deel 1, pagina 713]

Holland en Duitschland. Dordr. bij van Houtrijve en Bredius.	625
Honert, (T.J. van den) Disputatio. Amst. typis C.A. Spin.	321
Hoop, Jr. (A. van der) Het Klaverblad. Rott. bij H. Nijgh.	34
Huet, (D.J.) Feestrede. Leyd. bij S. en J. Luchtmans.	372
Hulde aan de nagedachtenis der Koningin. Amst. bij J.F. Schleijer.	73
Hull, (W. van den) Over de Hollandsche Duinen. Haarl. bij de Erven F. Bohn.	429
Huwelijkstrouw. Amst. bij S. de Grebber.	40
Huygens, (C.) De Zeestraat, uitgegeven door J.G. la Lau. 's Hage en Amst. bij Gebr. van Cleeff.	494

J.

Jaarboekje van de Regterlijke Magt. Gorinch. bij J. Noorduyn.	86
- voor 1839. (Rotterdamsch) Rott. bij A. Wijnands.	141
Jager, (A. de) Taalk. Handleiding tot de Staten-overzetting. Rott. bij T.J. Wijnhoven Hendriksen.	213
- - - Taalk. Magazijn. IIden D. IIde St. Rott. bij T.J. Wijnhoven Hendriksen.	542
James, (G.P.R.) Philip August. II Deelen. Amst. bij J.M.E. Meijer.	133
- - - - Eene onder duizend. III Deelen. Amst. bij G. Portielje.	671
Jan van Montfoort. Amst. bij J.C. van Kesteren.	678
Janssonius, (R. Bennink) Grunoos Zegefeest. Gron. bij J. Oomkens.	138
Jappé, (J.H.) Modellen enz. Gron. bij J. Oomkens.	131
Jerusalem verwoest. Rott. bij A. Wijnands.	192
Jongstra, (A.F.) Pleitrede, enz. Heerenv. bij F. Hessel.	170
Jörg, (J.C.G.) Handboek der Kinderziekten. Leeuw. bij L. Schierbeek.	329


[deel 1, pagina 714]

K.

Kampen, (N.G. van) Levens van beroemde Nederlanders. Haarl. bij de Erven F. Bohn.	526
Kannegiesser, (K.L.) Beknopte Gesch. der Wijsbegeerte. Rott. bij van der Meer en Verbruggen.	549
Kanter, (B.Ph. de) Gedichten. 's Hag. bij W.P. van Stockum.	502
Kaspar Hauser, enz. Kamp. bij K. van Hulst.	701
Kasteel (Het) van Lovel. Amst. bij J.C. van Kesteren.	635
Keller's (V.) Nalatenschap. Iste D. Leeuw. bij G.T.N. Suringar.	455
Kneppelhout, (J.) Souvenirs d'un Voyage à Paris. Leyde, P.H. van den Heuvell.	623
Koetsveld, (C.E. van) De Vriend der Kranken. Amst. bij Ipenbuur en van Seldam.	54
- - - - Het Gebed der Godvruchtigen. Iste D. Amst. bij J.F. Schleijer.	597
Kool, (J.A.) Onderzoek enz. Amst. bij P. Ellerman.	692
Koornairen. Verhalen. Amst. bij J.C. van Kesteren.	41
Krabbendam, Rz. (J.) De Vrijwilliger. Amst. bij L. van der Vinne.	83
Krafft, (A.) Gulmineh. Gron. bij W. Zuidema.	136
Kuyper, Gz. (H.) Rosemunda Clifford. Hoorn, bij Gebr. Vermande.	36

L.

Laan, (P.J.) Tiental Leerredenen. Utr. bij J.G. van Terveen en Zoon.	416
- - - Tweede Tiental Leerredenen. Ald.	597
Lamartine, (A. de) Herinneringen enz. gedurende eene Reize naar het Oosten. IVde D. Breda, bij F.P. Sterk.	573
Land, (A.L.) Handleiding bij het onderzoek van Lijken. Leeuw. bij G.T.N. Suringar.	164
Laval, (Lottin de) Robert de Tweede. II Deelen. Dordr. bij H. Lagerwey.	275
Lax, (L.) Schetsen uit de Nederlanden. Dordr. bij van Houtrijve en Bredius.	583
Ledeboer, Az. (L.V.) Ernstig Woord. Amst. bij R. Stemvers.	98


[deel 1, pagina 715]

Lefranc, (E.) De Bisschop van Luik gedaagd enz.	243
Lehmann, (J.F.) Wenken betrekkelijk den omgang met Krankzinnigen. Gron. bij R.J. Schierbeek.	244
Lennep, (J. van) Onze Voorouders. Iste D. Amst. bij P. Meijer Warnars.	76
- - - Jacobaas Weeklacht. Amst. bij P. Meijer Warnars.	444
Lessman, (D.) De Heidensche Molen. Il Deelen. Leeuw. bij G.T.N. Suringar.	134
Lisco, (F.G.) De Gelijkenissen van onzen Heer. 's Hag. bij K. Führi.	50
Lord, (P.B.) Volksnatuurkunde van den Mensch. IIde D. Amst. bij Gebr. Diederichs.	196
Louise de Mont-Didier, enz. Amst. bij C. van Goor.	82
Lublink Weddik, (B.T.) Leven en Bedrijf van M. Luther. IIde D. Amst. bij G. Portielje.	681
Lulofs, (B.H.) J. van den Vondel opgehelderd. Gron. bij J.B. Wolters.	344

M.

Maas, (G. Brandt) Gedichten. IIde St. Amst. bij R. Stemvers.	85
Mabé, Jr. (P.) Handboek voor Notarissen. IIde D. Haarl. bij de Wed. A. Loosjes, Pz.	342
Machiavelli, (N.) Lessen van Staatkunde, enz. Rott. bij T.J. Wijnhoven Hendriksen.	351
Magnin, (J.S.) Geschiedk. Overzigt. Iste St. Gron. bij J. Oomkens.	697
Maria van Egmond. Amst. bij J.C. van Kesteren.	224
Maronier, (H.) Gedichten. Rott. bij A. Wijnands.	449
Marryat, (Kapt.) Vlaggejonker Easy. II Deelen. Dev. bij M. Ballot.	222
Meerburg, (G.F. Gezelle) Opmerkingen over het Bidden. 's Hag. bij J. van Golverdinge.	284
Meerten, geb. Schilperoort, (A.B. van) Uitspanningsuren. Schoonh. bij S.E. van Nooten.	43
Mees, (W.C.) Proeve eener Geschiedenis van het Bankwezen. Rott. bij W. Messchert.	197
Memorie betrekkelijk W.C. Brade. Iste St. Amst. bij S. de Grebber.	484


[deel 1, pagina 716]

Menzel, (W.) Reis naar Italië. Dordr. bij H. Lagerwey.	172
Meurs, (C.G. van) Mijne Belofte. 's Hag. bij K. Führi.	499
Meyboom, (C.) Beginselen der Teekenkunde. Gron. bij J. Oomkens.	312
Meijer, (G.J.) Nalezingen op het Leven van Jezus, enz. Gron. bij J. Oomkens.	385
Meylink, (B.) Proeve over het Apothekerswezen. Dev. bij A.J. van den Sigtenhorst.	514
Miniatuur-Bibliotheek. I-XXIste St. Dordr. bij P. Los, Gzn.	362
Mollet, (J.E.) Notice Historique etc. Amst. chez S. de la Chaux et Fils.	436
Morier, (J.) Luchtkasteelen. II Deelen. Haarl. bij de Erven F. Bohn.	673
Moulin, (E.) Historische Kamperkronijk. Iste D. Kampen, bij de Erven A. Valckenier.	474
Muller, (S.) Leerrede ter ged. van 25-jarige Evangeliebediening. Amst. bij J. Muller.	596
Muston, (C.R.) Vijftal Leerredenen. Rott. bij van der Meer en Verbruggen.	93

N.

Nagedachtenis (Ter) van R. van Wijk, Jz. Zwartsl. bij R. van Wijk, Anthz.	501
Neueck, (Pfijffer von) Schetsen van Java. Amst. bij J.C. van Kesteren.	434
Noodt, (W.W.) Gedichten. Leeuw. bij L. Schierbeek.	547
Noothoorn, (A.E. van) Walfoort. Zaltb. bij J. Noman en Zoon.	83
- - - - Aliboron, enz. Zaltb. bij J. Noman en Zoon.	591
- - - - De Tooverkol. II Deelen. Zaltb. bij J. Noman en Zoon.	635
Nösselt, (J.) Alg. Geschiedenis, voor Jongelieden. Iste D. Amst. bij G. Portielje.	255


[deel 1, pagina 717]

O.

Olshausen, (H.) De Echtheid der Schriften des N.V. Rott. bij van der Meer en Verbruggen.	510
Onsenoort, (A.G. van) Geschiedenis der Oogheelkunde. Utr. bij N. van der Monde.	12
- - - - De Kunst om de Oogen te verplegen. Utr. bij N. van der Monde.	12
Ontzwaveling van den Hippocreen-ontzwavelaar. Alkm. bij H.J. van Vloten.	631
Opdorp, (J.H. van) Adressen. Breda, bij F.P. Sterk.	693
Ott, (F.A.) Handboek der Heelk. Instrumenten- en Verbandenleer. VI Afl. Rott. bij P.H. van den Heuvell.	56, 101, 608
Overbeek, Jr. (J.) Een Dag in het Kamp bij Rijen. Amst. bij J.D. Sijbrandi.	504

P.

Paulding, (J.K.) Sijbrand Westbroek. II Deelen. Arnh. bij C.A. Thieme.	223
Pauline van Saalberg. Amst. bij J.C. van Kesteren.	404
Peter uit den ouden Burg. Dev. bij J. de Lange.	673
Plokker, (W.) Jacob Simonsz. de Rijk. 's Hag. bij A. Kloots.	450
Pol, (H.) Grieksche Tafereelen. IIde St. Amst. bij J.H. en G. van Heteren.	175
Poppe, (J.H.M.) Gesch. der Uitvindingen. Iste St. Zutph. bij W.J. Thieme.	649
Pythagoriana. Hoorn, bij Gebr. Vermande.	23

R.

Radeliffe, (Anna) De Abdis enz. Il Deelen. Amst. bij J.C. van Kesteren.	307
Radijs, (A.) Aan mijne jeugdige Medechristenen. Dev. bij J. de Lange.	100
- - De Familie van Andouse. Iste D. Doesb. bij Kets en Lambrechts.	270
- - Bijb. Huisboek. IIIde St. Doesb. bij Kets en Lambrechts.	597


[deel 1, pagina 718]

Rafn, (C.C.) Narigten omtrent de Ontdekking van Amerika. Leeuw. bij L. Schierbeek.	353
Raumer, (F. von) Maria Stuart en Elizabeth. Iste D. 's Hag. bij J. Kips, J.H. Zn.	128
Reddingius, Gz. (J.H.) Leidraad voor Armbesturen. Gron. bij J. Oomkens.	286
Reed, (A.) en J. Mattheson, Verhaal van het Bezoek der Amer. Kerken. Rott. bij Mensing en van Westreenen.	532
Rehburgh, (W. van) De Graaf en zijn Raad. II Deelen. Amst. bij J.M.E. Meijer.	359
Rein, (L.) Philips de Schoone enz. Amst. bij J.C. van Kesteren.	703
Reinhard, (F.V.) Proeve over het Plan enz. Gron. bij W. Zuidema.	8
- - - De waardij van de Kerkhervorming. Leyd. bij P.H. van den Heuvell.	368
Reize om de Wereld. Iste D. Leid. bij D. du Mortier en Zoon.	534
Rellstab, (L.) Nieuwe Sentiment. Reizen. Iste en IIde D. Zaltb. bij J. Noman en Zoon.	30
- - - - - IIIde D.	226
- - Stillevens. IIde D. Gron. bij W. van Boekeren.	81
- - Elvira. Amst. bij J.C. van Kesteren.	176
- - Scherts en Ernst. Zaltb. bij J. Noman en Zoon.	272
- - De Strandbewoners. Amst. bij Gebr. Diederichs.	405
Rickli, (K.) Het wezen des Christendoms. Rott. bij T.J. Wijnhoven Hendriksen.	505
Rietscheutgalmen. Winsch. bij J. Huisingh.	226
Roover. (De) Een Drentsch Verhaal. Koev. bij D.H. van der Scheer.	304
Ross, (J.) Reizen en Lotgevallen. Amst. bij ten Brink en de Vries.	276
Roussel, (P.) Het stelsel van de Vrouw, enz. Iste St. Amst. bij H.D. Santbergen.	373
Roussel, (J.) Het Heidensche Rome. Rott. bij van der Meer en Verbruggen.	556
Roy, (J.J. le) De Verh. van P. van der Willigen getoetst. Rott. bij van der Meer en Verbruggen.	553


[deel 1, pagina 719]

Russel, (M.) Palestina. II Deelen. Amst. bij G. Portielje.	409

S.

Savignac, (Mevr. de) Gelijkenissen van Jezus. Leeuw. bij L. Schierbeek.	407
Schaaff, (J.H. van der) Proeve van Geregtelijk geneesk. Onderzoek. Amst. bij M. Schooneveld en Zoon.	26
Scheffer, (H.) De Verstooten Zoon. II Deelen. 's Hag. bij A. Kloots.	137
Schipper, (L.) Gedichtjes voor Kinderen. Haarl. bij de Erven F. Bohn.	451
Schilperoort, (T. Olivier) Herinneringen uit Engeland. II Deelen. Kamp. bij K. van Hulst.	251
Schlosser, (F.C.) Geschiedenis der achttiende Eeuw enz. Iste D. Gron. bij W. van Boekeren.	430
Schmid, (H.) Voorlez. over het wezen der Wijsbegeerte. Iste Afd. Gron. bij P. van Zweeden.	462
Schoppe, (A.) Octavia. Dev. bij A. ter Gunne.	42
- - Arthur en Daringha. II Deelen. Haarl. bij de Wed. A. Loosjes, Pz.	133
Schotel, (G.D.J.) Kerkelijk Dordrecht. Iste Aflev. Dordr. bij van Houtrijve en Bredius.	153
Schroeder Steinmetz, (L.A.) Vertoog over het Strafwezen. Gron. bij W. van Boekeren.	576
Schubert, (G.H.) Het Leven van J.F. Oberlin. Dev. bij M. Ballot.	354
Schijnblinde. (De) Utr. bij L.E. Bosch.	136
Sebastian, (A.A.) Naschrift over Jicht en Scrofulosis. Gron. bij M. Smit.	374
Sedgwick, (Miss) Hope Leslie. Dev. bij M. Ballot.	674
Senden, (G.H. van) 's Konings Verjaardag. Gron. bij J. Oomkens.	53
Sieburgh, (H.N.) Ada van Holland. II Deelen. Amst. bij Gebr. Diederichs.	318
Siegenbeek, (M.) Schets eener Gesch. van den Oud-Nederl. Staat. Leid. bij S. en J. Luchtmans.	475
- - Redev. ter gedachtenis van 6 Dec. 1813. Leid. bij S. en J. Luchtmans.	476
Sifflé, (A.F.) Antigone. Amst. bij M. Westerman en Zoon en C. van Hulst.	626


[deel 1, pagina 720]

Sloos, (A.R.) Victor. Amst. bij J.C. van Kesteren.	704
Smith, (H.) Verhalen uit de vroegste Eeuwen des Christendoms. Amst. bij J.C. van Kesteren.	218
Sonstral, (J.H.) Oranjes Wederkomst. Willemsoord, bij C. Bakker.	307
Souillé, (F.) De Burggraaf de Beziers. Schied. bij de Munnik en Wijnands.	274
Spall, (T. van) Afscheidsrede. Breda, bij F.P. Sterk.	54
- - - Aanleid. tot Godsd. Overdenkingen. Julij-Dec. 's Hag. bij A. Kloots.	241
- - - Museum voor Jongelieden. Isten D. Iste en IIde St. Dordr. bij P. Los, Gzn.	406
Spencer, (E.) Reizen in Circassië. Amst. bij Gebr. Diederichs.	477
Spindler, (C.) De Pest te Marseille, enz. Haarl. bij de Erven F. Bohn.	80
- - Het Testament, enz. Amst. bij J.C. van Kesteren.	81
- - De Koning van Sion. III Deelen. Amst. bij C.L. Schleijer.	671
Staatspartijen. (De Engelsche) Kamp. bij K. van Hulst.	576
Staring, (A.C.W.) Kleine Verhalen. Arnh. bij J.A. Nijhoff.	174
Steenderen, (A. van) Iets ter Nagedachtenis van F. Hoekstra. Fran. bij J.F. Jongs.	448
Sterk, (J.W. Elink) Over den Schrik in het Grieksche Treurspel. Leid bij H.W. Hazenberg.	17
Stirm, (C.H.) Verdediging des Christendoms. Iste D. Gron. bij J.B. Wolters.	45
- - - - - - IIde D.	637
Stolle, (F.) 1813. II Deelen. Gron. bij W. van Boekeren.	675
- - Elba en Waterloo. II Deelen. Gron. bij R.J. Schierbeek.	675
Stijl, (S.) Nagelaten Gedichten. Leeuw. en Harl. bij G.T.N. Suringar en M. van der Plaats.	315
Sybrandi, (K.) Afscheidsrede. Amst. bij J.D. Sybrandi.	52
Székhely, (L.H.) Georg Schobri. Gron. bij M. Smit.	137

T.

Timmer, (H.) Verhand. over de Verbeeldingskracht. Gron. bij J. Oomkens.	269
Timmerman, (W.C.) Bijdr. tot de Geschied. van de Bouwkunde. 's Hag. bij A. Kloots.	572


[deel 1, pagina 721]

Tooneelen uit het Oorlogsleven. II Deelen. Leeuw. bij J.W. Brouwer.	541
Trekken uit het Leven van Vrouwen. 's Hag. bij A. Kloots.	81
Treskow, (A. von) Reistafereelen. Gron. bij J.H. Bolt.	352
Tromlitz, (A. von) Hedwig. Amst. bij J.C. van Kesteren.	132
- - - De Kluizenaar van Furnatsch. Amst. bij P. van Rossen.	672
- - - De Minnarijen van Maria Stuart. Amst. bij J.C. van Kesteren.	672
- - - Maria en Christiaan II. Amst. bij J.C. van Kesteren.	672
Tijdeman, (J.W.) Burgerlijk Wetboek. Amst. bij P. Meijer Warnars en J.C. van Kesteren.	577
Tijdkorter. (Nieuwe) Gron. bij J. Haftenkamp.	87

U.

Uilkens, (T.F.) Paulus. IIde D. Gron. bij R.J. Schierbeek.	323

V.

Verenet, (G.) Nouveaux petits Poèmes. Utr. chez van Paddenburg et Comp.	407
Verhalen van allerlei kleuren. II Deelen. Amst. bij C.L. Schleijer.	363
Verhalen en Romancen in Verzen. Zutph. bij W.C. Wansleven.	392
Verkade, (P.) Muntboek. Vde-IXde Aflev. Delft, bij de Erve A. Sterck; Xde-XIIde Aflev. ald. bij J. de Groot.	169
Verpoozingen. (Aangename) 's Hage bij A. Kloots.	674
Vijver, (C. van der) Leerzaam Vermaak. Amst. bij G.W. Tielkemeijer.	407
Voort, (W.H. van der) Het Nederl. Burgerlijk Wetboek. Isten D. Iste St. Utr. bij J. Altheer.	384
Vriend (De) der Armen. Iste St. Amst. bij J.D. Sijbrandi.	211
Vries, (J. de) Eduard Westburg. Amst. bij J.F. Schleijer.	632

W.
Wachsman, (C. von) Ferdinand en Marina, enz. Amst. bij J.C. van Kesteren.	83


[deel 1, pagina 722]

Wagnitz, (H.B.) Handwijzer op den Kruisweg des Levens. Leeuw. bij G.T.N. Suringar.	581
Walther, (P.F. von) Stelsel der Heelkunde. Iste St. Amst. bij J.D. Sijbrandi.	645
Wap, (Jan-J.F.) Mijne Reis naar Rome. Iste D. Breda, bij F.P. Sterk.	61
Warin, (J.) Menschen vormen Volken. Amst. bij M. Westerman en Zoon.	181
Weissman de Villez, (C.A.P.) Handl. ter bevordering van het lezen. Amst. bij F. Kaal.	43
Weiss, (de) Grondbeginselen van Zedekunde. IIde D. Gron. bij J. Oomkens.	118
Wenschen enz. van Nederland. Amst. bij J.C. van Kesteren.	656
Werken (Nieuwe) van het Zeeuwsch Genootschap. Isten D. IIde St. Middelb. bij Gebr. Abrahams.	201
Wichers, (A.L.) en W. Gleuns. Het Hartzgebergte en de Rijnstroom. Iste D. Gron. bij J. Oomkens.	699
Williams, (J.) Het Christendom in de Zuidzee. Iste D. Gor. bij H. Horneer.	468
Wöhler, (F.) Schets der Scheikunde. Gouda, bij R. Vogelensank.	647
Woord (Vrijmoedig) aan Spaan. Amst. bij R. Stemvers.	10
Wijck, (A.M.C. van Asch van) Plegtige Intrede van Karel V. Utr. bij L.E. Bosch.	480
Wijck, (H.M.A.J. van Asch van) Het oude Handelsverkeer der Stad Utrecht. Utr. bij L.E. Bosch.	579
Wijs, (J.P. van der Meer de) Dissert. Theol. in aug. Amst. typis G. van Tijen et Fil.	277

Y.

IJzenbeek, (D.) Bijbelsch Handwoordenboek. Amst. bij W. Brave.	280

Z.

Zimmermann, (W.T.A.W.) De Zee, enz. IV Stukken. Amst. bij Gebr. Diederichs.	615, 658
Zschokke, (H.) De Brandewijnpest. Hanau, bij F. König.	32

Aan den Recensent van: de Dood van Willem den I. Door W.H. Warnsinck, Bz.	185, 229


[deel 2, pagina I]
MENGELWERK,

VOOR

1839.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1839.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1839.

[deel 2, pagina V]
INHOUD

VAN HET

MENGELWERK.

Iets, naar aanleiding van een Stukje van den Weleerw. b. van willes, getiteld: Iets over de Doodstraf. Door w.h. warnsinck, bz.	Bl. 1
Waarnemingen omtrent de Hersenen der Negers, vergeleken met die der Europeanen en van den Orang-outang. Door Doctor f. tiedemann.	14
De waardigheid van den Nederlandschen Landaard gehandhaafd tegen de aantijgingen van Madame de lamartine en Dr. wap, door een Amsterdamsch Handelaar.	20
De Russische Jaarmarkt te Nis'hnji Nowgorod. Volgens g. engelhardt.	24
De schoone Kreoolsche. Een Verhaal.	34
Het Geweten boven en vóór alles.	48
Filips de IV en velasquez.	49
Een woord van pas.	49
Het Dorp der Schaakspelers.	50
De Slotenmakersherberg te Weenen.	50
Pastoors en Vrouwen, als de hier aangeduide, vindt men immers in ons Vaderland niet?	51
Δεχητικὴ ᾠδὴ. Naar eene der Oden van horatius.	52
Winter. Door j.h. gravenstein, te Leyden.	52
De Kersmisavond. Zweedsch Volksverhaal. Naar het Zweedsch van runeberg.	54
Over de Echtheid der Gedichten van ossian. Door Prof. n.g. van kampen.	57


[deel 2, pagina VI]

Verslag van het bezoeken eener zoogenaamde Salle d'asile (Bewaar- of Kleine-kinder-schooltje) te Parijs, ter aanprijzing van de meerdere uitbreiding, aan soortgelijke Inrigtingen hier te lande te geven, bijzonder ten behoeve van minvermogenden, met vele jonge Kinderen bezwaard. Door Mr. jeronimo de vries, jz.	73
De Uralsche Diamanten. Volgens g. engelhardt.	85
De Vlugt van karel den II.	88
Strenge Puriteinen in Nieuw-Engeland.	98
Rood, wit en blaauw. Door a.c. schenk. Dichtstukje.	99
De edele Vorstin.	100
De Droom van een' ter dood veroordeelden.	101
De Narrenmeter.	103
Ruil geene oude Kleederen tegen nieuwe in.	104
Wereldlust.	104
De Menschelijke Wil.	104
Over de Echtheid der Gedichten van ossian. (Vervolg van bl. 73.)	105
Walter scott's Dagboek.	121
Eenige aan de ondervinding beproefde denkbeelden nopens de wijze, om den zedelijken en godsdienstigen toestand der lagere Volksklassen te bevorderen. Door Mevrouw a.w. sieveking, te Hamburg. Medegedeeld door a.m. cramer, te Middelburg.	136
Fragment uit den Brief van een' jongen Hindou in Europa aan zijne Zuster unni op het Eiland Tanna, over de Muzijk. Medegedeeld door carl gollmick.	142
De Vooruitzigten der Joodsche Natie.	150
Spijker- en Mantelrede, in den wind uitgesproken.	152
Iets uit wagenaar.	154
Huistelegraaph.	155
De Bakker van groote Brooden.	155
De gelukkigste Inval.	156
Echt Belgische Nieuwspost.	156
De Criticus	156
Argwaan.	156
Over de Echtheid der Gedichten van ossian. (Vervolg en slot van bl. 121.)	157


[deel 2, pagina VII]

Iets merkwaardigs betreffende eene sedert het jaar 1828 gevestigde Bewaarschool (Salle d'asile) te Amsterdam.	173
Eenige aan de ondervinding beproefde denkbeelden nopens de wijze, om den zedelijken en godsdienstigen toestand der lagere Volksklassen te bevorderen. (Vervolg van bl. 142,)	179
Walter scott's Dagboek. (Vervolg van bl. 135.)	190
Het geheimzinnige Feestmaal te Palermo.	199
Duitsche Domheid of - Kleingeestigheid?	207
Zielkundige Opmerking.	209
Op welke wijzen men al componeert.	209
Aanplakkingen en andere wijzen van Aankondiging te Londen.	210
Een Kind als Compositeur voor Kinderen.	211
De naauwgezette Timmerman.	212
Het stervende Kind. Naar het Deensch van h.c. andersen.	212
De hooge waarde, waarin de Landbouw bij de oudste beschaafde Volken stond, een bewijs van deszelfs weldadigen invloed op de beschaving van het menschelijke leven. Door den Eerw. n.e. ernst vetten, Predikant te Renesse en Noordwelle.	213
Augustin cazalla, Kanunnik van Salamanka. Medegedeeld door den Eerw. j. brave.	231
Eenige aan de ondervinding beproefde denkbeelden nopens de wijze, om den zedelijken en godsdienstigen toestand der lagere Volksklassen te bevorderen. (Vervolg en slot van bl. 190.)	238
Walter scott's Dagboek. (Vervolg en slot van bl. 199.)	250
Aan w.h. schmidt, Kunstschilder, na het bezigtigen zijner Schilderij, voorstellende eene Boetelinge in den kerker. Door j. van harder wijk, rz.	260
Swift onder de Advocaten.	262
Een Ier voor de Regtbank.	262
Last der Rijkdommen.	262
Oostersche Liberaliteit.	262
Op het vernemen van het overlijden des Hoogleeraars n.g. van kampen.	263


[deel 2, pagina VIII]

Een oud Bijschrift in een waardig Grafschrift verkeerd.	264
Willmar.	264
Verhandeling, over de groote waarde en voortreffelijkheid van het Ligchaam voor ons bestaan, als denkende en redelijke wezens. Door n. swart.	265
De Aardbeving te Bucharest in het jaar 1837.	282
Herinneringen aan een' tiendaagschen Reistogt langs den Rijn, in September 1838. Briefswijze medegedeeld aan eenen Vriend, door h.f.t. fockens.	285
De afgesneden keel. Geschiedkundig Verhaal.	300
Bidden. Dichtstuk. Door j. van harderwijk, rz.	309
Gelukkige tegenwoordigheid van geest.	311
De Minnebode tegen wil en dank.	312
Onteerende Straffen.	313
Verregaande naauwgezetheid op de zuivere uitspraak der taal.	314
Onheusche Trek van een Duitsch Hoogleeraar.	315
Aalmoes door een' kus.	315
Liefkozingen in groot of klein formaat.	316
Decorum.	317
Lof der Ligtgeraaktheid.	323
Gevaarlijk Gezigtsbedrog. Door den Weleerw. a. goedkoop, Predikant te Gent.	329
Herinneringen aan een' tiendaagschen Reistogt langs den Rijn, in September 1838. (Vervolg van bl. 300.)	330
De afgesneden keel. (Vervolg en slot van bl. 309.)	343
Kalabrische Zeden en Napolitaansche Regtsoefening. Een merkwaardig Verhaal.	353
Op een' vroegen Morgen in de Lente, te Heemstede. (Aan een' slaapgragen Vriend.) Dichtstukje.	365
De Bierbrouwerijen te Londen.	367
De twee Artsen.	368
Definitie van eenen Arts.	368
Vroeg opstaan.	368
Gedachte van bulwer.	368
Publius, over het Recenseren. Een Gesprek.	369
Russische Zeden en Gewoonten, geschetst door lina reinhardt.	381


[deel 2, pagina IX]

Herinneringen aan een' tiendaagschen Reistogt langs den Rijn, in September 1838. (Vervolg van bl. 343.)	399
Grace. Eene ware Gebeurtenis.	414
Een beroemd Botanicus door een' Dorpsschout geëxamineerd.	419
Pligtplegingen van een' goedhartigen Slagter.	421
Aan mijnen Vriend l. vroom, bij zijn vertrek naar Zwolle. Door g. ten bruggencate, hz. Dichtstukje.	422
Ontboezeming wegens eene aangedane grieve. Dichtstukje.	423
Kinderlijke Naïveteit.	424
Publius, over het Recenseren. (Vervolg en slot van bl. 381.)	425
Russische Zeden en Gewoonten, geschetst door lina reinhardt. (Vervolg en slot van bl. 399.)	437
Herinneringen aan een' tiendaagschen Reistogt langs den Rijn, in September 1838. (Vervolg en slot van bl. 413.)	454
Keizer nicolaas.	466
Voor u! Romance. Naar seidl. Door j. van harderwijk, rz.	470
De Bevrijding der Negerslaven. Eene ware Gebeurtenis. Naar bjerregaard. Dichtstukje.	473
Definitie van een' Filozoof.	475
De Lijder, dien de Dokter verlaat.	475
Een Brief van frederik den grooten.	476
Reciprociteit.	476
Nog iets over de Doodstraf. Door van ouwerkerk de vries.	477
De Waterkuur te Boppart a.R. Door roëll, M.D. te Nijmegen.	494
Indiaansch Leven aan den Missisippi.	500
Avontuur bij de Walvischvangst.	507
Is de Over-Betuwe alleen het verblijf van Toovenaars en Heksen?	511
Buonaparte op de Roode Zee.	518
Het Klavier van Koningin maria antoinette.	519
Mozart's Graf.	522
Bij het dagen van een' Zomermorgen, onder het verlaten der Stad. Dichtstukje.	523


[deel 2, pagina X]

Aan Domburg. Door Mr. a.f. sifflé, te Middelburg. Dichtstuk.	525
Iets over de Camera obscura, volgens de uitvinding van daguerre, medegedeeld door Dr. nürnberger.	532
Djandi Mundut in 1839. Door s.a. buddingh, Theol. Dr. en Predikant te Batavia.	539
De Slotenmaker van Philadelphia. Eene ware Geschiedenis.	549
Eene Bijdrage tot de Dwingelandij van napoleon bonaparte.	567
De Gevangene. Dramatisch Tafereel van lewis.	570
Weddenschap met maria theresia.	575
Op zekere Dame, welke mij naar den prijs van hare shawl liet raden.	576
De Podagrist en zijn Geneesheer.	576
De Koord.	576
Het Oordeel der Menschen.	576
Opvoeding en Vaderlandsliefde.	577
Het Hof te Sourakarta. Medegedeeld door s.a. buddingh, Theol. Dr. en Predikant te Batavia.	585
Ouvrard, de groote Leverancier.	589
Iets over het openbaar en huiselijk Leven der Turken. Fragment uit het Reisverhaal van Dr. victor morpurgo.	598
Een Bezoek bij de Tooneelkunstenaresse rachel te Parijs.	603
De Verzoening. Een Verhaal uit het werkelijke leven.	613
Mijne Kindschheid. Naar het Deensch van jens baggesen.	623
Verhandeling over het Nationale in onze Dichtkunst. Door Mr. jeronimo de vries.	625
Iets over het openbaar en huiselijk Leven der Turken. (Vervolg en slot van bl. 603.)	645
Van amburgh, de Dierentemmer.	651
Buonaparte te Modena.	659
De Tempel Selo Grio. Door s.a. buddingh, Theol. Dr. en Predikant te Batavia.	660
Het tegenwoordige Levenslot der vermaarde, ook onzen Tooneelminnaars niet onbekende, Fransche Treurspelspeelster, Mlle georges.	663


[deel 2, pagina XI]

Drie Avonden. Een leerzaam Verhaal voor Jongedochters.	664
De Tijd. Naar thomas. Door van der poort. Dichtstuk.	670
De Voetwassching.	673
Wie van drieën redde zich het best uit de verlegenheid?	674
De vijfde Declinatie.	676
Levensvraag.	676
De Ring.	676
De Tusschenwerpsels.	676
Proeve, over den aard en de grenzen der Zedelijke Vrijheid, in verband beschouwd met andere, voor den Mensch onmisbare, waarheden. Door Mr. a.f. sifflé, te Middelburg.	677
De oude Arts. Een Verhaal, Dr. strahl nageschetst, door H.A.S.	695
Iets over Teneriffe, uit eenen Brief aan zijne Zusters van iemand, die, zich naar Suriname begevende, zijnen eersten zeetogt doet.	715
Drie Avonden. (Vervolg van bl. 670.)	719
De noodlottige Hangklok. Tooneelänecdote.	727
Menschelijke Spierkracht.	729
De Diplomaat Kok.	729
Anecdote, rakende klopstock.	730
Iets, wegens gellert.	731
De Dief Compère.	731
Toetssteen van rein en onrein genot.	732
De groote Heilig.	732
Grafschrift.	732
Redevoering, over de wijsheid en liefde des Scheppers, zigtbaar in den hulpbehoevenden toestand van den Mensch in het eerste tijdperk zijns levens. Door l.v. ledeboer, az., V.D.M. te Kolhorn.	733
Merkwaardigheden van het Dieëngsche Gebergte, of de Tankouban Prahu. Door s.a. buddingh, Theol. Dr. en Predikant te Batavia.	750
Iets over de zoogenaamde Tongziekte van het Vee. Door j. bouman, in de Beemster.	761
Iets belangrijks rakende de Koepokinenting.	766


[deel 2, pagina XII]

Drie Avonden. (Vervolg en slot van bl. 727.)	767
Een nacht uit het leven van een' jongen Arts.	773
Aan den Landman. Door jb. van duyn, Landbouwer te Naaldwijk. Dichtstukje.	779
De Oorsprong der Tontine-Maatschappijen.	782
Naauwkeurigheid van een' Reiziger in Holland.	783
Loon naar Verdienste.	783
Kästner in de Antichambre.	784
Hoe de Grooten te behandelen.	784
Toegenegenheid en Opregtheid.	784
Welke Titel komt den Predikanten toe? Door j.g.c. kalckhoff, Predikant te Laren, bij Zutphen.	785
Eenige Aanmerkingen op de Proeve over de Zedelijke Vrijheid van Mr. a.f. siffle.	788
Merkwaardige overeenkomst van maat en snelheid des menschelijken ligchaams met die van onzen Aardbol.	792
Vernieling van Archiven gedurende de Fransche Omwenteling.	793
Opmerkingen over en onder het wandelen.	795
Londen door een' Duitscher beschouwd en beoordeeld.	803
De Tolbeämbte op de proef. Eene Vertelling.	808
De Tooneelspeler frogeres.	816
Zegepraal der Danseres taglioni.	821
Op het Schaatsrijden.	823
Wie kan hierbij aan Toeval denken?	823
Raad.	824
Hagedorn's rondborstigheid.	824




2009 dbnl


_vad003183901_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1839




DBNL-TEI 1



2009-11-17

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1839
 
Zie: https://www.dbnl.org/tekst/_vad003183901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==1==} {>>pagina-aanduiding<<}

Boekbeschouwing.

Sermons par Athanase Coquerel, l'un des Pasteurs de l'Eglise Réformée de Paris. Leide, C.C. van der Hoek. 1838. gr. 8vo. 326 pag. f 2-80.

De Fransche Prediker coquerel heeft zich ook hier te lande, gelijk bekend is, zoo wel door zijne twee bundels uitgegevene, als door zijne uitgesprokene Leerredenen, den roem van een' zeer begaafd' Redenaar verworven; hoewel tevens bevoegde kunstregters daaromtrent zulke gegronde en gewigtige aanmerkingen hebben in het midden gebragt, dat er, bij alle erkenning van 's mans verdiensten, geene redenen bestonden, om hem boven, of zelfs in elk opzigt gelijk met, onze voortreffelijkste vaderlandsche Kanselredenaars te stellen. - Die vijftien van deszelfs Leerredenen, welke thans van eene Nederlandsche pers in het licht verschenen zijn, komen Rec. voor, dat vroegere oordeel over 't geheel te bevestigen, maar nogtans in zaakrijkheid en hoogen ernst eer gewonnen dan verloren te hebben. De aanleg van dit algemeen wetenschappelijke Tijdschrift vergunt hem slechts eene zoo veel mogelijk korte aankondiging en karakterisering van dezelve, met enkele bijgevoegde aanmerkingen; terwijl hij eene uitvoerige beoordeeling moet overlaten voor Tijdschriften, die uitsluitend aan de Godgeleerde wetenschappen gewijd zijn.
1. De kennis van God. Exod. XXXIII:18-23. Het spijt Rec., deze eerste Leerrede juist niet de gelukkigste te kunnen noemen. Aan de verklaring van den tekst wordt 11½ bl. besteed; en de 3 overige dienen voor toepassing, om te doen opmerken, dat ook wij wel weinig, maar toch genoeg van God weten; hetwelk op zichzelf goed gezegd, maar toch bij een zoo rijk onderwerp verbaasd schraal is. En of coquerel den zin van den tekst wel gevat en het regte onderwerp daaruit

{==2==} {>>pagina-aanduiding<<}
afgeleid heeft, zou Rec. betwijfelen: althans dat Gods heerlijkheid zien daar beteekenen zou God kennen, (p. 9) en dat God toen aan mozes die gansche reeks van vele zaken, op Israël betrekkelijk, die p. 11 opgenoemd worden, zou hebben doen kennen, hiervan is in den tekst schijn noch schaduw, (*) maar wel van een zinnelijk teeken der Goddelijke tegenwoordigheid, dat in hem het denkbeeld der hoogste ontfermende goedheid kon opwekken. De korte aanteekeningen van van der palm o.d.p. zullen, meent Rec., vrij wat ophelderender en bevredigender zijn, zooveel dit hier plaats kan hebben, dan de omslagtige verklaring in deze Leerrede.
II. Abia. I Kon. XIV:13. Eene inleiding van ruim 4 bl. wordt aangewend, om te bewijzen, dat Israël aan de onsterfelijkheid geloofde: veel waars moge daarin zijn; maar hier althans, waar het naauwelijks inleidend genoeg is, is het veel te lang, gelijk (dit zij hier eens voor altijd gezegd!) de inleidingen dezer vrij korte Leerredenen door breede uitweidingen doorgaans zijn. De vroege dood van abia, zoon van jeroboam I, beschouwd als groote belooning, is eigenlijk het onderwerp; en, ofschoon dit misschien niet regtstreeks in den tekst ligt, de uitwerking is nogtans zeer goed, aan het onderwerp steeds vasthoudende, en te gelijk doorgaans (zoo als deze Leerredenen meestal zijn) zeer ernstig en practisch: alleen had men hier wel iets voor jonge lieden mogen verwachten.
III. De ongenoegzaamheid der tegenwoordige wereld. Hebr. XI:13. De inleiding is doelmatig, toegevende de voldoende inrigting der tegenwoordige wereld voor onze behoeften, waarbij nogtans hoogere behoeften te bevredigen overblijven: maar blijkt uit het alzoo teregt aangevoerde dan niet, dat de figuurlijke spreekwijze t.d.p., reizigers en vreemdelingen op aarde, toch niet al

{==3==} {>>pagina-aanduiding<<}
te zeer te drukken, en daarop geen theorie van redeneringen, genomen uit het gebrekkige van onze denkbeelden, taal, verbeelding enz., te bouwen is, vermits men, daarop voortredenerende, zou kunnen bewijzen, dat wij het ook in de toekomende wereld zullen zijn, waar wij immers ook niet alles zullen weten, niet alles kunnen, enz.? - De gepaste vermaning, die aan het slot slechts met een enkel woord geschiedt, om het ongenoegzaam schatten der tegenwoordige wereld niet te overdrijven, en in het inrigten van onze aardsche reis jezus te volgen, zou, wegens hare belangrijkheid, hier wel wat meer hebben mogen uitgebreid worden.
IV. De twee soorten van Zedeleer. (Les deux Morales.) Matth. XV:9. Dit thema ligt niet in den tekst: datgene, waarvan jezus spreekt, de inzettingen der Ouden, waaraan de schijnheilige Pharizeërs zoo veel gewigt hechtten, alsof zij God daarmede hoogelijk vereerden, is immers geheel iets anders, dan wat coquerel noemt la morale du monde, en overstelt tegen la morale de l'Evangile: hij zegt daaromtrent voor 't overige wel goede dingen; maar dit is de meening van den tekst niet.
V. De verborgenheid der Godzaligheid. 1 Tim. III:16a. Het onderwerp, zoo als het hier ontwikkeld wordt, is: dat ‘het heil der wereld eene groote verborgenheid is, ten opzigte van God, die het geschonken, van christus, die het volbragt heeft, van ons, die Hij roept om het aan te nemen.’ Niet alleen wordt hierbij geen acht geslagen op het bijgevoegde ‘der godzaligheid,’ maar ook deelt coquerel, bij de uitlegging dezer plaats, in de dikwijls wederlegde misvatting, dat verborgenheid (μνστήριον) in den Bijbel, en bijzonder in de Brieven van paulus, de later en te onregt aangenomene beteekenis heeft van een hoog en voor de Rede onbegrijpelijk leerstuk, en wel bij paulus altijd de verlossing (p. 93), daar het integendeel van verschillende zaken door hem gebruikt wordt, onder anderen Eph. III, en elders, van de vereeniging

{==4==} {>>pagina-aanduiding<<}
der Joden en Heidenen tot één godsdienstig ligchaam, en wel in de beteekenis van eene te voren onbekende of niet zoo duidelijk geopenbaarde zaak. De vergelijking, die coquerel, p. 94 en 96, maakt tusschen het begrijpelijke en het onbegrijpelijke in God, is ook vrij zwak: tot het eerste brengt hij b.v. de schepping, de voorzienigheid; tot het laatste de zending van jezus in de wereld, de verlossing enz. Is het eerste zoo volkomen te begrijpen? Is het laatste, mits het maar zuiver Bijbelsch voorgesteld worde, zoo veel onbegrijpelijker? Men kan hierover wel woorden en klanken en uitroepingen, gelijk men ze hier vindt, gebruiken; maar dit zijn nog geen bewijzen. Rec. zou ook nog wel meer kunnen vragen, b.v. of het Bijbelleer, of het zelfs Theologie is, op de hoogte, waarop zij thans staat, wat hij p. 101 van den Zaligmaker leest: ‘Sa justice seule couvre toutes nos injustices; sa gloire seule répare toutes nos turpitudes; sa sainteté seule balance toutes nos imperfections:’ - maar hij moet voortgaan.
VI. Het zout der aarde. Matth. V:13. Eene, wat den hoofdinhoud betreft, schoone, en in voorstelling levendige en onderhoudende Leerrede, waarin coquerel, volgens het eerste deel van den tekst, de Christenheid, als in verschillende opzigten het zout der aarde zijnde, voorstelt, hetwelk, ofschoon hier en daar hoog genoeg opgedreven, nogtans over 't geheel wél uitgewerkt is, en volgens het tweede deel door eene doelmatige en hoogernstige toepassing gevolgd wordt. Dubbel jammer dus, dat ook hier op nieuw de zwakke zijde van coquerel zich vertoont in de uitlegging, en in de gepaste aanwending van den tekst tot een bepaald onderwerp; want, in weerwil van de uitdrukkelijke aanwijzing der geschiedenis matth. V:1, 2, en van het gansche beloop der Bergrede, beweert hij, dat jezus daarin niet bepaald tot zijne Discipelen en toekomende Apostelen, maar tot het volk sprak: vandaar wil hij de tekstwoorden, zeer gedrongen, in de eerste plaats van Israël verstaan; terwijl hij, aan de eerstge-
{==5==} {>>pagina-aanduiding<<}
noemden denkende, zeer geleidelijk tot zijn onderwerp had kunnen komen: en daarenboven ziet hij de kracht van het zinnebeeld geheel voorbij, namelijk de smaakgevende en bederfwerende kracht van het zout.
VII. De barmhartige Samaritaan. Luc. X:25-37. Eene goede, nuttige Leerrede, die den zin en de schoonheid dezer gelijkenis verklaart, en ter toepassing aantoont, dat het grondbeginsel der Christelijke liefde hierdoor bij ons in werking gebragt wordt; waarbij men echter nog wel iets meer bepaalds over het weldoen aan ongelukkigen zou verwacht hebben.
VIII. Onze schat. Matth. VI:22. Wat eigenlijk het thema is, valt moeijelijk te zeggen: het zijn meestal weinig zamenhangende opmerkingen, waaronder ook vrij wat speling met het woord schat doorloopt; en het schijnt omtrent hierop neder te komen: Ieder heeft zijnen schat; wij moeten hem dien schat niet betwisten (bijna zoo als men gemeenzaam zeggen zou: Ieder heeft zijne speelpop; men moet hem er mede laten spelen); die schatten gelijken elkander echter in eenige trekken; het is moeijelijk te verklaren, wat het zegt, dat daar zijn hart is; wij moeten onzen schat wél kiezen. Indien de tekst meer in zijnen zamenhang beschouwd en gebruikt ware, zou de preek meer eenheid en nuttigheid gehad hebben.
IX. De twee Verbonden. (Les deux Alliances.) Joan. XV:15. Vreemde titel bij dezen tekst! En om te zien, dat ook het onderwerp aan den tekst geheel vreemd is, behoeft men denzelven slechts te lezen, en te vergelijken met het thema, dat coquerel p. 175 dus, woordenrijk genoeg, opgeeft: ‘M.F. j'espère vous montrer que le premier peuple élu, les anciens Hébreux pouvaient être justement appelés serviteurs, parce qu'ils ne savaient point ce que le maître faisait, et que vous, le second peuple du Seigneur, les nouveaux adorateurs de son nom, les nouveaux participans de son alliance, vous pouvez être appelés les amis de Christ, parce qu'il vous a dit tout ce

{==6==} {>>pagina-aanduiding<<}
qu'il a ouï de son père,’ op welks uitbreiding ook nog wel iets af te dingen zou zijn.
X. De wetten van den strijd. 2 Tim. II:5. Na eene inleiding van niet minder dan 6 bl., die eene goede, maar hier veel te lange, opheldering geeft van de spreekwijzen, door paulus van de publieke spelen der Grieken ontleend, volgt eene andere, die nog meer op het onderwerp zal moeten passen, hoewel dit niet zeer duidelijk is; maar dit is waarlijk te lang, eer men ter zake komt. Het thema zelf is noch door den titel, noch bij de dispositie duidelijk uitgedrukt. Coquerel zegt alleen, p. 198, dat hij den tekst zal toepassen ‘à nos trois grands devoirs, à la piété, à la foi, à la vertu.’ Is dit logisch goed verdeeld? Behoort la piété niet tot la vertu, al verstaat men zelfs met hem (p. 201) door de eerste ‘l'habitude des pensées et des exercices de la religion,’ 't welk evenwel eene te beperkte beteekenis is. Voor 't overige zegt de Redenaar ook hier wederom, vooral in het laatste gedeelte, over de deugd, zeer goede practische dingen, die op eene populaire wijze, zelfs hier en daar platter, dan men het hier verwachten zou, voorgesteld worden.
XI. Het kwaad van elken dag. Matth. VI:34b. Coquerel past dit woord toe op onze dagen: 1. van verzoeking; 2. van arbeid; 3. van behoeften; 4. van droefenissen; 5. van rouw (dit kon tot no. 4 gebragt zijn); 6. van sterven. Het 1ste, 2de en 6de punt wordt, meent Rec., in den tekst niet bedoeld, waar moeijelijkheden des levens, die vooruitloopende zorgen verwekken kunnen, de hoofdzaak zijn; maar het een en ander is over 't geheel zeer wel en nuttig behandeld.
XII. Het oogmerk der Schepping. Gen. I:1. De tekst dient den Redenaar hier slechts tot aanleiding, om over dit onderwerp te handelen. Na eenige voorafgaande bespiegelingen, die Rec. voor den kansel niet vruchtbaar genoeg voorkomen, wordt dat oogmerk in het gelukkig maken gesteld; en dit wordt wél beredeneerd en met schoone opwekkingen tot nederige dankbaarheid aan God,

{==7==} {>>pagina-aanduiding<<}
en tot navolging van God in weldoen en gelukkig maken, besloten, welke Rec., indien de plaats het hier toeliet, gaarne ter proeve zou overnemen.
XIII. De dood door adam en het leven door christus. I Cor. XV:22. Het thema, zoo als het, p. 265, in de volgende woorden omschreven wordt: ‘Tous meurent en Adam, ainsi nous parle la mort; mais tous revivront en Christ, ainsi répond la foi. M.F., laissons donc Adam, venons a Jésus. Dieu veuille m'accorder d'affermir en lui votre confiance, et de vous montrer que Jésus est garant de notre immortalité!’ in welke laatste woorden eigenlijk het onderwerp vervat schijnt, is eenigzins anders, dan de titel verwachten deed; maar over 't geheel is het wél behandeld, en het slot, p. 276-279, waarin nog het meeste gebruik van den tekst gemaakt, en de waarde der onsterfelijkheid, als door jezus aan allen aangeboden, te regt verheven wordt, is waarlijk schoon.
XIV. De duurzaamheid van het Christendom. Hebr. XIII:8. Uit vergelijking van den titel met den tekst ziet men, dat coquerel de goede uitlegging dezer plaats volgt, welke hij zelfs uit den zamenhang nog meer kon bewezen hebben. In de inleiding bemerkt men, en dit ter plaatse, waar dit woord gesproken werd, zeer doelmatig, eenen blik op het St. Simonisme. Het is over 't geheel eene welbewerkte Leerrede.
XV. De sterfte in Israël. 1 Sam. XXIV:15, 16. Leerrede ter dankzegging voor het ophouden der Cholera, uitgesproken den 14 October 1832. Jammer is het, dat de Prediker, bij dit nuttige oogmerk, zich al te angstig aan zijnen tekst gebonden, en daarbij inderdaad gedaan heeft, wat hij p. 310 nuttig noemt: ‘de chercher dans l'histoire sainte notre propre histoire, et de retrouver notre destinée dans celle d'Israël,’ maar hetwelk onnaauwkeurig is, en tot vele verkeerde gevolgtrekkingen aanleiding geven kan, daar geen tegenwoordig Volk in die betrekking tot God staat, als het oude Israël. Bij eene meer vrije behandeling zouden de

{==8==} {>>pagina-aanduiding<<}
zeer goede dingen, die hier, tot regte behartiging der opgehoudene ziekte, met gezond oordeel en zonder overdrijving gezegd worden, nog meer zijn uitgekomen.
Zietdaar een zoo veel mogelijk kort overzigt van deze Leerredenen, om zoo wel het voortreffelijke als het gebrekkige, dat er in voorkomt, te doen kennen, en om, bij betamelijke waardering van derzelver goede hoedanigheden en over 't geheel goeden geest, er echter niet hooger mede te loopen, dan zij verdienen, maar om met het een en ander nut te doen, zoo wel voor het verlicht en practisch Christendom, als voor de edele Kanselwelsprekendheid, waarvan wij in ons Vaderland althans geen minder voortreffelijke modellen hebben, doch waarnevens ook deze Redenen des Buitenlanders in beide gemelde opzigten verdienen gelezen en vergeleken te worden.




Proeve over het plan, hetwelk de Stichter des Christendoms tot heil der wereld ontwierp. Eene bijdrage tot de bewijzen voor de waarheid van de Christelijke Godsdienst. Door Dr. Frans Volkmar Reinhard. Uit het Hoogduitsch, naar de vierde, geheel omgewerkte, uitgave, en met Aanteekeningen door J.L. Wolterbeek, Leeraar bij de Hervormde Gemeente te Amsterdam. Tweede, vermeerderde druk. Te Groningen, bij W. Zuidema. 1837. In gr. 8vo. XXIV en 440 Bl. f 3-90.

Het voor ons liggende werk is, sedert meer dan dertig jaren, zoo gunstig bekend, dat men zich over den tweeden druk van hetzelve mag verblijden, en den eerwaardigen Vertaler dank betuigen, dat hij nog in zijnen ouderdom de verbeterende en vermeerderende hand aan deze uitgave gelegd heeft. Daar intusschen het werk zelf geene merkelijke verandering ondergaan heeft, zou het vrij overtollig zijn, van den inhoud, dien men behalve

{==9==} {>>pagina-aanduiding<<}
dat vooraan vinden kan, eene breede opgave, of over deszelfs waarde eene beoordeelende uitspraak te doen. Ref. wil alleen kortelijk zeggen, waardoor deze uitgave zich van de vorige onderscheidt. Vooreerst door eene nieuwe Voorrede van den Heer wolterbeek, ter gepaste aanprijzing des werks, en ter opgave van het kenmerkende dezes tweeden druks der vertaling van hetzelve. Ten andere door eenige, hoewel weinige, bijvoegsels bij deszelfs aanteekeningen. Ten derde door de overneming van hetgene er gevonden wordt in eene vijfde uitgave van dit werk, die, achttien jaren na reinhard's dood, door Prof. heubner te Wittemberg, in 1836, bezorgd is. Deze vermeerdering bestaat, 1. in eenige, maar zeer weinige en niet bijzonder belangrijke bijvoegsels van den Schrijver zelven; 2. in de aanteekeningen van gemelden heubner, van welke ‘slechts enkele min noodige en wat al te uitvoerige zijn weggelaten of verkort;’ 3. in vijf bijlagen van denzelfden, namelijk I. over de wijze, op welke reinhard het plan van jezus heeft opgevat; II. over de eerste gesteldheid van jezus' plan, en deszelfs oorspronkelijken omvang; III. was het denkbeeld van de stichting van een Rijk Gods op aarde reeds vóór den tijd van jezus bekend? IV. kan de vorming en het karakter en de leer van jezus ook aan de Esseën worden toegekend? V. beoordeeling der bedenkingen tegen de kracht van bewijs in het slot van reinhard's werk. Eene zesde, in het oorspronkelijke de derde bijlage, namelijk een onderzoek, ‘of men, na den dood van jezus en zijne Apostelen, het Christendom ook door een geheim wereldverbond heeft zoeken uit te breiden,’ heeft de Vertaler achterwege
gelaten, als tot het onderwerp van reinhard niet regtstreeks behoorende, en tevens als te geleerd en te uitgebreid. De tweede en derde der zoo even genoemde bijlagen komen Ref. wel de belangrijkste en best bewerkte voor. Voor het overige, hoe men ook over de waarde des geheelen werks of over enkele deelen deszelven oordeele, en of-
{==10==} {>>pagina-aanduiding<<}
schoon sommige punten, bij den voortgang der Godgeleerde wetenschappen in de verloopene jaren, nog wel eenigzins anders zouden kunnen beschouwd worden, het zal nogtans onder de apologetische schriften voor het Christendom eene waardige plaats blijven beslaan, en verdienen der overweging aanbevolen te worden van allen, die in de waarheid en Goddelijkheid van hetzelve belang stellen.




Een vrijmoedig Woord, gerigt aan den Heer J.Th. Spaan, voorheen R.K. Priester en Kapellaan te Haarlem, door eenen Roomschkatholieken Leek. Tweede Druk. Te Amsterdam, bij R. Stemvers. 1838. In gr. 8vo. IV en 27 Bl. f :-40.

In No. IX voor 1838 van dit Tijdschrift heeft Rec., naar zijne overtuiging, vrijmoedig en onpartijdig, zoo als hij meent, zijn over 't geheel gunstig oordeel over het bekende stukje van den Heer spaan uitgebragt; en na het lezen van dit tegenstukje vindt hij nog geene reden, om het te voren gezegde terug te nemen. Eene volledige Antikritiek van dit Antwoord te schrijven, wil hij, zoo dit noodig mogt zijn, aan den Heer spaan zelven, die hiertoe berekend genoeg schijnt, overlaten, maar het hem evenwel niet aanraden; want waartoe dient al dat geschrijf en tegengeschrijf, dat weldra weder vergeten is? Slechts enkele aanmerkingen, die onder het lezen bij Rec. opkwamen, wil hij mededeelen.
Dit Antwoord heet geschreven ‘door eenen Roomschkatholieken Leek.’ Of dit werkelijk zoo, dan of het slechts eene persona sicta, en of het zelfs wel in het geheel uit eene Roomsche pen gevloeid zij, wil hij daarlaten, osschoon hij wel eens reden meende te vinden om het te betwijfelen. (*) Het is over 't geheel vrij scherp van

{==11==} {>>pagina-aanduiding<<}
toon, en begint met niet minder, dan met het vermoeden op te wekken, dat spaan een huichelaar is, zonder dit echter voldoende te bewijzen. De Schrijver zegt, bl. 8, dat spaan ‘een gedeelte der schuld op zijnen Oom laadt, als die hem die eerste boetelinge zou hebben aangeworven:’ het laatste is toch historisch waar; doch van het eerste lezen wij niets bij spaan, maar wel, dat hij deszelfs gedrag ‘onverklaarbaar,’ en hem daar, misschien wat ongepast, ‘een werktuig in de hand der Voorzienigheid’ noemt. Bl. 9-11 wordt aan spaan te last gelegd, dat hij de louter zinnelijke liefde vergelijkt en verdedigt met de liefde Gods: dit leest Rec. in deszelfs woorden niet; want spaan spreekt onmiddellijk daarop van zijne liefde, zoo als zij nog was, ‘met al de reinheid der onschuld.’ Verder neemt de ongenoemde, bl. 11, als stellig aan, dat spaan ‘ongeveer vier jaren eenen misdadigen omgang gehad heeft met zijne dierbare cornelia;’ maar hoe dit hieruit, dat spaan, den 29 Julij 1833, op eene vrolijke partij bij Oom, waar men haar ten dans met hem uitlokte, eene besliste liefde voor haar opvatte, en dat zij den 4 Augustus 1837 voorkomt als moeder van eene korteling geboren zuigeling, zoo zonder nader bewijs aangenomen kan worden, betuigt Rec. niet te begrijpen. Het voornaamste, waarop de Schrijver aandringt, is, dat spaan reeds veel eerder, bij het bespeuren van zijne liefde voor cornelia, zijne dienst had moeten nederleggen. Rec. geloost ook, dat zulks, van achteren beschouwd, voor hem misschien wel het beste zou geweest zijn; maar was het toch niet natuurlijk, en blijkt het ook niet uit het verhaal, dat spaan in den moeijelijksten tweestrijd met zichzelven kwam, daar zijn natuurlijk gevoel, zoo
wel van liefde als van verpligting, in openlijke tegenspraak kwam met den eisch der Kerk en met het geloof aan het zoogenaamde character indelcbilis des Priesters? Is het, bij zulk eene manier van denken, menschkundig niet zeer wel te begrijpen, dat hij eerst, toen hij overal het hoofd stiet, tot dien stap kwam,

{==12==} {>>pagina-aanduiding<<}
welken hij, volgens de inspraak van zijn gevoel en geweten, al eerder had behooren te doen? En hiermede zet Rec. zijn punctum, in hope, dat het met deze geheele zaak, die grootendeels ad forum conscientiae behoort, punctum finale moge zijn.




Geschiedenis der Oogheelkunde, als inleiding tot het onderwijs derzelve betracht. (l. beschouwd.) Eene Redevoering, enz. enz. Benevens een overzigt der Litteratuur betreffende dit onderwerp sedert dien tijd tot op heden. Door A.G. van Onsenoort, Med. et Chir. Doctor, enz. enz. Te Utrecht, bij N. van der Monde. 1838. In gr. 8vo. IV en 78 Bl. f :-90.

De kunst om de oogen wel te verplegen en voor ziekten te bewaren. Een Handboek, ten dienste van alle standen, geslachten en ouderdom, (l. elk geslacht en elken ouderdom) volgens eene rijpe ondervinding te zamengesteld, door A.G. van Onsenoort, Med. et Chir. Dr. enz. te Utrecht. Te Utrecht, bij N. van der Monde. 1838. In gr. 8vo. VIII en 130 Bl. f 1-50.

De Geneeskunde heeft hare algemeene Geschiedenis, die de verschillende lotgevallen harer bijzondere takken uit een algemeen oogpunt overziet. J. freind, d. le clercq, en inzonderheid kurt sprengel, hebben aan zulk eene behandeling hunnen tijd en krachten gewijd. De laatste, na zijn meesterlijk werk (*) voltooid te hebben, had ook nog de bijzondere Geschiedenis der Heelkunde zich ten doel gesteld. (†) Maar

{==13==} {>>pagina-aanduiding<<}
werken, welke zoo veel omvatten, kunnen slechts een algemeen overzigt geven, en zullen vele bijzonderheden omtrent de verschillende takken der Geneeskunde niet dan oppervlakkig behandelen. Om deze reden hebben verdienstelijke mannen zich bezig gehouden met de geschiedkundige behandeling van sommige bijzondere takken der Geneeskunde. Enkelen hebben zich bepaald tot de geschiedkundige nasporing van de eene of andere belangrijke of in der tijd veel gerucht gemaakt hebbende ziekte. Zoo zijn wij onder anderen eene meer uitvoerige geschiedenis van de zweetziekte en den zwarten dood aan de beroemde mannen gruner (*) en hecker (†) verschuldigd. Verscheidene pennen hebben zich reeds afgesloofd, om bouwstoffen voor eene toekomstige Geschiedenis der Cholera te verzamelen. Werken evenwel als die van sprengel en hecker kunnen van geen algemeen gebruik worden. Eensdeels zijn zij te kostbaar; anderdeels vereischen zij eene voorbereiding en eene zekere mate van wetenschap, die niet elks deel is, noch door allen verkregen kan worden. Derzulken behoefte verdient echter ook eenige tegemoetkoming. En waarom zoude men omtrent de Geschiedenis der Geneeskunde niet van zulke hulpmiddelen mogen gebruik maken, als tot welke men bij de behandeling der algemeene Geschiedenis de toevlugt moet nemen? Men vindt uitgebreide werken over de Geschiedenis voor mannen, ervaren in de Geschiedenis, en beknopte handleidingen voor eerstbeginnenden.
De Heer van onsenoort schijnt, ook blijkens den wijdluftigen titel, te breed om af te schrijven, tijdens zijne betrekking tot de Geneeskundige Militaire School te Leuven, als Officier van Gezondheid der eer-
{==14==} {>>pagina-aanduiding<<}
ste klasse, en te Utrecht, als eerste Officier van Gezondheid, zijne leerlingen, door Voorlezingen bij de eene of andere gelegenheid, naar hunne vatbaarheid, met het geschiedkundig gedeelte der wetenschap, door hem te behandelen, te hebben willen bekend maken. (*) De Schrijver zelf noemt zijnen arbeid eene kortbondige schets, (die naar de behoefte der jonge lieden en bij het voorgestelde doel ook niet meer worden kon) waarop, des verkiezende, anderen kunnen voortbouwen. Het ware beter, dat hij dit niet aan anderen wilde overlaten, maar dat hij zelf, in zijn verwacht wordend werk over de oogziekten en gebreken, op dit onderwerp mogt terugkomen, en de Geschiedenis der Oogheelkunde op eene dezer kunst en wetenschap waardige wijze wilde voltooijen. Bij een werk, zoo als dit wordt aangekondigd, kunnen eenige meerdere kosten niet in aanmerking komen. Wie goede en hechte grondslagen tot een gebouw gelegd heeft, kan weinig zwarigheden bij de verdere optrekking van hetzelve ontmoeten. Met de Geschiedenis behoorlijk uitvoerig te behandelen, sticht men anderen en zichzelven een vereerend gedenkteeken. De Geschiedschrijver kwijt zich slechts ten deele van de op zich genomen taak, wanneer hij slechts de namen der Schrijvers vermeldt. Aan die namen kan eerst regt wedervaren, of kunnen ze op prijs gesteld worden, wanneer men weet, welk nut zij, die ze dragen, gesticht hebben; wat tijdgenooten hun daarvoor verpligt zijn; wat de nakomelingschap hun verschuldigd zal wezen.
Het is welligt juist het niet genoeg doordringen in den geest der Geschiedenis, waardoor boerhave (boerhaave) hier beschuldigd wordt, (bl. 17) alsof hij het werktuig des gezigts met zekere minachting beschouwd, en hetzelve goed genoeg voor zoogenaamde Oogöperateurs geoordeeld had. De beroemde haller, de uitgever der Praelectiones de morbis oculorum, oordeelde anders over onzen boer-
{==15==} {>>pagina-aanduiding<<}
haave. Onze verdienstelijke Landgenoot, de geleerde mensert, denkt en spreekt er ook anders over. (*) Met eenige bevreemding verneemt men, dat, sedert de ophessing van het Hospitaal te Leuven, het onderwijs in de Oogheelkunde niet meer op de vroegere ruime schaal is voortgezet geworden, waartoe men zou zeggen, dat den Schrijver, gedurende zijn verblijf te Utrecht, zeker nooit de lust en hoogstwaarschijnlijk de gelegenheid niet zal ontbroken hebben. Men zou vooronderstellen, dat zijn werkkring dáár vooral niet beperkter is geweest, dewijl de meest belangrijke gebreken, die vroeger over twee Hospitalen (Leuven en Leyden) schijnen verdeeld geweest te zijn, thans op één punt moesten zamenvloeijen. Indien den Schrijver nu al meerdere werkzaamheden ten deel gevallen zijn, hij zag zich ook wederom ontslagen van die, met welke hij bij de Hoogeschool te Leuven is belast geweest, alwaar hij met den Hoogleeraar f.j. harbaur afwisselend ook in het onderwijs in de Verloskunde moest voorzien, bij de andere vakken van onderwijs, aldaar door hem behandeld. Men zou ook vermoeden, dat wijlen de Inspecteur-generaal harbaur,
na de Hospitalen te Leuven en te Leyden opgcheven te hebben, voor dat te Utrecht geene mindere genegenheid zou gekoesterd hebben!!

Het tweede, boven vermelde, werkje van den Heer van onsenoort schijnt mede, voor een gedeelte, uit eene Voorlezing, echter bij eene andere gelegenheid gehouden, te zijn voortgevloeid. De bij den Schrijver immer aanwezende behoefte, om zoo veel mogelijk aan zijnen evenmensch nuttig te zijn, - eene der edelste drijfveren, - heeft hem tot de uitgaaf doen besluiten. Om deze reden heeft hij het waarschijnlijk ook tot een Volksboek (bl. VI) willen inrigten. Hij heeft zich der-
{==16==} {>>pagina-aanduiding<<}
halve, volgens zijn zeggen, zoo veel mogelijk onthouden, om over de behandeling der ziekten en gebreken van het werktuig des gezigts te spreken. Maar, van dit door den Schrijver zelven gekozen standpunt uitgaande, zou men zich de vraag wel willen veroorloven, of eene kortbondige ontleed-natuurkundige beschrijving van het oog en deszelfs omliggende deelen hier zoo geheel op hare plaats is. In drie Hoofdstukken worden zelfs tot de zenuwen en bloedvaten uitvoerig beschreven. Van deze geheel ontleedkundige beschouwing zullen de eigenlijke leeken gewis niets verstaan. Waartoe hen dus daarover onderhouden? Eene beschrijving als die van burdach (*) ware voldoende geweest. Bijna zou men echter schromen, zulke en andere aanmerkingen te maken, na den uitval des Schrijvers, (tot dusverre, zou men zeggen, zonder grond) waarmede hij zijne Voorrede aldus besluit: ‘Van dien grond en bedoeling uitgaande, vleije ik mij, dat dit geschrift eenig nut zal stichten, en indien het aanleiding mogt geven tot gegronde aanmerkingen, dan zal het mij niet ongevallig zijn, dezelve te mogen vernemen; terwijl ik onbezonnen ter nedergestelde en namelooze oordeelvellingen, die, hoewel verscholen, het personele niet kunnen verbergen, en den stempel dragen van
verregaanden eigenwaan, en aan wier stellers de woorden doe beter gerigt zijn, als louter gesnap met stilzwijgende verachting zal beantwoorden.’
Meer verstaanbaar voor de leeken is hetgeen in de volgende Hoofdstukken over het natuurlijk en over het kunstlicht gezegd wordt. Terwijl men den Schrijver gaarne de onaangename gewaarwording, die zoogenoemde reverbères opwekken, toestemt, kan men evenwel de zoo geheel zachte flikkering van het gaslicht niet roemen.
De overige Hoofdstukken, tot het dertiende, bevatten

{==17==} {>>pagina-aanduiding<<}
vele nuttige en zeer doelmatige wenken, die, werden zij opgevolgd, menigeen ter bewaring van het gezigt bevorderlijk zouden wezen. Maar het zal ook hier gaan, zoo als de Arts meestal ondervindt: men schijnt naar zijne raadgevingen te luisteren; maar de betrachting?... Liever valt men werkelijk in de handen van den Arts, dan zich iets te ontzeggen, hetwelk de zinnen streelt, schoon men alsdan in niet meer dan vriendschappelijke aanraking met denzelven zou komen.
De reeds gemaakte aanmerking omtrent de ontleedkundige mededeeling zou men ook ten opzigte van het in Hoofdst. 13 en 14 medegedeelde kunnen herhalen. In stede van den leek over vlekken of druifgezwel van het horenvlies ook maar als in het voorbijgaan te onderhouden, zouden wij dezen liever, ter voorkoming van dezelve, ook bij aanvankelijk schijnbaar geringe oogontsteking, raden, zich terstond te wenden tot mannen, die op onderscheidene wijze blijken hebben gegeven, ook in dit gedeelte der Geneeskunde meer bedreven en bijzonder ervaren te zijn, onder welke de stem van het publiek reeds lang den Schrijver gerangschikt heeft.




Over den schrik en het medelijden in het Grieksche Treurspel, door J.W. Elink Sterk. Te Leiden, bij H.W. Hazenberg, Jun. 1838. In kl. 8vo. 152 Bl. f 1-50.

De Heer elink sterk geeft ons in dit kleine stukje eenige bedenkingen omtrent een aesthetisch onderwerp, hetwelk, zelfs in onze tijden, door Prof. limburg brouwer en den Heer westrik behandeld is: de roersels, namelijk, van het Grieksche Treurspel, volgens aristoteles schrik en medelijden. Zeer veel nieuws zal men dus hier niet vinden, schoon het onderwerp geleidelijk, in een' goeden stijl en met veel belezenheid, vooral in de noten, behandeld is. De Schrijver begint, met het onderscheid tusschen het Grieksche

{==18==} {>>pagina-aanduiding<<}
tooneel en het onze, in den aard des volks gegrond, te doen opmerken; doch hij beweert, dat het Treurspel daardoor ook een onherstelbaar verlies heeft geleden; en over het geheel zijn klassieke, en wel alleen oud-klassieke, vormen hem alles: even als de Heer limburg brouwer, in zijne Verhandeling over het Nationale Tooneel, kan hij zich met geene navolging des Franschen, maar alleen met dat der Grieken, vereenigen. Wanneer de Schrijver zich enkel tot het hedendaagsche Fransche Tooneel had bepaald, zouden wij hem volmaakt gelijk geven; immers hij zegt daarvan teregt (bl. 9): ‘Wanneer het opeenstapelen van gruwelen en moorden, wanneer het geweld, de wraak en de toomeloosheid der hartstogten, wanneer al het verfoeijelijke zelfs der menschelijke boosheid en al het afzigtelijke der barbaarschheid genoeg ware, om den tragischen schrik op te wekken, welk middelmatig Dichter zou dat pad tot eer en roem niet intreden? het getal der uitstekende treurspelen zou niet te tellen zijn.’ Maar zoo iets zal toch niet van den Cinna, de Horaces, de Rodogune, den Cid, den Britannicus of de Athalie kunnen gezegd worden, en evenmin van de meesterstukken van shakespeare, schiller en göthe. Het is waar, zij zijn minder eenvoudig dan de Grieken; maar het gebied van het schoone en verhevene is toch zoo beperkt niet, en de menschelijke ziel kan op onderscheidene wijze worden in beweging gebragt, zonder de behoorlijke palen te overschrijden. - Daarop volgt, als voorbeeld, eene uitvoerige uiteenzetting van een der meesterstukken van sophokles, de Elektra, hetwelk als modèl der behandeling van den tragischen schrik
wordt beschouwd. Deze uiteenzetting, met vertaling van eenige der fraaiste plaatsen, is regt goed; maar wij kunnen ons volstrekt niet vereenigen met de onbepaalde goedkeuring van dit tooneelstuk, zoo als van den moedermoord zelven, dien wij als eene onuitwischbare vlek beschouwen op hetgeen elink sterk het groot en verheven karakter van orestes noemt, en niet al-
{==19==} {>>pagina-aanduiding<<}
leen wij, maar ook de oude Grieken zelve; zij laten den moedermoorder door de Furiën vervolgen, - een bewijs toch, dat zij de daad niet goedkeurden. Wat ook de Schrijver zegge (zie aanteekeningen, bl. 52): ‘Den moord van klytemnestra door haren zoon orestes moet men geheel naar den geest en de denkbeelden van den Griekschen heldentijd beoordeelen;’ er is een menschelijk gevoel, dat boven alle onderscheidene gevoelens, begrippen en denkwijzen verheven is; non scripta, sed nata lex; een gevoel, dat ons zegt, dat de regten der moeders, ook der slechtste moeder, den zoon te heilig moeten zijn, om zijne handen met haar bloed te bezoedelen; en wanneer onze Schrijver beweert, ‘dat orestes door den Geest der Godheid zelve gedreven werd, en wij van den moedermoorder niet gruwen,’ (bl. 45) zoo gruwen wij van dit zeggen. Moge al de zoon door zulk een verfoeijelijk Orakel eenigermate worden verontschuldigd, zoo valt onze geheele verontwaardiging op de schandelijke Godsdienst, die eerst den zoon gebiedt zijne moeder te slagten, en hem dan, zoo hij gehoorzaamt, door de Wraakgodinnen laat pijnigen. De buitensporige eerbied voor den Dichter gaat hier zoo verre, dat hij vergoelijkt wordt zelfs in het afgrijselijke geroep van elektra: Tref
haar nog eens, zoo gij kunt! - dat gezegde moet ‘geene woede en wraak bevatten, maar zacht en stil zijn uitgesproken’! (bl. 44.) Zoo de dochter hier bedaard sprak, was zij een nog erger monster. - Neen! men moet de Afgoderij omtrent de Ouden zóó verre niet drijven. De klassieke Geleerden mogen zulks heiligschennis noemen, en zich, zoo veel zij willen, op hunnen aristoteles beroepen, wij beweren, dat deze taal volkomen victor hugo waardig is. De Heer elink sterk is zoozeer met den moedermoord ingenomen, dat hij zelfs niet dulden kan, dat nieuwere Dichters denzelven verzachten en als onwillekeurig doen voorkomen. Crébillon, (die anders, door minnarijen in dit sombere treurspel te men-
{==20==} {>>pagina-aanduiding<<}
gen, bijna belagchelijk wordt) voltaire en ook alfieri, (wiens Orestes wij voor een meesterstuk houden, daar hij ons zelfs voor klytemnestra belang weet in te boezemen) zij allen hebben dit gedaan, om het menschelijk gevoel te sparen. ‘Zij moesten het eerwaardige en heilige der Oudheid geen geweld aangedaan, en liever geene treurspelen gemaakt hebben,’ zegt onze Schrijver!! (bl. 79.)
Op dit stuk volgt nu een groot aantal geleerde noten, met vele aanhalingen, niet alleen uit aristoteles, wiens Poëtica door onzen Schrijver met den grootsten eerbied en schier in alles beäamd wordt, maar ook uit herder, schiller en andere hedendaagsche kunstregters. Eene uitvoerige noot op bl. 59 handelt, met veel waarheids, over het overdrevene in de poëtische uitdrukking, waardoor men meent, met holle klanken gebrek aan zin en zaken te kunnen vergoeden; terwijl de Dichter bij uitnemendheid, zoo als homerus, dikwerf door de eenvoudigste uitdrukking de verhevenste zaken weet te vermelden. Zelfs raadt hij den Dichter voorzigtigheid aan in het smeden van nieuwe woorden, waaromtrent men, bij minder genie, bilderdijk niet altijd mag navolgen, en er wordt daarbij eene geestige plaats van van effen aangehaald. Men kan echter ook in een ander uiterste vallen: de taal des Dichters verschilt toch nog al van die des Prozaschrijvers. - Tegen westrik verdedigt onze Schrijver het laatste tooneel der Elektra, den dood van aegisthus, en wij zijn het hierin met hem volkomen eens; want zoo het stuk met den moedermoord eindigde, waarop sophokles niet eens de regtvaardige straf door de Wraakgodinnen laat volgen, zou het al te vreeselijk zijn. Nu wordt men eenigzins voldaan, door den gruwelijken moordenaar van agamemnon, den kroonroover en verleider, terwijl hij juicht over den gewaanden dood van orestes, op zijne beurt te zien vallen.
De tweede Verhandeling loopt over het medelijden in het Grieksche Treurspel. Het beloop is hetzelfde als in

{==21==} {>>pagina-aanduiding<<}
die over den schrik, na eenige opmerkingen over de voorstelling van het lijden bij de Grieken, waarin het eenvoudige en natuurlijke, geene opgewondenheid of overdrevene kunst, (die dan toch in dit opzigt nog al dikwerf aan euripides door aristophanes werd verweten) de heerschende eigenschappen waren. Deze voorstelling was echter niet altijd zacht noch enkel aandoenlijk; - het lijden had zekere verhevenheid, die onze ziel tevens veredelt, terwijl zij haar door deelneming in het lot onzer broederen schokt. Daarop kiest de Schrijver, als voorbeeld tot staving zijner denkbeelden, de Antigoné van sophokles, zekerlijk een van de verhevenste stukken der Oudheid, hetwelk, vrij van de ijselijkheden, die ons op het slot der Elektra zoozeer hinderden, de treffelijkste gevoelens van deugd, van zusterliefde en heldhaftige verachting des doods, wanneer het aankomt op pligtsbetrachting, doet kennen. De Lezer, onkundig in de Grieksche taal, kan zich daarvan eenig denkbeeld vormen uit eene Nederduitsche navolging door den Heer sifflé. Eenig denkbeeld, zeggen wij; want niet alleen is de gestrenge terughouding der heldin omtrent haren minnaar, bij sophokles, (om het hoofdpunt, waarop alles aankomt, niet te verzwakken) in de gesprekken met dien minuaar geenszins behouden, maar de Dichter brengt er zelfs een' geheel noodeloozen persoon, een' versmaden minnaar van antigoné, in, die nu uit wraakzucht haren dood bewerkt; een, naar onze meening, geheel Ongrieksch denkbeeld. Aan den anderen kant heeft alfieri het karakter van antigoné, in zijn stuk van dien naam, geheel en al misteekend. In plaats dat de
menschkundige sophokles haar eerst het verheven besluit doet nemen, om liever te sterven, dan na te laten hetgeen zij voor pligt houdt, (de onbeschrevene en onfeilbare wetten der Goden) en dit vrijmoedig ook in het aangezigt van kreon en den Raad bekent, breekt echter haar vrouwelijk hart, wanneer zij nu, in hare bloeijende jeugd, levend in het duistere graf zal worden gedolven, en voor het laatst het schoone zonlicht aanschouwt; en nu, nu in het laatste oogenblik, schaamt zij zich niet, te beweenen, dat zij nimmer het geluk eener bruid zal smaken; dat nimmer de bruidszang voor haar zal worden gezongen, maar dat de Acheron haar bruidegom wezen zal; dan weder troost zij zich met het denkbeeld, met de hoop, haren geliefden vader, wiens laatste steun zij geweest was, hare moeder en

{==22==} {>>pagina-aanduiding<<}
haren broeder, voor wiens laatste eerbewijzing zij nu stierf, weder te zien. Bij alfieri, daarentegen, wil zij sterven, en uit haat tegen kreon weigert zij zelfs de hand van hemon, dien deze haar aanbiedt, en roept om den dood. Wie ziet niet, dat de Griek hier en menschelijker en menschkundiger is dan de Italiaan? Het is intusschen zonderling, dat sophokles de beide gelieven ook niet eene enkele maal met elkander heeft laten spreken; en wij zouden zoo gaarne wenschen, dat de onbarmhartige kritiek de woorden: O liefste hemon! hoe veracht uw vader u! aan zijne verloosde overliet, en niet aan de hieromtrent onverschilliger ismene toeschreef. Vooral echter heeft het ons verwonderd, dat onze Schrijver, die dit stuk anders uitnemend ontleedt, zoo gunstig denkt over kreon. Hij noemt hem ‘een regtvaardig Vorst, die zijne bloedverwanten, ja zelfs zijnen eigenen zoon niet spaart, zoo het regt en het belang van den Staat hunnen ondergang vorderen,’ (bl. 96.) Eilieve, waar is toch deze regtvaardigheid? Dat hij niet alleen den wettigen Koning van Thebe, die slechts door onregtvaardigheid eens broeders van de kroon verstoken bleef en nu gesneuveld is, verbiedt te begraven en te beweenen, maar gelast, hem, zonder lijkgebaar, als een treffelijk maal, aan de vogelen des Hemels over te laten! - Die goede kreon! zegt antigoné spottend, (Act. I. Sc. l). Maar omdat het koor met hem medespreekt, en het koor geen ongelijk hebben kon, daarom moet een tiran nu een regtvaardig Vorst heeten! Doch
tiresias zelf zegt, in het laatste Bedrijf, op kreon's gezegde: Onverstand is de grootste ramp. - Wel nu, die ziekte vervult u geheel! - Het geheele wigchelaarsgeslacht bemint het geld, zegt daarop de regtvaardige Vorst, en bekomt van den Godentolk tot antwoord: Ja! het tirannengeslacht bemint vuile winst. Trouwens, welke regtvaardigheid, eene zuster levend te begraven, omdat zij haren geliefden broeder niet onbegraven wilde laten! - Ook schlegel, door onzen Schrijver op bl. 145 aangehaald, spreekt, in zijne beroemde Verhandelingen over het Tooneel, van tyrannische Befehle des kreon.
Even als bij de vorige Verhandeling zijn ook hier vele noten gevoegd. Eene der uitvoerigste en belangrijkste (de 40ste, op bl. 134-141) loopt over de bekende en zoo verschillend opgevatte plaats van aristoteles: ‘Het Treurspel volbrengt door medelijden en schrik de reiniging dier zelfde

{==23==} {>>pagina-aanduiding<<}
hartstogten.’ Veler kunstregteren gevoelens worden hier te berde gebragt; dat van brumoy komt ons, met den Schrijver, over 't algemeen zeer juist voor, dat deze reiniging der hartstogten genoegzaam hetzelfde is met veredeling, door het tragische genoegen der nabootsing van hetgeen in die hartstogten verheven en menschelijk is.
Over 't geheel merken wij dus omtrent dit boekje aan, dat het vele nuttige opmerkingen bevat, en twee der beste Grieksche treurspelen goed ontleedt, maar dat het, met te veel eenzijdigheid, van de Grieken uitsluitend heil verwacht. Doch hierdoor is de Schrijver met zichzelv' in tegenspraak. Hij zelf zegt, bl. 7, ‘dat vele denkbeelden der Grieken bij ons valsch en vervreemd zijn van den aard onzer beschaving. Vanhier, dat in het nieuwere treurspel, toen het licht der rede en der Openbaring aan die verhevene droombeelden der dichterlijke Grieken hun gezag had ontnomen, de nieuwere treurspeldichters tot het verwekken van dien tragischen schrik eenen anderen weg zijn ingeslagen en andere middelen hebben opgespoord.’ En deden zij daar niet wél aan? Of moesten zij zich met valsche denkbeelden paaijen, vervreemd van den aard onzer beschaving? Men valt tegenwoordig veeltijds te laag op de klassieke Dichters, wij erkennen dit gaarne, en vervalt tot een losbandig en zedebedervend Romantismus; maar aan den anderen kant kan de eerbied voor de Klassieken ook te ver gaan, en wij gelooven, dat de nieuwere hoorder of lezer niet minder geroerd zal worden door de meesterstukken van corneille, racine, shakespeare en schiller, dan door die van aeschylus, sophokles en euripides, niet om de meerdere innerlijke waarde der eersten, maar om de meerdere overeenkomst met de menschen, zoo als die thans zijn.

Pythagoriana. Verzameling van Lessen en Voorschriften van den Wijsgeer Pythagoras. Te Hoorn, bij Gebr. Vermande, 1838. In 12mo. 102 Bl. f :-90.

Een klein, zindelijk gedrukt, gansch niet onaardig spreukboekje van duizend stuks, waarvan wij veel goeds zouden kunnen zeggen, wanneer het niet met een' valschen titel pronkte. Immers, deze spreuken zijn (enkelen uitgezonderd) niet van pythagoras. Het is niet het beroemde gouden

{==24==} {>>pagina-aanduiding<<}
gedicht; en al ware het dit, zoo zou het, volgens den naauwkeurigsten onderzoeker der Pythagorische school, meiners, nog niet van pythagoras zelven, maar van eenen lateren Pythagoreër na plato en aristoteles zijn. Het zijn niet de zedekundige Fragmenten, die gale uit jamblichus (Leven van pythagoras) en stobeüs verzameld heeft; en al waren zij dit, ook deze houdt meiners voor onecht en eerst in later' tijd verdicht, even zeer als de geheele Levensbeschrijvingen van pythagoras door porphyrius en jamblichus. Doch wij behoeven geen gezag te hulp te roepen: de eenvoudige lezing van deze spreukverzameling zal den eenigzins kundigen doen in het oog loopen, dat zij niet van pythagoras zijn kan. Men spreekt er (94) van drank uit gegiste granen bereid, die de Ouden eerst bij de Duitschers vonden; van het onderscheid tusschen gezond verstand en geleerdheid, hetwelk in dien alouden tijd, bij zoo weinig geleerdheid als er toen nog was, niet te pas kwam; van brutus, (125) die waarschijnlijk ná pythagoras leefde, en dien hij althans niet gekend heeft, daar geen Griek zich nog met de Romeinen bemoeide; van numa; van zegellak (131); van Geestelijkheid; van een' Almanak; van Afgoderij (dit denkbeeld kenden de Grieken niet); van de duif van noach (260); van de tien Geboden en het hemelsche Vaderland, dat aan de
priesters toebehoort, (351, 348) en weshalve zij geene burgers mogen zijn; van stierengevechten (bij de Grieken onbekend); weder meer dan eens van de Romeinen; van het onderscheid tusschen wetten en Godsdienst, hetwelk de oude Grieken niet kenden (380); van godsdienstige broederschappen; van kloosters (382, 947); van de Hebreeuwen, die pythagoras niet gekend heeft, en uit welke hij (berispend) eene spreuk van mozes aanhaalt, wiens geschriften de Grieken eerst onder de ptolemeën leerden kennen; van Gilden (399); van het lezen der (ondergeschovene) geschriften van hermes trismegistus door de kinderen der Krotoners; van den Romeinschen (niet Griekschen) God janus (532-534); van twee verschillende eerdiensten in één huisgezin (eene spreuk, die geen der tijdgenooten van pythagoras zou hebben verstaan); eene waarschuwing, om ‘vriend der waarheid tot aan de marteling, maar daarvan geen Apostel te moeten zijn tot aan de onverdraagzaamheid toe’ (599), (een denkbeeld, dat in het Heidendom

{==25==} {>>pagina-aanduiding<<}
schaars te pas kwam.) De 687ste spreuk kan niet van den Theosooph pythagoras zijn, ‘dat men niet hooren moet naar iemand, die ons uit naam van een onzigtbaar en verborgen Wezen aanspreekt;’ hier verraadt zich de hedendaagsche Naturalist en vijand der Openbaring. De aanbeveling der proefondervindelijke Natuurkunde (die vóór baco in onze zeventiende Eeuw onbekend was) boven de bespiegelingen der Bovennatuurkunde, waaraan zich juist pythagoras overgaf, is eene al te sterke vergissing. Bij 712: ‘Bestuurders! biedt en geeft uwe eigene leden aan het volk te eten, zoo gij het niet voor den hongersnood hebt weten te bewaren,’ heeft de Pseudo-pythagoras zekerlijk aan van der werff gedacht. In 768 lezen wij van boekbeoordeelingen (wel ja, Recensiën, misschien zelfs wel Journalen en Antikritieken!) ten tijde van pythagoras, en in 831 van een' Geleerde, in tegenoverstelling van een' Wijsgeer; een destijds nog niet bekend onderscheid. Hier wordt van de Fabel van dido's dood gewaagd, zoo als eerst virgilius die verdichtte; elders (942) keurt men de rekenkunst af, die, gelijk men weet, juist het hoofdvoertuig der leere van pythagoras was; en 955 ziet stellig op de regten van den mensch, bij de eerste Fransche Omwenteling gepredikt.
Men ziet het, wanneer de Schrijver niet op den inval gekomen was, dit duizendtal spreuken aan pythagoras toe te schrijven, zou hij beter gedaan hebben; want vele dier spreuken, die volstrekt niet in den mond des Wijsgeers van Samos, noch in de zesde Eeuw vóór onze jaartelling passen, kunnen veel nut stichten in het hedendaagsche Europa en in de negentiende Eeuw. Ook zijn er sommige, die zeer goed aan pythagoras voegen, en die slechts meer uitgewerkt moesten zijn, zoo als de vermaning van het dagelijksche zelfonderzoek (Aur. Carm.) en de menigvuldige waarschuwingen tegen de Volksregering (de Wetgever van Kroton ijverde zeer voor eene verstandige Aristokratie, voor eene Regering der Wijzen), alsmede de herhaalde aanbevelingen van den landbouw en de huiselijkheid. Ook in de gemengde strekking dezer uitspraken tot zedelijkheid, gezonde staatkunde en staatshuishouding, heerscht wel eenigzins de geest van den stichter der Italiaansche school; eigenlijk huishoudkundig zijn weinige spreuken. Wij willen eenige staat- en zedekun-
{==26==} {>>pagina-aanduiding<<}
dige ten voorbeelde mededeelen, die ons voorkomen treffende waarheden te bevatten:
(36) ‘Ga niet naar Afrika om monsters te zien; reis tot het volk, waarbij eene Omwenteling is uitgebroken;’ (thans b.v. naar Spanje.) (37) ‘Onhandige ruiters leeren aan hun paard de knieën strekken om het te bestijgen. Bestuurders! vernedert het volk niet, om het gehoorzaam te doen zijn.’ (67) ‘Neem, om uwe oude dagen te ondersteunen, geenen anderen stok, dan van den boom, door u in uwe jeugd geplant.’ (Blijkbaar zinnebeeldig.) (73) ‘Noem u niet deugdzaam, alvorens gij dezelfde aandrift voor het goede als voor het schoone gevoelt.’ (76) ‘Schandvlek het aandenken aan belus, den eersten mensch, die voor een' God wilde doorgaan.’ (95) ‘Loop het geluk niet na; het is bij u; blijf te huis.’ (118) ‘Beklaag u niet over de kortheid des levens; er zijn meer menschen, die te laat, dan die te vroeg sterven.’ (119) ‘Wees noch de voetzool van den Vorst, noch de handboei van het volk.’ (135) ‘Kets twee keisteenen tegen elkander, en zij geven vonken; belet twee volken aan elkander te raken, en (of) er vloeit bloed.’ (Dit of wordt hier blijkbaar door den zamenhang gevorderd, in plaats van en.) Voorts zijn er nog eenige andere drukfouten of misstellingen, zoo als alcestus voor alcestis, Isis voor Ibis, den vogel, (543) blijkbaar ook uit het daarop volgende.
Wanneer men den naam van pythagoras had weggelaten, zou men ook die alleroppervlakkigste en gebrekkigste Levenschets van dien Wijsgeer hebben kunnen ontberen, uit wijlen schull's Boeken- en Menschenkennis ontleend, waarin onder anderen gezegd wordt, dat de Epicurische school uit de Eleatische zou ontstaan zijn.
Denkt men niet aan pythagoras, zoo is het boekje aanprijzing waardig.





Proeve van een geregtelijk geneeskundig Onderzoek, betreffende de vraag: in hoe verre Dronkenschap, aanleiding gevende tot de misdaad van moord, in de toerekening van straf in aanmerking komt, inzonderheid wanneer dezelve tot Monomanie overslaat, of daarmede in verband staat? Mitsgaders, in hoe verre deze laatste zielsgesteldheid, of beide

{==27==} {>>pagina-aanduiding<<}
te zamen, als punten van defensie, tot vrijspraak al of niet, in judicio criminali kunnen dienen? Briefswijze voorgesteld en behandeld, door Mr. J.H. van der Schaaff. Waarachter, bij wijze van Bijlage, gevoegd zijn eenige Aanteekeningen met betrekking tot den schedel van Elias Koster, vervat in eene Missive van den Hoogleeraar W. Vrolik aan den Schrijver. Te Amsterdam, bij M. Schooneveld en Zoon. 1838. In gr. 8vo. VIII en 178 Bl. f 2-:

De geachte Schrijver van dit werkje, welks breedsprakige titel wij in zijn geheel afschreven, verdeelt zijne Verhandeling in vier hoofdpunten. Bij het eerste zoekt hij zoo veel mogelijk uiteen te zetten, wat, naar aanleiding van hetgeen bij de voornaamste Uitleggers en Regtsdoctoren daaromtrent geleerd wordt, aangaande de al of niet culpabiliteit ter zake van misdaad, door dronkenschap veroorzaakt, behoort te worden aangenomen. (Aldus vatten wij de meening des Schrijvers op: want zijne eigene opgaaf van dat punt (bl. 2) laat eene duisterheid in den volzin achter, waarin blijkbaar iets, dat tot den zamenhang diende, vergeten is.)
Ten tweede onderzoekt hij, wat men door waanzin, monomanie en dergelijke zielsgebreken, naar de leer der geregtelijke geneeskunde, verstaat, en in hoe verre dezelve, al of niet, een genoegzaam fondament tot vrijspraak, in cas van delict, mogen opleveren.
Ten derde geeft hij een beoordeelend overzigt van hetgeen tot bezwaar en tot verdediging van elias koster gediend heeft.
En ten vierde besluit hij, tot beantwoording der vraag, met eenige bedenkingen, die tot het onderwerp in verband staan.
In de eerste Afdeeling verwonderde het ons, op bl. 20, bij de aanhaling van het Code Pénal en de Schrijvers daarover, geheel van pailliet, wiens Manuel de Droit Francais, naar verschillende uitgaven, in aller handen is, gezwegen te zien. En juist op de vraag, in hoe verre dronkenschap, hetzij tot bezwaar, hetzij tot verligting, in aanmerking komen mag, heeft hij zulke belangrijke aanteekeningen op Art. 64 van het Code Pénal.
Verder kent de Schrijver, naar ons inzien, te veel kracht toe aan Art. 12 der Publ. van 11 Dec. 1813. Immers in geval van moedwilligen doodslag, in staat van toevallige dron-
{==28==} {>>pagina-aanduiding<<}
kenschap gepleegd, en strafbaar met twintigjarig confinement, na voorafgegane tepronkstelling en brandmerk, is geene verzachting mogelijk. Men moet daar of vrijspreken, of ten volle veroordeelen, vermits Art. 12 ten dezen niet toepasselijk is. Al wil men dus de toevallig ontstane dronkenschap als reden van mitigatie aannemen, noch die, noch eenige andere reden van mitigatie kan den beschuldigde helpen. Wenschelijk ware het, dat men, even als tegenwoordig in Frankrijk, ook bij de zwaarste misdaden, vrijheid had, uit hoofde van verzachtende omstandigheden, minder gestreng te straffen; mits den Regter steeds zoodanig minimum ware voorgeschreven, dat de evenredigheid in regtsbedeeling behouden bleef. B.v. op doodslag met voorbedachten rade staat de doodstraf, eveneens op brandstichting enz. Maar bleek het nu den Regter, dat er omstandigheden waren van dien aard, dat de strafschuldigheid des misdadigers minder werd, dan zou hij, in plaats der doodstraf, in zulke gevallen de straf naast den dood kunnen opleggen, maar ook niet minder. Bedreigt de wet, bij volle strafschuldigheid, met twintigjarige tuchthuisstraf, in geval van louter moedwilligen doodslag, b.v. in plotselijk opgewekte gramschap begaan, zonder geleide lagen; dan zou de schuldige, indien er bleek, dat hij in staat van zuiver toevallige dronkenschap, of dergelijke, niet in de wet uitdrukkelijk als fait d'excuse opgenoemde, reden van verontschuldiging, zich vergrepen had, in een consinement van ten minste vijf, ten hoogste tien jaren, zonder schavotstraf, kunnen worden verwezen; en in alle misdaden van minder aangelegenheid zou men kunnen handelen, gelijk thans, met toepassing van het bekende Art. 12, geschiedt, hetwelk bezwaarlijk kan
worden ingeroepen, waar het Code Pénal vordert de travaux forcés à temps, en zeker nooit mag worden aangewend, waar het Strafregt eeuwigdurenden dwangarbeid uitspreekt.
Hetgeen in de tweede Afdeeling over waanzin, monomanie en dergelijke voorkomt, als ook hetgeen tot bewijs der strafschuldigheid van koster gezegd wordt, draagt allezins onzen bijval weg.
Uitnemend behagen ons ook de bedenkingen, tot beantwoording der vraag, die het vierde hoofdpunt of de vierde Afdeeling uitmaken. Drie punten worden daarbij betoogd:
I. Dat de meeste misdaden, die bij onze vaderlandsche regtbanken, zoo in het criminele, als bij de Kamers van Correc-
{==29==} {>>pagina-aanduiding<<}
tie, voorkomen, ten minste voor twee derden, uit oorzaak van dronkenschap ontstaan. Eene treurige waarheid voorzeker, en die de noodzakelijkheid doet inzien, dat eindelijk allen, die het wél met het menschdom en het vaderland meenen, de handen ineenslaan, ten einde het misbruik, benevens het noodeloos dagelijksche gebruik van sterken drank, (hetwelk ook een misbruik is) zoo veel mogelijk tegen te gaan.
II. Dat, indien, bij het eerlang te verwachten Nederlandsche Strafwetboek, de toestand van waanzin of krankzinnigheid duidelijk en in al deszelfs kenteekenen omschreven wordt, namelijk wanneer en in welke gevallen verschoonbaar, men alsdan zeer zelden eene voorgewende verstandsverbijstering, als middel van verdediging, door wanhoop uitgedacht, zal te vreezen hebben. Zulk eene omschrijving van waanzin enz. is allezins wenschelijk, ja tegenwoordig in een Wetboek van Strafregt onmisbaar; en welligt ware het dan goed, de zinsbedwelming, door louter toevallige dronkenschap ontstaan, onder de redenen niet van vrijstelling, maar van verzachting, maar de opzettelijke dronkenschap, tot stouter volvoering des kwaads, onder de bezwarende omstandigheden op te nemen.
III. Dat, wat men er ook van zeggen, of in de theorie daarover op het papier brengen wille, onze tijden, door het insluipende verfijnd zedebederf en den geest van woeling, spanning en ontevredenheid, die zich hier en daar onder een gedeelte van het menschdom openbaart, nog niet rijp genoeg zijn, om de straffe des doods, over het geheel, te kunnen en te mogen afschaffen. Ook dit laatste punt is zoo wél betoogd, dat men, met kennis van zaken en ondervinding oordeelende, niet wel nalaten kan den Schrijver bij te vallen, en dus het daarvoor te houden, dat op deze en gene gruwelijke misdaden, b.v. doodslag met voorbedachten rade, ouder- en Vorstenmoord, brandstichting ten gevolge waarvan één of meer personen het leven verloren hebben, en hoogverraad, gepaard met moordzuchtige oogmerken, de doodstraf bedreigd moet blijven. Maar tevens, ten einde den Regter niet te noodzaken, steeds in die gevallen tusschen doodstraf en vrijverklaring te kiezen, zouden wij het raadzaam achten, den Regter de vrijheid te geven, om dáár, waar wel geene alle schuld wegnemende (b.v. volkomen waanzin) noch ook erkende en de strafschuldigheid aanmerkelijk verminderende redenen van mitigatie bestaan, (gelijk b.v. verregaande

{==30==} {>>pagina-aanduiding<<}
provocatie) ook om andere verzachtende omstandigheden, die aan het arbitrium des Regters worden overgelaten, de doodstraf geenszins op te leggen, maar den misdadiger, bij zulke in de wet niet bepaald aangeduide verzachtende omstandigheden, tot de straf naast den dood (twintigjarige of anders levenslange tuchthuisstraf, voorafgegaan door tepronkstelling) te verwijzen. Dan zouden er minder waarlijk, doch geenszins den dood naar billijkheid schuldigen, worden vrijgesproken; en waar niets tot verschooning van eenig booswicht strekt, zou zulk een monster met verlies des levens kunnen worden gestraft.
Stijl en taal dezer Proeve laten iets te wenschen overig; de redeneerwijze is doorgaans bondig.

Nieuwe Sentimentele Reizen. Uit het Hoogduitsch van Ludwig Rellstab, Schrijver van 1812. Post- en Zeestukken, Bergstoffen. Intermezzo's enz. In drie Deelen. Iste en IIde Deel. Te Zaltbommel, bij J. Noman en Zoon. 1838. In gr. 8vo. Te zamen 412 Bl. f 4-80.

Wie kent niet yorick's onvergelijkelijke Sentimentele Reis van den beroemden Schrijver van Tristram Shandy? De keuze van den titel van het thans aangekondigde werk geeft van zelf aanleiding tot eene vergelijking van hetzelve met sterne's werk, van hetwelk het door den Schrijver als een tegenhanger wordt aangeboden. Inderdaad, dit is eene aanmatiging, door welke een Auteur, die in eenen lageren rang kans zou hebben om te schitteren, nu in eenen hoogeren gevaar loopt om verduisterd te worden. De bekende Schrijver, die reeds vroeger sentimentele reizen gedaan en geschreven heeft, begint deze zijne nieuwe reizen te Berlijn, rijdt naar Hamburg, doet van daar eenige watertogten met eene stoomboot, en bevindt zich aan het einde van het tweede deel in dit vaar- of stoomtuig voor Gluckstadt, voornemens, om, na de gelukkig volbragte watertogten, in een volgend deel zijne reizen met eenen togt door het Hartzgebergte te besluiten. De reis is eigenlijk niets anders dan het voertuig, om des Schrijvers humoristische of, gelijk hij ze hier noemt, sentimentele invallen aan den man te brengen. Zijne reisgenooten en andere personen, die hij ontmoet, leveren daartoe doorgaans de stof. Onder de fraaiste passages behooren voor-
{==31==} {>>pagina-aanduiding<<}
zeker de schildering van het wederzien door eenen vader, die drie jaren afwezig is geweest van zijne beide regt beminnelijke dochters, en de aandoenlijk treurige geschiedenis der blaauwoogige Maria. Voor zulke passages ontslaan wij, met Amarante, den Schrijver van het ontraadselen van den droom van den zeehond, en zouden daarvoor de salon met dansende ligtekooijen gaarne willen missen, waarin, regt zonderling, de Duivel, die zoo wat de spiritus familiaris van rellstab is, voor zedemeester speelt. Het meeste, echter, heeft zich over den
sentimentelen reiziger te beklagen een geestelijke te Bremen, van wien de Schrijver toch niets ergers weet te verhalen, dan dat de man een' bruinen overrok draagt. Hij kan niet zwijgen van den reuk van 's mans heiligheid. Hij beschrijft zijnen gang als den tred van een pakpaard. Zelfs het afdak van zijnen breedgeranden hoed blijft niet ongemoeid. ‘Zijn Weleerwaarde ziet er uit alsof hij eenen zalvenden liefdekus wil geven.’ Uitgezocht zijn de namen, die hem door den zoogenaamd-geestigen Schrijver gegeven worden: ‘De heilige, de Bremer heilige, de heilige Bremer, de heilige van de Wezer, de Bremer kerkvader, het Bremer kerklicht, de Bremer schijnheilige, de Hanzeatische heilige, de geestelijke troost, de heilige man, de man Gods, de Wezer prelaat, de kalchas uit Bremen.’ Eilieve, Heer Vertaler, is dat nu het sentimentele, ‘hetwelk onze verdienstelijke r. feith, in zijne Leerzame Brieven en in vele geestrijke uitvloeiselen zijner eigene gevoeligheid, zoo waardig als gepast verdedigd heeft’? Is dit nu ‘eene hand aan den weg, om het onderscheidende oordeel en den kieschen smaak wél te leeren en te leiden in hetgene men tegen het ontuig, dat men te regt verwerpt, altijd te eerbiedigen en te volgen hebbe’? - Maar, eer wij scheiden, nog een enkel woord: Wat is een vloerketel, een hemelsdom? Wie heeft u op de mouw gespeld, dat cameriera eene geestelijke kamerjuffer is? Van waar komt dit adjectivum? Is dit de vertaling, van welke gij eene ‘meer dan vergankelijke belooning’ verwacht? Verkiest ook al de eene of andere Recensent aanmerkingen te maken op uwen ‘niet altoos gemakkelijken
arbeid,’ houd u dan aan den stelregel:

Die trekt, zwijgt christlijk stil, en neemt getroost het geld. 



{==32==} {>>pagina-aanduiding<<}

De Brandewijnpest. Een treurig Verhaal tot waarschuwing en leering voor rijken en behoeftigen, jongen en ouden. Naar het Hoogduitsch, door Heinrich Zschokke. Te Hanau, bij F. König. 1838. In 8vo. 89 Bl. f :-65.

Sommige titels beloven wel eens meer dan het werk geeft; maar deze aanmerking is op dit boekje niet toepasselijk. Ja, dát is een treurig verhaal; ja, dát is tot waarschuwing en leering; ja, dát is voor rijken en behoeftigen, voor jongen en ouden! In één woord, het is een hoogst schatbaar boeksken. Het slot des verhaals is welligt wat sterk gekleurd, wat te romantisch, zouden wij zeggen; dan men moet hierbij toch ook aan het vaderland des Schrijvers denken, en de dáár geschetste tooneelen niet op Hollandschen grond overbrengen.
Recensent zou wenschen, dat er van dit werkje eene oplage gedaan werd van zoo vele duizende afdrukken, dat het exemplaar voor 10 of 20 centen kon worden verkocht en uitgedeeld; uitgedeeld aan rijk en arm, oud en jong, van den Staatsdienaar, die naast den troon des Konings staat, tot den daglooner toe, en zoo wel aan 50 en 60- als aan 10 en 15jarigen, opdat allen - zij, die regeren, en zij, die geregeerd worden - eenmaal de oogen opengaan, en men den afgrond bespeure, waar het gebruik van sterken drank den mensch heenvoert!
Aan Rec. kwam onlangs een Tijdschrift in handen, waarin hij het volgende las: ‘Het is in het oogloopend, dat van de 1120 moorden, die in de jaren 1826 tot 1829 in Frankrijk hebben plaats gehad, 446 ten gevolge van twisten en vechtpartijen in kroegen zijn ontstaan; hetgeen ten sterkste van den heilloozen invloed van geestrijke vochten getuigt.’ Zou het in Nederland anders, zou het beter zijn? Wij vreezen neen!
Dan, wat gebiedt nu eene verstandig bestuurde menschenliefde? Wat vorderen wijsheid en gezond verstand? Gebieden zij gevangenistraf voor den twistenden en vechtenden dronkaard? Vorderen zij de doodstraf tegen den moordenaar, die, in zijne rampzalige bedwelming, zich bezoedelde met het bloed van den naasten? Ja, in den tegenwoordigen toestand van zedelijke verbastering, door jenever en brandewijn veroorzaakt, roepen zij de bescherming der wetten in voor

{==33==} {>>pagina-aanduiding<<}
de veiligheid van den goeden en braven; maar daarbij laten wijsheid en menschenliefde het geenszins berusten. Zij vorderen meer; en zij doen dit in naam van menschelijkheid en Godsdienst. Zij vorderen, dat de bron, de onzalige bron gestopt worde, waaruit zoo vele gruweldaden voortvloeijen. Zij vorderen de algeheele afschaffing van het noodlottig gebruik van den ziel en ligchaam bedervenden brandewijn en jenever.
‘Zou dát mogelijk wezen?’ vraagt men. Gij, die dit in goeden ernst vraagt, lees het werkje van zschokke, en oordeel! lees het boeksken van onzen Landgenoot heldring, en beslis! Niets is onmogelijk, waar een vaderlijk en Christelijk verlicht Bestuur doordrongen is van het gevaar, dat de Natie te gemoet ijlt; niets onmogelijk, als men de handen eendragtig ineenslaat, om het Jenevermonster, met voorzigtig beleid, wijze beradenheid en kloeken moed, te naderen en te bestrijden. Een eenvoudig Landprediker deed zijne stem het eerst hooren, niet om de eerste te willen zijn, niet opdat zijn naam op de tongen der menschen, maar opdat de zaak door zijnen arbeid leven zoude. Velen, den Hemel zij dank! zeer velen willen dit met hem, niet om den naam, niet om de eere, maar uit liefde tot hunne medemenschen en uit liefde tot God. Tot dusverre bewaren zij in het openbaar nog het stilzwijgen; dan zij werken in stilte voort, om, door woord en daad, door gesprek en geschrift, harten en hoofden te winnen voor de goede zaak: die der matigheid. Verkeerd begrip en vooroordeel, om van andere min edele oorzaken en bedoelingen niet te gewagen, mogen den voortgang dier goede zaak belemmeren, verhinderen, vertragen: het zij zoo! - dáárom geeft hij, die God gehoorzaamt en den medemensch liefheeft, den moed niet op. De plant zij nog als die van een mosterdzaadje - door eendragt en standvastigen wil kan die plant tot een' boom opgroeijen. Het is een werk der liefde, en, als zoodanig, een werk Gods - en dat kan, dat zal niet verbroken worden. Men denke slechts aan onze vrome Vaderen, en aan hun veelzeggend: Concordia res parvae crescunt!
De gronden, die Rec. tot staving zijner overtuiging zou kunnen opgeven, vindt elke Lezer in het onderhavige werkje aangewezen, en zij behoeven alzoo geene verdere vermelding. Bij eenen herdruk verlangen wij eene zuiverder vertaling: de tegenwoordige ziet er geweldig Germaansch uit.





{==34==} {>>pagina-aanduiding<<}

Het Klaverblad. Oorspronkelijke Verhalen, aan de Geschiedenis des Vaderlands ontleend; door A. van der Hoop, jr. Te Rotterdam, bij H. Nijgh. 1837. In gr. 8vo. 289 Bl. f 3-:

Rec. zal niet ontkennen, dat er in dit boek hier en daar goede stukken voorkomen, en dat het door het gewone slag van lezers met genoegen zal worden gelezen. Maar of de inhoud daarom zoodanig is, dat de Heer van der hoop zich daardoor als Novellenschrijver een' naam zal maken, is eene andere vraag. De eerste aanmerking van den Rec. betreft den vorm van het geheele boek. Een gezelschap van vier jonge lieden nemen voor, om, op het voorbeeld van de scrapions-Brüder van hoffmann, beurtelings elk een verhaal te leveren; daarbij zullen zij zich tot de geschiedenis des vaderlands bepalen, en na de voordragt zal het stuk aan de kritiek der hoorders worden onderworpen. Eene moeijelijke taak, die de Schrijver aldus op zich neemt. Hij zelf geeft eene beoordeeling van zijne stukken. Zijn de aanmerkingen, die hij zijne personen laat maken, gegrond, zoo vraagt de lezer: waarom heeft de Heer van der hoop geene betere stukken geleverd, daar hij zelf weet, waar het gebrekkige schuilt? Zijn zij ongegrond, zoo worden zij onnoodig en vervelen. De geheele toon van het boek krijgt daardoor dikwijls eene meesterachtigheid, die onaangenaam is. Onverdragelijk is vooral de persoon van frederik (wij willen hopen, dat de Schrijver niet ten doel heeft gehad daarmede zichzelven af te teekenen, gelijk Rec. meent ergens te hebben zien gissen); en het boek zou dunner geworden zijn, maar niets verloren hebben, als er die hinderlijke kritiek en aanmatigende toon niet in gevonden werden. Het is alleen groote meesters gegeven, zulk eene gevaarlijke proeve met gelukkig gevolg te wagen. Den Heere van der hoop is het, onzes inziens, mislukt. Een der aardigste voorbeelden van zulk eene autocritiek heeft Rec. altijd gevonden in moore's Lalla Rookh, waar de criticus zich door zijne beoordeelingen belagchelijk maakt
en moet maken. In het Klaverblad gaf Rec. de aanmerkingen dikwijls toe, en maakte zich knorrig op den Schrijver, die er geen gebruik van had gemaakt, om zijne stukken te verbe-
{==35==} {>>pagina-aanduiding<<}
teren. Dat zal wel het doel van den Heer van der hoop niet geweest zijn.
De stukken zelve hebben verschillende waarde, en, hoe vreemd het bij een' Dichter als van der hoop luiden moge, de dichtstukken niet de meeste. Het Brandmerk, een nachtstuk, zondigt geweldig tegen den goeden smaak in de doellooze beschrijving van den beul, bezig om zijne foltertuigen in orde te brengen. De lezer vraagt onwillekeurig, waartoe hij dit deed, en het antwoord zal zijn: om later den verleider zijner dochter te kunnen brandmerken. De situatie van den gevoeligen beul is reeds te dikwijls behandeld, om op nieuw belangstelling in te boezemen. Het tweede stuk, de Schenker, beviel Rec. beter, ofschoon het karakter van den Schenker hem voorkomt niet gelukkig te zijn gekozen en geteekend, en agneta een' beteren minnaar verdiende. In den Vrijwilliger van Nieuwpoort zijn goede en los geschrevene tooneelen; maar Rec., hoezeer geen sijmelaar, kan zich toch kwalijk vereenigen met de ongelukkige keuze, om den loszinnigen, strijdzuchtigen van arkesteyn juist predikant te laten worden, en gelooft ook, dat daarin en in de benoeming door maurits op het slagveld weinig naar den geest van dien tijd is gehandeld. Intusschen zijn toch deze beide verhalen de beste van den bundel, en staan hooger dan de verminkte Zeeman en het bronzen Beeld, of dan de Windhandelaar. Het andere dichterlijke verhaal, de Vuurtoren, mist ook waarheid van teekening en genoegzame belangrijkheid in de geschiedenis van wouter, om vele lezers met het oordeel van nicolaas te doen instemmen, als hij zegt: ‘Gij hebt blikken geworpen in het menschelijke hart; de waanzin van wouter is voortreffelijk geschilderd, en dat wèl door alle nuances heen. Het tooneel, waarin hij de lampen
uitbluscht, is eene schilderij van rembrandt; de dictie herinnert aan shakespeare.’ (!!!) Tegen dien uitbundigen los hebben, zoo het schijnt, noch de vrienden noch de Dichter iets in te brengen. Hoe nederig, zoo iets over eigen werk te laten drukken!...
Het ontbreekt den Heer van der hoop niet aan aanleg. Hij heeft eene gemakkelijkheid van schrijven en verhalen, die zich evenwel in de gesprekken tusschen de vrienden wel eens verloochent; daar loopt de stijl soms als op stelten, vooral als die ongelukkige frederik begint te praten.

{==36==} {>>pagina-aanduiding<<}

Over fouten, bij aanbalingen in vreemde talen, wil Rec. niet spreken. Na zekere Grieksche aanhaling onder de Voorrede van des Dichters Horoskoop bevreemdt hem niets van dien aard meer. Maar waartoe dan dat pronken?
Ook van dit boek geldt, wat den Heere van der hoop reeds meermalen is herinnerd, dat hij te veel en te schielijk geeft, en daardoor zijnen roem niet verhoogt, noch aan de verwachting beantwoordt, die men bij zijne eerste optrede in onze letterkundige wereld van hem had opgevat.




Rosemunda Clifford. Treurspel, door Hendrik Kuyper, Gtz.

Et l'amour criminel rend toujours malheureux.

Voltaire.

Te Hoorn, bij Gebr. Vermande. 1838. In gr. 8vo. XVI en 96 Bl. f 1-20.

De Heer kuyper geeft in zijn uitvoerig Voorberigt, hetwelk de geschiedenis bevat van alles, wat hij voor het tooneel heeft bearbeid, (!) de aanleiding op, die hem tot het bewerken van dit Treurspel heeft bewogen. Het was, om aan eene verdienstelijke Actrice, die intusschen vóór de uitgave het tooneel schijnt te hebben verlaten, eene voor hare talenten geschikte rol aan te bieden. Rec. vond zich bij het lezen van dit Voorberigt teleurgesteld, toen hij zag, dat hier slechts eene vertaling van een stuk van den Franschen Dichter bonnechose werd gegeven, terwijl de titel een oorspronkelijk Treurspel scheen te beloven.
In hoeverre rosemunda clifford voor de talenten der bedoelde Actrice geschikt is, kan Rec. niet beoordeelen, en het eenige, wat hij doen kan, is, zijn gevoelen over de kunstwaarde van het stuk en van de vertaling te zeggen. Over geen van beiden is echter zijn oordeel zeer gunstig. Het onderwerp is zeker, als stof voor een Treurspel, niet ongepast; maar of hetzelve niet op eene betere wijze te behandelen ware geweest, is eene andere vraag. Het is waar, dat bonnechose de eenheid der daad heeft bewaard in de minnarij van hendrik II met rosemunda; maar het geheel wekt toch geene genoegzame belangstelling. De oorzaak daarvan moet, naar het oordeel van Rec., daarin gezocht worden, dat er geene vastheid in het plan van het

{==37==} {>>pagina-aanduiding<<}
stuk bestaat. De bedoelde minnarij is hier geene eigenlijke daad, waarover het Treurspel handelt. Eleonora, de beleedigde Koningin, is de handelende persoon; maar juist in haar karakter is eene ongelijkheid, die het belang vermindert. Ondanks datgene, wat de Heer kuyper zegt over de kieschheid van bonnechose ten aanzien van rosemunda, blijkt het toch genoegzaam, dat zij niets anders is dan 's Konings bijzit, en het belang verdeelt zich op eene onaangename wijze. Eleonora is en blijft de beleedigde, en is daarbij toch degene, wier daad afschuw moet opwekken. Dat laat zich niet gemakkelijk vereenigen. Zij is niet slecht genoeg, om ons de beleediging, die zij heeft ondergaan, te doen vergeten. Hare gramschap is in het oog des lezers billijk, ofschoon hij hare wraakzucht hoogelijk afkeurt. Als zij rosemunda in het vierde bedrijf vergeest en tot de vlugt behulpzaam is, moet hij haar prijzen, en voelt zich teleurgesteld, als hij ziet, hoe spoedig zij weder van plan verandert. Het groote gebrek is, dat geen der personen genoegzaam hoofdpersoon is, en dat de belangstelling niet met ieder bedrijf klimt, maar van tijd tot tijd verflaauwt. Clifford is goed geteekend. Rosemunda is zeker het zwakke, ligtgeloovige meisje, zoo als de Vertaler zegt; maar het hindert toch, dat zij niet eerder en dieper hare schuld gevoelt. Over het geheel loopt Rec. dus niet hoog met den gang van het stuk; hoewel hij gaarne erkent, dat er goede, zelfs fraaije tooneelen in worden gevonden, die zeker werking bij de vertooning zullen doen.
Wat nu de vertaling betreft, en dus het werk van den Heer kuyper, over het algemeen blijkt het, dat de Vertaler gewoon is verzen te maken en zekere gemakkelijkheid van uitdrukking heeft. Maar met dat al laten zijne verzen toch veel te wenschen overig. Zij zijn niet genoeg beschaafd, en te dikwijls dragen zij blijken, dat maat en rijm meer dan banden, dat zij kluisters zijn geworden. Er is ook eene te groote eentoonigheid in den versbouw. Rec. wil deze aanmerkingen door eenige voorbeelden staven. De Heer kuyper doe er zijn voordeel mede!
Bl. 14.

Die Hendrik, die gemaal, die vorst, waarop mijne oogen, 
Vol trots, in vroegren tijd met wellust mogten bogen. 

Wie heeft ooit van bogende oogen gehoord?

{==38==} {>>pagina-aanduiding<<}


Bl. 17.		De dienst mijns stems!!
Bl. 20.	Zoo 't waar is, dat zijn hart van 't pad des echts verdwaalde.

Welk eene vreemde beeldspraak! Even zonderling is bl. 30:

Nooit kon mijn hart het plan tot eene misdaad baren. 

of hoe plat, bl. 31:

Gij, Edgar, kent mijn hart. Zoo 't onbedachtzaam streeft 
Naar ijdle wenschen, 'k weet, het uwe dat vergeeft. 


en bl. 44:	Wie of die vrouw toch zij.
bl. 51:	Eischt ge ik hem verwijdren moet?

of bl. 76:

Van dit noodlottig schoon, der droefheid ras ten buit, 
Wischt ieder oogenblik iets van zijn luister uit. 

zijn voorbeelden van slechte constructie.
Dit zijn slechts weinige bewijzen van gebrekkige versificatie, die met vele zouden kunnen vermeerderd worden, b.v. de verkeerde toon op de eigennamen; nu eens staat er 
{== afbeelding 	==} {>>afbeelding<<}
    
, dan weder 
{== afbeelding 	==} {>>afbeelding<<}
    
. Eene enkele maal is de elisie verwaarloosd, op eene andere misplaatst.
Rec. acht deze vertaling dus geene groote aanwinst voor onze Letterkunde.

Allerlei. Door E.T. van Beusekom. Niet vertaald. Te Amsterdam, bij J.F. Schleijer. 1838. In gr. 8vo. 279 Bl. f 2-90.

Dit boekje bevat inderdaad allerlei; verzen, verhalen (kleinere en grootere, Oostersche en Westersche), comedies, gedachten enz. enz. Het is een regt mengelwerk, een studieboek, zou een schilder zeggen. Daar het eene eerste en tot hiertoe eenige lettervrucht van den Auteur schijnt, verbeelden wij ons, dat hij, bij gelegenheid eens wat schrijvende, hetzij dan in uren der uitspanning van drukkere bezigheid, of wel van inspanning, om het bloote lezen en stude-
{==39==} {>>pagina-aanduiding<<}
ren te vervangen, (want ook dat verfrischt en herstelt den geest, die, even als de uitwendige ledematen, niet gaarne in dezelfde, hoewel dan ook gemakkelijke, plooi blijft) dat alles in zijne portefeuille heeft neêrgelegd, misschien gezift en verbeterd, en het eindelijk in 't licht gegeven. Waarom zou hij niet? Het is zoo aardig, zijn eigen werk zoo in gedrukte letteren, in een boek, met zijn' naam er voor, te aanschouwen, ja zich als uitgaande in de geheele wereld, zoo ver Neêrlands tale reikt, te verbeelden. Het is ten minste, zoo ver wij zien kunnen, een geheel onschadelijk werk - ook geen slecht werk. Menigeen had beter gedaan, een geheel zoodje zulke kleine vischjes in een aardig netje aan te bieden, dan een' walvisch (het genie is een walvisch, zegt claudius) te willen vertoonen, en onder dien Herculischen arbeid zoo plat te worden als een schol. De versjes zijn over 't geheel vloeijend, op enkele plaatsen echter strijdig met den klemtoon. De inhoud is gevoelig, ook wel stichtelijk, juist niet bijzonder oorspronkelijk of diep, maar toch lief. De twee, een wat kleiner, een wat grooter, dramatische stukjes zullen met genoegen gelezen worden. De verhaaltjes hebben veel schijn van ware gebeurtenissen; zoo ze geheel verdicht zijn, wat heel veel. Het is met de verbeeldingen als met de afbeeldingen: zij moeten niet al te natuurlijk (b.v. als wassen beelden) maar een weinig geïdealiseerd zijn.
Edmond (uit de papieren van een' jeugdig' dichter) behaagde ons, wegens ongemeenheid, wel het beste, ja verre het beste. Van gedachten (losse gedachten, plagt men te zeggen) houdt steller dezes niet, zelfs al zijn er beelden bij. Men vindt daar wel somtijds eene goede, ja eene treffende gedachte, maar toch vaak als rari nantes ingurgite vasto. Ik mag niet hebben, dat iemand mij zijne invallen daar zoo stukje voor stukje toetelt; en loopt de man in zijne kamer of in bosch en veld peinzen, om gedachten te maken, dat hindert mij nog meer. Pensées of sentimental beauties uit de schriften van uitstekende mannen te halen - zoo als onze naburen wel doen - dat is wat anders.
Doch, om terug te komen, het boekje zal met genoegen in een uur van uitspanning gelezen worden. Het is wel niet geheel naar den nieuwsten trant, en herinnert kotzebue en tijdgenooten nog wel eens; maar alle verandering is juist ook geene verbetering, en waarheid blijft waarheid, gevoel blijft gevoel, of het een beetje dus of een weinig zoo wordt

{==40==} {>>pagina-aanduiding<<}
uitgedrukt. Laat elk vogeltje zingen, zoo als het gebekt is - het zal altijd beter klinken, dan eentoonig gekwaak. En zoo Hippokreen door ontzwaveling tot gewoon water moet gemaakt worden, - elders mogt dat eens noodig kunnen zijn, maar hier in ons land, waar men met meren vol van dat vocht verlegen is, kan het weinig dienen.
De uitvoering is net - de titel zelf een allerlei van lettervorm - het vignet... een steendrukje.

Huwelijkstrouw, of de kracht der vrouwelijke deugd. Een oorspronkelijk Hollandsche Roman. Te Amsterdam, bij S. de Grebber. 1837. In gr. 8vo. 250 Bl. f 2-50.

De Schrijver dezer oorspronkelijke lettervrucht schijnt zelf in de Voorrede te erkennen, dat zij geene aanspraak op volkomenheid kan maken, en, gelijk hij het noemt, in opzigt tot het middelmatige, boven het vele vreemde, dat wij ontvangen, niet uitmunt; maar hij hoopt den Lezer daarvoor vergoeding te verschaffen, doordien dit verhaal, wat de hoofdzaken betreft, op waarheid gegrond, en in strekking godsdienstig is; terwijl men hier, tegenover ongehoorde boosheid, even buitengewone beoefening van huwelijkspligten, ouderliefde, zelfopoffering en andere deugden, gesterkt door een vast vertrouwen op de leiding eener regtvaardige Voorzienigheid, aantreft.
Men houde het ons ten goede, dat wij, zonder nader bewijs, het thema van dit verhaal onmogelijk als waarheid kunnen aannemen. Het ontbreekt wel niet aan voorbeelden van toevallige hervindingen en hereenigingen tusschen sedert lang gescheidene betrekkingen; maar hier loopt zooveel van dien aard zamen, om alles boven wensch en verwachting teregt te doen komen; hier is zooveel onnatuurlijks in de handelwijze van den booswicht, die eene der hoofdrollen speelt, zooveel onwaarschijnlijks in de verrigtingen van andere der handelende personen, dat weinige Lezers anders gelooven zullen, of zij ontvangen het uitvloeisel der pen van eenen Romanschrijver, wiens verbeelding, behoudens het aangemerkte, het niet aan levendigheid ontbreekt, en wiens vernuft de draden zijner verdichting vrij digt ineen weet te weven.
Met de godsdienstige en zedelijke strekking hebben wij vrede; maar wij gelooven echter, dat dezelfde lessen van vertrou-
{==41==} {>>pagina-aanduiding<<}
wen op de Voorzienigheid, dezelfde leer, hoe het goede beloond, het kwade gestraft, langdurig gemis niet zelden dubbel vergoed wordt, ruim zooveel ingang zou vinden, wanneer dit een en ander niet in een verhaal ware ingeweven, dat zoo geringe waarschijnlijkheid bezit.
Lezers en Lezeressen, die, bij het opvatten van een boek, benieuwd zijn, hoe alles af zal loopen, wie deze en gene toch wel zijn zou, of die niet mogelijk de zoon of de dochter van dezen is; die verder op eene reeks van verrassende ontmoetingen en ontdekkingen, op verhalen van moord en vergiftiging, van schaking, opsluiting, brandstichting en het redden van gesluijerde onbekenden, op uitingen van schrik, afkeer en verontwaardiging, op uitroepteekens en gedachtenstrepen verlekkerd zijn, - dezulken kunnen wij dit werkje met volle ruimte aanbevelen.
Jammer, dat taal en correctie op vele plaatsen zoo verwaarloosd zijn; dat men hier o.a. telkens onvermerkt, verschuldigdheid en soortgelijke niet gangbare woorden aantreft; dat hier en daar woorden groot kapitaal gedrukt zijn, die slechts de gewone letter vereischten, en omgekeerd; dat de Schrijver zich onlogische uitdrukkingen heeft laten ontvallen als deze, bl. 182: ‘In de besluiteloosheid is spoedig een besluit gemaakt,’ waardoor bedoeld zal worden, dat in dringend gevaar spoedig een besluit is genomen; dat men Londen in November 1813 reeds van verblindend gazlicht voorzien vindt; dat, eindelijk, bl. 145, in het midden, een gedeelte van den zin is uitgevallen, waardoor deze geheel onverstaanbaar wordt. Maar, wat zeggen wij: jammer! Lezers van de beschrevene soort zien immers niet op zulke kleinigheden!
't Is Recensent, of hij dit boek reeds vroeger, zonder het gesteendrukt vignet, en met den naam van een' anderen Uitgever op den titel, gezien heeft. Het jaartal 1835 onder de Voorrede bevestigt hem in deze meening. Denkelijk is het toen niet in commissie verzonden.

Koornairen. Verhalen door A. von Tromlitz, C. von Wachsman en anderen. Te Amsterdam, bij J.C. van Kesteren. 1837. In gr. 8vo. 319 Bl. f 2-90.

Waarom deze vertellingen juist koren- [niet koorn-] airen

{==42==} {>>pagina-aanduiding<<}
moeten heeten, begrijpt Rec. niet. Voedzaamheid zal toch het derde van vergelijking niet zijn. Maar in de airen is graan en kaf nog vereenigd. Als graan dan rekenen wij: de Schatkamer van den Inca, door c. von wachsman, om den fraaijen verhaaltrant, hoe vol ook met onwaarschijnlijkheden. De Schrijver schijnt bij voorkeur zijne tooneelen in Amerika te plaatsen, en dit gaat hem goed af. Voorts: de Emancipatie der Vrouwen, door j. krebs, om de uitnemende zedelijke strekking. De nieuwe Judith is, met eenige verandering, beter te lezen in spindler's Koning van Sion. Dit en de beide andere verhalen zullen, als de bundel airen zijn, het kaf wezen; veel bijzonders is het althans niet.

Octavia, een Tafereel uit het Vrouwelijk Leven, door Amalia Schoppe, geb. Weise. Naar het Hoogduitsch. Te Deventer, bij A. ter Gunne. 1838. In gr. 8vo. 223 Bl. f 2-40.

De Heldin van dezen Roman laat zich, als jong meisje, buiten weten van haren vader, overhalen tot het aangaan van een geheim huwelijk met een' gewetenloozen gelukzoeker. Naderhand ontvlugt zij haren echtgenoot, en vat, in een vreemd land, liefde op voor een' anderen jongeling. Zij keert naar haar vaderland terug, en laat haar huwelijk geregtelijk ontbinden, zonder zich door de pogingen van haren echtgenoot, door de verzekeringen van zijn berouw te laten bewegen tot verzoening. De versmade echtgenoot eindigt, uit wanhoop, zijn leven door eenen zelfmoord. Niets staat nu hare vereeniging met haren minnaar meer in den weg, en haar tweede huwelijk verschaft haar, ‘na lang worstelen, het reinste en bestendigste geluk.’
Welke omstandigheden ook, in dit verdichte verhaal, zulk een gedrag van Octavia, naar het oogmerk der Schrijfster, mogen verontschuldigen, op welk eene onderhoudende wijze deze geschiedenis ook worde voorgesteld, wij voor ons maken zwarigheid, om ons te vereenigen met den wensch des Vertalers, dat dit werkje moge dienen, om schadelijker lectuur te helpen verdrijven, om Nederlands vrouwen en meisjes te leeren, hoe Christelijke deugden met de beminnelijkste wereldbeschaving kunnen vereenigd zijn, en zich N.B. naar dit voorbeeld te vormen.





{==43==} {>>pagina-aanduiding<<}

Handleiding, ter bevordering van het kunstmatig lezen. Met eenige leesoefeningen in proza en dichtmaat, uit Nederlandsche Schrijvers en Dichters ontleend. Door C.A.P. Weissman de Villez, Onderwijzer in de Nederduitsche Taal aan de Koninklijke Muzijk- en Zangschool, te Amsterdam. Te Amsterdam, bij F. Kaal. 1838. In kl. 8vo. XVI, 304 Bl. f 1-20.

In dit geleidelijk en duidelijk geschreven werkje wordt eene zeer volledige handleiding gegeven tot het zuiver en duidelijk overluid lezen, opgehelderd met eene menigte ter zake dienende voorbeelden. De uitspraak der verschillende letters, zoo medeklinkers, als enkele en zamengestelde klinkers, wordt vooraf aan de hand gegeven, met waarschuwing tegen de ten dezen meest in zwang zijnde gebreken. Aan het slot hiervan vergeet weissman de villez niet, af te raden het al te punctueel opvolgen der regels van zuivere uitspraak, gelijk b.v. wanneer men zeide: ‘eerst aten wij visch, vervolgens gebruikten wij eenige ververschingen; gingen daarna nog een weinig visschen, en eindelijk naar huis.’ De invloed der leesteekens op rust, stembuiging enz. wordt daarna met juistheid aangewezen; voorts over den klemtoon gehandeld, en eindelijk algemeene regelen opgegeven, die men bij het lezen van verschillenden stijl, zoo in proza als poëzij, te volgen hebbe; wordende alles met leesoefeningen in gebonden en ongebonden stijl besloten. Het laatste behoefde, bij de vele Chrestomathiën, die voorhanden zijn, niet uitvoerig te wezen. Wij prijzen het werkje aan alle onderwijzers tot eene handleiding met ruimte aan, en raden alle toekomstige sprekers in het openbaar de beoefening der hier gegevene regelen aan. Niemand rekene dat beneden zich. - Eene opzettelijke beoordeeling behoort hier ter plaatse minder, dan in de Bijdragen voor het lager Onderwijs, te huis.




Uitspanningsuren voor Ligchaam en Geest; der Nederlandsche Jeugd aangeboden door Mevr. Wed. A.B. van Meerten. Met Plaatjes. Te Schoonhoven, bij S.E. van Nooten. (Zonder jaartal op den titel.) In kl. 8vo. 140 Bl. f 1-25.


{==44==} {>>pagina-aanduiding<<}

De verdienstelijke Schrijfster toont in dit boekje, dat zij nog met een' gelukkigen uitslag werkzaam is tot bevordering van het nut en genoegen harer jeugdige Landgenooten. Wij treffen hier aan: Wetenschappelijke Spelen. Spelen, die beweging vorderen. Kamerspelen. Spelen tot oefening van het geheugen. Rekenkundige Spelen. Vermakelijkheden uit de Natuurkunde. Raadsels. Straffen bij Pandspelen. Zeer gepast is het titelvignet, voorstellende den spelenden aesopus met den ontspannen boog. De overige afbeeldingen dienen, om de beschrijving der spelen duidelijker te maken. Ten einde der spelende jeugd gelegenheid te verschaffen, om blijken te geven van derzelver geoefendheid in de meest gebruikelijke hedendaagsche talen, zijn, behalve de in het Nederduitsch behandelde onderwerpen, sommige spelen of raadsels voorgesteld in de Fransche, Hoogduitsche en Engelsche talen. Wij twijfelen er niet aan, of, bij de gelegenheid tot keuze uit verschillende middelen ter aangename uitspanning, zal dit doelmatig ingerigte boekje overvloedige stof bieden aan de jeugd, om zich op eene onschuldige en zelfs nuttige wijze te vermaken.

Dichtbundeltje voor de Jeugd. Met Plaatjes. Te Hoorn, bij Gebr. Vermande. 1838. In gr. 12mo. 121 Bl. f 2-:

Dit boekje beveelt zich voornamelijk aan door den netten druk en de schoonheid der plaatjes, onder welke vooral het gekleurde tegenover bladz. 67, bloemen voorstellende, uitmunt. Wat de gedichtjes zelve betreft, geeft de Schrijver blijken van goeden aanleg, om voor de jeugd te schrijven. Mogt de, volgens zijne eigene betuiging, nog aankomende Schrijver zich opgewekt gevoelen, om meer in dit vak te leveren, dan hopen wij, dat hij zich ook meer op beschaving van zijne gedichtjes zal toeleggen, opdat daardoor, nog meer dan in het onderhavige, in volgende voortbrengselen, de inhoud aan den uitwendig bevalligen vorm moge beantwoorden. Wat den geest en de zedelijke strekking betreft, verdient dit boekje alle aanbeveling.


{==45==} {>>pagina-aanduiding<<}

Boekbeschouwing.

Verdediging des Christendoms, of betoog van deszelfs waarheid en Goddelijkheid, in Brieven voor beschaafde Lezers. Eene bekroonde Prijsverhandeling door C.H. Stirm, Koninkl. Würtemb. Opper-Consistoriaalraad en Hofkapellaan. Uit het Hoogduitsch vertaald door J. Bakker en P. Feenstra, Pz., Predikanten bij de Hervormde en Doopsgezinde Gemeente te Sappemeer. Iste Deel. Te Groningen, bij J.B. Wolters. 1838. In gr. 8vo. XX en 300 Bl. f 2-90.

Na alles, wat over de waarheid en Goddelijkheid des Christendoms in vroeger' en later' tijd geschreven is, behoeft het nog niet overtollig genoemd te worden, dit onderwerp op nieuw te behandelen; want niet alleen blijft het altijd hoogst belangrijk, maar ook kan de gesteldheid des tijds eene nieuwe toetsing der bewijzen noodzakelijk maken, of nieuwe oogpunten aanbieden, waardoor nieuwe bewijzen te voorschijn komen, of de oude in des te sterker licht gesteld worden. Als zoodanig verdient het bovenstaande werk, dat door een Wurtembergsch Evangelisch Genootschap is bekroond geworden, alle opmerking, en is der vertaling waardig, die de Sappemeersche Ambtgenooten daarvan gegeven, en der gunstige beoordeeling, die zij in hunne Voorrede daarover uitgebragt hebben, aldus toonende, dat zij, hoewel van onderscheidene Christelijke Kerkgenootschappen, nogtans in de groote hoofdzaak des Christendoms, waarop alles aankomt, overeenstemmen: dank zij hun dus voor de moeite, die zij daaraan goed en loffelijk besteed hebben!
Dit werk is in den vorm van brieven vervat; en dit is hier in zoo verre nog meer dan naam, daar er hierdoor op tegenwerpingen en bedenkingen, die een vriend

{==46==} {>>pagina-aanduiding<<}
aan zijnen vriend over het bewuste onderwerp verbeeld wordt medegedeeld te hebben, geantwoord, en aan de wijze van voorstelling eenige meerdere levendigheid gegeven wordt. De manier van bewijsvoering is hier duidelijk, bondig en zaakrijk; die van wederlegging der tegenwerpingen verstandig en gematigd; die van voordragt zoo aangenaam, als men het in een werk van zulk ernstig betoog verwachten mag. - Wij zullen den inhoud van dit eerste Deel kortelijk opgeven, en er eenige weinige aanmerkingen, die wij van eenig belang mogten vinden, tusschenvlechten, voor het overige met de Vertalers, bl. VIII, zeggende: ‘Ofschoon wij ons over 't geheel met de denkbeelden en gevoelens van den geeerden Schrijver volkomen vereenigen, zoo komt er toch wel hier of daar eene stelling, bepaling of opvatting van Bijbelplaatsen voor, waarover wij voor ons eenigzins anders zouden denken. Wij hebben dit echter niet van dat belang gerekend, om het te doen opmerken;’ niet zoo zeer omdat dit ‘slechts onze individuële wijze van zien’ zou zijn, want waarom zouden wij deze niet met bescheidenheid mogen opgeven, indien wij meenden hierdoor eenige aanwinst voor de waarheid te kunnen doen? maar omdat het ons in dit geval voorkomt niet genoeg van gewigt te zijn tot regte waardering dezes werks.
In den eersten Brief, na iets gezegd te hebben over de aanleiding, die de Schrijver, door de denkwijze van zijnen vriend over zaken van Godsdienst, tot dit betoog verbeeldt te vinden, komt hij hierdoor op den godsdienstigen toestand van den tegenwoordigen tijd, de oorzaken, waaruit dezelve voortgesproten is, en het doel en de wijze eener verdediging van het Christendom, die hierdoor noodzakelijk geworden is. - Eene enkele aanmerking zij ons hier vergund op hetgene, wat de Schrijver, bl. 13-15, beweert, namelijk dat ‘de Godsdienst, en wel voornamelijk het Christendom, niet zoo zeer eene zaak is van het verstand als van het hart;’ of, zoo als hij het met eene vrij gebrekkige vergelijking uit-
{==47==} {>>pagina-aanduiding<<}
drukt, dat, ‘even als het hart reeds physiologisch ouder is dan het hoofd, hetzelve zoo ook in zedelijk godsdienstige zaken het eerste en bepalende is,’ enz.; en zoo als hij er dan op volgen laat: ‘Voor hem, die het Christendom nog niet aan zijn eigen hart gevoeld heeft, de waarheid en Goddelijkheid te willen betoogen, is zoo veel als met den blinden over de kleuren te spreken.’ Dit laatste is toch wat te sterk: het inwendige bewijs, hier bedoeld, helpt wel het uitwendige; maar het laatste moet toch niet achteraan gesteld, en alles eerder tot het hart dan tot het verstand gebragt, beide moeten veeleer op het naauwst zamen vereenigd worden, want anders wordt het te ligt een argumentari ab utili of a tutiori, zoo het niet zelfs leidt tot eene loutere Gevoelsgodsdienst.
In den tweeden Brief worden de H. Schriften van het N. Verbond als de eenige ware kenbron van het Christendom beschouwd, en wordt derzelver echtheid en onvervalschtheid bewezen, gelijk dit in den derden omtrent de geloofwaardigheid van derzelver opstellers geschiedt; waarbij wij ten opzigte der laatste alleen opmerken, dat de invloed van paulus op lucas voor de geloofwaardigheid van dezen, althans in zijn eerste boek, datgene niet afdoet, wat de Schrijver bl. 35 stelt; ‘want al stond paulus met de onmiddellijke jongeren des Heeren in veelzijdige naauwe verbindtenis,’ (hetwelk nog te bewijzen zou zijn) dan had lucas zijne berigten slechts uit de tweede hand, en hij zelf beroept zich met meer regt op de ooggetuigen zelve, die hij geraadpleegd had.
Na in den laatstegemelden Brief nog eenige korte opmerkingen, over de eenheid der Christelijke leer bij de verschillende Schrijvers des N.V., over de voorgewende donkerheid en dubbelzinnigheid der H.S., en over de scheiding van het wezenlijke en het niet wezenlijke, medegedeeld te hebben, geeft de Schrijver in den vierden en vijfden Brief de grondtrekken van de Christelijke geloofs- en zedeleer naar zijn inzien op, en maakt in

{==48==} {>>pagina-aanduiding<<}
den zesden eene tegenstelling van het Katholicisme en Protestantisme met betrekking tot het idée des Christendoms. Gelijk dit laatste, hoeveel goeds het ook op zichzelf bevatte, ons voorkomt den zamenhang van het geheel te zeer te verbreken, en bij het groote hoofddoel een zeker hors d'oeuvre te zijn; zoo schijnt ons zulk eene uitvoerige voorstelling van het eerste, als hier 94 bladzijden beslaat, voor een werk, als dit is, minder noodig te zijn, als meer tot de bijzondere Dogmatiek, dan wel tot de algemeene Apologetiek des Christendoms behoorende. Doelmatiger schijnt het ons toe, den inhoud der leer als historisch bekend te vooronderstellen, en uit hare hoofdtrekken hare Godewaardigheid en geschiktheid voor 's menschen behoefte te betoogen, en dus het inwendige bewijs van Goddelijkheid te ontwikkelen. Intusschen mogen wij aan deze voorstelling der Christelijke leer over het geheel den lof van duidelijkheid en liberaliteit gaarne geven: alleen is het artikel geloof te omslagtig behandeld, en bij dat der mededeeling van den Heiligen Geest de buitengewone werking op de Apostelen als zoodanig, en den gewonen invloed, Goddelijken invloed op des menschen zedelijk bestaan te veel met elkander verward. Zonderling is het, dat de leer omtrent den Vader, den Zoon en den Heiligen Geest geheel aan het einde geplaatst is, en vreemd, dat in de voorstelling daarvan, ofschoon zij over het geheel vrij gematigd is, het onbijbelsche woord Drieëenheid nogtans behouden wordt.
Met den zevenden Brief begint eigenlijk de ontwikkeling van de gronden voor de Goddelijkheid des Christendoms. Hiertoe wordt eerst de aandacht gevestigd op de wereldgeschiedkundige voorbereiding tot hetzelve, door de ontwikkelings-geschiedenis in het Heiden- en Jodendom, en daarna op het gewigt der profetische aankondigingen van hetzelve, om dus te doen zien, hoe schoon hetzelve in het Goddelijk wereldplan op den besten tijd en op de beste wijze zijne plaats en bestemming gekregen heeft. Dit is inderdaad, vooral in het eerste ge-
{==49==} {>>pagina-aanduiding<<}
deelte, een voortreffelijk bewerkt stuk, dat wel, na alles, wat door zoo vele bekwame Mannen, die in de latere jaren de geschiedenis van Gods Openbaring aan het menschdom in dezen geest bearbeid hebben, aan het licht gebragt is, natuurlijk niet vele nieuwe denkbeelden bevat, maar echter alles in een kort en duidelijk bestek, goed aaneengeschakeld en wèl zamenhangend voorstelt, en allezins ter lezing en overweging mag aangeprezen worden.
In den achtsten Brief, eindelijk, welke dit Deel besluit, worden de wereldgeschiedkundige uitwerkselen des Christendoms beschouwd, van welke beschouwing de Schrijver de moeijelijkheid, die uit verscheidene oorzaken ontstaat, gaarne erkent en in haar gewigt voorstelt, maar waarin hij nogtans den invloed van het Christendom op de godsdienstige denkbeelden, en op het verstand in het algemeen, op de volksbeschaving, wetenschappen en kunsten treffend aantoont, met wederlegging tusschenbeiden van de beschuldiging, dat hetzelve het bijgeloof in de hand gewerkt heeft. - Ook deze Brief bevat zeer veel waars en schoons, dat voor het oogmerk uitnemend geschikt is. Alleen zouden wij hier en daar bedenking hebben, of de Schrijver wel eens niet wat te veel en uitsluitend aan den invloed van het Christendom toeschrijft, dat welligt nader aan andere oorzaken toe te schrijven is: dit neemt echter niet weg, dat wij de hoofdzaak van het bewijs als historisch waar toestemmen, en het aan de overweging van hen, die zich ook langs dezen weg van de Goddelijke voortreffelijkheid en weldadigheid van het Christendom overtuigen willen, zeer aanbevelen. - Het overzigt van den overigen inhoud dezes werks, dat vooraan geplaatst is, maar waarin wij nu niet willen ingrijpen, doet verwachten, dat ook het tweede Deel niet minder belangrijk zal zijn.





{==50==} {>>pagina-aanduiding<<}

De Gelijkenissen van onzen Heer en Zaligmaker opgehelderd, en derzelver rijke inhoud ontwikkeld, door F.G. Lisco, Evangeliedienaar te Berlijn. Een Leesboek voor beschaafde Bijbellezers, en tevens een Handboek voor Predikanten, bij het behandelen der Gelijkenissen. Uit het Hoogduitsch vertaald door P.H. Vriezema, Evangeliedienaar te Herbaijum. Te 's Gravenhage, bij K. Fuhri. 1838. In gr. 8vo. VIII en 602 bl. f 3-90.

Wat zullen wij van dit lijvige boekdeel over een onderwerp, waarover reeds zoo veel geschreven is, gelijk men uit eene achteraan gevoegde lijst van werken zien kan, zeggen? Er is veel, en daaronder veel goeds, in zamengebragt en als opgehoopt; maar of het hierom nog eene aanwinst voor de daarin behandelde stof is, dit zou eene andere vraag zijn. - Na eene algemeene inleiding, behelzende aanmerkingen over de Gelijkenissen en derzelver behandelingswijze, wordt over den inhoud van elke Gelijkenis eerst het een of ander gezegd, dan eene dorre analytische schets met deelen en onderdeelen gegeven van de orde, waarin de denkbeelden elkander daarin opvolgen, en verder de tekst van vers tot vers, van phrase tot phrase, somtijds van woord tot woord gevolgd, meer of min omschreven of opgehelderd, en vooral met stichtelijke aanmerkingen doorvlochten, ja, wat meer is, met geheele plaatsen, uit luther, calvijn, bengel, dräseke, olshausen en anderen ontleend, die dikwijls gansche bladzijden beslaan, verrijkt, of liever overladen. - Dat er nu in zulk eene compilatie veel bruikbaars en nuttigs te vinden is, mag men verwachten, en willen wij ook niet tegenspreken; maar of zij voor de tweederlei bestemming, op den titel vermeld, doelmatig is, zouden wij betwijfelen. - Dit werk heet toch, vooreerst, een Leesboek voor beschaafde Bijbellezers, en, daar er onder dezen ook verschil-
{==51==} {>>pagina-aanduiding<<}
lende soorten zijn, zullen er ligt wel onder zijn, die hier voldoening vinden; maar zal toch deze omslagtige en niet zelden dorre manier van behandeling, en deze bonte zamenvoeging van velerlei, voor de zoodanigen over het algemeen wel de geschiktste zijn? Zou eene beknopte en duidelijke opheldering, een gepast overzigt van het geheel der gelijkenis in aanleg en oogmerk, met aanwijzing van het schoone, van het locale en temporele, en van hetgene er dan nog altijd bruikbaar in blijft, niet nader tot het doel geleid
hebben, om beschaafde Bijbellezers met de wijsheid van dit gedeelte der onderwijzingen des grooten Leeraars, die Hij vooral naar de behoefte en denkwijze zijns tijds mededeelde, bekend en gemeenzaam te maken? - Dit werk heet, ten andere, tevens een Handboek voor Predikanten bij het behandelen der Gelijkenissen. Indien dit zeggen wil eene aanwijzing, hoe zij hunne Leerredenen over deze of die Gelijkenis moeten inrigten, welnu, dan zullen sommigen misschien den Schrijver grooten dank wijten, want de boven opgegevene wijze van behandeling heeft veel van zoogenoemde Bijbeloefeningen, waarvan dus met een weinigje uitbreiding mutatis mutandis een gemakkelijk gebruik gemaakt kan worden; maar dan vreezen wij, dat deze fons ligtelijk een pons (en men weet wel, voor wie) worden kan; terwijl anderen, quibus e meliore luto finxit praecordia Numen, hunne edeler wenschen welligt niet zoo goed bevredigd zullen vinden.
De Vertaler, ofschoon hooger dan Rec. met dit werk loopende, geeft nogtans te kennen, ‘dat hij, ten opzigte der verklaring der Gelijkenissen, geenszins in alles met den Schrijver overeenstemt; maar dat hij er geene aanmerkingen bij heeft willen mededeelen, daar hij slechts eene vertaling wilde geven, geene omwerking, welke, althans bij sommige Gelijkenissen, ligtelijk zoude kunnen ontstaan.’ In de hoofdzaak is Rec. het hierbij volkomen met hem eens; en, daar ook zijn bestek hem niet veroorlooft, hier in vele bijzonderheden te treden, zal hij de bedenkingen, die over den

{==52==} {>>pagina-aanduiding<<}
zin en de bedoeling van deze en gene Gelijkenis en derzelver eigenaardigheden, onder het doorloopen van dit werk, bij hem opkwamen, terughouden, en alleen wenschen, dat hetzelve, daar het toch nu vertaald is, zoo veel nut moge doen, als het kan, en door den genen, die meent dat het hem dienen kan, verstandig gebruikt worden.





Afscheidsrede over Judas 20 en 21, gehouden op den 21sten October 1838, in de kerk der vereenigde Doopsgezinde Gemeente te Groningen, door K. Sijbrandi. Amsterdam, J.D. Sijbrandi. 1838. In gr. 8vo. 34 bl. f :-50.

Een eenvoudig, hartelijk woord, voor de tijds-gelegenheid zeer gepast, en zoowel den vertrekkenden Leeraar, als der Gemeente, op welker verzoek het wordt uitgegeven, tot eere verstrekkende. Het thema is, volgens den tekst, ‘eene vermaning tot betooning der Christelijke liefde, die voortvloeijen moet uit de opbouwing des geloofs, en versterkt moet worden door de verwachting des toekomstigen levens,’ waarvan de Spreker tot zijn bepaald oogmerk een allezins gepast gebruik maakt. Welligt zou dit gebruik daarbij nog doeltreffender kunnen zijn, indien men, in plaats van ‘bouwt u zelven op,’ en ‘bewaart u zelven,’ vertaalde: ‘bouwt elkander op,’ en ‘bewaart elkander,’ zoo als de oorspronkelijke tekst hier, gelijk Phil. II:11, zeer wel toelaat, en zelfs door den zamenhang schijnt gevorderd te worden. Intusschen getuigt het hier gezegde van bekwaamheid, welmeenendheid en Christelijken zin, en zal ook door anderen met veel genoegen en stichting kunnen gelezen worden.





's Konings zes-en-zestigste Verjaardag, godsdienstig gevierd te Zwolle op den 24 Aug. 1838, door G.H.

{==53==} {>>pagina-aanduiding<<}
van Senden. Te Groningen, bij J. Oomkens. 1838. In gr. 8vo. 31 Bl. f :-40.

Deze Leerrede wordt in het licht gegeven op aanzoek van zulken, die haar hoorden voordragen, en van anderen, die niet in dit geval waren. De tekst is Psalm XXI:1-8. Na eene omschrijving van den tekst wordt met één woord deszelfs gepastheid voor de toenmalige gelegenheid aangestipt, en de verdeeling van het onderwerp dus opgegeven: I. De Koningspsalm brengt ons ‘de Godsdienstige blijdschap van onzen Koning op dezen zijnen verjaardag voor oogen. II. De Koningspsalm, van Israël overgenomen, ontvonkt ons tot deelneming in zijne godsdienstige blijdschap.’ Deze opgaaf van behandeling prijst zich door eenvoudigheid en gemakkelijkheid aan. Dit is eveneens het geval met de onderdeelen, welke, wat het eerste deel aangaat, geheel uit den tekst ontleend zijn: 1. De Koning is verblijd over het lang gerekte leven. 2. De Koning is verblijd over den hoogen stand, hem door God verleend. 3. De Koning is verblijd over de bestendigheid van zijn vorstelijk huis. 4. De Koning is verblijd over de kracht om te regeren. Deze bijzonderheden worden kortelijk ontwikkeld. In het tweede stuk wordt tot deelneming in 's Konings godsdienstige blijdschap opgewekt. Hij is onze Koning. Geen vreemde Koning. Een goede Koning. Dit wekt reeds deelneming. Zijne regering gedurende bijna het vierde gedeelte eener eeuw maakt 's Konings blijdschap tot de onze. - Deze is de gang, welke deze Gelegenheidsrede houdt. Bij de overige Gelegenheids- en Feestredenen van den Schrijver bekleede ook deze eene plaats. En nu ons oordeel. Moeijelijk is het, zulk eene Gelegenheidsrede te houden, zonder staatkundige punten aan te roeren, welke van den predikstoel niet aangenaam klinken. Vooral is dit het geval bij zulk eene voordragt, als hier gevonden wordt. Zulk eene Rede (men behoeft de aangestipte bijzonderheden slechts na te gaan) behelst dingen, die algemeen bekend

{==54==} {>>pagina-aanduiding<<}
zijn, en door wijze van voordragt geene nieuwe belangrijkheid ontvangen. Wij zouden, zelfs bij het dringendste aanzoek zulk eene Rede ongedrukt hebben gelaten, nadat wij die eenmaal hadden uitgesproken. Van senden is van andere gedachten geweest. Wij hebben daarmede vrede.








Groningens Bevrijding in 1672. Eene Godsdienstige Rede, op den 28 Aug. 1838, te Groningen uitgesproken door P. Hofstede de Groot, Hoogleeraar te Groningen. Met eenige Aanteekeningen. Te Groningen, bij J. Oomkens. 1838. In gr. 8vo. 48 Bl. f :-50.

Afscheidsrede over 1 Kor. XIII:13, uitgesproken bij mijn vertrek uit de Hervormde Gemeente te Dussen, op den 24 Dec. 1837, door T. van Spall, Predikant te Klundert. Te Breda, bij F.P. Sterk. 1838. In gr. 8vo. VI, 19 Bl. f :-35.

De Vriend der Kranken. Door C.E. van Koetsveld, Predikant te Berkel en Rodenrijs [thans te Schoonhoven]. Te Amsterdam, bij Ipenbuur en van Seldam. 1838. In gr. 8vo. 85 Bl. f :-60.

De bevrijding van Groningen in 1672 plagt vroeger jaarlijks plegtig te worden herdacht en gevierd. De Fransche overheersching vernietigde deze instelling, gelijk zoo vele onzer Vaderen, na de gezegende Omwenteling van 1813 misschien niet genoeg door 's Lands bestuur hersteld. De inwoners van Groningen gevoelden aan zulk eene herstelling behoefte. De Regering liet die wel niet van zich uitgaan, maar moedigde haar aan. De voor ons liggende Feestrede werd bij het weder invoeren van den feestelijken gedenkdag door den Hoogleeraar hofstede de groot gehouden. De tekst is zeer gepast: Deut. IV:9. De Redenaar ontwikkelt,

{==55==} {>>pagina-aanduiding<<}
‘om welke reden en met welk doel wij den 28 Augustus weder feestelijk vieren.’ Met betrekking tot het eerste toont hij aan, dat zijne toehoorders, als Groningers, als Nederlanders en als Christenen, belang hebben bij het herdenken van het altijd gedenkwaardige ontzet. Voorts wijst hij aan, dat de bedoelde feestviering behoort te leiden tot vrolijk herdenken van vroegere gebeurtenissen, tot dankbaarheid aan God en tot heiligheid (eigenlijk, volgens de ontwikkeling: verheffing van den volksgeest). De Hoogleeraar deed wèl, deze Feestrede niet terug te houden; zij strekke voor alle Groningers tot eene nuttige lectuur, die hen jaarlijks tot regte viering van den seestdag stemme!
De Eerw. van spall gaf zijne Afscheidsrede in het licht, om aan eene geliefde Gemeente en vele vrienden een aandenken zijner Evangeliebediening en broederlijk verkeer achter te laten. Daartoe kan de eenvoudige maar hartelijke Rede uit den aard der zaak goed dienen. Doch de uitgave geschiedde ook, ‘om openlijk te antwoorden op de beschuldiging, tegen mijne Evangeliebediening en mijne schriften aangevoerd, alsof ik het werk des Heiligen Geestes lasteren en den waren Godvruchtigen ten toon stellen wilde, zoo als eenige lieden zich niet ontzien, in mijn afwezen, te zeggen.’ Geen verstandig mensch heeft des Schrijvers werkje: Wilhelmina, waarop het dan vooral gemunt is, uit een ander oogpunt beschouwd, dan dat, waaruit hij het in de Voorrede voor deze Leerrede te beschouwen geeft. En wat de beschuldigingen tegen 's mans leer aangaat, - weinige Predikanten loopen daarvan in onze dagen vrij. Wij voor ons zijn tevreden met in ons gemoed ten volle verzekerd te zijn, en antwoorden de dwazen niet naar hunne dwaasheid, omdat onze tijd en onze rust beide ons te lief zijn, en men den ijveraars onzer Kerk geene grootere ondienst kan doen, dan - geene de minste notitie van hun geschreeuw te nemen.
Het boekje voor Kranken van den Eerw. van koets-
{==56==} {>>pagina-aanduiding<<}
veld bezit ook die verdienste, dat het kort is. Het stichte veel nut!




Theoretisch-practisch Handboek der algemeene en bijzondere Heelkundige Instrumenten- en Verbandenleer, of der werktuigelijke Geneesmiddelleer, ten gebruike bij Voorlezingen of zelfonderrigt, met toepassing op het Leerboek der Heelkunde van Chelius; bearbeid door F.A. Ott, Doctor in de Wijsbegeerte, Genees-, Heel- en Verloskunde te Wollnzach, enz. Naar de derde geheel omgewerkte en zeer vermeerderde uitgave zijner Afbeeldingen en Beschrijving der voornaamste oudere en nieuwere heelkundige werktuigen en verbanden, vertaald door A. Potgieter, Heel- en Verloskundige te Leiden. Met Platen. VI Afteveringen. Te Rotterdam, bij P.H. van den Heuvell. In gr. 8vo. 543 Bl. f 14-:

Toen de eerste uitgaaf van dit werk het licht zag, onder den oorspronkelijken titel: Lithographische Abbildungen nebst Beschreibung der vorzüglichsten ältern und neuern chir. Werkzeuge und Verbände, enz. München 1829, werden tegen hetzelve belangrijke bedenkingen geopperd. Prof. blasius, te Halle, schreef eene beoordeeling, (Kritisches Repertorium, B. 27. H. 2. S. 197, Berlin 1830) in welke den Schrijver talrijke misstellingen werden aangewezen. Hij schijnt die aanmerkingen niet euvel geduid, maar zich die ten nutte gemaakt te hebben; zoodat deze vertaling, naar de derde geheel omgewerkte uitgave, in volledigheid gewonnen moet hebben. Dit blijkt ook uit de Voorredenen bij de drie uitgaven, alle door den Vertaler overgenomen. Bij derzelver lezing merkten wij op: daar ik de bewustheid met mij voere, voor omdrage, en benoeming voor naamgeving. Wij zullen, behalve deze, nog meerdere dergelijke misstellingen tegen onze taal moeten gispen.

{==57==} {>>pagina-aanduiding<<}

De Uitgever heeft het werk in zes Afleveringen gesplitst, met even zoo vele stellen Platen. Daar de drie eerste Afleveringen en een gedeelte der vierde het theoretisch gedeelte bevatten, zullen wij ons daarbij het eerst bepalen, om daarna het practische, 't welk met bl. 257 begint, te beschouwen; wanneer wij ook gelegenheid zullen vinden, over de platen te spreken. Wat den druk en de verdere uitvoering van het Handboek betrest, verdient de Uitgever allen lof, en heeft hij zich hier van zijne taak even loffelijk gekweten als bij het uitgeven der Ontleedkunde van lauth. Wij wenschen den Heer van den heuvell, - (die thans zijnen Boekhandel, op veel ruimere schaal dan vroeger, te Leijden drijft,) - door een goed vertier vergoeding en belooning toe, maar voeden deswege eenigen twijfel, omdat de vertaling ons voorkomt niet door eene dringende behoefte uitgelokt te zijn. Wij zouden bijna vooronderstellen, dat zij, voor welke het gebruik van dit boek berekend is en die het gereedelijk kunnen bekostigen, het oorspronkelijke even gaarne zullen gebruiken.
Het theoretisch gedeelte begint, Hoofdst. l, met eenige noodzakelijke voorafgaande aanmerkingen; en zijn dit en eenige volgende Hoofdstukken als Inleiding tot het werk te beschouwen.
Men kan in een werk over Verbanden en Instrumenten geen' zeer vloeijenden of bijzonder aangenamen stijl verwachten; intusschen in deze hier en daar zeer stroef uitgevallen. Strekke daarvan al aanstonds § 2 en 9 ten bewijze, in strijd met § 29, waar de Schrijver ten voorwaarde stelt, ‘bij de voordragt der werktuigelijke geneesmiddelleer steeds korte en duidelijke begrippen omtrent derzelver aanwending tevens te geven;’ vereischten, welke in deze §§ gemist worden, hetwelk bij de lezing dadelijk in het oog zal vallen. De logische orde, welke de Schrijver overal wil handhaven, is zeer te prijzen, maar geeft aan de behandeling der onderwerpen iets stroefs en gewrongens; want het verschil van werktuigen onderling is hier en daar te groot, om vele onder één hoofd te kunnen brengen. Ook omtrent het

{==58==} {>>pagina-aanduiding<<}
dynamisch en mechanisch gedeelte der heelkundige werktuigen valt nog al een en ander aan te merken.
Wat beteekent, bl. 11, levensvermogens, en bl. 13 een redematig operateur? is dit eene juiste vertaling van rationeller?
Tot § 22 en 23 gekomen, ontvouwt de Schrijver het plan, door hem gekozen en te volgen.
In Hoofdst. 4 en 5 bepaalt hij de vereischten dergenen, die zich theoretisch of practisch met de beoefening der Instrumenten- en Verbandleer bezig houden. Hij vergt van beiden te veel, en schijnt dit ook later zelf gevoeld te hebben, gelijk dit uit Hoofdst. 50 blijken kan. Eene Eeuw brengt niet vele campers voort, die met vaardigheid smeden en opereren! Het in § 35 vervatte behoort mede tot het groot getal der niet ligt te vervullen wenschen.
Tot Hoofdst. 9 wordt over algemeene eigenschappen der werktuigelijke geneesmiddelen gesproken. In dit Hoofdstuk behandelt de Schrijver de algemeene werkingen der werktuigelijke geneesmiddelen. Hier moeten wij eens vragen, of men het gebrekkig, scheef gegroeid ligchaam deszelfs voormaligen bouw weder kan geven? Men verbouwt het menschelijke ligchaam niet; vorm ware beter geweest. In § 43 verdeelt de Schrijver de werking der werktuigelijke geneesmiddelen in twee klassen; hij brengt tot de eerste: die zonder scheiding van den zamenhang, - tot de tweede: die door scheiding werken, en vervolgt dit onderzoek in eenige volgende Hoofdstukken en §§.
De Schrijver behandelt in het 10de Hoofdst. het verband in het algemeen; brengt evenwel, van wege den rijkdom der stof, haar onder drie Afdeelingen, waarvan de derde wederom in drie Onderafdeelingen gesplitst wordt. De invloed, welken de oppervlakte des ligchaams op de aanlegging van het verband uitoefent, ook de dynamische invloed, dien het kan hebben, en de doeleinden van het aan te leggen verband, zijn de voornaamste onderwerpen dezer Afdeelingen. Niet zeer dui-
{==59==} {>>pagina-aanduiding<<}
delijk is evenwel de onderscheiding, welke in het opschrift der 2de en 3de Onderafdeeling wordt gemaakt tusschen organische deelen en dierlijke deelen. Wanneer men de uitvoerigheid, waarmede hier alles beschreven wordt, vergelijkt met de eenvoudigheid, welke mayor (*) in praktijk tracht te brengen, waar ligt hier het juiste midden? Het 11de Hoofdst. is wederom te beschouwen als eene Inleiding tot de beschouwing der Geneesmiddelen (of der werktuigen), die door de scheiding van den organischen zamenhang werken. Het schijnt Dr. ott toe, dat de voorzorg, de Instrumenten vóór derzelver aanwending met olie te bestrijken, slechts bij eenige werktuigen en kunstbewerkingen te pas kan komen. Eenige jaren geleden vond in het Tijdschrift van hufeland eene Verhandeling hare plaats, hoofdzakelijk geschreven om deze voorzorg als bijna zonder uitzondering aan te prijzen. Hoe kunnen de gevoelens omtrent eene zeer eenvoudige zaak niet uiteenloopen! (†)
In het 12de Hoofdst. gaat de Schrijver tot de behandeling der scheidende werktuigen over, door hem vroeger onder de tweede klasse gerangschikt. De stekende werktuigen, de naalden met derzelver onderverdeelingen; slagaderbreuknaalden, setonnaalden, hazelipnaalden, vinden hier hare plaats. Volgen in H. 13 de stiften, H. 14 de scherpe haken, H. 15 de troisquarts, H. 16 de lancetten, wederom in meerdere Onderafdeelingen beschouwd. Wanneer de Schrijver op bl. 63 en verder van tanden van het mes spreekt, had er wel bij opgemerkt mogen worden, wanneer men hetzelve door een vergrootglas ziet, zoo als de Schrijver daar later, § 134, op terugkomt; want welk onderscheid is er nu tusschen

{==60==} {>>pagina-aanduiding<<}
het mes en eene zaag? Wat zijn groevenvormige verdiepingen, bl. 67?
De 6de Afd. bevat de bistouriën met derzelver onderverdeelingen; de 7de scalpellen; de 8ste de messen; de 9de beitels. De beitels zijn het onderwerp van het 20ste Hoofdst. onder de 9de Afd., die nog korter hadden kunnen behandeld worden, dewijl derzelver aanwending door het afnemen der leden uit de gewrichten meer en meer zal verdrongen worden.
In het 21ste Hoofdst. behandelt de Schrijver de schrapwerktuigen; de schrapijzers, de vijlen, de zagen zijn daarvan onderafdeelingen, waardoor dit gedeelte zeer uitvoerig wordt, want de Schrijver moet hier tot over de trepaankrooner spreken. Dewijl op bl. 123, bij het vermelden der schijfzagen, van savignys (niet savygni, zoo als op meerdere plaatsen gelezen wordt) zaagmachine wordt gesproken, zonder eenig gewag te maken van het werktuig van heyne, zoude men vooronderstellen, dat dit werktuig den Heere ott niet genoeg bekend is geweest, om er hier reeds melding van te maken; want indien savigny de eer der vinding alleen mogt toekomen, hetwelk sommigen beweren, zoo heeft heyne ten dezen ook zijne verdienste. Het werktuig zelf schijnt tot dusverre niet aan de opgevatte verwachting te voldoen; althans men ziet verlangend onpartijdige oordeelvellingen, op ondervinding gegrond, te gemoet. De naam van jeffray, bl. 116, moet gelezen worden jeffrey. Van H. 25 tot 31 behandelt de Schrijver de verschillende hefboomen, en in H. 25 en 26, in twee onderverdeelingen, de eenvoudige en dubbele hefboomen. Deze Hoofdstukken, welke uit den aard van het onderwerp eenigzins droog moesten worden, missen ook hier en daar de noodige helderheid; terwijl de Schrijver hier vooral in herhalingen vervallen is, getuigen onder anderen § 157 en 158. De scharen zijn het onderwerp van H. 27; de tangscharen van H. 28, en de pincetten van H. 30. Het is vooral bij de pincetten, dat de vaardigheid van den maker kan blij-
{==61==} {>>pagina-aanduiding<<}
ken uit de veerkracht, welke hij aan de armen weet te geven. Dit is schijnbaar eene geringe zaak, en toch is het eene zeldzaamheid, een deugdelijk pincet te vinden, wanneer men de aandacht van den werkman daarbij niet bijzonder bepaald heeft. In H. 31 worden de canullen of buizen, in de Heelkunde
gebruikelijk, behandeld. Voor niet aangegrepen, bl. 171, ware beter geweest niet aantastbaar, en voor ontoegeeslijk middel, een niet gemakkelijk te verbuigen stijl of draad, zoo als dit in § 195 beter uitgedrukt is. Ten opzigte der veerkrachtige catheters had wel iets meer kunnen gezegd worden. H. 32 spreekt van de spuiten, 33 van de sondes, 34 van de spadels, en 35 van de brandijzers. De Schrijver eindigt dit gedeelte van zijn werk met de aanmerking, § 208, dat er veel wankelbaars blijft in de verdeeling der werktuigen.

(Het vervolg hierna.)





Mijne Reis naar Rome, in het voorjaar van 1837. Door Dr. Jan - J.F. Wap. Iste Deel. Breda, bij F.P. Sterk. 1838. In gr. 8vo. 295 bl. Aant. en Bijl. 64 bl. f 4-:

De inleiding tot dit werk bevat, behalve de redenen, die de Schrijver opgeeft als aanleidende oorzaken zijner reize (*)

{==62==} {>>pagina-aanduiding<<}
en eenige andere uitweidingen, daarenboven, nog de bijzonderheden, die hem zouden hebben genoopt, om de beschrijving van dezelve in het licht te geven. Daartoe brengt hij: de behoefte, die er, in ons Vaderland, aan iets oorspronkelijks over Italië bestond, en het algemeen verlangen, dat hij dezelve zou bevredigen, dewijl hem, ‘boven vele anderen, (?) de gelegenheid was gegeven, vele belangrijke zaken (?) van nabij te bezien, en vele hoogstmerkwaardige mannen in persoon te leeren kennen.’ Men duide het ons niet ten kwade, dat, bij de lezing van gezegde woorden, die zulk eene hoogdravende belofte inhouden, ons onwillekeurig voor den geest kwam: ‘Quid dignum tanto feret hic promissor hiatu?’ Wij koesterden echter de hoop, die vraag toch nog eenigzins voldoende voor den Heer wap te zullen kunnen beantwoorden; doch, helaas! onze verwachtingen verminderden, bij de vermeerdering der bladzijden, die wij hadden doorgeworsteld! In stede van eene heldere vlam, ontdekten wij niets dan rook! Juist in tegenstelling met den regel van horatius, waar deze, van eenen goeden Schrijver, zegt: ‘Non fumum ex fulgore, sed ex fumo dare lucem, cogitat.’
Wij zullen, alleen met bekortingen, het geleverde werk nagaan, om het gezegde te staven. Het hier volgende bevat slechts een gering gedeelte onzer aanteekeningen:
Den 1 Februarij verlaat de Schrijver Breda; gaat, door België, naar Frankrijk; houdt zich eenigen tijd te Parijs op; bezoekt Turin, Genua, Pisa, Florence, en bevindt zich echter reeds den 18 Maart binnen Rome! Kan een Engelsche tourist wel sneller reizen?
Het werk draagt dan ook, trouwens, overal, de duidelijkste sporen van die overhaasting; want niet alleen reist wap, zonder ophouden, door, van Florence naar Rome, maar waagt zelfs (bl. 235) de opmerking: ‘dat die weg niets noemenswaardigs bevat.’ (!?) Al wie den waterval te Terni aanschouwde, (*) en de oudheden kent, die Perugia

{==63==} {>>pagina-aanduiding<<}
bevat, zal wel van het tegendeel overtuigd zijn, en tevens kunnen oordeelen, welke de kundigheden waren, die den Schrijver, voor zulk eene belangrijke reize, ten dienste stonden! In de meeste gevallen bepaalt hij zich dan ook maar alleen tot de bloote opnoeming van plaatsen, en het vermelden van eenige, van elders genoeg bekende, bijzonderheden; terwijl hij het boekdeel lijvigheid bijzet, door de inlassching van de vervelendste en dikwijls lafste uitweidingen. Geeft de bloote opsomming van eenige zaken gereedelijk aanleiding, om eenen Schrijver van groote oppervlakkigheid te verdenken, zoo geest de vermelding van de onbelangrijkste en vaak bespottelijkste kleinigheden volstrekt gebrek aan smaak te kennen. Teregt zegt dan ook valery (door den Heer wap als éénig geldend Schrijver over Italië erkend): ‘De tijd is voorbij, waarin men alles beschrijven mogt; de toenemende beschaving veroorloost zulks niet meer.’ (Zie het zoo even aanget. werk. Liv. 1. Chap. I.) Onder die vervelende uitweidingen, of liever bladvullingen, rangschikken wij: een groot deel der beschrijving van het Karthuizer klooster, van bl. 85-95, tien bladzijden vullende; de minitieuse beschrijving van eenige bezoeken, bij beroemde, merkwaardige of andere mannen afgelegd. Zoo toch beschrijft hij zeer naauwkeurig, hoe hij bij de lamartine gegeten, gedronken en gerookt heeft, bl. 17, en op bl. 31 vinden wij uitvoerige berigten aangaande het hoofddeksel van châteaubriand, diens kamer, enz. terwijl de Schrijver telkens zorgvuldiglijk opteekent, wanneer hij omhelsd of
omarmd is geworden!! Onder dezelfde rubriek behoort de herkaauwing van de Opera's norma en marino faliero, die leder kent, en de vermelding der kerkplegtigheden, gedurende de zoogenaamde goede week, te Rome, die men bij hurdt e.a. bereids vindt opgeteekend. Had de Heer wap ons alleen het voornaamste herinnerd, wij hadden er hem dank voor geweten; thans, daarentegen, levert hij ons een rituaal, in niet minder dan 45 bladzijden, hetwelk, met uitzondering der vermelding aangaande Don miguel, op wien wij straks zullen terugkomen, niets bijzonders bevat, en bij elken verstandigen verveling moet wekken; terwijl de taalbeoefenaar, bij woorden als (op bl. 290) kunstvuurwerkprachtvertooning, over den ellendigen bombast der nieuwere school meêlijdend de schouders ophaalt.
Het gezegde is mede van toepassing op verre het grootste

{==64==} {>>pagina-aanduiding<<}
gedeelte der Aanteekeningen en Bijlagen, b.v. de Lestabellen der verschillende Akademiën, en eindelijk, om niets meer van die nietsbeteekenende uitweidingen op te noemen, het, tien bladzijden lange, zoutelooze gesprek, overgenomen uit mery's werk: Scènes de la vie Italienne, door wap NB. geestig genoemd. (*) Hier laat zich het ezelsoor al te duidelijk zien; en wij kunnen ons derhalve niet bedwingen, den Schrijver, met casti's woorden, toe te roepen:

‘Asino mio, più che a mostvar t' adopri 
Sagacità, più asino ti scopri.’ 


{==65==} {>>pagina-aanduiding<<}

Nagenoeg aldus: ‘Mijn ezellief! hoe meer gij uwe geestigheid zoekt te doen blijken, hoe meer gij u ezel betoont.’
Had de Heer wap het bij zijne oppervlakkigheid, onvolledigheid, langgerekte verhalen en onkieschheid laten berusten; gewis, wij hadden, na het boven vermelde, hem en zijn lijvig boekdeel de eeuwige rust gegund! Hij veroorlooft zich echter eenige aanmerkingen, die men zonder opmerking niet mag voorbijgaan. Zoo b.v. zoekt hij, bl. 60, het Protestantismus bespottelijk voor te stellen, hetzelve van Propagandismus beschuldigende; voorzeker niet bedenkende, dat hij, later, de Propaganda te Rome zal goedkeuren. Zoo verwijt hij aan de Lyonesche Protestanten het niet bouwen van eene kerk, als blijk van gebrek aan ijver, als wist hij niet, dat men God in geest en in waarheid moet aanbidden, terwijl de Godsvereering niet van iets plaatselijks afhankelijk is. (Joh. IV:21, 25.) Voor deze aanmerkingen wisten wij echter eene reden te vinden: de geest, die in het geheele werk doorgaande heerscht, verklaart ons dezelve genoegzaam. Maar voor de laauwhartigheid, echter, des Schrijvers, waarmede hij zich alle beschimpingen van zijn Vaderland laat aanleunen, ja die zelfs toestemt en toejuicht, daarvoor hebben wij geene andere oorzaak kunnen ontdekken, dan in het karakter des Auteurs zelf. Wie toch zal de Nederlandsche Natie te regt van gouddorst en gierigheid beschuldigen? (bl. 16.) Wie over domme partijdigheid en het moedwillig verminken van anderer arbeid klagen? (bl. 32, 33.) Wie het gevoelen van een' victor hugo (die beweerde, dat de geest hier te Lande vrijer dan elders kon werken) paradox noemen, wanneer men de Geschiedenis kent en verstaat, en niet te veel bevooroordeeld is om te erkennen, hoe vele groote mannen ons eng
begrensde Vaderland opleverde, en welke snelle voortgangen de gezegende Kerkhervorming hier te Lande gemaakt heeft; terwijl duizende, en daaronder zeer bekwame, geleerde en beroemde vlugtelingen, door gewetensdwang uit andere Rijken gebannen, in den schoot der voormalige Vereenigde Provinciën zijn opgenomen.
Dan, reeds te lang verwijlden wij bij de beschouwing van dit boekdeel. Welligt ware het voldoende geweest, slechts eenige zinsneden daaruit aan te halen, die genoegzaam tegen den Auteur konden getuigen; als b.v. waar hij over Père chatel uitweidt, en lage aardigheden uitkraamt over de kerk Boulevard St. Denis. Elke plaats, waar het Opper-
{==66==} {>>pagina-aanduiding<<}
wezen vereerd wordt, op wat wijze ook, en hoe verschillende van onze denkbeelden en begrippen, behoort den echten Christen eerbied in te boezemen. Dit is echter bij den Heer wap het geval niet geweest; hij schijnt zich door een' bijzonderen wrok te hebben laten vervoeren. Wij kunnen toch niet denken, dat de stoffe der door Père chatel aangekondigde predikatiën daartoe aanleiding heeft gegeven?... (*)
Wil men echter een staaltje van des Schrijvers onnoozelheid, men leze bladz. 259 na, waar hij, bij de beschrijving van de voetwassching der pelgrims, gedurende de goede week, te Rome, zich aldus over Don miguel uitlaat: ‘Waarlijk, het kostte mij moeite, te gelooven, dat in de ziel van dat daar dien Pelgrim zoo nederig-dienend en liefderijkverzorgend mensch zooveel wreedheid, zooveel monsterachtigs zou kunnen schuilen, als de duizendtongige dagbladen en tijdschrijften elkander zonder ophouden hebben nagebaauwd.’ Even alsof een monster te zijn een beletsel opleverde, om tevens een getrouw Zoon der Kerk te wezen? Men denke aan lodewijk XI van Frankrijk, philips II van Spanje e.d.g.! en raadplege, over Don miguel's karakter, eens het gevoelen van het Romeinsche publiek, hetwelk volkomen overeenstemt met hetgeen de dagbladen vroeger vermeld hebben! Vox populi, vox Dei.
Deze onnoozele ingenomenheid met den vreemden dwingeland staat gelijk met de koele onverschilligheid omtrent het Vaderland, die van eenen Leeraar aan eene Militaire Akademie wel allerminst kon gewacht worden en inderdaad onverklaarbaar is. Ook dit zullen wij bewijzen. Wap bezocht te Parijs het Hôtel der Invaliden; een meesterstuk der bouwkunst, het sieraad van eene voortreffelijke Inrigting, die de naauwkeurige kennisneming en uitvoerige beschrijving van den Reiziger overwaardig is. Intusschen leze men, bl. 67, wat de Heer wap goedvindt zijnen Landgenooten des-
{==67==} {>>pagina-aanduiding<<}
aangaande te berigten: ‘De laatste dagen van mijn verblijf te Parijs heb ik besteed aan het bezoeken van het Hôtel der Invalieden, waar ik voor 4800 man (het) middagmaal zag aandragen in de lange eetzalen, wier muren de glorie van lodewijk's (XIV) overwinningen op de Nederlanders vermelden; het zijn misselijke frescoschilderijen, waar niemand meer acht op geeft,’ (wap deed dit toch niet alleen, maar werpt daarenboven zijn nietig berigt den naneven van onzen willem III voor de voeten!) ‘en die door den spijsdamp ook vrij veel van hare duidelijkheid hebben verloren. In de prachtige kerk van dat reusachtig gebouw hing, onder anderen, het vaandel onzer X afdeeling infanterie, als buitteeken der verwonnen Antwerpsche Citadel; er buiten staan ook eenige bij die gelegenheid veroverde stukken geschut te pronk.’ Ziet daar alles, wat de Landgenoot ons aangaande dit gesticht weet te verhalen! Zou een ons vijandig, vreemdeling wel iets
anders hebben kunnen uitdenken, in zijnen waan, meer geschikt, om onze eerbiedwaardige, en evenzeer in den rampspoed, als onder onverdiende miskenning, (1672-1832) groote Natie, zoo mogelijk, te krenken en te grieven? - Ons geschut sta dáár, buiten het Hôtel, te pronk, het staat er in den glans der eere. Gij, Heer wap! hebt u, door dit berigt, voor de oogen van geheel Oud-Nederland, te pronk gesteld in den mistwalm der schande! Waarom hebt gij niet te Mechelen of Leuven het eerste levenslicht aanschouwd?...
Alhoewel, op het verzoek van den Heer wap, niet naar schoonheden van taal of stijl gezocht hebbende, (hetwelk, trouwens, ook een zoeken in den blinde geweest ware, gelijk wij later bemerkten) zoo hadden wij toch niet gedacht, gebreken aan te treffen als de volgende, die genoegzaam bewijzen, dat de Taalleeraar zelf het taaleigen niet kent of, met opzet, verwaarloosd. Wij stippen slechts eenige aan: Bl. 2. ‘Van daar, bij voorbeeld, dat chàteaubriand ons den Jordaan schildert als een kleurloozen vloed, die als met weêrzin naar het verpeste meer heen sleurt.’ Is sleuren dan geen bedrijvend of wederkeerig werkwoord? - Bl. 12. ‘Zwoegend gejoel.’ Welke soort van gejoel is dat? - Bl. 14. ‘De gevolgen van een val met het paard op eene wandeling door het nabijgelegen bosch.’ Is wandeling te paard (promenade à cheval) geen erg Gallicismus? - Bl. 60. ‘Naar mij heen komen.’ Hoe kan heen in dezen zin

{==68==} {>>pagina-aanduiding<<}
gebezigd worden, hetwelk men slechts, met een bijwoord, van eene bepaalde plaats mag gebruiken; b.v. hier heenkomen. - Bl. 154. ‘die met de natuurlijke roemvol evenaren.’ Evenaren heeft den vierden naamval met zich, zonder voorzetsel.
Eindelijk, daar de Heer wap ook als Dichter optreedt, (ten minste hij laat zich betitelen: poëte hollandais??) zoo meenen wij hem geene ondienst te doen met de aanmerking, dat een goed Dichter nuttelooze woordherhalingen zal vermijden, zoo als wij die vinden op bl. II en III der Aant. en Bijl.: ‘Ach! 'k voel, ik voel,’ en: ‘Keer, keer tot ons terug,’ en tevens zich wél zal wachten, de caesuur van het vers te midden van een woord te laten vallen. Zie dezelfde bl.:

‘Een zodenterp, met fris II sche bloemen overdekt,’ 

en:

‘Voordat de Godmensch heer II lijk heentoog van deze aard,’ 

en:

‘Wat is het leven? Ram II pen, lijden, zielsbeknellen.’ 

Wie kan aldus geconstrueerde regels lezen? - Wij bekennen ons onvermogen, om de hooge vlugt te volgen, die door de tegenwoordige toongevers op den Nederlandschen Zangberg genomen is, en die door de adepten met stomme verbazing wordt aangestaard! Wij betreuren dit onvermogen zeer; want daardoor blijft het ons tevens onbekend, waarop het aanwijzend voornaamwoord dat, in den eersten regel van dit meesterstuk, betrekking heeft, aangezien er nog van niets bevorens gesproken is. Dit mag men noten zonder tekst noemen, om met van arkel te spreken.
Dit vers is anders echter nog al lief voor den Heer wap; maar dat op bl. VII doet ons uitroepen: Wat worden er niet al knollen voor citroenen verkocht! Wij kiezen de eerste stanza tot voorbeeld:

‘Gebogen onder 't wicht, het plettrend wicht, der zonden, 
Ligt Hij daar neêrgestrekt, met aller schuld belden; 
Een zwakke (?) Throonheraut spoedt aan 
Om God, (?) den sterke, (?) bij te staan, 
Die de aard' Verlossing en de Heemlen komt verkonden, (?) 

{==69==} {>>pagina-aanduiding<<}

Maar, huivrend van zich-zelf (?) op d'aanblik van het kwaad, 
Waarmeê zijn reine ziel voor 's Vaders vierschaar staat, 
Door d'omvang van 't verderf der Menschheid als verslonden, (?) 
Het hart in deze klacht ontsloot: 
Mijn ziel is droevig tot den dood!’ 

Hier vragen wij, welken zin men aan de zes laatste regels moet hechten. Dezelve werden ons eenigzins begrijpelijk, door de woorden huivrend en volgende, tot en met verslonden, als tusschenzin te beschouwen. Voorts, waartoe die zwakke Throonheraut? en wat beteekent: en de Heemlen komt verkonden? Hoe kan de omvang van iets iets anders verslinden? Dan, zoo gaat het, wanneer men de taal evenmin meester is als de versificatie, en het metrum den verzenmaker dwingt bombast voor poëzij in de plaats te stellen!
In den volgenden regel gaat het metrum zelfs geheel verloren:

‘Hij hoort de ontembre menigte, in dolle woede ontstoken.’ 

Hier is eene lettergreep te veel. Zoo iets zou de minst kundige schooljongen verbeteren! Maar, indien ook het vers in de maat ware, dan gaat, door de ineensmelting van 17 tot 14 lettergrepen, de eigenaardige klank der woorden verloren.
Dan genoeg! Bij gebreken, als de zoo even aangeduide, ziet men vele andere gereedelijk over het hoofd, en ons lust het niet, den stal van augias te reinigen! Zeer gelukkig - haast hadden wij gezegd oordeelkundig - heeft echter de Heer wap zijne Gedichten in de Aanteek. en Bijl. geplaatst. De meeste Lezers laten dezelve doorgaans ongelezen.
Ten slotte nog iets, opdat men den Heer wap geheel leere kennen! Valery, door hem als eeniggeldend Schrijver over Italië vermeld, zegt in zijn IV Boek, II Kap. het volgende: ‘Le Vatican représente la nouvelle et religieuse grandeur de la Rome actuelle, comme le Capitole représentait la grandeur belliqueuse et triomphante de l'ancienne Rome. Mais ce palais, jadis fameux par ses onze mille salles, cette cour pontisicale,’ etc. en de Heer wap vermeldt, bl. 260, ‘Het Vatikaan vertegenwoordigt de grootheid van het tegenwoordige vreedzame en godsdienstige Rome, zoo als het Kapitool weleer de uitdrukking was van het strijdhaftig

{==70==} {>>pagina-aanduiding<<}
en verwinnend Latium. Men spreekt veel van de elfduizend zalen, die het Vatikaan tot het eerste paleis van Europa maken,’ enz. Zoo ontmoeten de schoone geesten elkander onderling! Vroeger noemde men zoo iets plagiaat; dan wie durft, in eenen tijd, waarin zelfs de grootste misdrijven (b.v. het schenden der huwelijkstrouw) verdediging of vergoelijking vinden, van eenen letterkundigen diefstal gewagen?
Zoo hebben wij dan, met niet weinig tijdsopoffering en verveling, dit lijvige en kostbare boekdeel doorgeworsteld, en den eindpaal van onzen ondankbaren arbeid bereikt! Eenigen zullen oordeelen, dat wij te veel, anderen, dat wij te weinig gezegd hebben. Genoeg echter, zoo het ons heeft mogen gelukken aan te toonen, dat de Reis van den Heer wap niet alleen alle vereischten van eene goede, doeltreffende en aanbevelenswaardige Reisbeschrijving mist, maar dat daarenboven miskenning, geringschatting, ja verachting van het Vaderland, en onverdraagzaamheid ten aanzien van gevoelens, die zich met de decretalen van Rome niet vereenigen kunnen, in zijn werk de heerschende denkbeelden uitmaken; zoo zelfs, dat dit eerste Deel reeds eene gevaarlijke lectuur zoude kunnen opleveren, ware het niet, dat de onkunde en de walgende smakeloosheid, die op elke bladzijde voorkomen, de hoogstbedenkelijke strekking en het gevaar voor besmetting in rook deden verdwijnen.




Tijdschrift voor algemeene Munt- en Penningkunde, uitgegeven door P.O. van der Chijs. VIIIste Stuk. Te Leiden, bij S. en J. Luchtmans. 1837. In gr. 8vo. Bl. 733-924. f 2-50.

Het nuttig Tijdschrift van den Heer van der chijs biedt ons in dit gedeelte weder eene verscheidenheid van stukken aan, alle tot de Penningkunde betrekkelijk. Vooreerst het vervolg van het overzigt der oude Penningkunde door den beroemden eckhel, handelende, in drie afdeelingen, over de buiten Rome geslagene munten, als: munten zonder Keizerlijk afbeeldsel, met hetzelve, en munten der Koloniën. Onder de eerste wordt de overvloed en schoonheid der Tarentijnsche, en vooral der Syrakusische, hoog geroemd; veel minder de zoogenoemde uilen, of de gewone munt van Athene, hetgeen te verwonderen is in de hoofdstad der

{==71==} {>>pagina-aanduiding<<}
kunsten. Tot onze verwondering vinden wij geen gewag gemaakt van Korinthische of Sicyonische munten, in welke beide steden de kunst toch ook, vooral in zeer vroegen tijd, op den troon zat. Van de Keizerlijke stedemunten worden alleen die van Ephesus, genoemd, en onder die der Koloniën de munten van Vinunacium in Mesië. Alsdan volgen de munten der Koningen en Vorsten, en daarop eene zeer dorre prijslijst van Medailles, van 14 bladzijden. Van veel belangrijker aard, dan de laatste, is eene uitgebreide Verhandeling des Heeren van der noorda te Dordrecht, over het oude Dorestadium, later de stad Wijk te Duurstede, bij gelegenheid eener zilveren munt van Keizer lotharius, aldaar in 1808 gevonden. Dit stuk, eene lange uitweiding omtrent de in de vroegere Middeleeuwen zoo beroemde stad, behelst eene uitvoerige wederlegging van huydecoper's Paradox nopens de ligging van Duurstede of Dorestad aan de Elve. Wij willen niet ontkennen, dat zulks hier grootendeels een hors d'oeuvre is; maar er is nogtans zoo veel oordeel en ware belezenheid in, dat wij dit opstel ongaarne zouden missen. Het verband van dit onderzoek met de Penningkunde is de vrij goed bewezene stelling, dat er te Dorestad tusschen de zevende en het begin of het midden der negende Eeuw eene Munt is geweest. Wij kunnen echter niet ontkennen, dat het onderzoek nopens de beschaving, den koophandel en de scheepvaart onzer Gewesten in den Romeinschen en Frankischen tijd, ook zelfs voor de onderhavige beschouwing betrekkelijk Dorestad, een weinig te uitvoerig is, - bl. 779-800. Alsdan
worden er onwederlegbare bewijzen voor de ligging van Dorestadium bij het tegenwoordige Duurstede aangebragt, die slechts eene ontkenning der echtheid van sommige oorkonden (zonder eenig bewijs) door huydecoper toelieten. Wij zullen daarvan slechts twee uit vele aanhalen. Keizer otto I bevrijdt de Utrechtsche kerk, bij een Diploma van 4 Jan. 928, (dit moet eene drukfout zijn, want toen regeerde nog zijn Vader hendrik de Vogelaar) benevens Dorestad, Deventer, Tiel en alle andere plaatsen in het Bisdom Utrecht, van belastingen, en in een' anderen gistbrief van 949 worden de vroegere giften, aan het Bisdom Utrecht geschonken, ook in de Villas, weleer Dorstadt, thans Wijk genaamd, aan hetzelve bevestigd. Alsdan wordt de ligging van den burg Dorestad, waarvan nog overblijfselen zijn, onderscheiden van die van Wijk; naar de

{==72==} {>>pagina-aanduiding<<}
oudheid van het eerste, zoo veel zulks nog doenlijk is, onderzocht, en de groote uitgestrektheid, die deze burg vroeger moet hebben gehad, aangewezen; het was een veel bezochte Rijkshaven, en er wordt tegen huydecoper aangetoond, dat de Rhijn, ook uit den Katwijkschen mond, in de negende en tiende Eeuw nog genoeg water had, althans voor de kleine schepen der Noormannen, die ook misschien langs de Lek (schoon deze eerst sedert twee Eeuwen derzelver tegenwoordige aanzienlijke breedte en diepte bekomen heeft, zie bl. 817) uit de Maas tot Duurstede konden opvaren. Zelfs helt de Schrijver over, om in de ijzeren deur (Isarn dori) eene benaming te zien dier zelfde plaats, die naderhand, met weglating van ijzeren en bijvoeging van stad, Dor- of Deurstad genoemd is; een naam, die ook aan het geheele grondgebied werd gegeven, waar zich wel 55 Godshuizen of kapellen bevonden. Eindelijk worden de berigten van albertus crantzius, wegens een fabelachtig Dorestad aan de Elve, waaraan hij den oorsprong van Stade (de hoofdstad van het vroegere Hertogdom Bremen) toeschrijft, getoetst en wederlegd, en dus het geheele stelsel van huydecoper ontzenuwd. De uitweiding omtrent bilderdijk's berigt, in zijne zoogenoemde Geschiedenis des Vaderlands, nopens Wik in de Egils-Saga, had, als niets ter zake doende, kunnen worden weggelaten. De beschouwing van Dorestad als muntplaats (volgens den Schrijver reeds onder de Frankische Koningen van den eersten stam sedert dagobert) is eigenlijk het
éénige, wat hier ter zake doet. Nog eenige bijvoegselen uit de schriften van van bolhuis en westendorp besluiten dit onderzoek. Iets over de Groninger Noodmunten van 1672, alsmede over den Makelaarspenning van Amsterdam, (beide door den in dit vak zoo kundigen Heer van orden), de beschrijving der munt te Sourabaya, zeldzame gedenkpenning ter vereeniging van eenen afgeslagen' aanval op Soestdijk in 1787, en eindelijk wetenschappelijke Berigten, maken het slot van dit gedeelte uit, waarbij ook een Register voor alle de acht stukken gevoegd is. Onder deze berigten trof ons hoosdzakelijk het vinden eener verzonkene stad in Hindostan, blijkens vele kostbare, daar gevondene muntstukken van omstreeks het begin onzer jaartelling, en dus omtrent gelijktijdig met of iets vroeger dan Herculanum en Pompeji in de diepte begraven. Nog vernemen wij hier, dat de Engelsche Oostindische Maat-
{==73==} {>>pagina-aanduiding<<}
schappij te Schwerin, in Mecklenburg, koperen stukken, voor Sumatra bestemd, heeft doen slaan. - Terwijl de Belgen met lof van de voortzetting des grooten werks van van loon door de tweede klasse des Instituuts spreken, waarvan in 1827 niets is uitgekomen, lezen wij hier op bl. 914: ‘Ook wij Nederlanders verlangen, even als de Belgen en vele andere volken, vurig naar de voortzetting van den penningarbeid des Instituuts. Sedert tien jaren verscheen er niets. Wij vragen: waarom niet? Er waren immers sedert lang reeds eenige platen voor het 4de Suk gereed. Wanneer wij jaarlijks op het Budget zien, hoeveel het Instituut kost, en daarmede vergelijken, welke de vruchten zijn,
voor die sommen verkregen, dan gelooven wij, dat de Natie niet ten onregte dringend kan verlangen, dat er maatregelen genomen worden, om het vervolg van van loon te doen voortzetten. Hoe moet de vreemdeling wel over dit tienjarig zwijgen oordeelen?’
Wij hopen, dat de Uitgever door een genoegzaam vertier zal aangemoedigd zijn, om een tweede Deel het licht te doen zien.




Hulde aan de nagedachtenis van wijlen Hare Koninklijke Majesteit Frederika Louiza Wilhelmina, Koningin der Nederlanden, geboren Prinses van Pruissen. Met Portret. Te Amsterdam, bij J.F. Schleijer. 1838. In gr. 8vo. XXVI en 136 Bl. f 4-90.

Het Voorberigt van dit op zwaar papier en met betamende typographische pracht gedrukt werk geeft de noodige ophelderingen aangaande den oorsprong van het boek zelve. Reeds kort na den dood der geëerbiedigde Koningin maakte de Boekverkooper schleijer zijn voornemen bekend, om eene Hulde aan de overledene in het licht te geven. Hij noodigde daarbij alle vaderlandsche Letterkundigen uit, om hunne krachten aan eene Lofrede op de algemeen betreurde Vorstin te beproeven, en loofde voor het stuk, dat door bevoegde beoordeelaars het beste zou worden gekeurd, eenen prijs van vijftig gouden dukaten uit. Op deze uitschrijving intusschen werd geen enkel stuk ingezonden. Ongetwijfeld werden velen weêrhouden door de gedachte, dat zij hun werk aan ongenoemden, naar hunne meening misschien onbevoegden, ter

{==74==} {>>pagina-aanduiding<<}
beoordeeling moesten toevertrouwen, en de mannen, die den Heer schleijer bij deze zaak hunne hulp hadden toegezegd, hebben hem ongetwijfeld door het verzwijgen hunner namen niet weinig ondienst gedaan. Rec. houdt het er intusschen voor, dat er nog eene andere bedenking kan geweest zijn, die nu, en ook bij het bekend zijn der beoordeelaars, niet weinigen onzer Letterkundigen hebbe weêrhouden, om naar den uitgeloofden prijs te dingen. Onze overledene Koningin was ongetwijfeld eene uitnemende, godvruchtige vrouw, maar hare deugden waren meer van stillen aard, die meer eerbied en liefde opwekken, dan voor openlijke en opzettelijke lofredenen geschikt zijn. Do. dermout en Prof. van oordt hadden door hunne uitgegevene Lijkredenen de stof in zekeren zin reeds uitgeput, en het moest, na het door hen gezegde, moeijelijk, indien niet onmogelijk vallen, van onze Vorstin nog iets nieuws, iets belangrijks te zeggen. Deze gedachte moest wel velen afschrikken. De Heer schleijer, door eene niet onaanzienlijke inteekening tot voortzetting van zijn voornemen aangemoedigd, heeft thans eenen ongenoemden aangespoord, om de taak van Losredenaar op zich te nemen, en het is de Lofrede van dezen, benevens eenige dichtstukken, ter plaatsing ingezonden, die wij hier ontvangen.
De Lofredenaar had zich gerust mogen noemen. Men ziet uit zijn stuk den bekwamen man, die de taal meester is, die gevoelt, wat er tot eene Lofrede behoort, die met zijn onderwerp is ingenomen, en die der godvruchtige Koningin eene welverdiende en opregte hulde toebrengt. Hij heeft niet gepoogd, haar uit den stillen kring te rukken, waarin zij zelve zich bij haar leven plaatste, en hare beeldtenis, als Vorstin, als Vrouw, als Echtgenoote, als Moeder, als Beschermster en Beoefenares van Kunsten, als godsdienstige Christinne, staat ons hier voor den geest, afgeschetst met siksche en krachtige trekken. Te meer moeten wij dit erkennen, omdat het uit de inleiding der Lofrede genoegzaam kan blijken, dat ook de Schrijver de straks genoemde zwarigheid heeft gevoeld; misschien heeft zij hem wel verleid, om hier en daar den toon wat al te hoog aan te slaan, en, bij den uit den aard der zaak minderen rijkdom der stoffe, dit gemis door zekeren zwier en hoogdravendheid te vergoeden. Ondanks deze bedenking blijft deze Lofrede allezins lezenswaardig en een wezenlijk sieraad dezer Hulde.

{==75==} {>>pagina-aanduiding<<}

De Lofrede wordt gevolgd door eenige dichtstukken, namelijk van de Heeren j.j.l. ten kate, w.h. warnsinck, bz., h. vinkeles, a. beeloo, j.p. heye, g. van enst koning, j. van harderwijk, rz. en s. rondeau. Bij het zien van deze lijst kunnen wij onze verwondering niet ontveinzen, dat wij daarop zoo vele namen van den eersten rang missen. Wij hebben intusschen slechts het hier geleverde te beoordeelen. En dan moeten wij de algemeene aanmerking maken, dat het lezen van dergelijke Lijkverzen, die enkel in uitboezemingen en algemeenheden bestaan, vrij vervelend wordt. Het stukje van den Heer vinkeles maakt hier eene gelukkige uitzondering; het is getiteld: XVIII Januarij 1795, en beschrijft het vertrek der Vorstin uit het Vaderland in dien tijd van dwaasheid en ellende, eindigende met het wijzen op de gelukkige terugkomst in de toekomst. En dat er gang en trant in zijn dichtstukje is, daarvan zij het slot ter proeve:

Daar zegt men eens: Geen traan van rouw 
Heeft Neêrlands eerste en braafste vrouw 
Ontperst aan eenig oog; 
Slechts tranen van het reinst genot; 
Maar de Onvergeetbre ging tot God: 
Toen bleef geen ooglid droog. 

Dat is natuurlijke taal, veel meer, dan al die lijkverzen, die Nederland als ontroostbaar en wanhopig voorstellen. Dat Nederland met den Koning treurde en het verlies der Vorstin diep gevoelde, is waar; maar het is onzin, als de Heer ten kate tot den Dag zegt:

Verberg nu, jonge dag, uw glansen! 
Blusch, blijde zon, uw morgenvuur! 
En gij, bewolkt u, heldre transen! 
Verhult in neevlen uw azuur! 
Doet uw bedrieglijk flonkren kwijnen! 
Waartoe zou nog uw lichtstraal schijnen, 
Die slechts hernieuwde wonden bracht! 
Voortaan hebt gij uw schoon verloren: 
Want nooit zult gij voor Haar meer gloren, 
Wier aanblik ziel gaf aan uw pracht! 


{==76==} {>>pagina-aanduiding<<}

Er zijn anders in het vers van ten kate wezenlijk fraaije brokken. Maar al dat overdrijven, dat en hij en andere Dichters doen, laat den lezer koud, en neemt alle uitwerking hunner stukken weg. Bijzondere onderscheiding verdient ook, naar Rec. oordeel, het vers van den Heer beeloo, waarvan de eerste strophen waarlijk schoon zijn.
Een zeer fraai uitgevoerd Portret van de overledene Vorstin versiert dit boekdeel, dat, hoe goed ook uitgevoerd, toch, bij het kleine aantal van bladzijden, waaronder nog eenige met niet zeer noodzakelijke noten gevuld, vrij duur is. Intusschen het is een prachtwerk, en zal de talrijke vereerders van onze geëerbiedigde Koningin welkom zijn.




Onze Voorouders, in verschillende Tafereelen geschetst door Mr. J. van Lennep. Iste Deel. Te Amsterdam, bij P. Meijer Warnars. 1838. In gr. 8vo. 461 Bl. f 4-90.

De Heer van lennep opent met dit boekdeel eene rij van tafereelen, die hij plan heeft naar orde van tijd en geschiedenis voort te zetten. Zijn oogmerk is, om in eene reeks van verhalen de zeden en gewoonten onzer Voorouderen af te schilderen, en de trapswijze ontwikkeling aan te toonen, welke de invloed der verschillende volken, die ons land bewoonden, en der maatschappelijke stelsels, die het beheerschten, daarin hebben te weeg gebragt. Van ganscher harte juicht Rec. dit voornemen toe. Het kan eene aangename en belangwekkende lectuur opleveren, en, bij den tegenwoordigen, algemeenen smaak voor het lezen van Romans, aan die lezing eene nuttige strekking geven. Het hangt hier alles af van de wijze, waarop de zaak behandeld wordt; of de Schrijver van dergelijke Tafereelen zijne zaak genoegzaam meester is, of hij bij levendigheid en bevalligheid van voorstelling grondigheid van studie bezit, zoodat hij met de noodige kennis is toegerust, om de zaken naar haren wezenlijken aard te kunnen voorstellen, en of hij naauwgezet genoeg is, om de waarheid niet aan de zucht om te schitteren en te behagen op te offeren. Zulk eene romantische behandeling, indien zij op de regte wijze geschiedt, wordt als 't ware het resultaat van vele onderzoekingen, en kan in een kort bestek den lezer meer leeren, dan hij anders welligt in vele boekdeelen verspreidt zou vinden. De Diophanes van den

{==77==} {>>pagina-aanduiding<<}
Hoogleeraar van limburg brouwer is zulk eene levendige en treffende schildering van het geheele zijn in Sparta, Athene en Thebe, dat geen belangstellend lezer het boek zal ter zijde leggen, zonder zoowel onderrigt als vermaakt te zijn. Eenigzins heeft walter scott het voorbeeld van zulk eene behandeling naar tijdsorde gegeven in zijne Romans, waarvan sommige op eene dergelijke wijze de verschillende ontwikkeling van het Schotsche volkskarakter, van Schotsche zeden en gewoonten aantoonen.
De Heer van lennep heeft door zijne beide voorgaande Romans getoond, een verdienstelijk navolger van den beroemden Schot te zijn, en eene onderneming, als de tegenwoordige, belooft eenen gelukkigen uitslag. Als Rec. in het algemeen zijn oordeel zal zeggen, zoo moet hij erkennen, dat hij den bijzonderen schrijftrant van van lennep nog beter geschikt acht voor dergelijke kleinere verhalen of tafereelen, dan voor den eigenlijken Roman. Zoo wel in den Pleegzoon, als in de Roos van Dekama, is het, bij het vele goede en schoone, niet te loochenen, dat er in den Roman, als zoodanig, vrij veel gebrekkigs wordt gevonden. In beide is de knoop niet kunstig genoeg gelegd, en ziet de lezer reeds als bij den aanvang, waar het geheel op moet uitloopen. Ligt dit misschien in de geheele wijze van van lennep's schrijven? In alles, wat wij van hem ontvangen, in zijne prozastukken zoo wel, als in zijne poëzij, is eene groote mate van vlugheid niet te miskennen, die niet zelden met zekere achteloosheid gepaard gaat. Meermalen rijst de gedachte in den opmerkzamen lezer op: hoeveel zou dit of dat gedeelte bij eenige meerdere beschaving hebben gewonnen! Diezelfde achteloosheid is het ook, naar Recs. oordeel, die den Heer van lennep bij zijne beide vorige Romans tot het minder volkomen bewerken van het plan zijner verhalen heeft verleid. In de Tafereelen, wier volgreeks de bekwame Schrijver met dit boekdeel opent, zal dat gebrek zich minder openbaren. Het Tafereel, of het kleinere Verhaal, vordert geen zoo kunstig gelegden knoop, als de Roman, en Rec. verbeeldt zich, dat juist daarom van lennep hier nog beter zal slagen, dan in zijne beide vorige stukken.
Dit eerste Deel bevat twee Tafereelen, het eene alwart, het andere brinio betiteld. Het eerste verplaatst ons in den tijd, toen de Batavieren voor het eerst het verbond met

{==78==} {>>pagina-aanduiding<<}
julius caesar sloten; het andere in de dagen van claudius civilis, toen dat verbond, door der Romeinen kwade trouw geschonden, door de Batavieren werd verbroken, en de oorlog tusschen de beide volken uitbarstte. De verhalen, waarin de Heer van lennep de voorstelling van deze beide tijdperken heeft gekleed, zijn zeer onderscheiden van lengte; maar het eene tijdvak is ook veel belangrijker dan het andere, en van het laatste valt veel meer te zeggen, dan van het eerste. Uitnemend intusschen is het verhaal alwart gelukt. De beschaving en ontwikkeling onzer Voorouderen staat nog op den laagsten trap, en de aangebodene stof ter behandeling is niet rijk; maar van lennep is er in geslaagd, om uit die niet rijke stof een belangwekkend tasereel te maken, waarvan eene volksvergadering der Batavieren, een bezoek bij de wigchelares gauna, en de ontmoeting van den Romeinschen caesar de hoofdpartijen uitmaken. Onwillekeurig en met genoegen herinnert men zich bij de beschrijving der volksvergadering de poëtische behandeling van een soortgelijk onderwerp in van lennep's Adegold.
Het tweede Tasereel, brinio, is meer uitgewerkt. Wij zien hier de Romeinen ontrouw aan hunne belosten, en hunne Bataafsche bondgenooten geheel als overwonnelingen behandeld. De wrevel over deze ontronw is algemeen, en er is slechts weinig noodig, om de smeulende vonk der ontevredenheid in lichtelaaije vlammen te doen ontbranden. De geweldenarij, de roofzucht, de ongebondenheid van hen, die hier te lande den Romeinschen Keizer vertegenwoordigden, zijn in den Onderstedehouder massa levendig afgeschilderd; terwijl brinio, markman, heymer als voorbeelden zijn van den geest, die in die dagen Caninefaten en Batavieren kenmerkte. De beschrijving van brinio's hoeve, van heymer's leefwijze, van de vergadering in het gewijde bosch, en later van de eerste wapenfeiten der in opstand geraakte landzaten, zijn bij uitstek goed gelukt en volkomen in den geest en het doel van deze tafereelen. Of intusschen de invoering van den gewaanden Bataafschen priester daginus, gelijk de lezer spoedig vermoedt claudius civilis zelven, even gelukkig is te noemen, zou Rec. betwijselen. Het ligchaamsgebrek van civilis, die, gelijk bekend is, slechts één oog had, maakt, hoezeer daginus dit gemis ook zoeke te verber-
{==79==} {>>pagina-aanduiding<<}
gen, zijne vermomming onwaarschijnlijk. Met reden verwacht de lezer ook aangaande den man, die de ziel van den geheelen opstand was, en die ook in dit verhaal zulk eene groote rol speelt, meer opheldering, wat zijn karakter en beweegredenen betreft. De zucht, om niet vóór den tijd te verraden, wie hij is, maakt ook, dat er van zijne verschijning onder de landzaten niet dat gebruik is gemaakt, hetwelk daarvan te maken ware geweest. Brinio is in vele
opzigten fiksch geteekend, gelijk ook heymer en markman. Aan de caricatuur van den Romeinschen centurio coponius tarpa is te veel moeite besteed. Te dikwijls en te lang wordt er over zijne gourmandise en kookkunst gesproken; hij is te veel nevenpersoon, te veel buiten verband met het geheele doel des tafereels, dan dat hem zooveel opmerkzaambeid mogt worden geschonken.
Dit is het voornaamste, wat Rec. op dit tweede stuk, zoo als het daar ligt, zoude aanmerken. Er zijn voortreffelijke gedeelten in, waaronder vooral ook moet gerekend worden de schildering van de krankzinnige reime, het slagtoffer van massa's weliust en snoodheid. Het tooneel, waar zij door plaatselijke herinneringen haar bewustzijn terug ontvangt, en hare onschuldige zuster, de bevallige ada, waarschuwt en redt, is vooral uitstekend geschetst. Over het geheel zal niemand dit boek onvoldaan ter zijde leggen. Het wekt de hoop op, dat wij in de volgende Deelen, tot wier bewerking wij den Schrijver allen lust en kracht toewenschen, nog meer zullen vinden, wat ons zal boeijen, naar mate de voortgang in ontwikkeling en beschaving onze Voorouders belangwekkender zal maken. Hier wordt de aandacht noodzakelijk nog te veel tusschen hen en de toenmalige beheerschers dezer landen en der wereld, de Romeinen, verdeeld. Aquilius, de Romeinsche hoosdman, staat natuurlijk oneindig hooger, dan een der Batavieren of Caninefaten, en wekt de meeste belangstelling. Had civilis hier eene andere rol kunnen spelen, of mogt men hem, behoudens geschiedkundige waarheid, als een bevrijder des vaderlands voorstellen, en niet als de listige en eerzuchtige man, die door wraak en begeerte naar eigene grootheid werd aangespoord, op hem ware welligt veel van het belang over te brengen geweest. Misschien had men van claudius victor, den neef van civilis, meer partij kunnen trekken. Indien deze als hoofdpersoon had kunnen optreden, in plaats

{==80==} {>>pagina-aanduiding<<}
van aquilius, zoo ware de aandacht daardoor meer op de Batavieren gevestigd gebleven. Bij hem behoefden ook de minder edele drijfveren van civilis niet voorondersteld te worden, en het verhaal had meer aan het doel kunnen beantwoorden. Met dat alles herhaalt Rec. gaarne zijnen vroeger uitgesprokenen lof, en betuigt zijn verlangen naar het vervolg.
Een fraai Vignet en twee Kaartjes versieren dit lijvige boekdeel, waaraan Rec. een ruim debiet toewenscht, en dat netjes is uitgevoerd.

Verhalen.

De volgende bundels Verhalen, alle, één uitgezonderd, uit het Hoogduitsch overgezet, behooren tot de klasse der vertaalde Romans, waarom wij ze ditmaal op dezelfde wijze, als wij gene meermalen deden, aankondigen zullen.
Spindler, die zich door zijne vroegere, meer uitvoerige Romans, b.v. den Jezuit en Jood, eene welverdiende plaats onder de eerste beoefenaars dezer soort van letterkunde heeft verworven, - spindler schijnt in kortere vertellingen, of zoogenoemde novellen, naar evenredigheid niet te slagen. Wij ten minste hebben er naauwelijks ooit eene van hem gelezen, die ons regt goed beviel. Van het drietal, vereenigd in

De Pest te Marseille en andere Verhalen. Naar het Hoogduitsch van C. Spindler. Te Haarlem, bij de Erven F. Bohn. 1837. In gr. 8vo. 248 Bl. f 2-50.

is het eerste, op den titel genoemd, als men er de inderdaad zeer schoone beschrijving van de pest zelve aftrekt, wel niet veel bijzonders, maar toch nog een meesterstuk bij de onverwachte Redding, hetwelk een zeer onbeduidend verhaaltje is. Beter beviel ons de Korsikaansche Bloedwraak. Hierin zijn eenige plaatsen, die ons bijna zouden terugbrengen van den twijsel, of niet veel van dit kleingoed op spindler's naam wordt uitgegeven, wat het werk is van aankomende Schrijvers, aan hetwelk de beroemde man misschien eenigzins de beschavende hand legde; iets, dat bij schilders meer gebeurt. Rec. althans betwijfelt, of het nietsbeteekenende boeksken:


{==81==} {>>pagina-aanduiding<<}

Het Testament van den Woekeraar. Een Romantisch Verhaal, door C. Spindler. Te Amsterdam, bij J.C. van Kesteren. In gr. 8vo. 280 Bl. f 2-75.

wel den man tot Schrijver kunne hebben, wiens naam het voert. Het Testament mag nog redelijk heeten. Maar men bemerkte eerst na het graveren van den titel, dat dit alleen geen boek van genoegzame uitgebreidheid leverde. Zoo vertaalt en drukt men er maar op toe! Er moest dus iets bij. En nu viel de ongelukkige keus op de Abt en de Leenmannen, een ellendig maakwerk. Waarlijk, als spindler zulke nietswaardige prullen schrijven durft, denkt hij vast aan het spreekwoord: die den naam heeft van vroeg opstaan, enz.
Drie Verhalen bevat

Stillevens; Verhalen van L. Rellstab. Ilde Deel. Te Groningen, bij W. van Boekeren. 1838. In gr. 8vo. 285 Bl. f 2-50.

Men kent den uiterst onderhoudenden verhaaltrant van rellstab. Van dit drietal is ons het eerste te onwaarschijnlijk en gekunsteld; het derde, door aanwending van het wonderbare, zonder oplossing, gelijkt te veel naar een sprookje van Moeder de Gans. Het tweede is een lief verhaal. ‘Het was heden nieuwe maan, en blinkend steeg het dunne halfrond (blijkbaar kwartiermaan) juist achter de bergen omhoog,’ bladz. 77. Hoe dit te rijmen zij, weten wij niet.

Hartstogten. Familietafereelen. Naar het Hoogduitsch. Te Deventer, bij J. de Lange. 1838. In gr. 8vo. 304 Bl. f 2-80.

Schoon het eerste Verhaal wat gerekt zij, het tweede de nieuwheid der vinding misse, en het derde van romantische overdrijving niet kunne vrijgesproken worden, mogen wij alle, ten gevalle der goede strekking, aanprijzen.
Met geringe uitzondering, zijn de aangekondigde verhalen alle uit het gebied der verdichting. Geschiedkundig zijn:

Trekken uit het Leven van doorluchtige Vrouwen. Vrij naar het Hoogduitsch. Te 's Gravenhage, bij A. Kloots. In gr. 8vo. 1838. 237 Bl. f 2-40.


{==82==} {>>pagina-aanduiding<<}

bevattende: anna musen, een Verhaal uit den tijd van peter den Grooten; constantia de cezelli, eene Geschiedenis uit den tijd der Ligue; wisigarda, Koningin van Austrasië; Donna ulrika, Koningin van Spanje. De Schrijver of Schrijvers zijn ons onbekend; maar wij kunnen onzen Lezeressen het bundeltje met volle ruimte aanbevelen.
Alle de bovenstaande boeken zijn in groot octavo, uitgedost met titels en vignetten, No. 1 en 2 in gravure, de overige in steendruk. Het een en ander maakt uit den aard der zaak de boeken veel duurder. De klagt over de kostbaarheid van Hollandsche boeken, met name van Romans, is dan ook even gegrond als algemeen. Wij willen niet zeggen, dat er juist zulke enorme winsten mede opgedaan worden; want hoe weinige worden er betrekkelijk verkocht! Ieder Leesgezelschap en elke Leesbibliotheek, vooral de eerste, kan toch niet alles inschikken, en hoe weinige bijzondere personen koopen dergelijke boeken! Eerder dan nog nemen zij Fransche Romans. En waarom dat? Niet enkel om de taal, gelijk de bevooroordeelde wel eens denkt. Neen, niet het minst om vorm en goedkoopheid. Waar men voor Hollandsche Romans guldens moet besteden, doet men bij de Fransche veel met halve francs, en heeft dan nog een geschikt boeksken, voor petite lecture, zoo als dan toch een Roman maar is, vrij wat gemakkelijker, dan de deftige grootoctaven. Zulk een werkje moet men bij zich kunnen steken op eene wandeling, of waar ook. Papier en letter kunnen dan toch goed zijn, en - het geheel valt vrij wat goedkooper uit. De boekverkooper frijlink nam vóór eenigen tijd de proef. Hij liet het steken; maar hij had ook den dubbelen misslag begaan van zijn formaat te groot te nemen, en door eenen algemeenen titel zijne onderneming, immers zijdelings, tot één werk te maken.
Wij zeggen hier dit een en ander, om aanleiding te hebben tot het uiten onzer onbepaalde goedkeuring over het uiterlijke van:

Louise de Mont-Didier en Regina van Penmarck; twee Verhalen, opgedragen aan Neêrlands Vrouwen. Vrij uit het Fransch. Te Amsterdam, bij C. van Goor, Antz. 1838. In kl. 8vo. 222 Bl. f 1-80.


{==83==} {>>pagina-aanduiding<<}

Rec. zou zich zeer bedriegen, indien men er voor zichzelven zijne rekening niet bij vond, en het publiek geen genoegen gaf met zulke uitvoering van Romans en Verhalen. De pers van elix en Comp. heeft eer van den keurigen druk; de Vertaler zij, in naam onzer vaderlandsche Jufferschap, gedankt voor de gelukkige keuze en smaakvolle overbrenging van twee zeer nuttige Verhalen; en de Uitgever stelle, bij herhaling, den prijs nog wat lager.
Wij laten volgen:

Ferdinand en Marina, of de Verovering van Mexico; en de Vuurbaak. Een tweetal Romantische Verhalen van C. von Wachsman. Te Amsterdam, bij J.C. van Kesteren. 1838. In gr. 8vo. 234 Bl. f 2-40.

Het eerste Verhaal is het uitvoerigste. De titel is niet juist; marina is geene hoosdpersoon, en hare beeldtenis op den titel beveelt het boek minder aan, dan het verdient. Want de Vuurbaak is een zeer fraai Verhaal, hier en daar cooper niet onwaardig, waarin ons eeniglijk hinderde, dat zich de onderlinge betrekking der mannelijke hoofdpersonen wat al te spoedig raden laat.





De Vrijwilliger, of de Belegering van Groningen in 1672. Geschiedkundige Tafereelen door J. Krabbendam, Rz. Te Amsterdam, bij L. van der Vinne. 1837. In gr. 8vo. 211 Bl. f 2-40.

Walfoort. Geldersch Romantisch Tafereel uit de 14de Eeuw, door A.E. van Noothoorn. Te Zaltbommel, bij J. Noman en Zoon. 1838. In gr. 8vo. 221 Bl. f 2-60.

Van deze beide Romans draagt de eerste den naam van eenen Schrijver, reeds sedert eenigen tijd aan ons publiek bekend. Hij noemt het onderhavige werkje teregt geschiedkundige Tafereelen, die dan ook aan de geschiedenis van den zeeslag bij Soulsbaai, maar vooral van het gedenkwaardige beleg van Groningen (welks jaarlijksche gedachtenisviering onlangs is vernieuwd, tot genoegen van elk vaderlandsch hart) vrij getrouw zijn. Schoon de Roman, bijna zonder

{==84==} {>>pagina-aanduiding<<}
eenige verwikkeling aangelegd, als zoodanig niet veel beteekene, houdt het werkje de aandacht goed gaande, en moge iets toebrengen, om, naar het motto uit van alphen, aan het nakroost eerbied voor Hollands helden in te boezemen. De Schrijver, wien wij bij deze gelegenheid minder snelle uitgave en meer bedaarde beschaving zijner werken aanraden, had, vooral omdat dit de eenige, schoon zwakke knoop in zijn verhaal is, den naam van zijnen held beter moeten verbergen. Na den twist met de twee studenten kan een kind raden, wie hij is. Op weinige seilen slechts tegen het kostuum hebben wij gestooten. Onder anderen betwijfelen wij, of de dochter van rabenhaupt hare moeder wel Mama zal genoemd hebben, bladz. 131, 132; gelijk ook, of de stuurraderen aan de schepen, bladz. 15, niet van eene latere uitvinding zijn.
Met dat al bevallen ons dergelijke geschiedkundige tafereelen hoe langer zoo minder. Waarheid en verdichting worden te veel dooreengemengd, en dit achten wij hoogst schadelijk bij den tegenwoordigen stand van de beoefening der vaderlandsche Geschiedenis. Het valt niet te ontkennen, dat de smaak voor die beoefening althans niet aanwakkert, en zich maar al te veel bepaalt bij tafereelen, die, zoo ze al niet, gelijk in dit boekje, op het gebied van den Roman treden, hoogstens brokstukken doen kennen, bij welke, bedriegt ons onze opmerking niet geheel, men het in onze oppervlakkige dagen, voor de beoefening der vaderlandsche Geschiedenis, zonder overzigt van het geheel, berusten laat. De Romanschrijver doet, naar onze overtuiging, best met zich op het terrein der eigenlijke Geschiedenis niet te begeven. Wij zijn hem daarentegen dank schuldig, wanneer hij de zeden en gewoonten eens tijdvaks leert kennen, historische personen liefst zoo weinig mogelijk op den voorgrond plaatsende.
In dit opzigt achten wij den Roman: Walfoort eene welgelukte proeve. De ons onbekende Heer van noothoorn heeft gedaan, wat wij meenen, dat elk jong Schrijver moest doen, eer hij zijnen eersteling in de wereld zond. Hij heeft zijn opstel ter lezing gegeven aan iemand, wiens kunde en goeden smaak hij meende te kunnen vertrouwen, ten einde te vernemen, of het stuk al dan niet verdiende het licht te zien. Het oordeel van den Hoogleeraar lulofs was gunstig en aanmoedigend. Van de gegronde aanmerkin-
{==85==} {>>pagina-aanduiding<<}
gen, den Schrijver daarbij tevens medegedeeld, heeft hij een dankbaar gebruik gemaakt. Wij hebben het werkje, dat na zulke loffelijke maatregelen ter perse gegeven werd, met zeer veel genoegen gelezen. De geschiedenis is noch te ingewikkeld, noch te alledaagsch; de karakters zijn goed geteekend; Ridder udo vooral levendig geschetst. Wij moedigen den Schrijver gaarne aan tot verderen letterarbeid in dit vak. Zijne wijze van handelen met dezen eersteling doet ons vermoeden, dat hij iemand is, wien het niet te veel kost, zijne opstellen behoorlijk te beschaven; iets, waartoe sommigen maar niet schijnen te kunnen besluiten, doch welks nut, na de schoone les van horatius, nog door niemand is tegengesproken.




Gedichten van Gerard Brandt Maas. IIde Stukje. Te Amsterdam, bij R. Stemvers. 1837. In gr. 8vo. XIV, 96 bl. f 1-80.

Bijzonder goedkoop zal niemand dit werkje noemen, schoon gedrukt op schrijfpapier en gebonden in carton. Doch Rec. verheugt zich over den iets hoogeren prijs, ten gevalle van het weldadige doel der uitgave, waarom hij ook de vrij groote lijst van inteekenaren met genoegen voorop vond. Eigenlijke gedichten, poëzij in de hoogere beteekenis, zoekt men hier niet; het zijn meestendeels lieve, zuivere versjes, kort met eenige uitzondering, vooral: Elk vischt op zijn getij. Dat onze lezeressen eene kleine aanhaling, uit een vers aan 's mans aangenomen dochtertje, ten goede houden:

Voorts, lieve Meisje! houd u vrij 
Van al wat zweemt naar nufferij. 
Ik weet wel, dat m' aan 't neuswijs kind 
Somtijds al heel wat aardigs vindt, 
En dat men 't klein maar nuffig goed, 
Niet zelden zelfs, met lof begroet; 
Ja 'k zag, hoe klinkklaar onverstand 
Het kwanswijs dreigde met de hand, 
Maar tevens zoete woorden 't bood: 
Doch kleine nuffen worden groot. 
Ja, nuffen, zoo als ieder weet, 
Zijn hier en elders bij de vleet; 

{==86==} {>>pagina-aanduiding<<}

Men vindt ze groot zoowel als kleen, 
Maar lieve nuffen zijn er geen. 

Enz. Ja, al genoeg van dien neuswijzen Dominé. Wij zeggen 't ook: 't is ergerlijk, zulke verzen te lezen: men zoo maar tot me, zelfs m' te verknoeijen!




1. Nederlandsche Muzen-Almanak voor 1839. XXIste Jaar. Te Amsterdam, bij J. Immerzeel, Jun. In kl. 8vo. 200 Bl. Bij Inteekening f 3-50. Buiten Inteekening f 5-:

2. Nederlandsche Volks-Almanak. VIIIste Jaar. Te Amsterdam, bij J.H. en G. van Heteren. In 12mo. 174 Bl. f :-75.

3. Geldersche Volks-Almanak. Vde Jaar. Te Arnhem, bij C.A. Thieme. In 16mo. 213 Bl. f :-75.

4. Zeeuwsche Volks-Almanak. IVde Jaar. Te Zierikzee, bij J. van de Velde Olivier. In 12mo. 224 Bl. f :-75.

5. Groninger Volks-Almanak. IIIde Jaar. Te Groningen, bij J. Oomkens. In kl. 8vo. 250 Bl. f 1-:

6. Utrechtsche Volks-Almanak. IIIde Jaar. Te Utrecht, bij J.G. Andrlessen. In 12mo. 198 Bl. f :-90.

7. Drentsche Volks-Almanak. IIIde Jaar. Te Koeverden, bij D.H. van der Scheer. In 16mo. 304 Bl. f 1-10.

8. Noord-Hollandsche Volks-Almanak. Iste Jaar. Te Amsterdam, bij J.P. Heukelom. In 16mo. 176 Bl. f 1-:

9. Almanak ter bevordering van kennis en goeden smaak. XIIde Jaar. Te Groningen, bij J. Oomkens, Jr. In kl. 8vo. 150 Bl. f :-40.

10. Schiedamsche Almanak. IIde Jaar. Te Schiedam, bij M. Goude. In kl. 8vo. 220 Bl. f 1-:

11. Jaarboekje van de Regterlijke Magt in het Koningrijk der Nederlanden. Iste Jaar. Te Gorinchem, bij J. Noorduyn. In kl. 8vo. 220 Bl. f 1-50.

{==87==} {>>pagina-aanduiding<<}


12. Almanak tot gezellig onderhoud. IIde Jaar. Te Deventer, bij A. ter Gunne. In 16mo. 206 Bl. f :-30.

13. Bijbelsche Almanak. Te Amsterdam, bij C.A. Spin. In 16mo. 63 Bl. f :-10.

14. Miniatuur-Almanak. IIIde Jaar. Te Utrecht, bij L.E. Bosch en Zoon. In 18mo. 158 Bl. f :-90.

15. Nuttige en aangename Tijdkorter in ledige oogenblikken. Door A. Hazelhoff. XXVIIste Jaar. Te Groningen, bij P.S. Barghoorn. In 16mo. f :-25.

16. Nieuwe Tijdkorter in ledige uren, of Almanak. Te Groningen, bij J. Hastenkamp. In 16mo. f :-25.

Eer wij tot eenig, schoon kort, verslag van bovengenoemde Almanakken komen, betuigen wij aan Redactiën en Uitgevers onzen dank voor de beleefdheid, ons bewezen, en het vertrouwen in ons gesteld, door de onverpligte heuschheid in de toezending er van ter beoordeeling. Mogten enkele andere Jaarboekjes ons met dat doel niet zijn toegekomen, wij willen vooronderstellen, dat zulks niet aan wantrouwen op onze onpartijdigheid moet worden toegeschreven; en ware dit onverhoopt zoo, luttel bekreunen wij ons deswege.
Een zestiental Jaarboekjes ligt dan weder voor ons, en nog is het slechts een gedeelte dergenen, bij wie de Almanak eigenlijk slechts het voertuig is van allerlei Mengelwerk. Bij zoo velen van allerlei prijs en grootte is het in ons Vaderland immers ieders eigene schuld, wanneer hij nog vragen moet naar zon en maan, naar eclipsen en watergetijden, naar kerkelijke feestdagen en wereldsche kermissen, naar posten en diligences, naar trekschuiten en stoombooten, kortom naar allerlei middelen om te weten den tijd van zaaijen en van reizen, van brieven verzenden en geld verkwisten. Voor het zoogenoemde Kalenderwerk houdt men No. 1, 4, 5, 9 bijzonder aanbevolen. No. 14 en 15 zijn meer eigenlijke Almanakken, en No. 11 mist dit geheel en al.
De Muzen-Almanak houdt, dank zij der moeite van den smaakvollen Redacteur, zijnen roem staande. Jammer maar, dat namen, als van tollens, kinker, lulofs, staring, spandaw, da costa, boxman, om geene an-
{==88==} {>>pagina-aanduiding<<}
deren te noemen, aan een Jaarboekje van dezen naam ontbreken! Aankomende Dichters, ten deele reeds van elders, ten deele ook door den Muzen-Almanak bekend, ten deele voor het eerst optredende, vergoeden eenigzins dit gemis. Onder de besten van dit slag tellen wij: b.ph. de kanter, die hier, en althans niet minder in No. 4, eene zeldzame heerschappij over onberijmde Jamben aan den dag legt; adama van scheltema, wiens beurtzang: Psalm 68, door kracht evenzeer uitmunt, als zijn: Beschimp het meisje niet, een model is van teedere uitdrukking; p.n. arntzenius, de waardige Zoon des waardigen Zangers van het Besluit der achttiende Eeuw, die het in heerschappij over de taal en gekuischte uitdrukking ver kan brengen, en wiens vers: de Handschoen, vol geest en vernuft, dubbel waardig was hier te worden overgeplaatst uit den Studenten-Almanak van zijnen akademietijd (1828) te Utrecht. Van dien tijd gesproken, ongaarne misten wij hier burlage. - Het is ons, bij onze beperkte ruimte, onmogelijk, den bundel zelfs te doorloopen. Dat er niets gansch onverdienstelijks in gevonden wordt, daarvoor is de naam van den Redacteur genoegzaam borg. Een klinkdicht en een paar album-versjes van bilderdijk zullen welkom zijn, meer om den naam des als Dichter onsterfelijken, dan om den inhoud; en vele gedichten ademen eenen geest, of verheffen zich tot eene vlugt, die onzer vaderlandsche Muze eere aandoet. Het weinige, dat wij er om
zinledige bombarie of grillig gekozene eigene spelling (niet zelden bij jongelingen, die, met al hun geschreeuw, vast niet tot de geheime schuilhoeken onzer taal zijn doorgedrongen) zouden weg wenschen, willen wij liever den lezer zelven laten opzoeken. Een levensberigt van jan van walré is aan dezen jaargang toegevoegd; terwijl dezelve versierd is met het portret van j.p. hasebroek, twee muzijkstukjes en vijf plaatjes, van welke de Brief naar schmidt bijzonder treft door de waarheid van uitdrukking, en het Zeegezigt naar schotel met weemoed zal aanschouwd worden, bij de herinnering aan het pas verledene afsterven van den grootsten Hollandschen Zeeschilder der nieuwere tijden. Voor de plaatjes is het, nu gekozene, grootere formaat geschikter.
Den Nederlandschen Volks-Almanak zou onregt gedaan worden, als hij door zijne provinciale broeders verdrongen wierd. Daartoe is de inhoud te belangrijk en de uitvoering

{==89==} {>>pagina-aanduiding<<}
te fraai. Het stukje: over het naïve, is wel geen uitgewerkt, aesthetisch stuk, maar, doordien het de verzameling is van eene reeks van anecdoten, voor een volksboekje te geschikter. Enkele, op den rand van het betamelijke, hadden wij (schoon wel ter zake dienende) uit dat oogpunt liever niet aangetroffen. Een paar stukjes van a. fokke, simonsz. strekken het bundeltje tot sieraad; ook de meeste der verzen, waarvan wij echter uitzonderen de vertaling van hebel's beroemde gedicht: Vergankelijkheid. Zij is op zichzelve niet geheel verwerpelijk; maar kende de Vertaler de uitmuntende overzettingen van tollens en gallé niet? De steendrukplaatjes zijn van backer; dit is genoeg gezegd: de zomernacht vooral is innig schoon.
Tot de provinciale Volks-Almanakken komende, moeten wij natuurlijk beginnen met den vader der overigen, den Gelderschen. Goede wijn behoeft geen krans. Het Geldersch Lied van staring was de muzijk waardig, die er op gemaakt en bijgevoegd is. Wij danken den Redacteur voor het medegedeelde oude Kerslied, dat, schoon alle denkbcelden wel niet van mysticisme vrij zijn, echter eene kostbare parel der oude Volkspoëzij is, en hier en daar niet voor vondel's: wij Edelingen, blij van geest, behoeft te wijken. Het verhaal Otho en Adelheid is uitmuntend geschreven. Baos Jochems raod op reis hier en daar wat scherp, voorts waar en goed. De Catechismus voor het volk van van dam van isselt ademt vernuft. De vertelling Wilhelmine B. is lief, schoon de geschiedenis niets verrassends heeft. Voorts, wij dingen niets af op des Redacteurs loffelijke bedoeling met het boekje: de Jenever erger dan de Cholera; maar, daar het onderwerp niet alleen in het Voorberigt, maar ook nog op vele plaatsen in het Mengelwerk ter sprake gebragt wordt, krijgt zulks eenigzins het aanzien van een stokpaardje, waardoor een gedeelte van het bedoelde nut zou kunnen verloren gaan. Het is een fraaije trek van zedelijke kieschheid in No. 10, dat het de zaak van den jenever niet in bescherming neemt op den schertsenden toon, waarmede van oosterwijk bruyn in No. 1 de Haarlemmermeerbaarzen tegen de droogmaking laat petitioneren. Maar om ons gevoelen uiteen te zetten, dat ten dezen de algemeene regel niet uit het oog verloren moet worden, bij bedoelde verbetering de zaak aan de andere zijde
niet te overdrijven - daartoe zou

{==90==} {>>pagina-aanduiding<<}
eene Recensie van Volks-Almanakken eene zeer ongelukkig gekozene plaats zijn.
De Zeeuw komt in ouderdom het naast aan den Gelderschman. Ook hij blijft zijnen roem waardiglijk handhaven, en heeft door de opname van Kermissen en van den Reiswijzer gewonnen. De Kalender is naauwkeurig en zeer volledig. Wat het Mengelwerk betreft, het eerste daarin opgenomen stuk komt ons voor een Jaarboekje te lang en voor de lezers daarvan wat te veel in den droogen verhaaltrant geschreven voor. Ofschoon het gedicht Poëzij mede lang genoeg is, beantwoordt het echter ten volle aan den titel, en zou den besten Dichtbundel tot sieraad strekken. Terwijl zoo vele Dichters van veel minderen rang met hunne namen prijken, schijnt de vervaardiger van dit uitmuntend gedicht niet goedgevonden te hebben den zijnen bekend te maken. - Het stukje van de kanter, over de Bliksemafleiders, staat in een Volksboekje juist op zijne plaats, en wisselt het Geschied- en Oudheidkundige aangenaam af. De bijdrage van Mr. verbrugge over Zandenburg is belangrijk, en van een plaatje vergezeld, dat bewijst, hoe, osschoon de overlgen de steendrukkerij der Heeren backer eer aandoen, men echter die kunst ook in Zeeland niet ongelukkig beoefent.
Van het Zuiden onzes Vaderlands gaan wij naar het Noorden, naar Groningen. Ook hier is aard en waarde op denzelfden voet gebleven. Indien evenwel de Redactie zuiniger ware in het mededeelen van oudheidkundige stukken, die zich alleen door de stof, geenszins echter door den vorm aanbevelen, zou de Almanak er als Volksboekje niet bij verliezen. In het algemeen zouden de Almanakken onzer meer asgelegene provinciën, b.v. Groningen en Zeeland, niet kwaad doen, hun gewest in deszelfs tegenwoordigen toestand meer te doen kennen. Dat de Uitgever zich bij de uitvoering van het plaatwerk liefst tot zijne eigene drukkerij bepaalt, is niet onnatuurlijk. Het portret vanripperda over den titel is echter (wij moeten het zeggen) beneden het middelmatige.
De Utrechtsche Almanak schijnt maar niet op zijn slag te kunnen komen. Uit eene stad, waar zich zooveel vereenigt, hadden wij regt, iets beters en meer provinciaals te wachten. De tegenwoordige verzamelaar is daarvan overtuigd. De fraaije steendrukplaatjes uitgezonderd, bevat de inhoud al zeer weinig Utrechtsch. Het voorwerk, dat tot de naamlijst der Professoren toe bevat, is buiten bezorging des verzame-
{==91==} {>>pagina-aanduiding<<}
laars. Er wordt immers nog een Utrechtsche Studenten-Almanak uitgegeven? De Groninger deed beter, met alles, wat de Hoogeschool aangaat, buiten den Volks-Almanak te houden. Intusschen, het onderhavige Jaarboekje gaat niet achteruit. Eene Redactie, voorzien van de noodige kunde, en een Uitgever, die aan die Redactie de geheele bezorging overlaat, is een onmisbaar vereischte. Het boekje prijkt met een gedichtje van tollens, op muzijk gezet door ten cate.
De Drentsche is niet de minste der broederen, veeleer misschien een van de beste. Als eene navolgenswaardige bijzonderheid voor anderen teekenen wij aan de opgave van Drentsche idiotismen, zoo van woorden als van spreekwoorden. Opmerkelijk is het, dat sommige daarvan nergens, dan daar en in - Zeeland, gebezigd worden: wij noemen alleen nikstaart voor waterhoos; weteren (wateren) voor het vee te drinken geven. De brief van wijlen den kundigen Predikant heerspink over de Valther-brug bestrijdt het gevoelen van het Koninklijk Instituut op eene hoogst scherpzinnige en, naar het ons toeschijnt, volkomen overtuigende wijze.
Alle provinciën hebben nu hunnen Almanak, schoon de overigen, met name de Vriesche, Overijsselsche, Noordbrabandsche en Zuidhollandsche ons nog niet ter hand kwamen. Den Noordhollandschen melden wij voor het eerste aan. Wij willen hem, daar het plan eerst in Julij tot stand kwam, niet scherp beoordeelen. Er is zeer veel goeds in. Op de plaatjes valt niet te roemen, en tegenover den titel een meisjesportret te plaatsen in Zwitsersche kleeding is bij het eigenaardige van het Noordhollandsche kapsel eene al te grove zonde. Wij wenschen dezen over het geheel welgeschreven' Almanak eenen goeden opgang, nevens zijne broederen!
Het Departement Leens, der Maatschappij: tot Nut van 't Algemeen, leverde ook dit jaar een zeer bruikbaar Jaarboekje, welks Kalenderwerk en Reiswijzer (voor Groningen) niets te wenschen overlaat. De regtspleging van mepsche is niet zeer aangenaam geschreven. Wij hadden bij vollediger berigt gewenscht, dat de Schrijver het akelige eenigzins had ingekleed.
De Schiedamsche Almanak levert, behalve het gewone Kalenderwerk en de lijst der stedelijke ambtenaren, een Mengelwerk, dat de grootste stad tot eere zou strekken; goed

{==92==} {>>pagina-aanduiding<<}
geschreven proza en goede (sommige zelfs uitmuntende) gedichten. Onder de laatsten zijn er b.v. de Jamben van meppers, die No. 1 eer zou aandoen. Schiedam heeft eer van zijnen Almanak.
Het Jaarboekje voor de Regterlijke Magt bevat de namen der leden van alle regterlijke Collegiën; van de Auditeurs-Militair; van de Notarissen, Solliciteurs, Advocaten en Procureurs. En als Mengelwerk, den Oorsprong van den Hoogen Raad van Holland, Zeeland en West-Friesland, benevens eene Lijst van deszelfs Presidenten, Raden en Ministers. Van dit een en ander heeft men een vervolg te wachten in den volgenden jaargang, waarin zullen voorkomen de namen der Ambtenaren van het openbaar Ministerie bij de Kantongeregten, alsmede de vermelding der talen, voor welker vertolking ieder beëedigd Vertaler is toegelaten. De opgave der plaatsen, onder ieder Kantongeregt ressorterende, in een nuttig bijvoegsel, en het geheel geredïgeerd door den Griffier bij de Arrondissements-Regtbank te Gorinchem, a.s. ten hagen, jz.
De Almanak tot gezellig onderhoud is een uiterst goedkoop, zeer net gedrukt boekje, welks aankoop zich niemand zal beklagen, en dat eene onderscheidende aanmoediging verdient, omdat het door den buitengewoon lagen prijs voor ieder verkrijgbaar is.
De Bijbelsche Almanak, uitgegeven door het Nederlandsch Godsdienstig Tractaatgenootschap, is bekend genoeg, en stichte ook nu veel nut!
Het Miniatuur-Almanakje, met bevallige prentjes en verdienstelijke dichtstukjes, enz. alles in een' regt behagelijken vorm gehuid, is zijne plaats in de reticule onzer jonge Dames allezins waard.
Ook de beide laatst opgegevene Jaarboekjes kunnen, vooral onder mindere standen, aan het doel beantwoorden. Die van vader hazelhoff wenschen wij, om meer dan ééne reden, dat veel gekocht en gebruikt worde. Hij verdient achting, al ware het alleen omdat hij een der eerste ijsbrekers is geweest tegen de zedelooze Almanakken van vorigen tijd. Wat wij er uit overnemen, kenschetst hem volkomen:

Die 't Nieuwe Jaar begint met God, 
En deugdrijk tracht te leven, 
Die kan gerust zijn weg en lot 
Zijn' Vader overgeven. 



{==93==} {>>pagina-aanduiding<<}

Boekbeschouwing.

Vijftal Leerredenen van C.R. Muston, M.A., Engelsch Predikant te Rotterdam, Schrijver van Herleven en Herkennen. Uit het Engelsch vertaald. Te Rotterdam, bij van der Meer en Verbruggen. 1837. In gr. 8vo. X en 164 bl. f 1-70.

De Weleerw. Heer muston, te voren Predikant bij de Presbyteriaansche Gemeente te Rotterdam, later tot de dienst der Gevestigde Kerk overgegaan, en die ook in ons Land door zijn op den titel vermeld geschrift gunstig bekend is, heeft, volgens des Vertalers Voorrede, in het begin van 1837, veertien Leerredenen in het Engelsch uitgegeven, van welke er thans vijf vertaald het Publiek worden aangeboden, en waarvan wij een kort overzigt zullen geven.
De eerste Leerrede heeft, bij den tekst luc. XXIV:46, 47, ten opschrifte: De Apostolische zending, maar volgens den inhoud bepaald, waarom dezelve van Jeruzalem beginnen moest, waarvoor als redenen worden opgegeven, 1. de overeenstemming met de voorzeggingen. (Vrij zwak; want, al wordt het voorspelde heil op sommige plaatsen gezegd uit Jeruzalem of Zion te zullen komen, het is blijkbaar, dat zulks dichterlijk hetzelfde is, als elders uit Israël of Juda, en dat de Hoofdstad of haar kasteel hier voor het geheele Land genomen wordt.) 2. De naauwe betrekking van jezus en zijne Apostelen tot het Joodsche Volk. (Maar die zou immers dezelfde gebleven zijn, al ware zij in eene andere Joodsche stad begonnen?) 3. De schoonste gelegenheid, om zich voor hun volk te regtvaardigen, en van hunne liefde voor de zaak van jezus de overtuigendste blijken te geven; maar ook, 4. om hun eene bijdrage te doen leveren, die de waarheid en den Goddelijken oorsprong van het Evangelie boven allen twijfel verhief, hetwelk toen te Jeruzalem het gelukkigst ge-
{==94==} {>>pagina-aanduiding<<}
schieden kon. Deze laatste reden komt Rec. de beste voor; en, in plaats van de andere, zou hij liever aanvoeren de gepastheid van dit bevel, 1. om den Apostelen de vrees te doen overwinnen van de leer van jezus te verkondigen in Jeruzalem, waar altijd de grootste tegenstand tegen Hem gebleken was; en 2. om op de duidelijkste wijze te doen blijken, dat het Evangelie eene nationale weldaad voor geheel Israël was, daar de Hoofdstad het geheele Vaderland vertegenwoordigde. Misschien evenwel is het onderwerp niet vruchtbaar genoeg voor eene Leerrede, en het zoogenoemde toepasselijke gedeelte loopt hier ook over zeer algemeene punten, ‘de bewondering van de
wijsheid en liefde des Zaligmakers,’ en ‘de herinnering, dat het Evangelie ook tot ons gekomen is, en wij daardoor tot eenen wandel geroepen worden, in onverdeelde gehoorzaamheid en onderwerping aan zijne bevelen.’
In de tweede Leerrede wordt de zwakgeloovige bemoedigd. De tekst is rigt. XIII:22, 23, en in eene breede inleiding, die ruim een derde der Leerrede uitmaakt, wordt de geschiedenis, waaruit dezelve ontleend is, voorgesteld, waaruit aanleiding genomen wordt, om te handelen over ‘den pligt der waakzaamheid tegen alle onredelijke en ontmoedigende gevolgtrekkingen uit deze en gene verschijnselen in de bedeelingen der Goddelijke Genade en Voorzienigheid, ten aanzien van des menschen zedelijken staat en toestand,’ waarvan drie geheel ongelijksoortige voorbeelden worden opgegeven en behandeld. Gelijk Rec. zich met de uitlegging des Schrijvers niet volkomen vereenigen kan, zoo komt hem ook de uit den tekst genomene aanleiding wat gezocht voor; gelijk hij niet onbepaald met hem zeggen zou, dat ‘in de geschiedenis van Israël het plan te aanschouwen is van Gods algemeene zedelijke regering,’ (bl. 37.) Daar de Israëlitische Theocratie een geheel bijzonder tijdelijk doel, en dus ook bijzondere tijdelijke maatregelen had, zoo kan hij hem ook niet toestemmen, dat de dwaling van manoah bij de Christenen in het geheel niet

{==95==} {>>pagina-aanduiding<<}
ongewoon is, (bl. 45 en elders); want houdt de oorzaak op, dan ook het gevolg. Van het verstandige antwoord van manoah's huisvrouw, uit een algemeen oogpunt beschouwd, had welligt nog meer partij kunnen getrokken worden. Rec. kan over dit een en ander niet breeder uitweiden; maar bij de erkentenis van het goede, dat ook hier voorkomt, kan hij niet nalaten te waarschuwen tegen het gedrongen overbrengen en toepassen van Bijbelteksten, waaruit niet anders dan een mengsel van ware en valsche denkbeelden, van regte en scheve voorstellingen kan ontstaan.
Het thema der derde Leerrede, welker tekst is matth. XXVI:13, wordt wederom te onbepaald genoemd het groote voorbeeld van vrouwelijke godsvrucht; want jezus spreekt hier niet van maria's godvruchtig bestaan in het algemeen, maar van de waarde van haar liefdewerk omtrent Hem, dat met de geschiedenis van zijne leer en daden vermaardheid in de gansche Christelijke Kerk zon verkrijgen. - Na eene gepaste inleiding, waarin de schoone overeenstemming van jezus' Godsdienst met het vrouwelijk karakter opgemerkt wordt, vindt men hier de geschiedenis, waaruit de tekst ontleend is, zeer breedvoerig en met uitweidingen voorgesteld, (bl. 72-89) waarna, in het kleinste gedeelte der Leerrede, (bl. 89-101) de volgende leeringen uit dezelve getrokken worden: Zij herinnert ons, 1. de hooge aanspraak, die de Zoon van God heeft op de onverdeelde dankbaarheid, liefde en eerbied van alle zijne vereerders. 2. Het aanbelang eener werkdadige liefde en dankbaarheid jegens den Verlosser. 3. Dat de oogen van den Alwetende met welgevallen nederzien op hen, die, in opregt geloof en liefde, hun leven en wandel naar de leer en den geest van het Evangelie zoeken in te rigten, en dat Hij der zoodanigen gedrag bij onverdiende miskenning en berisping eenmaal regtvaardigen zal. 4. Dat onze Heer de diensten van zijnen vereerder in gedachtenis houdt, en naar den rijkdom zijner barmhartigheid zegenen en beloonen zal. De drie laatste leeringen vloei-
{==96==} {>>pagina-aanduiding<<}
jen alleen uit het onderwerp voort; de derde en vierde loopen in elkander en konden zeer gevoegelijk vereenigd worden. Veel goeds en Christelijks is ook hier gezegd; maar het is te verwonderen, dat er, behalve in de eerste leering, geen bijzondere aanmerking op de vrouwen genomen wordt, hetwelk men volgens tekst en thema zoo natuurlijk zou verwachten, en dus de leeringen, hoe goed ook op zichzelve, eigenlijk buiten het
bepaalde onderwerp in algemeenheden omloopen.
In de vierde Leerrede wordt, volgens matth. XII:46-50, jezus' liefde tot zijne discipelen eerst in hare innigheid, kracht en teederheid, duurzaamheid en levendmakende kracht voorgesteld. Het groote gebrek is hier, dat de bepaalde betrekking, die jezus op zijne toenmalige bijzondere Discipelen en Apostelen had, te onbepaald op zijne tegenwoordige aanhangers toegepast wordt. Uit het onderwerp worden daarna de volgende waarheden afgeleid: 1. Het hooge aanbelang van werkdadige godvrucht. 2. Aansporing tot ijver en volharding in de dienst van jezus. 3. De verpligting des Christens, om de zedelijke belangen zijner aardsche betrekkingen en vrienden met alle zorgvuldigheid te behartigen. 4. De gezindheid der volgelingen van christus jegens elkander. De twee laatste vloeijen weder minder natuurlijk uit den tekst voort, ja zelfs het tweede punt is meer bij zijdelingsche gevolgtrekking; maar voor het overige worden in het practische gedeelte ook van deze Leerrede zeer goede dingen met verstand en liefde gezegd.
Eindelijk wordt in de vijfde Leerrede, naar opend. XXI:7, de groote overwinning des Christens en hare heerlijke gevolgen beschouwd; ‘of met andere woorden, de aard van den geestelijken strijd, en de groote weldaden, die daaraan verbonden zijn, tot aanmoediging van den Christen-strijder.’ Na den eerste beschreven te hebben, als eenen geestelijken, wezenlijken en gevaarvollen, klimmenden en volharding eischenden strijd, worden de laatste voorgesteld als de rijkste goede

{==97==} {>>pagina-aanduiding<<}
ren, en als de zalige betrekking tusschen den Christen en God. - Ook deze Leerrede is in hare soort wél bewerkt en stichtelijk.
Men vindt dan in deze Leerredenen wel geene uitstekende proeven van populaire en aan de hoogte der wetenschap geëvenredigde Bijbeluitlegging, noch ook modellen van Kanselwelsprekendheid; maar in den Engelschen betoogtrant goed bearbeide stukken, waarin doorgaans eene vrij heldere Christelijke denkwijze heerscht, en een bezadigde ernst zich waardig uitdrukt, om alles ten voordeele van het beoefenend Christendom aan te wenden; en als zoodanig willen wij dezelve aanprijzen.

Geschiedenis der Hervorming in de zestiende Eeuw, door J.H. Merle d'Aubigné. Uit het Fransch vertaald. IIIde en IVde Astevering. Te Rotterdam, bij van der Meer en Verbruggen. 1837. In gr. 8vo. 321-591 Bl. f 2-50.

De derde en vierde Aflevering, of het derde en vierde Boek dezes werks, bevatten de laatste helft van deszelfs eerste Deel, en hebben tot opschriften: De Aflaten en de Thesen, 1517 - Mei 1518, (d.i. een verhaal van die beide bekende daadzaken en hare eerste gevolgen) en luther voor den Legaat, Mei - December 1518, (d.i. de onderhandeling van luther met den Pauselijken Afgezant cajetanus, met inmenging nogtans ook van andere tot dien tijd behoorende voorvallen en ontmoetingen.) Deze onderwerpen worden op dezelfde manier, als te voren, behandeld, en leveren eene verzameling van daartoe betrekkelijke bijzonderheden en anecdoten op, welke men in den achteraan geplaatsten inhoud opgegeven ziet. Het geheel heeft dus, vereenigd met hetgene, dat reeds in het tweede Boek gevonden wordt, meer het aanzien van eene bijzondere geschiedenis van luther, dan wel van de Hervorming: hierin is toch, naar Recs. inzien, een wezenlijk onderscheid,

{==98==} {>>pagina-aanduiding<<}
dat hier niet genoeg in acht genomen is. Wie, even als thans onze Landgenoot lublink weddik, het leven en bedrijf van luther beschrijft, die mag, ja moet daarin, zoo veel en zoo breed als de uitgebreidheid van zijn plan toelaat, alle of althans de voornaamste merkwaardigheden opnemen, welke dien in de Christelijke Kerk vermaarde Man kunnen doen kennen; maar wie eene Geschiedenis der Hervorming in de zestiende Eeuw beschrijft, bij deze moet die groote gebeurtenis hoosdzaak zijn, waarbij de woorden, bedrijven en lotgevallen der personen, die daarin het zij voor of tegen eene rol gespeeld hebben, niet tot in de kleinste bijzonderheden behoeven uitgeplozen, maar veeleer aangetoond behoort te worden, uit welke beginselen, door welke middelen, en onder welke mede- of tegenwerking der daarin betrokkene personen de Kerkhervorming tot stand gekomen is.
Voor het overige vindt Rec. ook door dit gedeelte dezes werks geene reden, om van zijn oordeel over hetzelve, dat hij in den vorigen jaargang van dit Tijdschrist, No. VII, bl. 273 en volgg., te kennen gegeven heeft, iets terug te nemen; gelijk hij tevens gaarne erkent, wederom hier en daar eene en andere goede opmerking tusschen het verhaalde ingestrooid gevonden te hebben. Bij sommige punten, waar hij zich met den Schrijver minder vereenigen kon, wil hij ditmaal niet stilstaan, en over de meestal zeer bekende en dikwijls beschrevene zaken thans niet uitweiden, maar zich met deze korte beschouwing vergenoegeu.




Een crnstig woord tot mijne Geloofsgenooten, in twee Leerredenen, naar aanleiding van Joh. XIII:34 en 35 en Hand. II:42. Door L.v. Ledeboer, Az. Predikant te Kolhorn. Te Amsterdam, bij R. Stemvers. 1838. In gr. 8vo. 49 Bl. f :-50.

Er is een tijd geweest, dat Leerredenen algemeen gun-
{==99==} {>>pagina-aanduiding<<}
stig werden ontvangen. Ter aanmoediging van aanvangers werd wel iets over het hoofd gezien, wat men anders zou hebben afgekeurd. Doch deze tijd is geweest, en daarover zijn wij verheugd, vooral dewijl het uitspreken van dergelijke Leerredenen, als vroeger in druk verschenen, geen ongewoon verschijnsel is. Jonge Predikers moeten zich vooral hoeden, om niet te spoedig met hun predikwerk vertooning te maken, maar behooren liever eerst in stilte en voor de Gemeente te arbeiden tot eigene volmaking, om naderhand geene reden te hebben van zich over hunne overijling te beklagen. Partus est quod disertos facit. Dit geldt ook van jongere Predikers. Doch deze hebben nog te weinig ondervinding opgedaan voor zichzelven, om de waarheden van het Evangelie in de warme taal des harten voor te dragen, en hoorder en lezer, gelijk deze dit wenschen, met hetgeen zij ondervonden hebben te stichten. - Dit woord lag ons op het hart; en ofschoon wij het niet bij uitsluiting op deze Leerredenen willen toepasselijk gemaakt hebben, zoo zeggen wij toch, dat wij tot het mededeelen van onze gedachten op dit punt door dezelve aanleiding hebben gekregen. Daarom nemen wij de vrijheid, den Eerw. Schrijver af te raden, meerdere Leerredenen spoedig in het licht te zenden, daar er aan goede en voortreffelijke voor het lezend publiek geen gebrek is, en het langzaam haasten niet anders dan voordeelig kan werken op hetgeen hij van dien aard in het licht wil zenden. Deze onze welgemeende raad kan ook anderen van nut zijn.
De eerste Leerrede heeft tot onderwerp: Broederlijke liefde, naar het voorbeeld van Jezus Christus, het kenmerk van zijne ware discipelen. De Eerw. Schrijver tracht den omvang dier liefde voor te stellen, door op Hem te wijzen, die zich hier ten voorbeeld stelt; om die liefde daarna te ontvouwen, als het kenmerk der zijnen. Die liefde des Heeren wordt daarop in het eerste deel ontwikkeld, zoodat de geschiedenis doorloopen wordt, zonder dat bijzonder uitkomt, wat men reden had alleen

{==100==} {>>pagina-aanduiding<<}
te wachten. Het tweede stuk, hetwelk moest aanwijzen, dat die liefde het kenmerk is van Jezus' ware discipelen, wijst eerst aan, waaraan de Pharizeër kenbaar was, waaraan de discipelen van Johannes den Dooper en elke school der wijzen; en dan wordt gezegd, dat de leerlingen van Jezus door liefde van de wereld onderscheiden zijn en tegenover dezelve gekenmerkt. Er zijn in deze Leerrede trekken van die liefde, als onderscheidend kenmerk van 's Heilands discipelen; maar als een geheel wordt het niet voorgesteld. Eenheid van behandeling wordt ten eenemale gemist.
De tweede Leerrede heeft tot onderwerp: De eerste Christengemeente een waardig voorbeeld ter navolging. Hier worden vooreerst de gezindheden en werkzaamheden der eerste Christengemeente kenbaar gemaakt; met andere woorden, de tekst wordt verklaard. In de tweede plaats wordt nagegaan, hoezeer dit voorbeeld navolgenswaardig is voor alle Christenen van alle tijden, en alzoo ook voor ons. Ook deze Leerrede willen wij niet geheel ontleden. Zij wijst evenzeer als de eerste den aanvanger aan in het predikwerk, die hartelijk spreekt met een goed doel, maar die nog te weinig ervaring heeft, om zóó te spreken, dat ook, buiten zijne hoorders, anderen elders blijvende stichting ontvangen.
Hij wachte nog wat met uitgeven, en beschave zijne Leerredenen ook voor zijne Gemeente; dan zal hij met den tijd iets beters kunnen leveren, dan waartoe hij nu, blijkens dit ernstig woord, in staat is.




Aan mijne jeugdige Medechristenen, bij hunne openlijke intrede in de Christelijke Kerk. Door A. Radijs, Predikant te Doesborg. Te Deventer, bij J. de Lange. 1837. In kl. 8vo. 72 Bl. f :-50.

Dit boekje is, volgens het Voorberigt, eene omwerking van een stukje van veillodter, An junge Christen bey der ersten Feyer des Abendmahls; dritte

{==101==} {>>pagina-aanduiding<<}
Auslage, aan Rec. niet anders dan bij naam bekend, zoodat hij niet oordeelen kan, hoe verre die omwerking gaat; doch, hoe dit zij, het is een goed en naar zijn oogmerk zeer nuttig boekje. (Jammer, dat de correctie hier en daar niet beter is.) Een echt godsdienstige en Christelijke geest heerscht in hetzelve; belangrijk zijn de voorgedragene zaken; en de deelnemende toon, waarop gesproken wordt, wekt wederkeerige belangstelling. Onder de volgende rubrieken: Ziet met ernst terug! - Bewaart bovenal uw hart! - Weest op uwe hoede tegen de ijdelheid dezer wereld! - Kweekt vooral Godsdienst aan! - Viert op de regte wijze het Avondmaal! worden, in eene doorloopende ernstige, hartelijke, vriendelijke toespraak, en in goeden stijl, den jongen lieden, bij de op den titel vermelde gelegenheid, gewigtige lessen, vermaningen en opwekkingen medegedeeld, die al hunne behartiging waardig zijn; waarom Ref. (die er geene aanmerkingen van groot belang op te maken heeft) het hun met gerustheid mag aanbevelen.

Theoretisch-practisch Handboek der algemeene en bijzondere Heelkundige Instrumenten- en Verbandenleer, enz. door F.A. Ott. VI Afleveringen.

(Vervolg van bl. 61.)

Met Hoofdst. 36 begint de behandeling van die dingen, welke tot het zoogenoemd eigenlijk verband behooren. Zij eindigt met het 52ste Hoofdst., hetwelk eene korte geschiedenis bevat van het ontstaan en den voortgang der werktuigelijke geneesmiddelleer. Bij deze geschiedkundige behandeling schijnt de Schrijver in de fout van meer anderen te vervallen, die der oudheid te veel stelselmatige kennis toeschrijven. Eene onlangs in het licht verschenen Verhandeling over podaliring en machaon, (*) als oudste Militaire Geneeskundigen

{==102==} {>>pagina-aanduiding<<}
beschouwd, verdient bij dit onderwerp nagelezen te worden. Eenigzins zonderling klinkt het gezegde bl. 252: Met het heelkundig verband dreef men het toenmaals tot een formeel spel, enz. Felix würz wordt, § 324, warz genoemd. De Schrijver schijnt het over 't algemeen met de eigennamen zoo naauw niet te nemen.
Wat nu de verbandmiddelen aangaat, Dr. ott begint § 209 met de eenvoudigste, de draden, om later tot de meer zamengestelde te kunnen overgaan.
Sprekende in § 215 over het pluksel van boomwol, is hij als in tegenspraak met zichzelven: het kan slechts bij gebrek aan linnen pluksel worden gebezigd; waarop volgt: hetzelve (daarna dezelve) beveelt zich door hare zachtheid, gelijkheid en onkostbaarheid bijzonder aan. Terwijl men mos, hooi en droog gras kan bezigen, wanneer men gebrek aan alle andere hulpmiddelen heeft, is het papier, als middel van bezuiniging, een belagchelijk surrogaat voor linnen. Het zeer juiste gezegde van den Schrijver, § 217: ‘Men moet het pluksel niet als een bloot werktuigelijk geneesmiddel, maar als een zoodanig beschouwen, dat grootendeels op de van de opperhuid beroofde plaatsen aangewend wordt, en dezelve op verschillende wijzen kan prikkelen,’ leert elk der opgegevene surrogaten, naar waarde beoordeelen. Veeltijds moeten zij strekken als zoogenoemde captationes benevolentiae, waarbij het belang der lijders niet op den voorgrond gesteld wordt.
Bij § 220 had nog iets gevoegd kunnen worden over het bedekken van gekneusde deelen met versch afgestroopte huiden van dieren. Wij meenen ons te herinneren dat de vermaarde larrey den Maarschalk lannes spoedig van eene belangrijke, vrij algemeene kneuzing herstelde, door hem geheel in vachten van versch ge-
{==103==} {>>pagina-aanduiding<<}
slagte schapen te wikkelen. Wat wil zeggen, bl. 192, een' kwalijken reuk hebben?
In H. 40 worden de snoeren, strikken enz. kortelijk doorgeloopen, en in H. 41 de windsels en hetgeen bij derzelver gebruik en aanwending behoort in acht genomen te worden, uitvoerig beschreven. Wij begrijpen niet, hoe de Schrijver, § 231, het gebruiken der windsels van stenel zoo onbepaald kan afkeuren. Hij komt zoo dikwijls op den dynamischen invloed der werktuigelijke geneesmiddelen terug; deze had bij de windsels van stenel wel in aanmerking mogen komen. Bij zuchtige zwellingen met rheumatische aandoeningen zijn zij zeer gewigtige hulpmiddelen. De zijden windsels, § 234, hadden daarentegen wel onvermeld kunnen blijven. Moest § 242 voor schoon niet liever fraai of net gelezen worden? Het voorstel in § 253 is niet geheel vrij van zonderling genoemd te mogen worden. Op het getal der eenvoudige windsels zoude in den geest van mayor nog al wat af te dingen vallen; zij behoorden evenwel, om de volledigheid, alhier vermeld te worden. In H. 44 worden de zamengestelde windsels beschreven: men moet hier echter het woord windsel in geenen te beperkten zin bezigen; de breukbanden worden er zelfs onder gerekend: op deze komt de Schrijver echter in het tweede Deel nader terug. De toestellen ter genezing van beenbreuken vinden hunne plaats in het 45ste H. Wij bevroeden niet, waarom het in H. 49 over de spalken voorkomende niet onmiddellijk op dit Hoofdstuk volgde of met hetzelve in verband gebragt werd. De kompressen, welke in het 47ste H. beschreven worden, hadden, naar ons gevoelen, eene doelmatiger plaats bij de windsels gevonden. Hetgeen omtrent de orthopacdische toestellen in H. 46 gezegd wordt, is doeltreffend, en verdient, vooral in onze tijden, behartiging, vooral §
281. De zamenvoeging der hechtpleisters, in H. 48, met darmsnaren, hout, been, ivoor en hoorn, heeft iets eigenaardigs. Het 50ste H. behelst eenige algemeene opmerkingen, met betrekking tot het werktuigelijke, bij

{==104==} {>>pagina-aanduiding<<}
heelkundige instrumenten en verbanden voorkomende. Met genoegen ziet men den Schrijver terugkomen van een verlangen, hetwelk met regt wordt gezegd buiten de grenzen der mogelijkheid te liggen; men vergelijke het reeds gezegde over H. 4 en 5. Maar, kan de Heelkundige niet tevens werkman wezen, hij behoorde toch te weten of liever de wetten te kennen der Statiek en Dynamiek. Daartoe moet dit Hoofdstuk eenige aanleiding geven, en, voor zoo verre dit met weinige woorden kan geschieden, is dit hier doeltreffend in acht genomen. Van de wijze van verzorging der heelkundige toestellen mag een Wondarts niet onkundig blijven; hieromtrent wordt hij onderrigt in het 51ste H. Men zal den Schrijver niet kunnen verwijten, dat hij tot dusverre zijn onderwerp oppervlakkig behandeld heeft. Jammer, dat niet meer zorg aan duidelijkheid van stijl is besteed; want ofschoon hier en daar de Vertaler den Schrijver vooral niet behulpzaam is geweest, zoo kan ook het oorspronkelijke niet van stroefheid vrijgepleit worden. - Eerlang hopen wij, daartoe ook in staat gesteld, op het practisch gedeelte van het boek terug te komen.

De doodstrijd van den Britschen Luipaard, beschouwingen over onzen tijd en onze naaste toekomst. Van M.B. Chablot. Amsterdam en Medemblik, bij L. van Bakkenes en L.C. Vermande. 1838. In gr. 8vo. 107 Bl. f 1-10.

Terwijl in ons Vaderland, behalve enkele Gedichten, die dezen naam verdienen, schier niets oorspronkelijks uitkomt, dan een heirleger zoogenoemde historische Romans, (waaronder zekerlijk enkele meesterstukken zijn) worden wij aan den anderen kant door eenen vloed van vertalingen overstroomd. Die fabriek, zonder keuze van goed of slecht, alleen op pikante titels afgaande, levert ons, bij een klein aantal goede, zeer vele middelmatige, doch vooral een oneindig getal nietswaardige

{==105==} {>>pagina-aanduiding<<}
stukken. Onder alle die prullen hebben wij er nogtans zelden slechter ontmoet, dan het voor ons liggende boek. Het is van 't begin tot het einde een zamenweefsel van magtspreuken, onwaarheden en scheldwoorden, zonder eenig bedaard betoog of een' zweem van onzijdigheid en gezonde staatkunde. Wij zullen ons langer bij dit jammerlijke voortbrengsel moeten ophouden, dan het verdient, eensdeels, om het hier ter neêrgestelde te regtvaardigen, anderdeels om, zoo mogelijk, andere Uitgevers terug te houden van ons publiek met zulke misgeboorten te overladen.
Het boek (dat, door eene ongepaste verzwijging, zich op den titel als oorspronkelijk wil voordoen) is eene dubbele overgieting. De op den titel genoemde chablot heeft het namelijk in het Fransch geschreven; daarop heeft een Duitscher het in zijne taal overgebragt en met aanteekeningen voorzien; eindelijk heeft de onbekende Vertaler het in 't Nederlandsch overgebragt; hij heeft echter begrepen, zijne aanteekeningen te moeten terughouden, om het boek daarmede niet te bezwaren en den lezer niet te verwarren; terwijl hij de bescheidene vrees koestert van toch niets beters, dan hetgeen er stond, te zullen leveren. Nu spreekt echter de Duitscher den Franschman meermalen tegen; hij is een voorstander, gelijk gene blijkbaar een tegenstander, van het viervoudig Verbond, en een veel grooter bewonderaar, dan de Franschman, van lodewijk filips. Hiermede wordt nu wel alle eenheid verbroken; doch dit gebrek verdwijnt, bij de overige van dit boek, als in het niet!
Het geheele denkbeeld van beide Schrijvers loopt uit op hetgeen in het motto is uitgedrukt: Engeland heeft geene guinie, die niet met het bloed van alle volken bezoedeld is, en op dat goud, dat voor zulk eenen prijs verkregen is, is Engeland zoo trotsch! en daarvoor wil men nu Engeland straffen, door Rusland aan den eenen kant Britsch Indië te laten wegnemen, en het aan den anderen tot predominerende Mogendheid over

{==106==} {>>pagina-aanduiding<<}
Europa te verheffen. Reeds in beide die buitensporige denkbeelden zal men den hartstogtelijken, onberedeneerden, onverstandigen plannenmaker herkennen. Van welk eene staatkundige kleur die Heer chablot en zijn Duitsche Vertaler zijn, weten wij niet; dit is althans zeker, dat de eerste napoleon's continentaalstelsel hoogelijk voorstaat, en dat het hem blijkbaar leed doet, dat zulks niet gelukt is; dat stelsel van algemeene overheersching, zedeloosheid, berooving en verarming, dat ons weder regtstreeks naar de barbaarschheid, of naar de ellenden des lateren Romeinschen Keizerrijks zou teruggevoerd hebben. Trouwens, de Schrijver wil altijd eene hoofdmagt in Europa hebben, mits het slechts niet Engeland zij; - Engeland, welks reuzenstrijd tegen den Corsicaan Europa eindelijk (onder het aanbiddelijk bestuur der Voorzienigheid) de vrijheid hergeven heeft; - Engeland, hetwelk door zijnen invloed op andere werelddeelen de slavernij afgeschaft, den moord der weduwen bij den dood harer mannen en der dochters bij de Raypouten in Indië gefnuikt, het moordgenootschap der Thugs verpletterd, het Christendom tot in de afgelegenste hoeken van het Rijk der Birmans, bij de Karenen, zoowel als in de eilanden-wereld der Stille Zee, heeft bevorderd. Doch wat weet die Schrijver van het onberekenbare belang van Engeland, van deszelfs staatsregeling, en deszelfs doorgaans zoo zedelijken en godsdienstigen middelstand, op Europa? Waar mannen als von raumer bewonderen, daar weet een manneken als chablot en zijn Duitsche Vertaler van niets dan schelden en razen! Engeland,
de Britsche Luipaard, moet vallen door het halfbeschaafde Rusland, en dit moet de Hegemonie over Europa bekomen! Het zou er fraai uitzien! Wij behooren even min tot de onbepaalde lofsprekers van Engeland als tot de verachters van Rusland. Integendeel! sedert Eeuwen is er misschien zulk een waarachtig groot en edel karakter niet op het groote tooneel der wereld verschenen als alexander; wij erkennen gaarne de deugden van nicolaas, maar zou-
{==107==} {>>pagina-aanduiding<<}
den hem toch niet gaarne tot Beschermer over Europa verheven zien. - Doch laten wij het boek eens doorloopen, en wij zullen op bijna elke bladzijde op overdrijvingen, onwaarheden, staatkundige dwaasheden of nuttelooze declamatiën stooten. Reeds bl. 1: De Poëzij kromt zich nog in de soms vrij erg bezoedelde windsels eener vijandige dagbladschrijverij, is - wartaal. Bl. 2: België zal Duitschland volkomen van den Hollandschen dwang bevrijden. De Duitsche Rhijn (die toch wordt hier bedoeld) staat ook al heel slecht bij dien Hollandschen dwang; de handel, scheepvaart en geheele welvaart neemt daarbij magtig af, niet waar, Mijn Heer de Duitsche Vertaler? (want van dien is zekerlijk deze trek.) ‘In Engeland duurt nog altijd de schandelijke strijd tusschen ouden en nieuwen tijd (voort’): dat woord schandelijk komt daar geheel niet te pas. Bl. 6: Spanje was nooit in zijn geheel aan de Romeinsche heerschappij onderworpen. Dit was het van augustus tot adolf den Goth, ruim vier Eeuwen lang. Bl. 11: In Spanje houdt burgerzin en gemeentegeest der steden de vernieling
tegen. Getuigt zulks, Saragossa, Valencia, Mallaga, Madrid, in moordholen van het Schrikbewind door uwe gemeenten herschapen! Bl. 17: ‘In het Oosten ruischen voorspellende stemmen door zeeën en luchten, en de oude bergen doen ze weêrgalmen van den Olympus tot aan den Himalaya, en des nachts ziet men op de hooge vlakten gestalten rondzweven, als trokken de geesten der oude Scythen door de legerplaatsen heen.’ Wat is dat nu weder voor onzin? of moet het, si Dîs placet! poëzij heeten? Het wil eenvoudig zeggen: de Rus maakt zich gereed, om Indië aan te vallen. Op bl. 20 lezen wij, bij het woord Koninklijk-Constitutionele Regering van Grootbrittanje, weder eene reeks scheldwoorden, die nogtans slechts eene zwakke voorproef van het daarop volgende zijn. Want van nu af volgen 16 bladzijden vol scheldwoorden tegen Engeland, hetwelk van alle Omwentelingen in Europa, van de Fransche, Spaansche, Grieksche, den moord

{==108==} {>>pagina-aanduiding<<}
van lodewijk XVI, van den opstand der Zwarten op St. Domingo en van den Belgischen, ja zelfs van de woelingen van abdel kader tegen de Franschen, en vroegere Omwentelingen in Turkije, wordt beschuldigd. Het is hier als ten tijde van robespierre: alles was door pitt en coburg gedaan! - Bl. 23: ‘Engeland heeft aan Portugal zijne Oostindische bezittingen ontroofd.’ En hier geen woord des Vertalers, dat juist Nederland dit in de zeventiende Eeuw heeft gedaan. ‘Engeland heeft Brazilië afvallig gemaakt en Madera vermeesterd.’ Volslagene onwaarheid! De handelwijs der Spanjaarden bij de verovering van Amerika (de vernieling door bloedhonden, strop, zwaard, vuur of mijnarbeid van twintig millioenen menschen!) geeft naauwelijks een flaauw denkbeeld van de wreedheden, waaraan de Engelschen zich ten aanzien der ongelukkige Indianen schuldig maakten. Wij willen hier de Britten, aan wie ook wij, ten aanzien onzer Koloniën, groote verwijtingen te doen hebben, geenszins verdedigen; maar, al waren alle de beschuldigingen van haafner waar, die men toch weet, dat zeer overdreven zijn, dan zouden nogtans de ongeregtigheden der Britten in geenen deele de moorden der Spanjaarden evenaren, wel verre dat deze van gene slechts een slaauw denkbeeld zouden opleveren. Bl. 24: De rijke Nabob van Lakeno stierf in den kerker van Calcutta aan vergif. Er bestaat geen Lakeno, of moet het bij geval Lucknow zijn? Op bl. 27 lezen
wij onbekende en onwaarschijnlijke gruwelen van eenen Engelschen zeeroover, die, onder Hollandsche vlag, Franschen, die op zijne noodseinen hem te hulp snelden, gevangen medevoerde, en van een ander, die een' Franschman van een onzijdig schip ligtte, in zee wierp, en de hand, waarmede hij een touw greep, afkapte. Doch, al ware dit zoo, het zijn enkele onmenschen, die zoo iets bedreven, en wij stellen daartegen de brave Engelsche scheepskapiteins over, die te Harlingen de schipbreukelingen redden. Op bl. 34 wordt Engeland, een handelsstaat, en dus noodzakelijk belang hebbende in het welzijn van anderen,

{==109==} {>>pagina-aanduiding<<}
waarachtig de gezworen vijand van de geheele wereld genoemd; iets, dat de Heer Franschman dan nog liever op zijne eigene Natie, die zoo dikwijls Europa beroerd en verwoest heeft, moest toepassen. Nadat men het woordenboek der scheldwoorden heeft uitgeput, eindigt de Schrijver met het zeer bevallige woord van smerige handelingen! Bl. 37: ‘Napoleon's stelsel heeft velen de oogen omtrent Engeland geopend.’ Wel was de bestrijding van dien Tiran de schoonste parel aan Engelands kroon! Op bl. 38 wordt het verfoeijelijke onbewezene sprookje als een stellige waarheid voorgesteld, en verder tot den einde toe volgehouden, dat de Engelschen in 1798 den Nijl wilden afdammen, en daardoor Egypte, zoo als weleer albuquerque, de Portugees, niet in een onafzienlijk moeras, gelijk de diep onkundige Schrijver wil, (want dit is het nu jaarlijks tot zijn geluk) maar in eene woestijn herscheppen. ‘Sedert 1798, den Franschen togt naar Egypte, dagteekent Engeland het verval en zinken zijner magt.’ En het heeft sedert zijne magt in Azië schier verdubbeld, is Europa met Malta en Corfu vermeerderd! Teregt merkt de Duitsche Vertaler op bl. 44 aan, dat niet Engeland, maar Frankrijk alle de voordeelen van het verbond der beide landen geniet, daar het nu, zonder vrees voor Engeland, zijne zeemagt ontwikkelen kan. De partijdige Franschman zegt: sedert 1830 verwacht Frankrijk de bevelen van het Kabinet van St. James. Dat blijkt wel aan
Algiers, Constantine, en de blokkade van Mexico's haven! Bl. 51: De Arabische Pacha's(!) en Scherifs gehoorzamen nu reeds den Czaar meer dan de Porte. Deze stelling brengt hare eigene veroordeeling met zich. Op bl. 56-59 staat eene belangrijke plaats over Engelands voornemen, in vroeger' tijd, om Rusland deel te geven aan den Indischen handel; maar volstrekt niet, waar men die bij tijdgenooten of elders kan vinden. Men moet den Schrijver in alles op zijn woord gelooven, en dat woord maakt hij zelf zoo verdacht! Hij commentarieert zelfs die plaats geheel valsch

{==110==} {>>pagina-aanduiding<<}
en verkeerd, door het tegendeel daarvan vast te stellen. Op bl. 65 wordt een Engelschman aangehaald, die onlangs zeide: ‘Wanneer Rusland in Indië kwam, zouden wij tevens te doen hebben met zeman-Schach van Cebur.’ Zeman-Schach is vóór meer dan 30 jaren gestorven, en er is geen Cebur. Zou het ook Kaboul zijn? Op bl. 67 wordt het den Engelschen zeer kwalijk genomen, dat zij buonaparte's satelliten eene krijgskundig georganiseerde rooversbende noemden. Waren zij dan iets anders? Nederland heeft dit ondervonden. Op bl. 69 wenscht de Schrijver (dien wij nu reeds kennen) den Oorlog tusschen de twee reuzenmagten Rusland en Engeland. O! die wensch is zoo gemakkelijk bij het vuur in zijn' leuningstoel! Weet die man wel, wat Oorlog is? Doorziet hij de nieuwere staatkunde wel, die alles op den diplomatischen weg, zonder het zwaard te trekken, wil afdoen? Maar neen! Europa zal reikhalzend de verovering van Indië door Rusland te gemoet zien: want de Heeren chablot en Comp. voorspellen, dat Rusland na die verovering edelmoedig aan alle Europesche Natiën aan den buit en den handel deel geven zal; en zoo niet, dan mogt het ook niet gebeuren! - Kortelijk zullen wij nog eenige dwaasheden vermelden, zoo als op bl. 70, dat de Engelschen de Hindous met vuisten slaan en schoppen, zelfs zonder eenige overtreding van hunne zijde; op bl. 75, dat Malabaar nabij de grenzen van
runjet sing ligt, (het ligt er 500 uren van daan); op bl. 77, dat men te Astrakan (aan de Wolga) eene Russische vloot op den Terek kan inschepen; op bl. 79, dat men uit de Syrcus de Amou door Bulgarije naar Indië kan gaan, (NB. Bulgarije ligt in Europa); op bl. 84, dat Engeland slechts 60,000 man op de been kan brengen; (hetgeen den Duitscher, die anders veel verzwelgen kan, toch ook te kras is!) op bl. 96, dat er in Rusland onbeperkte handelsvrijheid regeert; op bl. 98, dat alle de zonen des heiligen lodewijks, Koningen van Frankrijk, gezocht, geacht waren en het vertrouwen

{==111==} {>>pagina-aanduiding<<}
der volken genoten. (Ook die schandelijke dwingeland, door zijne vleijers lodewijk de Groote genoemd, die van Zwammerdam en Bodegrave, door België en den Opperrhijn heen, over Worms, Spiers, Manheim en Heidelberg, tot in de vreedzame valleijen der Waldenzen en in de velden van Languedoc, bij zijne eigene onderdanen, zich als moordenaar en brandstichter deed kennen?) Eindelijk op bl. 104, dat Engeland uit een' hoek van den Oceaan eene vroeger naauwelijks opgemerkte magt verhief; dat het zich op Duitschen grond Hanover toeëigende; terwijl juist de Keurvorsten van Hanover in Engeland zijn komen regeren. Sed, ohe! jam satis est. Wij hebben reeds te breed uitgeweid over dit prulschrift.
Nu nog een woordje met den Vertaler. Behalve het woord morgenster, voor piek met een' kop vol ijzeren punten, van de Zwitsers gebezigd, (hetwelk niet alle lezers verstaan), en verscheidene min juiste en onnoodig vreemde uitdrukkingen, geeft de Nederlandsche Vertaler zich nog wel eens meer bloot, voornamelijk echter door zijne Voorrede. Het gaf den goeden man geen genoegen, dat Z.M. de 24 Artikelen had aangenomen; want hij hoopte nog steeds (NB. in April 1838!) op vereeniging met België. Kwam de man dan uit de nachtschuit? - Hij spreekt van het embargo en de vermeestering der Citadel van Antwerpen, als een bewijs van onze zwakheid. Maar weet hij dan niet, dat, wanneer men de Citadel had willen ontruimen, en zelfs wanneer men, na haar verlies, de nietige Fortjes Lillo en Liefkenshoek had willen afstaan, men het geheele grondgebied van half Limburg en Luxemburg had kunnen bekomen, hetgeen ons de Belgen nu niet willen afstaan, en waartoe zij zich toen bereid verklaard hadden? Dat zijn wereldkundige daadzaken. - Een verbond met Engeland en Frankrijk verkiest de Vertaler niet, maar wel een met Rusland. Doch wat zou Rusland ons in het geval van Oorlog (waarvoor God ons behoede!) met eene dezer Mogendheden, of met beide,

{==112==} {>>pagina-aanduiding<<}
kunnen baten? Wat eene zending van Russen, zoo verre van huis, vermag, hebben wij in 1799 gezien. En daarbij is, in onzen tegenwoordigen toestand, de vriendschap, althans de vrede, met Engeland voor ons eene onmisbare behoefte, sedert ons geheele krediet met onze Oostindische Bezittingen staan of vallen moet, en het verlies derzelven een staatsbankeroet onvermijdelijk ten gevolge moet hebben. Immers op de eerste gedachte aan oorlog, althans oorlogsverklaring, zendt Engeland eene vloot naar het Oosten, en ontrukt ons ook Java, of, mislukt zulks, dan belemmert het ten minste onze gemeenschap met dat Eiland, en dan staat toch onze financiële ondergang voor de deur. Wij hopen dus niet, dat de gedachte van den Vertaler, uit zekeren, al ware het niet geheel onregtmatigen wrok tegen Engeland, bij invloed hebbende personen moge doordringen: want ons Bondgenootschap met het zoo afgelegene Rusland zou ons bederf geen oogenblik kunnen tegenhouden. Rusland heeft ook sedert 1830 even weinig openlijk voor ons gedaan als Engeland.
En hiermede nemen wij van dit werkje afscheid, hopende van die beide vreemde Schrijvers nooit iets meer onder de oogen te krijgen, en dat de Vertaler zijne krachten (na nog wat oefening) aan betere werken moge beproeven.




Over de Gevangenissen in Nederland. door L.G. Bouricius, Lid der Commissie van administratie over de Gevangenissen te Leeuwarden. Te Leeuwarden, bij L. Schierbeek. 1838. In gr. 8vo. 131 Bl. f 1-:

De betrekking, door den Heer bouricius bekleed, geeft hem voorzeker gereede aanleiding tot het verkrijgen van eene grondige kennis van het Gevangeniswezen hier te lande; en dat het den Schrijver geenszins aan kennis daaraan en een rigtig oordeel over hetzelve ontbreekt, daarvan kan dit werkje menige voldoende proeve opleveren. Met eenig leedwezen merkten wij, echter, in dit geschrift, eene zekere ligt-
{==113==} {>>pagina-aanduiding<<}
geraaktheid des Auteurs op, naar 't schijnt veroorzaakt door de plaatsing van een, in de Fransche taal opgesteld, artikel, in No. 12 van het Journal de la Haye, den 14 Jan. 1838, opgenomen, en waarin, naar het gevoelen van bouricius, de gesteldheid onzer Gevangenisinrigtingen in een te gunstig licht was geplaatst, en hetgeen men voornemens is te doen als reeds bestaande werd voorgesteld. Insgelijks was in het bedoelde artikel weinig of geene melding gemaakt van de verbeteringen, die vroeger reeds te Leeuwarden waren voorhereid of tot stand gekomen, en verzuimt de Schrijver niet, dit, waar zulks voegt, te doen opmerken.
Het geheel verkrijgt door dit verschil van begrip en het bestrijden van eens anders gevoelen eene min behagelijke kleur. Want, alhoewel de bescheidenheid des Auteurs zijn werkje niet in een twistschrift heeft doen ontaarden, zoo misten wij toch ongaarne, hier en daar, die kalmte, die tot het opmaken van een geheel onpartijdig oordeel, in belangrijke aangelegenheden, onzes inziens, noodzakelijk is. - Ondanks deze opmerking, bevat dit opstel zeer veel, dat door een ieder, die met Gevangenissen en Gevangenen in eenige betrekking staat, met belangstelling en nut zal worden opgemerkt, en dit te meer, daar het, in ons Vaderland, aan dergelijke geschriften ontbreekt. Met opzigt tot het publiek zijn wij van een ander gevoelen; niet omdat het nevens ons liggend boek niet veel wetenswaardigs bevat, maar omdat de kennisneming daaraan, bij het publiek, weinig of geen nut kan stichten. Behoudens beter oordeel, hadden wij het doelmatiger gekeurd, wanneer de Heer bouricius zijn opstel, en het resultaat zijner ondervinding en overtuiging, ter kennis had gelieven te brengen van de Hoofdadministratie der Gevangenissen, zonder zich daarbij te begeven in eene wederlegging van het artikel in het Journal de la Haye; aangezien het toch niet kan ontkend worden, dat de schermutseling tegen gezegde artikel, in het wezen der zake, gerigt is tegen hetgeen er, naar het stelstel van 1821, door het Gouvernement, verordend of nagelaten, gedaan of niet gedaan is.
Wij achten ons niet bevoegd, om tusschen bouricius en D.T.G. te beslissen; dan evenmin kunnen wij de redenen beoordeelen, die de handelingen der Hoofdadministratie hebben geleid; en het schijnt ons, uit dezen hoofde, eenigzins gewaagd, om, naar aanleiding van een, blijkbaar voor het buitenland vervaardigd, vlugschrift, in eene openlijke

{==114==} {>>pagina-aanduiding<<}
beoordeeling te treden van zaken, wier beleid, welligt door ons geheel onbekende omstandigheden, gewijzigd is geworden. De juiste denkbeelden en opgeklaarde begrippen, welke de Schrijver, op vele plaatsen van zijn werk, doet uitkomen, (afgescheiden van verschillen over hetgeen er al of niet verrigt is, gedaan of niet gedaan had behooren te worden) beschouwen wij allezins waardig, om aan de kennisneming van het Gouvernement te worden onderworpen; en wij vermeenen te mogen vooronderstellen, dat aan derzelver mededeeling, bij hetzelve, eene niet onwelkome ontvangst zou zijn te beurt gevallen; welkomer zeker, dan op de wijzewaarop de Schrijver heeft goed gedacht zijne meening, voor het publiek, kennelijk te maken. (*)
De Heer bouricius houde ons de openhartige uiting van ons gevoelen ten goede, en ontvange tevens onzen dank voor het wetenswaardige, dat dit geschrift (de geschillen met het Journal ter zijde stellende) ter onzer kennis bragt. Onder dat wetenswaardige behoort vooral de vermelding van den weldadigen invloed der klassisicatie. Wij willen die hier mededeelen: ‘Van October 1835 tot en met September 1836 toch, toen de klassificatie nog niet was ingevoerd, zijn in het geheel 765 dagen cachotstraf aan de gevangenen te Leeuwarden opgelegd. Van den 1 Januarij tot ultimo December 1837, slechts 548. Zij zijn derhalve 30 ten honderd verminderd. Hoe opmerkelijk dit ook zij, veel merkwaardiger nog is de strasverdeeling naar de klassen. Van 20 gevangenen der eerste klasse werden 11 gestraft met 112 dagen cachot: dus 55% met gemiddeld tien dagen straf. Van 100 der 2de klasse zijn 28 gestraft met 164 dagen: dus 28% met gemiddeld zes dagen. Van 220 gevangenen der

{==115==} {>>pagina-aanduiding<<}
3de klasse zijn 40 gestraft met 202 dagen: dus 19% met gemiddeld vijf dagen. En van de 160 der 4de klasse zijn 18 gestraft met 70 dagen: dus 11% met gemiddeld vier dagen. - Ziet men hierdoor niet, dat de klassisicatie op hechte grondslagen rust; dat zij niet willekeurig is, maar op daadzaken gegrond; dat het een weldadige maatregel is, die 160 van de 4de klasse buiten aanraking te houden met de meer bedorvenen van de 3de; dezen met de slechteren van de 2de, en deze laatsten eindelijk met het uitvaagsel, waaruit de eerste klasse is zamengesteld? Wij achten het althans overbodig te spreken, waar cijfers bewijzen.’
Nog eens herhalen wij hier: voor allen, die met Gevangenen en Gevangenissen in betrekking staan, bevat dit boek veel wetens- en behartigenswaardigs; maar het publiek is niet in de gelegenheid, daarmede eenige winst te doen; het kan alleen, met den bekwamen Schrijver, wenschen: ‘dat onze eerbiedwaardige, verlichte en regtvaardige Koning genoegen moge scheppen in het herdenken der weldaad aan zijn Volk geschonken door de hervorming van de Gevangenissen, bij het stelsel van 1821; en dat Hij dezelve moge bekroonen, door de laatste hand te leggen aan dit zoo belangrijk onderwerp, waartoe Deszelfs Besluit van 1820 den grond gelegd heeft.’




Iets over Vaderlandsliefde, voor jonge lieden van eenige ontwikkeling uit den beschaafden stand, door P.J. Costerus. Te Utrecht, bij van Paddenburg en Comp. 1838. In gr. 8vo. f :-90.

Is iedere poging, die aangewend wordt om Vaderlandsliefde aan te kweeken en het belang van de beoesening dezer deugd voor te dragen, loswaardig, het verblijdde Recensent dan ook, dat dit Iets over Vaderlandsliefde door den Heer costerus het publiek niet onthouden is. In het Voorberigt deelt de Schrijver de aanleiding tot het opstellen van dit stukje mede. Het was op de prijsvraag, uitgeschreven door de Maatschappij tot Nut van 't Algemeen: waarin bestaat Vaderlandsliefde? van welk een belang is de beoefening dezer deugd? dat de Schrijver hetzelve inzond, en, hoezeer de beoordeeling gunstig was, mogt het echter den prijs niet weg-
{==116==} {>>pagina-aanduiding<<}
dragen. De Schrijver betuigt Heeren Beoordeelaren zijnen dank voor het goedgunstige oordeel; Recensent bedankt den Heer costerus, dat hij tot de uitgave besloten heeft.
De inleiding, eene herinnering aan de algemeene wet der liefde bevattende, doet ons derzelver beoesening als eenen heiligen pligt kennen, terwijl de bevordering van algemeen menschenheil als het doel van alles wordt voorgesteld; wordende de drangredenen hiertoe, naar het begrip der Lezers, die de Schrijver zich heeft voorgesteld, verstandig ontwikkeld. Eenige denkbeelden, uit pope ontleend, (dezelfde, die door den Hoogleeraar van der palm in zijne Redevoering over de algemeene Welwillendheid aangehaald zijn) worden op bl. 5, betrekkelijk den band, die tusschen menschen en menschen bestaat, zeer doeltreffend aangebragt. Verder wordt de vraag beantwoord: waarin bestaat Vaderlandsliefde? vervolgens aangewezen, hoe de Nederlanders vooral reden hebben, om met Vaderlandsliefde, in den hoogsten zin genomen, bezield te zijn; en eindelijk aangetoond, van welken aard Vaderlandsliefde zijn en waartoe zij ons verpligten moet. De eerste vraag vooral wordt, bij vele belangrijke opmerkingen, zeer juist behandeld, en alle punten menschkundig en wijsgeerig uiteengezet: grond, ouders, bloedverwanten, vrienden, taal, zeden, gewoonten worden hier opgegeven, als krachtig werkende, om de liefde tot het Vaderland te bevestigen; terwijl vrijheid en beschaving, waar zij in een land wonen, als voorname gronden der Vaderlandsliefde worden opgegeven. Voor Nederlanders schrijvende, wier Geschiedenis zoo rijk aan voorbeelden van onpartijdige en onbekrompene Vaderlandsliefde, heldenmoed, opoffering in heldendeugd is, zouden, in dat gedeelte, waarin de Schrijver aantoont, hoezeer zij reden hebben om met Vaderlandsliefde bezield te zijn, eenige voorbeelden uit dezelve niet alleen eene aangename afwisseling gegeven, maar hetzelve
voorzeker belangrijker gemaakt hebben. Het is ook hier waar: leeringen wekken, voorbeelden trekken. De Schrijver spreekt toch van de trouw, den moed, den vrijheidszin, de opregtheid der Nederlanders; daar dus waren, vooral ter opwekking en navolging voor de aankomende jongelingschap, zoodanige voorstellingen gepast geweest, en het geheel had in levendigheid en belangrijkheid gewonnen. De beantwoording der andere vragen bevat veel voortreffelijks, en verdient niet minder om stijl en bondigen redeneertrant lof. Nu en dan wenschten wij

{==117==} {>>pagina-aanduiding<<}
wel wat minder omslagtigheid; in het laatste gedeelte echter, de aanwijzing bevattende waartoe de Vaderlandsliefde verpligt, had de Schrijver eene geschikte aanleiding gehad, om, sprekende over het zoeken en bevorderen van verlichting en beschaving, wat meer uitvoerig te gewagen van zulke Inrigtingen, die ook Nederland, boven andere landen, hiertoe bezit, daar de aanprijzing van en de opwekking om aan dezelve deel te nemen en mede te werken hier goed geplaatst en tot de volledigheid der Verhandeling zoude dienstig zijn geweest.
Nog eene aanmerking: Hoezeer wij hier ons gevoelen niet openleggen over de staatkundige begrippen, die onze Landgenooten in de jaren 1787 en 1795 verdeelden, en veel minder nog de beginselen willen opsporen, waaruit zooveel tweespalt ontstond, erkennende dat, bij eene onberadene zucht tot regeringsverandering, veel dwaling en vergrijp heeftplaats gehad, en allen, die den bitteren beker der Staatsomwenteling dronken, zich jammerlijk hebben misleid gezien, zoo durven wij toch beweren, dat er velen onder geweest zijn, die, met de beste inzigten voor het heil des Vaderlands, ter goeder trouwe gedwaald hebben en Gode en der deugd getrouw gebleven zijn. Wij kunnen ons dus geenszins vereenigen met hetgeen de Schrijver, bl. 42, omtrent de handelingen onzer Landgenooten te dien tijde aanmerkt, als hij zegt: ‘Eens, jeugdige vrienden! vergaten onze Voorouders(?) God en de deugd, en hun kwaad voerde de straf met zich. Het was in 't laatst der vorige eeuw, dat zij de prooi werden van anderen, die God en de deugd mede hadden verlaten. Dat was eene verschrikkelijke straf! Ook hun ware eene pest verkieslijker geweest,’ enz. maar getuigen eerlijk en rond, dat ons deze denkbeelden zeer stootten, vooral daar zij, naar ons inzien, geenszins strooken met den echt liberalen Christelijken zin en de heldere begrippen, die anders in het werkje doorstralen. De aangehaalde plaats niet in verband met het voorgaande en volgende beschouwende, zoude men hier eerder aan de Paradijsgeschiedenis dan aan de Revolutie van 1795 denken. De Schrijver houde het ons ten goede; zulk een toon, waar en door wien ook aangeslagen, is onvoorzigtig en met den geest der liefde strijdig.
Spruite echter aller Vaderlandsliefde uit die edele beginselen voort, welke de Schrijver opgeeft! Dan zal het Vaderland ons steeds dierbaarder worden; men zal hetgeen men bemint zoeken te behouden, en in de pogingen, welke men

{==118==} {>>pagina-aanduiding<<}
tot behoud van al dat dierbare aanwendt, zal zich de Vaderlandsliefde het schoonst openbaren. Het werkje vinde vele Lezers, en stichte ook bij jonge lieden van eenige ontwikling uit den beschaafden stand veel nut!

Grondbeginselen van Zedekunde en algemeene Wereldkennis, eenigzins vrij bewerkt naar de Principes philosophiques van den Kolonel de Weiss. Naar het Fransch. IIde of laatste Deel. Te Groningeu, bij J. Oomkens. In gr. 8vo. 420 Bl. f 3-:

Dit tweede Deel van het werk, dat wij in No. 2 voor 1836, bl. 73 e.v., aangekondigd en beoordeeld hebben, bevat de volgende verscheidenheid van onderwerpen: Schets van een' Wijze, kennis, schoone Kunsten, ondervinding, zelfbeoordeeling, Burgermaatschappij, oorsprong der Maatschappijen, voortgang der Staatsbesturen, vergelijking der onderscheidene Regeringsvormen, wetten, vrijheid, misdrijven en straffen, zeden, uit een staatkundig oogpunt beschouwd, weelde, de Vorst, de Burger, de Raadsheer, de Geestelijke, de Krijgsman, de Natuurlijke Godsdienst, er is een God, Gods eigenschappen en volmaaktheden, onsterfelijkheid, eerdienst, dood, graf, wijsgeerig ontwerp. - Bij het doorlezen van dit Deel is Rec. in zijn oordeel, over het eerste geveld, ten volle bevestigd geworden; en hij zou dus op nieuw dergelijke stalen, als te voren, zoo wel van het goede, degelijke en juiste, als van het veelzins verkeerde, oppervlakkige en overdrevene, dat er in voorkomt, kunnen te voorschijn brengen; maar hij acht dit, na al het toen gezegde, overtollig, te meer, daar hij op nieuw reden gevonden heeft, om niet zeer hoog met dit werk te loopen. - Bovendien heeft hij blijken aangetroffen, dat het oorspronkelijke alles behalve nieuw is, maar integendeel eene halve eeuw oud, daar op meer dan ééne plaats, waar de Schrijver van gebeurtenissen of plaats hebbende zaken zijns tijds gewag maakt, onderaan het jaartal 1785 aangeteekend staat. Het oude of nieuwe doet nu wel op zichzelf
niets tot de waarde eens werks; maar men verlangt en verwacht toch met reden, dat in een zoodanig werk, dat thans als nieuw zijnde vertaald en uitgegeven wordt, aanmerking genomen zij op hetgene, dat er met den voortgang des tijds, ten opzigte der daarin behan-
{==119==} {>>pagina-aanduiding<<}
delde stof, gebeurd of geschreven is: ja het tegenwoordige werk bevat onderwerpen, waarover in de laatste halve eeuw, zoo wel door geschriften, als door de gebeurtenissen der Volken en der personen, een nieuw licht verspreid is geworden, en menige lessen der ondervinding op te zamelen zijn; van welk alles, bij eene grondige en ordelijke behandeling, de schoonste partij voor Zedekunde en algemeene Wereldkennis zou kunnen en moeten getrokken worden: Rec. vindt dus nu althans geene reden, om zijne aankondiging met eene hoogere aanprijzing, dan die van het eerste Deel dezes werks, te besluiten.




Het Dal Kerah, of de Pelgrimsoogst, een Perziaansch Verhaal, of iets over godsdienstige en zedelijke onderwerpen, als: Gods Voorzienigheid, onsterfelijkheid, deugd, beproevingen enz., alsmede eenige vlugtige gedachten over de onderscheidene vormen van Bestuur, met name het Absolutismus of het wiliekeurig Gezag, de Aristocratische Regeringsvorm, de zuivere Volksregering en het Monarchaal-constitutioneel stelsel, met aanwijzing der voordeelen van de laatstgenoemde staatsinrigting, door H.J. Abbring, Ridder der Orde van den Nederlandschen Leeuw. II Deelen. Te Groningen, bij C.M. van Bolhuis Hoitsema. In gr. 8vo. XXXI, 282 en 430 bl. f 6-20.

De Heer abbring, die, door zijnen Vrijgeest en andere schriften, als Schrijver reeds niet ongunstig bekend is, levert in dit werk eenen Roman, onder den naam van het Dal Kerah, naar des hoofdpersoons woonplaats in Perzië, welke echter voor den hoofdinhoud niet bijzonder belangrijk is, zoodat het naar dien Perziaan even goed of beter abdallan had kunnen heeten. De naam van Pelgrimsoogst is ons minder duidelijk voorgekomen: de Schrijver zegt er wel in de Voorrede van: ‘Dewijl de reis door het leven voor de meeste stervelingen met lijden en zorgen, dikwijls ook met angsten gepaard gaat, - en, in het kleine, de reis eens pelgrims ook met veel lijden vergezeld gaat, - zoo ontleende ik van zoodanigen persoon den naam voor deze geschiedenis, en noemde dezelve een' Pelgrimsoogst’; maar vermits derzelver held niet als pelgrim reist, en de bena-
{==120==} {>>pagina-aanduiding<<}
ming van oogst bij een' pelgrim minder te pas komt, zoo valt hare gepastheid voor dit werk niet zeer in het oog.
‘De meeste tooneelen van dit verhaal,’ zegt de Schrijver, (Voorr. bl. XII) ‘moeten slechts dienen tot beelden van lijden en beproevingen, welke ons hier op aarde bejegenen kunnen.’ - Abdallah, de zoon van eenen Perzischen Staatsdienaar, die, nadat zijn vader in ongenade gevallen is, zich in het dal Kerah nederzet, is zoodanig iemand, die in vele beproevingen komt, door de inblazingen van den Dervisch abdul, eigenlijk eenen dus vermomden boozen geest, ten kwade, ja eindelijk tot de grootste buitensporigheden vervoerd, en in de grootste gelegenheden gebragt, maar door de raadgevingen van den heremiet jechir, eigenlijk zijnen dus vermomden beschermgeest, ten goede geleid, gered, en eindelijk aan deugd en geluk geheel wedergegeven wordt. Deszelfs vrouw mirza is door den Schrijver voorgesteld, als in onschuld en deugd boven hare sekse in 't algemeen verheven, ‘daar deze,’ zegt hij, (t.a. p. bl. XIV) ‘ongeacht de vele deugden, die zij kan bezitten, zich dikwijls meer toelegt, om zich te tooijen in witte japonnen, waarmede zij zich zoo bevallig weet te versieren, dan wel met een zoodanig kleed, als ik mijne mirza heb gegeven’: (een slecht en vrij scherp compliment aan de vrouwen!)
Het kleed der verdichting van dezen Roman is zeer luchtig zamengesteld, en daaraan schijnt de meeste moeite niet besteed te zijn; want men vindt hier niet zoozeer een aaneengeschakeld geschiedverhaal, maar meestal gesprekken van abdallah met den een' of ander' van de drie overige genoemde personen, waarin vooral abdul en jechir zeer lange, breedsprakige, en wel eens in herhaling vallende redeneringen voordragen. Des te meer heeft de Schrijver zich toegelegd op eene ernstige behandeling van de op den titel genoemde onderwerpen. Zeer gaarne doet Rec. hulde aan het loffelijk zedelijk doel, dat de Heer abbring zich hiermede voorgesteld heeft; hulde ook aan de gezond verstandige en godsdienstige denkwijze, die hier veelzins te voorschijn komt, en vele plaatsen van dit werk zeer lezenswaardig maakt: maar met dit al kan hij niet ontveinzen, dat de veelheid en ongelijksoortigheid der onderwerpen, en de groote uitvoerigheid, waarmede sommige behandeld worden, eene overladenheid in dit werk teweeg brengen, die voor deszelfs

{==121==} {>>pagina-aanduiding<<}
nuttig doel niet gunstig is. Belangrijk is het b.v., jonge lieden het gevaarlijke te toonen, van zich in de staatsbelangen huns Vaderlands ongeroepen te mengen; maar was het daarom noodig, voor de politieke beschouwingen, daartoe behoorende, twee derden van het eerste Deel te besteden? Onder alle de staatkundige drogredenen van abdul komt ook hier en daar iets waars en goeds voor, dat de Schrijver zelf, in de aanteekeningen, te regt verdedigt; maar jammer is het, dat hetzelve gelegd wordt in den mond van zulk een zedelijk monster, als abdul zich doet kennen. - In het tweede Deel, bl. 1-91, deelt abdul aan zekeren hadi, een dergelijk monster, een plan van Atheïsme en Materialisme mede, ter verwoesting van het Christendom: de Schrijver zegt, dat hetzelve een uittreksel is uit een handschrift, gevonden op het doodbed van eenen vrijgeest, (men zegt van diderot) en heeft hiermede het voorzeker loffelijk oogmerk, om ‘menig onergdenkend verstand te waarschuwen’; maar is het wel noodig, is het zelfs wel geraden, ja is het wel der moeite waardig, dien onzin hier met zoo groote uitvoerigheid te vermelden? moesten die dwaasheden der voormalige Fransche en Engelsche ongeloovigen niet liever aan de vergetelheid overgegeven, of anders derzelver ongerijmdheid en nietigheid met weinige, maar groote en siksche trekken in het licht gesteld worden? - Voor het overige vindt men ook in dit tweede Deel zeer veel goeds, ja schoons, b.v. in de pogingen van jechir, om de bezwaren van abdallah tegen de Godsdienst op te ruimen; maar, gelijk meer in dit werk, scheen het Rec. wel eens voor een' Roman te ernstig, voor een' Aziaat te Europeesch, voor een' Mohammedaan te Christelijk toe; doch hij moest tevens bekennen, dat het bij zulk eenen veelsoortigen inhoud
en bij zulk eene inkleeding moeijelijk is, de eigenaardige kleur van het kleed altijd te kiezen en te behouden. - Of de verregaande en wel doorgaande buitensporigheden van abdallah, na al het voorgaande, waarschijnlijk en overeenkomstig zijn karakter verdicht zijn, zou men nog al kunnen betwijfelen; maar in zoo verre is het consequent, dat, wanneer men iemand het geloof aan God en al het Goddelijke heeft weten te benemen, gelijk aan abdallah door abdul en hadi geschied was, hij dan tot allerlei zedeloosheid in staat is. - In sommige der laatste tooneelen van dit werk is de verdichting hoog en akelig en onwaarschijnlijk

{==122==} {>>pagina-aanduiding<<}
genoeg opgedreven, zoo als in het ombrengen van hadi door abdul, na de schrikkelijkste wederzijdsche vervloekingen; in het verdwijnen van het tooverpaleis van ketura, een meisje, op hetwelk abdallah verslingerd geraakt was; in het doorsteken van haar door hemzelven, op het eerste bevel van jechir, waarna zij in eene slang verandert: zelfs is de verzoening van mirza met abdallah, na zoo schandelijke ontrouw, wat zeer spoedig en gekunsteld. Ten opzigte van de drie eerste punten, zal de Schrijver zich misschien daarop beroepen, dat hier het werk van booze geesten onder speelt, en dat het dus zoo boven het gewoon menschelijke opgedreven zijn moest: nu, dat zij dan zoo! maar Rec. wenscht toch, dat men hieraan geen voorbeeld nemen moge, om die Dii infernales in de Romans eene rol te laten spelen, als zijnde dit, naar zijn inzien, zeer geschikt, om bijgeloof en ondeugd in de hand te werken. Geenszins echter wil hij dit laatste den Schrijver dezes werks te laste leggen; maar, hoewel hij niet met hem instemmen kan, die (Voorr. bl. VI, VII) in de geschiedenis van job (*) zulke verdichting, of in andere plaatsen der H. Schrift grond ter verdediging van zulke fictiën vindt, wil hij
nogtans gaarne deszelfs loffelijke bedoeling prijzen, welke was, ‘onder eene Oostersche inkleeding aan te toonen, dat het booze beginsel op niemand onzer iets vermag door bedwang, en dat wij tot het kwade niet worden overgehaald, dan met onzen eigenen wil en onze eigene toestemming; dat hij, die God vreest en liefheeft, Hem zoekt en aanbidt, nimmer door Hem, dan in schijn en slechts voor eenigen tijd, verlaten wordt, maar hij eindelijk al zijne booze lusten zal overwinnen, en zijne reine en heilige gebeden om kracht tot deugd verhoord zullen worden.’





{==123==} {>>pagina-aanduiding<<}

Geron, of de Oude op den Berg. Een Boek voor Ingewijden, door H.J. Abbring. Iste Deel. Te Groningen, bij P.S. Barghoorn. In gr. 8vo. XXII en 304 bl. f 2-50.

De Schrijver kondigt dit geschrift aan, als zijnde geheel aan ernst en zedelijkheid gewijd, maar hetwelk hij met eenige tooneelen van eenen anderen aard, ontleend uit de geschiedenis van geron, frydal, theone, theon en gulibald, heeft afgewisseld. Het werk zal dan een zedelijke Roman moeten zijn, waarin ernstige of godsdienstige en zedekundige voorstellingen de verdichte geschiedenis tot voertuig hebben. Het oogmerk van zulk eene wijze van schrijven is dus waarschijnlijk, meer onderhoudend te zijn, dan dit in een doorgaand betoog mogelijk is. De Schrijver zegt dan ook, dat deze afwisseling plaats heeft ‘ten gevalle van eenige jeugdige lezers.’
's Mans voorname bedoeling schijnt te zijn, het geloof aan de leer van het Christendom, in tegenstelling van twijfel en ongeloof, aan te prijzen, als het krachtigste middel tegen zondige driften en de door derzelver involging veroorzaakte zielskwellingen. Voorwaar een prijselijk doel! Maar naar ons oordeel moet de eenzijdige voorstelling van de leer der Christelijke Openbaring in dit werk de bereiking van dit doel grootelijks in den weg staan. Tot een voorbeeld voeren wij het volgende aan. Nadat geron, in wiens karakter ‘een hoofdtasereel van liefde tot God en Godsdienst’ wordt afgemaald, gezegd heeft, dat hij langen tijd voor God iets meer dan niets had willen zijn, vervolgt hij het verhaal van zijne bekeering aldus: ‘De met volle klaarheid in mij opstijgende gedachte, dat God tot alles, waardoor Hij zich in de volheid van Zijne magt wil openbaren, louter een niets behoefde, en alleen de zuiverste ledigheid het vatbaarste element is voor Zijne alles vervullende invloeden, was de eerste beweging van een nieuw leven in mij.’ Op eene andere plaats heet het: ‘De ziel wordt ten laatste zoo ver gebragt, dat haar alles ontvalt; zoodat zij als 't ware op genade en ongenade zich drijven laat, en zich moet overgeven. Eene onmerkbare overmagt dwingt haar meesttijds, dat zij alles aan God zonder voorwaarde moet overlaten, dewijl zij overtuigend ziet en weet, dat zij niets kan, niets heeft, niets vermag, en dus eindelijk ge-
{==124==} {>>pagina-aanduiding<<}
heel loslaat.’ Wij dachten hier onwillekeurig aan de vijf dierbare Nieten van Vader miseras. Dat ook een godvruchtig Christen vele jaren na zijne bekeering, en wel eerst op zijn sterfbed, ‘aan hen, die zijne papieren in bewaring hadden, den last gaf, om alle ontuchtige en vuile prenten en alle zedelooze en ligtvaardige geschriften, waardoor hij de heilige Godsdienst
had beleedigd enz., te verbranden,’ laten wij voor rekening van den Schrijver. Het zonderlingste gedeelte van dit werk, echter, is een brief van meer dan 8 bladzijden van geron aan zijne geliefde. Wij twijfelen, of wel ooit eene andere vrouw of meisje het heeft durven wagen, om, na het ontvangen van zulk eenen brief van haren minnaar, hem tot echtgenoot aan te nemen. De Lezer oordeele uit het volgende, hetwelk wij onder anderen in denzelven aantroffen:
‘Mijn hart is week, buigzaam, voor elken zachten indruk vatbaar, zoo lang niet het een of ander aan mijne overtuiging den oorlog verklaart; dan wordt het staal, dan verdwijnen alle betrekkingen van voor mijne oogen; dan zijn mij vader, moeder, vriend, vrouw niets; dan sta ik met mijne grondstellingen vast op mijne plaats en trotseer uit verachting de gansche wereld. - Dit nu op u toegepast, zoo is het bij de bepaling van den trap van uw toekomend geluk niet meer de vraag: of gij mijne denkwijze, ingeval zij u mishaagde, zoudet kunnen hervormen, - want dit zult gij nooit vermogen - maar of uwe denkwijze met de mijne overeenstemt, en wel naar haren geheelen omvang en al hare beperkingen? Verder, of gij u op den weg der overtuiging tot aanneming mijner grondstellingen zult laten leiden, ingeval zij niet reeds de uwen waren? - Wanneer ik ooit bij mijne tweede ziel de minste onverschilligheid of traagheid in hare zedelijke vorming ontdekte, zoude aanstonds mijne genegenheid, achting en liefde voor u in eene aanmerkelijke mate dalen. Doch mijn geduld is onuitputtelijk, als ik met eenen langzaam voortgaande heb te doen. - Wil hij echter opzettelijk blijven staan, voorbedachtelijk dralen, of wel zelfs, slap van zenuwen en van lendenen, zich neêrleggen, dan verdwijnt mijn geduld, en in deszelfs plaats treedt verachting. - Er zijn veelvuldige aanleidingen, waaruit onder echtelieden geschillen kunnen ontstaan. - Welligt vraagt gij, hoe ik mij, ingeval dezulke onder ons oprezen, daar-
{==125==} {>>pagina-aanduiding<<}
bij zoude gedragen? Hier is het ronde, vrijmoedige antwoord: zacht als een vriend; koud en vast als een rots! Gesteld echter, dit gedrag baatte niets, dan zij ons God genadig!’
Onze Lezers vragen welligt, van welk gevolg deze malsche en regt galante brief was? - Het huwelijk ging door, en werd ingezegend, ‘zonder,’ dus klaagt de echtgenoot zelf, ‘ooit de zegeningen Gods en der natuur deelachtig te worden, dewijl ik, in eene schoone denkbeeldige wereld levende, mijne geschiktheid voor de genietingen der natuurlijke wereld onderdrukt en elke opwekking daartoe met tegenzin van de hand gewezen had.’ Hoe het echter, daar de zaken zoo stouden, mogelijk was, dat de vrouw eindelijk, gelijk de man verder verhaalt, ‘mij verliet met ons kind,’ betuigen wij niet te begrijpen. Ten laatste geest de verlaten echtgenoot nu zelf den zeer verstandigen raad: ‘Sedert dien tijd zou ik wel ernstig elk goed meisje voor den misstap willen waarschuwen, van, zonder het strengste onderzoek van zichzelve, met eenen geleerde, aan wien zij mannelijke vastheid, meer geest dan zinnelijkheid, en eene zelfbeheersching ontdekt, die door geene natuurlijke behoeften kan gestoord worden, zich in te laten.’ Daar de smaak verschilt, hebben wij door het medegedeelde onze Lezers zelve in de gelegenheid willen stellen, om te weten, wat zij in dit werk vinden zullen. Als Roman kunnen wij over hetzelve nog geen oordeel vellen, dewijl het verhaal in dit Deel te afgebroken eindigt, om deszelfs eindelijken afloop te kunnen gissen. In het volgende Deel zal de Schrijver zijne Lezers verpligten, door hen bekend te maken met den boom, van welken hij zijne gelijkenis ontleent, als hij den mensch noemt: ‘een hemelsche vrucht op eenen zwakken stam geënt. De laatste sterft, - moet sterven - om de eerste tot rijpheid te brengen.’




Neêrlands Heldendaden te Land, van de vroegste tijden af tot in onze dagen; door J. Bosscha, Hoogleeraar aan de Militaire Academie te Breda. XIVde tot XXIIIste Aflevering. Te Leeuwarden, bij G.T.N. Suringar. 1835-1838. In gr. 8vo. 659 Bladz. Bij Inteek. f 7-30, buiten Inteek. f 9-65.


{==126==} {>>pagina-aanduiding<<}

In deze tien Afleveringen schenkt ons de Hoogleeraar bosscha het tweede Deel van het belangrijk werk, van welks eerste Deel (Aflev. I-XIII) wij vroeger (*) onzen Lezers verslag hebben gedaan. Dit tweede Deel bevat het tijdperk der Oorlogen tegen Frankrijk sedert den Munsterschen Vrede (1648) tot den Vrede van Aken (1748) en omvat alzoo eene geheele Eeuw. Met eene geringe wijziging van zijn vroeger plan, om ook de Oorlogen tegen het Frankrijk der Omwenteling in dit Deel op te nemen, en het derde alleen aan de gebeurtenissen van onzen leeftijd te wijden, heeft de Schrijver, door den grooten rijkdom der stof belemmerd, het beter geoordeeld, dit reeds lijvig boekdeel met den Vrede van Aken te besluiten. Hetzelve bleek ons, bij de meest gezette lezing, met dezelfde onpartijdigheid, naauwkeurigheid en geleerdheid als het vorige Deel bewerkt te zijn. Overal heeft de Schrijver geput uit de beste gelijktijdige inlandsche bronnen, als b.v. aitzema, sylvius, valkenier, rousset, den Europeschen Mercurius, enz. en daarbij tevens een nuttig gebruik gemaakt van de beste werken over de krijgskundige Geschiedenis dier tijden, in Frankrijk, Engeland en Duitschland uitgegeven; als b.v. die van quincij, feuquierès, allent, seydel, coxe, smyth, den Spectateur Militaire, het Neues Militar. Journal, het Oestreichische Militar Zeitschrift enz. enz. Men zal moeten erkennen, dat er tot dusverre in onze taal geen werk bestond, waarin de Oorlogen, in de Nederlanden gevoerd, zoo grondig en oordeelkundig bearbeid zijn. (†) Maar vooral heeft de Schrijver zich bevlijtigd, om, waar dit te pas kwam, de eer der Nederlandsche Legerhoofden en krijgsbenden te handhaven, hun belangrijk aandeel in de schitterendste wapenseiten (door vreemdelingen zoo vaak in de schaduw of op den achtergrond geplaatst) naar waarde en naar waarheid te doen uitkomen, hen te verdedigen tegen onverdiende beschuldigingen, en hunnen roem te staven, nu eens uit echte, tot dusverre weinig opgemerkte stukken, dan weder door het getuigenis van vreemden, ja van vijanden zelve. Hierdoor is dit boekdeel eene hoogstbelangrijke bijdrage geworden voor

{==127==} {>>pagina-aanduiding<<}
Hollands roem, en verdient in dit opzigt niet minder de belangstelling onzer Landgenooten, dan dat van den Heer de jonge over het Zeewezen. Menigeen zal ook nu eene meer openlijke hulde gedaan vinden aan de dapperheid, door zijne Voorzaten in deze Oorlogen betoond, dan tot dnsverre in de gedrukte werken daarover het geval was. - Ook de hoogstbelangrijke inhoud van dit boekdeel boeit reeds van zelf den Lezer. Of zouden Veldslagen als die van Senef (1674), Mont-Cassel (1677), St. Denis (1678), Fleurus (1690), Steenkerke (1692), Neerwinden (1693), Ramelies (1706), Oudenaarde (1708), Malplaquet (1709), Denain (1712), Fontenai (1745), Luik (1746), Lafeld (1747) enz., of Belegeringen als die van Grave (1674), Namen (1692 en 1695), Bonn (1703), Rijssel (1708), Doornik (1745), Bergen op Zoom (1747), Maastricht (1748), om niets meer op te noemen, geene stof opleveren, zoo rijk en belangrijk, als misschien eenig tijdperk der Geschiedenis aanbiedt?
Slechts zeldzaam zijn ons, onder de lezing van dit even naauwkeurig als onderhoudend werk, misstellingen voorgekomen, en dan nog van te gering belang om te vermelden. Op bl. 329, bij het verhaal van het gevecht bij Ekeren, lezen wij: ‘het Fort Philippine’; dit zal St. Philippe moeten zijn. Zoo ook, bl. 413, (Slag van Oudenaarden) Maldeghem; lees Aweghem, of misschien Wanneghem. Slechts eenmaal ontmoetten wij eenen volzin, die ons duister voorkwam. Op bl. 559 lezen wij: ‘Geene andere gelegenheid hebbende gehad, om hunne taktische bekwaamheid te oesenen, dan door hunne opstellingen kunstiglijk tot de naamletter van dezen of genen Mijn Heer te ontwikkelen,’ enz. Doch misschien zinspeelt dit op eene ons niet bekende omstandigheid of Anecdote.
Wij bevelen dit hoogstbelangrijk en echt vaderlandsch werk der belangstelling en aanmoediging onzer Landgenooten dringend aan; en hopen, dat des Schrijvers nieuwe werkkring en woonplaats hem niet verhinderen zullen, om, met het beloofde derde Deel, dit vaderlandsch Gedenkstuk op dezelfde wijze voort te zetten en alzoo met roem te voltooijen.

De Koninginnen Maria Stuart en Elisabeth; volgens de oorspronkelijke stukken, berustende in het Britsch Museum

{==128==} {>>pagina-aanduiding<<}
en het Rijks-archief. Naar het Hoogduitsch van F. von Raumer. Iste Deel. 's Gravenhage, bij J. Kips, J.H.Z. 1838. In gr. 8vo. X en 256 Bl. f 2-25.

In dit werk, met een afbeeldsel van maria, op haar zestiende levensjaar, versierd, vindt men bijdragen tot hetgene de Schrijver over het voorgestelde onderwerp reeds medegedeeld heeft in zijne Briefe aus Paris en in zijne Geschichte Europas; en ten opzigte van zijne bedoeling en handelwijze zegt hij, bl. 2, 3: ‘Ik zal mij ook thans, gelijk vroeger, beijveren, om, met de grootste onpartijdigheid, uit eenige bekende en gedrukte, zoowel als uit vele onbekende en nietgedrukte bronnen, de wederzijdsche betrekkingen tusschen elisabeth en maria zoo veel mogelijk op te helderen.’ De form van brieven aan eenen vriend, die hij hiertoe gekozen heeft, is slechts een zwak voertuig der zaken, dat weinig uitkomt, en even zoo goed hoofdstukken had kunnen genoemd worden. In het bijeenverzamelen van zulke stukken, en het trekken van gevolgen uit dezelve, zal het vooral aankomen op de echtheid der bronnen, waaruit de verzamelaar geput, op de volledigheid, waarmede hij daarvan gebruik gemaakt, en op de onpartijdigheid, waarmede hij daarin gehandeld, en besluiten daaruit afgeleid heeft. Rec. vindt zich niet in staat, om over de twee eerste punten ten opzigte van dit werk te oordeelen, maar wil naar billijkheid en liefde vooronderstellen, dat het daarmede in orde is; doch wat de onpartijdigheid betreft, deze durft hij den Schrijver niet zoo onbepaald toekennen, want deze toont (zoo komt het hem ten minste voor) steeds blijken van vooringenomenheid tegen maria en voor elizabeth. Vele berigten zijn ontleend uit brieven van den Engelschen Ambassadeur randolph bij de Schotsche Koningin; maar is hij wel zoo onbepaald te vertrouwen, daar hij zich, ja, wel somtijds
eenigzins gunstig over haar uitlaat, maar er toch steeds op uit is, om de kwade geruchten omtrent haar, ook de onzekerste en ongerijmdste, en die van geen politiek belang waren, aan den Engelschen Minister cecill over te brieven? en bij von raumer vindt men, ten minste naar Rec8. gevoel, maar al te zeer eene neiging, om alles ten ergste op te vatten, en ten nadeele van maria te gelooven en uit te leggen. - Dat maria dwaasheden, groote dwaasheden en verkeerdheden begaan heeft, wie zal dit, onbe-
{==129==} {>>pagina-aanduiding<<}
vooroordeeld zijnde, ontkennen? maar of zij daarom nog die slechte en booze en misdadige was, waarvoor zij dikwijls uitgekreten is, en tot welk gevoelen von raumerook blijkbaar overhelt, dit is eene andere vraag. Doch helaas! wie zal in deze nog veelzins duistere en verwarde historie geheel onpartijdig regter zijn! hoe veel kwam er niet in het spel, om het tot een chaos van inwikkeling en verwarring te maken, zinnelijke liefde, vrouwelijke jaloerschheid, staatkunde, Godsdienst, - wat niet al! - ‘De Koningin van Schotland,’ schrijft Lord burghley (cecill) aan elizabeth, bl. 197, ‘is inderdaad een gevaarlijk persoon voor uw' verheven rang (estate) en zal zulks altijd blijven.’ Ja, juist! daar lag welligt de moeijelijke knoop: Maria stond elizabeth in den weg, en daarom moest zij op deeene of andere wijze uit den weg geruimd worden. - In een ander opstel, bl. 201, werpt hij het vermoeden op, dat zij er geen zaak van maken zal, om elizabeth te laten vermoorden; ja von raumer zelf, na de mededeeling van eenen ‘allerhevigsten’ brief, (gelijk hij zelf dien noemt) van en aan eenen onbekenden, (bl. 242-245) welks gezag dus in het minst
niet blijkt, gaat (bl. 245, 6) zoo ver, dat hij de schriktooneelen schildert, die zij zou aangeregt hebben, indien zij vrij geweest ware. Mag dit, zonder genoegzame gronden, aan de reeds grootelijks bezwaarde te last gelegd worden door eenen Geschiedschrijver, die onpartijdig onderzoekt, wat er gedaan en gebeurd is? - Doch wat hier ook van zij, men zou toch mogen vragen, wat elizabeth regt gaf, om jegens maria zoo te handelen, als zij gehandeld heeft; en is het op zijn zachtst gesproken niet onbillijk, dat zij derzelver herhaalde verzoeken om eene zamenkomst met haar onbeantwoord gelaten, en althans niet toegestaan heeft? Von raumer verdenkt meer dan eens de opregtheid van maria's schrijven aan elizabeth, zonder hiervoor iets anders aan te voeren, dan dat zij zich (wat zekerlijk vrij zwak en flaauw was) over hare zachtheid in dat schrijven bij den Paus verontschuldigt. Maar wat moet men dan denken van elizabeth's schijnbaar deelnemend schrijven en berigt laten geven aan maria, als men bl. 226 en reeds vroeger leest, dat zij haar hare ‘doodvijandin’ noemt? Kan men van zulk eene, die zich in zoodanige omstandigheden tot Regter opwerpt, de noodige onpartijdigheid verwachten?

{==130==} {>>pagina-aanduiding<<}

Intusschen, hoe men ook over de denkwijze van von raumer in deze zaak oordeele, hij heeft zich door deze verzameling verdienstelijk gemaakt bij degenen, die lust mogten hebben tot diepere onderzoekingen van eene zaak, die misschien wel nooit geheel in het heldere zal kunnen gebragt worden, en waarvan hij zelf zegt, bl. 2, dat, ‘in spijt van alle nieuwe ontdekte daadzaken, de uitkomst en de slotsom’ (bij onderscheidene beschouwers) ‘volstrekt van elkander zullen verschillen.’




Dagboek eener Reis naar Rusland, met Z.M. Oorlogsbrik de Panther, door den Kapitein-Luitenant ter Zee A.C. Edeling, in 1835. Te Doesborgh, bij Kets en Lambrechts. 1838. In gr. 8vo. 73 Bl. f 1-20.

Vele bijzondere en te voren onbekende zaken zal men wel uit dit boeksken niet vernemen: immers het meeste algemeen wetenswaardige, dat er in voorkomt, is ook van elders bekend. Doch des Schrijvers oogmerk was, volgens de Voorrede, geenszins, iets nieuws over Petersburg mede te deelen; maar alleen, een getrouw verhaal te geven van hetgeen hij zelf zag en ondervond. Dit doet hij in een' goeden en beschaafden stijl, zoodat het werkje zich met genoegen laat lezen. Een steendrukplaatje, voorstellende den vuurtoren van Odensholm in de Finsche golf, versiert het weluitgevoerd geheel. Het strekt den Schrijver tot eer, dat hij, bl. 71, aan zijne, hem en anderen zoo gul onthaald hebbende gastvrienden, de familie van aller, te Elseneur, den vereischten dank betuigt, en hen verdedigt tegen de blaam, die de Opsteller van het Reisje met Z.M. schip de Zeeuw, door dat hij, uit gebrek aan taalkennis, te weinig met hen in gesprek had kunnen komen, op hen geworpen had, even alsof hij, over hunne stugheid als anderzins, regt had zich te beklagen. Wij vragen hem met den Heer edeling: hoe kan men een juist oordeel vellen over iemand, met wien men niet kan spreken? Gelukkig, dat dit later berigt achtenswaardige lieden herstelt in dat gunstig oordeel onzes volks, waarop zij zoo veel aanspraak hebben.





{==131==} {>>pagina-aanduiding<<}

Modellen voor het topographisch teekenen, zamengesteld door J.H. Jappé, Ing. Ver. Te Groningen, bij J. Oomkens. 1838. In kl. 8vo. f 3-:

De Heer jappé verdient allen lof voor het zamenstellen en uitgeven van een werkje, waaraan tot heden gebrek was. Blijkens de Voorrede, gevoelt hij zelf de onvolledigheid van zijnen arbeid; maar deze proeve staaft genoegzaam zijne wezenlijke verdiensten in dit vak.
Op de uitvoering zoude hier en daar nog al wat aan te merken zijn: de Lithographie van den Heer oomkens kan, naar dit voortbrengsel te oordeelen, nog niet met andere dergelijke Etablissementen, ook in ons Vaderland, wedijveren. Zoo wenschten wij b.v., onder meer anderen, eene betere uitvoering der plaat No. 11, Tuinen. Hier is het doel van den teekenaar geheel gemist: de onderscheidene plantsoenen zijn niet te kennen, en er is geen licht en bruin in eenige der partijen. De platen No. 27 en 30, Bergen en Rotsen, zagen wij gaarne uitvoeriger behandeld en met meer voorbeelden versierd. De lichtzijde van No. 27 heeft nagenoeg dezelsde kracht als de schaduwpartij: dit behoorde zoo niet. De letters bladz. 38 en 39 leveren geene verscheidenheid genoeg op, en kunnen bezwaarlijk tot voorbeelden voor mingeoefenden dienen: de vorm is niet bevallig, en hier en daar zijn ze zeer onregelmatig.
Wij wenschen, dat ook anderen het door den Heer jappé aangewezen pad mogen inslaan, en hij zelf zich de moeite geven, deze eerste proeve door meerdere en vollediger Stukjes te doen volgen, waartoe hij door deze uitgave bewijst de noodige kunde en ervaring te bezitten, welke men dan ook van den verdienstelijken vervaardiger der Kaart van de Provincie Groningen verwachten kon.

Vertaalde romans.

De beoordeeling, of liever aankondiging, van een dozijn vertaalde Romans weder in eene enge ruimte moetende bijeendringen, ontmoeten wij ditmaal, als meestal, oude kennissen en vreemdelingen. Tot de eersten (om zonder meer inleiding ter zake te treden) behoort wel in de eerste plaats:


{==132==} {>>pagina-aanduiding<<}

De kleine Bultenaar, een geschiedkundige Roman uit de tijden van het Fransche Regentschap, door L.F. Vrijheer van Bilderbeck. II Deelen. Te Leeuwarden, bij J.W. Brouwer. 1838. In gr. 8vo. 524 Bl. f 5.50.

Immers een' Schrijver, die reeds het derde eener eeuw aan onze Landgenooten bekend is, en wiens schriften in der tijd, dat is, eer hij door anderen deels verdrongen, deels overschaduwd werd, zeer algemeen gelezen werden, mag men wel onder de oude kennissen tellen. De Vrijheer viel wel eens in het overdrevene; hij had dit met velen zijner tijdgenooten gemeen; lafontaine onder anderen is er meer, dan hij verdiende, door achter de bank geraakt. Ook de tegenwoordige Roman is er niet geheel van vrij te spreken; maar vinding en plan zijn vrij wat ingewikkelder, dan men het van vele Pygmeen des tegenwoordigen romanvollen tijds gewoon is. De karakters zijn uitnemend volgehouden, en, schoon er niets in zij, of het kan zoo gebeuren, de waarschijnlijkheid is zeer klein. De kleine bultenaar is veel minder hoofdpersoon, dan de titel zou doen verwachten. In dit opzigt schijnt de Vrijheer aan de gewoonte van de nieuwste Romanschrijvers zijn offer gebragt te hebben. De Vertaling is, zoo als men die van den bekwamen S.v.G. verwachten kon. Blijkens de veelvuldige herhaling, schijnt hij deel aan iemand nemen, voor in iemand belang stellen, niet voor een Germanismus te houden. Wij achten het een even grove als bogen voor bladen papier, dat hem D. II, bladz. 171, ontsnapt is. Ald. bladz. 187: eulalia- voor evelina, en 106: ‘maria betoonde de grootste deelneming’, voor verwekte, zijn misstellingen.
Een andere oude kennis is de Schrijver van:

Hedwig, Koningin van Polen. Een Historisch Romantisch Tafereel, door A. von Tromlitz. Te Amsterdam, bij J.C. van Kesteren. 1838. In gr. 8vo. 236 Bl. f 2-40.

De romantische, dat is waarheid en verdichting dooreenmengende, levensbeschrijving eener Vorstin kan men bezwaarlijk een ‘Historisch Romantisch Tafereel’ noemen; maar onder deze uitdrukking schijnt tegenwoordig al zeer veel te kunnen doorgaan. Elk zijn smaak. Zoo hebben wij voor ons nooit zoo hoog geloopen met dezen Veelschrijver, en

{==133==} {>>pagina-aanduiding<<}
zullen dus wel niet voor partijdig worden gehouden, wanneer wij onze meening uiten, dat de onderhavige een der Romans van von tromlitz is, die ons dan nog het beste bevielen. Oneindig hooger staat:

Philip August, of de Wapenbroeders. Naar het Engelsch van G.P.R. James. II Deelen. Te Amsterdam, bij J.M.E. Meijer. 1838. In gr. 8vo. 619 Bl. f 6-:

Wij zouden der waarheid te kort doen met te zeggen, dat deze Roman ons evenzeer hadde voldaan als des Schrijvers Maria van Bourgondië, waartoe het tooneel en tijdvak niet weinig zal toebrengen. Echter streeft ook hier james, die, misschien tot zijn bederf, weder al te veel schrijft, de beste Romanschrijvers op zijde. Philip August bevat plaatsen, die walter scott waardig zijn, zoo als de nar, waarop de Vertaler met regt opmerkzaam maakt. De tijd is dan ook allezins romantisch, de twaalfde Eeuw, met de onbegrensde Pauselijke Hierarchie en schitterende wapenfeiten van den ontwaakten Riddergeest; hoewel wij op zichzelf die tijden niet zoo buitensporig verheffen, noch het leenstelsel ‘de heerlijkste instelling van het verjongd Europa’ noemen. De Schrijver toont eene buitengewone bekendheid met de zeden en gewoonten van dien tijd, en bezit de zeldzame verdienste van die ongezocht bij te brengen. Kortom, niemand zal dit werk onvoldaan uit de hand leggen, en den Vertaler meer danken voor zijne welgeslaagde overzetting, dan den Uitgever voor de allerellendigste vignetten, die het boek evenzeer ontsieren, als de nette druk het aanbeveelt. Wij klagen gedurig over hetzelfde vignet voor alle de Deelen; maar nog liever één goed, dan twee zulke afschuwelijke.
Wij komen tot eenige vreemdelingen in het vak, waarmede wij voor het eerst kennis maken, of in het algemeen, of bepaaldelijk als Romanschrijvers. Tot de laatstbedoelden behoort eene Vrouw, die wij, als hoogst beschaafde Schrijfster voor de jeugd, sedert lang op prijs stelden, maar van wie ons geene Romans voor volwassenen bekend waren, vóór het ontvangen van:

Arthur en Daringha, of de Kolonisten in Nieuw-Holland; door Amalia Schoppe, geb. Weise. II Dee-
{==134==} {>>pagina-aanduiding<<}
len. Naar het Hoogduitsch. Te Haarlem, bij de Wed. A. Loosjes, Pz. 1837. In gr. 8vo. 507 Bl. f 5-60.

Bij smaakvolle karakterschildering, wordt de lezer op eene aangename wijze bekend gemaakt met de zeden en gewoonten der Wilden van Nieuw-Holland in de vorige Eeuw. Aan de zedelijke strekking kan niemand twijfelen, die op den naam der Schrijfster let. Misschien is de betrekking van daringha, de jeugdige Wilde, tot arthur shelly, ook in een kind der natuur, niet geheel vrij van overdrevenheid. De vroegere levenslotgevallen des laatsten zijn uiterst belangrijk, en verraden de uitmuntende pen, die voor de jeugd zooveel voortreffelijks schreef. Het vreemde van het terrein draagt niet weinig bij, om den Roman des te onderhoudender te maken.
Wij kenden lessmann als Geschiedschrijver uit zijnen Albuquerque, en als sijn Satyricus uit de Reisavonturen van eenen Zwaarmoedigen. Dit vroeggestorven Vernuft heeft zijne krachten ook beproefd aan den Roman in:

De Heidensche Molen; een Roman van Daniel Lessmann. Naar het Hoogduitsch. II Deelen. Te Leeuwarden, bij G.T.N. Suringar. 1837. In gr. 8vo. 785 Bl. f 6-90.

Geschiedkundig is deze Roman in geenen deele; ook laat zich de geschiedenis gemakkelijk op één vel druks verhalen. Het is dus in den volsten zin een Roman de caractère; maar in dit opzigt een meestterstuk, waarop men alleen met grond zou kunnen aanmerken, dat er slechts één waarlijk goed karakter in gevonden wordt, gottfried - wien de Schrijver de grilligheid of de eigenliefde gehad heeft, zijnen eigen' naam te geven - lessmann. De verschillende situatiën der hoofdpersonen doen hun karakter tot in de fijnste menschkundige nuances uitkomen. De gang van het verhaal, schoon, als gezegd, eenvoudig, is echter zeer belangwekkend, en de afloop geheel anders, dan men zich dien zou hebben voorgesteld; onzes inziens moest echter de Roman vroeger eindigen. Aan gezochte aardigheden, waartoe de Bijbelsche geschiedenis, helaas! het hare leenen moet, herkenden wij, tot onze spijt, den Schrijver der Reisavonturen. De gods-
{==135==} {>>pagina-aanduiding<<}
dienstige tint van het laatste gedeelte steekt daarbij evenwel gunstig af, en het geheel heeft eene uitnemende zedelijke strekking. De vertaling wordt slechts zeldzaam door vlekjes, als betrachten voor beschouwen, D. II, bladz. 74, ontsierd.
Thans hebben wij de eer, eenige nieuwe Romanschrijfsters en Schrijvers aan onze Lezers voor te stellen. Wij spreken van Schrijfsters, en dat zal niemand verwonderen, die zich herinnert, dat de Dames zich inzonderheid op de beoefening van deze soort van Letterkunde hebben toegelegd, en zulks niet het minst in Engeland. Daar is menige Romanschrijvende Lady en Miss, eene morgan, bray, shelley, hofland en meerderen, niet op te noemen zonder pronk van letterkundige kennis. Eene nieuwe Zuster in het gild was ons de Schrijfster van twee Romans, heetende:

De Echtbreekster. Naar het Engelsch. Te Amsterdam, bij J.H. en G. van Heteren. 1838. In gr. 8vo. 349 Bl. f 3-50.

Tryvelyan, eene Familiegeschiedenis uit den aanvang der negentiende Eeuw. Naar het Engelsch. II Deelen. Te Haarlem. bij de Wed. A. Loosjes, Pz. 1837. In gr. 8vo. 468 Bl. f 5-40.

beide door Lady charlotte bury, en beide onder de beste voortbrengselen in dit vak te tellen. De hoofdpersoon in het eerstgenoemde werk is niet, wat men in den eigenlijksten zin door eene echtbreekster verstaat, maar eene Lady, die haren man verliet, om - hetgeen naar onze wetten niet zou kunnen - met Lord howard te huwen. Was misdadige liefde tot dien stap de aanleiding, de Schrijfster plaatst alle de ongelukken der vrouw in het treffendste licht, door dezelve, zoowel met betrekking tot haarzelve, als tot hare kinderen, uit dien éénen misstap te doen voortvloeijen. Het gansche, bij uitnemendheid zedelijke verhaal leidt tot het slot: ‘Hoe zwak en onvermogend is onze eigene kracht, om ons op den weg der deugd te houden! - hoe deerniswaardig zijn de gevolgen van de zondige blijdschap dergenen, die dezelve koopen ten koste van de deugd! - hoe gewisselijk achterhaalt hen de straf zelfs in deze wereld! - hoe verre zijn zulke banden er van af, het geluk te schenken, met welks vooruitzigt zij ons streelen! - en

{==136==} {>>pagina-aanduiding<<}
hoe onvoldoende zouden jaren van ootmoedig berouw, verdriet en beproeving wezen, om voor de zonde te boeten, ware het niet, dat eene hoogere magt den wil bezat, om ons zelfs aan den uitersten rand des verderfs te behouden!’
Als Roman staat Tryvelyan althans niet lager. De verhaaltrant is ook hier uiterst levendig en onderhoudend, en de lessen, die inzonderheid voor de vorming en opvoeding van het vrouwelijk geslacht hier kunnen worden opgezameld, verdienen ernstige behartiging; zoodat wij deze beide werken met volle ruimte mogen aanbevelen. De Engelsche Lady heeft daarop meer aanspraak, dan de Duitsche Fräulein amalia krafft, Schrijfster van:

Gulmineh, een geschiedkundig Tafereel van den tijd van Bonaparte's togt naar Egypte. Te Groningen, bij W. Zuidema. 1837. In gr. 8vo. 227 Bl. f 2-:

Het is vreemd, dat eene Vrouw er vermaak in kon scheppen, zulke krijgstooneelen, als hier voorkomen, te schilderen. Zij heeft zich - dit valt niet te ontkennen - vele moeite gegeven, om de voornaamste gebeurtenissen van napoleon's veldtogt in Egypte en Syrië op te nemen. Voorts behaagde het ons weinig. Als werk eener Vrouw is het ons te militair, en als Roman te onbeduidend.
Van de Dames brengt ons tot de Heeren een klein boeksken, dat wij echter niet weten, of het eene Schrijfster, dan of het eenen Schrijver heeft:

De Schijnblinde. Historisch Romantisch Tafereel, uit de tijden van Cromwell. Te Utrecht, bij L.E. Bosch. 1838. In gr. 8vo. 171 Bl. f 1-60.

Hier verbergt zich alles; Schrijver, Vertaler - alleen de taal niet, waaruit het is overgezet, want het werkje krielt van grove en ergerlijke Germanismen. De Vertaler verdiende wegens dezen laster, (Laster, misdrijf, bladz. 10) een pak slagen met de gewigtige (wigtige, zware) eiken knods, van welke hij bladz. 96 spreekt. Wij raden den Uitgever welmeenend, zulke letterlijke overschrijvers niet meer in zijne dienst te nemen, en, wil hij laten vertalen, betere werken door kundiger pennen te doen overzetten. Wij zouden even-
{==137==} {>>pagina-aanduiding<<}
wel het kleine boeksken onregt doen, wanneer wij er levendigheid van beschrijving op sommige plaatsen aan wilden ontzeggen.
Van

De verstooten Zoon. Een geschiedkundig Tafereel uit de Volksbewegingen in Italië en Spanje, sedert het jaar 1812. Vrij naar het Hoogduitsch van Heinrich Scheffer. II Deelen. Te 's Gravenhage, bij A. Kloots. 1838. In gr. 8vo. 408 Bl. f 4-80,

weten wij noch tot lof, noch ter afkeuring veel te zeggen. Behalve het dwaze van overdrevene vrijheidszucht is er niet veel uit te leeren, maar kwaad zal men er ook wel niet uit zuigen. De Vertaler, h. van der sprong, heeft eenige redeneringen over staatkunde uitgelaten, en daarin bestaat het vrije der Vertaling. Voorts - het boek wekt wel geene hooge belangstelling, maar stelt die ook niet te leur; het boeit evenmin, als het verveelt. De vertaling is goed.
Wonderlijk, als de naam des Schrijvers, is het boekje:

Georg Schobri, de Rooverhoofdman in Hongarije, eene karakterschets uit den nieuwsten tijd. Naar het Hongaarsch van Ladisla Hólics Székhely, bewerkt en uitgegeven door***** Naar het Hoogduitsch. Te Groningen, bij M. Smit. 1838. In gr. 8vo. 194 Bl. f 1-80.

Vertaling van eene vertaling! Maar is dan ook van eenen Overzetter te vergen, dat hij Hongaarsch versta? Hoe het zij: ‘Het plan van dit geschrift is, de tooneelen van het rusteloos leven van den beruchten Rooverkapitein in zamenhang te geven, en deszelfs doel, de leer: dat ook de door geest en zeden hooger geplaatste roover altijd nog misdadiger blijft, dat ééne schrede van het pad der wet tot de andere en tot wandaden voert, die het licht niet kunnen verdragen.’ Ten betooge dier waarheid dit zeer fragmentarisch ingerigt werkje schrijvende, deed de Auteur voor het minst een' even noodzakelijken arbeid, als de magister bij claudius, die opzettelijk meende te moeten betoogen, dat een student geen rinoceros is. ‘Eene schildering van Hongarije te geven, was voornamelijk het plan van den Uitgever.’ Jammer, dat het niet beter is bereikt. De

{==138==} {>>pagina-aanduiding<<}
letter is oogvermoeijend klein, en toch staat er weinig op eene bladzijde - het beeld van het werkje, dat veel schijnt te zullen geven, en inderdaad bitter weinig geeft.
Van geheel andere soort is:

De Man naar de Wereld, die van hare genietingen verzadigd was. Een onderhoudend Tafereel uit den tegenwoordigen tijd in Frankrijk, door G. de Felice, Predikant te Bolbec. Naar het Fransch. Te Rotterdam, bij van der Meer en Verbruggen. 1837. In gr. 8vo. 196 Bl. f 1-80.

Een boekje, dat alleen naar den vorm tot de klasse der Romans behoort, maar overigens van eenen geest en inhoud is, dat wij niets liever wenschten, dan dat het gelezen wierd door allen, die, eenmaal gewoon niets te nuttigen dan zoutelooze kost, er zich niet toe kunnen zetten, iets anders en iets beters ter hand te nemen. Die het voortreffelijke werkje gelezen heeft, zal misschien, of liever zeker, begrijpen, waarom wij hier, onder de vertaalde Romans, hetzelve met den onbepaaldsten lof, en met de welmeenendste aanprijzing aan alle beminnaars van smaakvolle en in den waren zin des woords schoone lectuur, vermelden.







Grunoos Zegefeest. (28 Augustus 1838.) Door R. Bennink Janssonius. Te Groningen, bij J. Oomkens. 1838. In gr. 8vo. f :-25.

November 1813 herdacht. Dichtregelen door F.H. Greb. 's Gravenhage, bij W.P. van Stockum. 1838. In gr. 8vo. f :-25.

Wanneer eenmaal onze tallooze zangers en zangertjes aan het uitgeven hunner werken begonnen zijn, dan schijnt het, alsof de zucht, om hunne producten gedrukt te zien, tot eene ziekte wordt. Bij elke gelegenheid maken zij verzen, hetgeen hun volkomen vrijstaat; maar ongelukkig is het, dat alles, wat gemaakt wordt, ook het licht moet aanschouwen. Welk eene menigte grootere en kleinere dichtstukken komt er bijna maandelijks uit, en hoe weinig is er, dat geschikt is, om den roem der Dichters en der vaderlandsche Letterkunde te verhoogen! Ook de beide stukjes, aan het hoofd

{==139==} {>>pagina-aanduiding<<}
dezes gemeld, hadden gerust ongedrukt gebleven kunnen zijn. Het eerste is bij gelegenheid van den thans weder gevierden gedenkdag van Groningens ontzet in 1672. Er is in dezen lierzang hier en daar gang; gemakkelijkheid van versisicatie kan ook den Heere janssonius niet worden ontzegd. Maar er is zoo veel onbepaalds, zoo veel valsch vernuft en loutere klingklang in dit kleine stukje, dat het beter ongedrukt ware gebleven. Wat beteekenen b.v. de ijzeren schachten van den adelaar, aan wien bevolen wordt:

... plof met meer dan reuzenkrachten 
Op 't muurgevaart van 's Bisschops staal, 
En beuk en kneus in heilge woede 
Den arm, die aan zijn oorlogsroede 
Nog 't eerloof hecht der zegepraal? 

Of heeft het eenigen zin, als de kracht der stad genoemd wordt

De strandrots, waar zich de oorlogszwaarden 
Van Keulens beirstoet stomp op schaarden? 

Heeft het zin, of is het enkel om het rijm, dat er gesproken wordt van de wreed gefnuikte lijfsvasallen? enz. enz. Dat die jonge Dichters niet eerst leeren denken, voordat zij hunne half geborene gedachten in zangen uitstorten!
De Dichtregelen van den Heer greb zijn in IV afdeelingen gesplitst; eene gemakkelijke manier, als men het te moeijelijk vindt of geen tijd heeft, om een goed zamenhangend geheel te maken. Dezelfde aanmerkingen als op de bovenstaande zijn ook op deze dichtregelen veelzins toepasselijk. De tijd is voorbij, dat het onzinnig schelden en razen op napoleon, die overdrevene schilderingen, als ware hij een helgeest enz., in den smaak kunnen vallen. Dat liet zich in de eerste dagen van billijke verontwaardiging en welverdienden haat verklaren. Nu de gemoederen bedaarder zijn geworden, verfoeit men den dwingeland evenzeer, maar men lacht toch om al den onzin, die in rijm en onrijm over hem is uitgebraakt. Dien onzin vinden wij in deze regelen nog eens weder oggedischt. Napoleon is daar eene reusgestalte in den nacht, met den bliksemstaf van d'Oppergod in hand (zeker voor in de hand.)

{==140==} {>>pagina-aanduiding<<}


En bij den straal van vuur, die, door het hevig slingeren 
Diens schepters, als ontspringt aan zijne ontzagbre vingeren, 
Zien wij de Maagd van Nederland! 

Als dat geen bombast is, weet Rec. er niets van. En met dienzelfden bombast is I, II en III opgevuld. Waarlijk, het is jammer, dat IV, waarin gang en warmte is, vergezeld moet gaan van deze smakelooze en onzinnige wartaal! Het goede papier is wel geduldig, en ons publiek wel ligt voldaan, als het met deze dichtregelen November 1813 naar wensch en behoefte herdacht vindt.




Broek in Waterland, naar waarheid geschetst in een dichtstukje. Te Amsterdam, bij W. Brave, Jr. 1838. In gr. 8vo. 26 Bl. f :-40.

Een curieus stukje van eenen onbekenden Broek in Waterlandschen Poëet, een ijverig voorstander van den roem zijner geboorteplaats, een getrouw beschrijver van de schoonheden daar te vinden. Hij is wel een weinig inconsequent; want nu eens hooren wij hem zingen:

Hier roept men in verrukking uit: 
Hoe schoon zijt gij, Natuur! 

dan weder vertelt hij ons, dat Natuur hier bedroevend suft. Maar overigens, gij kunt staat op hem maken:

De waarheid is zijn staf. 

Of hij ook Dichter geboren is, daaraan kan wel niemand twijfelen bij het lezen van dergelijke verhevene regels:

Bij de inkomst leest men op een bord, 
('t Geen hier niet woordlijk staat:) 
‘Niet vóór de zon in 't oost verschijnt, 
Noch nádat zij in 't West verdwijnt, 
Rook' men een pijp op straat! 
 
Des daags bedekke een goede dop 
De pijp, uit vrees voor brand! 
Ook word' hier, uit voorzigtigheid, 

{==141==} {>>pagina-aanduiding<<}

Elk paard bij eenen toom geleid, 
Door een vertrouwde hand! 
 
Let wèl! want de overtreding wordt 
Door boete weer vergoed!’ 

Geene bijzonderheid van Broek wordt in dit stukje vergeten. Men hoore slechts:

Bij d'afloop trekt een steenen huis 
Door grootheid nog het oog; 
Wijl 'k van een vellendroogerij, 
Twee kaaspakhuizen aan deez zij, 
U hier nog melden moog. 

Die Broek wil leeren kennen, en natuur en kunst in poëzij wil bewonderen, die koope dit boekje!

1. Zuid-Hollandsche Volks-Almanak voor 1839. Te 's Gravenhage, bij de Erven Doorman en J.D. Steuerwald. In kl. 8vo., behalve Kalender, enz. 219 Bl. f 1-.

2. Rotterdamsch Jaarboekje voor 1839. Te Rotterdam, bij A. Wijnands. In kl. 8vo. 202 Bl. f 1-25.

3. Overijsselsche Almanak voor Oudheid en Letteren. IVde Jaargang. Te Deventer, bij J. de Lange. In kl. 8vo. 346 Bl. f 1-50.

4. Groninger Studenten-Almanak voor 1839. Te Groningen, bij W. van Boekeren. In kl. 8vo. 226 Bl. f 1-50.

5. Amsterdamsche Studenten-Almanak voor 1839. VIIIste Jaar. Te Amsterdam, bij J.D. Sijbrandi. In kl. 8vo. 142 Bl. f 1-80.

Wij hebben nog enkele Almanakken aan te melden, die wij ontvingen na het aankondigen van de in No. II behandelde, omtrent welker beide laatste wij nog te zeggen hebben, dat de Nieuwe Tijdkorter, gelijk wij zijn onderrigt, zich kenmerkt als poging tot onderkruiping van Vader hazelhoff's lang gevestigd Jaarboekje.

{==142==} {>>pagina-aanduiding<<}

De Zuid-Hollandsche Volks-Almanak blijft het gunstig onthaal verdienen, door ons, bij het verslag van den vorigen jaargang, daaraan beloofd en toegewenscht. In de voortgezette Proeve eener Aardrijks- en Geschiedkundige Schets van Zuid-Holland, door a.w. smalt, wordt een beknopt en goed overzigt van de steden en dorpen in Rhijnland, het Heemraadschap van Woerden en Schieland gegeven. De kundige j. smits, jz., te Dordrecht, leverde Geschiedkundige Bijzonderheden van het Huis de Merwede, (waarbij een steendrukplaatje) die gevolgd worden door eene biografische aanteekening van zijnen geleerden Stadgenoot, den Eerw. schotel, betreffende matthijs van de mer wede, Heer van Clootwijk. Het Bezoek aan den Hoek van Holland en het Eiland Over-Flakkee, door Mr. g. mees, zal met genoegen gelezen worden. Ook het Huis te Britten, door den Baron van westreenen van tiellandt, en de Oud-Hollandsche Jaarmarkten en Kermissen, door smalt, zijn even belangrijk als onderhoudend. Bij de afbeelding van janus secundus heeft de Heer buddingh een kort verslag wegens het leven en de erotische voortbrengselen van dezen kusgragen en bevalligen Dichter gevoegd, dien de Zetter (bl. 153) in 1711 heeft laten geboren worden, hetwelk den Corrector ontgaan is, die anders 1511 zou hebben veranderd. - Ziedaar den inhoud van het Proza in dezen jaargang, dat verreweg de meeste plaats beslaat, en uit de opgave waarvan men zien zal, dat het der Redactie aan geene kundige Medehelpers ontbreekt. Onder de Dichtstukjes, ofschoon verschillende in waarde, is er echter niet één, dat het boekje outsiert, hetwelk ruim
vertier, tot verdere aanmoediging van Redactie en Uitgevers, vinde.
Het doel der uitgave van No. 2 is het vervangen van den gewonen Rotterdamschen Almanak door een jaarboekje, meer aan de tegenwoordige vorderingen der drukpers geëvenredigd. De daarop geopende inteekening schijnt de verwachting des Uitgevers veeleer overtroffen dan teleurgesteld te hebben. Hij en de ongenoemde Redacteur openen dezen eersten jaargang met een zeer bescheiden woord aan hunne stadgenooten, waarin zij erkennen, dat hier nog veel gevonden wordt, hetgeen toegeeflijkheid en ontschuldiging noodig heeft.
Zoo ver Rec. kan oordeelen, is de eigenlijke Almanak met naauwkeurigheid en zorg bewerkt; hij hoopt, dat ook de aanwijzing der watergetijden, waarbij een groot gedeelte der ingezetenen van Rotterdam bijzonder belang heeft, juist zal

{==143==} {>>pagina-aanduiding<<}
wezen. De ongemeen uitvoerige opgave van het afvaren en afrijden van Stoombooten, Beurtschepen, Diligences enz. zal tot groot gemak der burgerij, en ook van elders wonenden, verstrekken.
Wij komen nu tot het Mengelwerk. Eene misstelling van het leesteeken (;), bladz. IV, reg. 2 der Voorrede, zou in den waan kunnen brengen, dat alle Auteurs der opgenomene bijdragen thans elders met der woon gevestigd zijn. Dit is echter blijkbaar zoo niet. Men vindt hier een 42tal stukjes in rijm en onrijm, in waarde en geest verschillende. Het bijschrift van van den broek op de (mislukte) beeldtenis van g.k. Grave van hogendorp, de Stedeling op het land van schumacher, en de Stoom van W.J.D. bevielen Rec. onder de oorspronkelijke Dichtstukjes wel het beste; en in de Visscher en Visschersvrouw vond hij gelukkige vertalingen uit het Hoogduitsch door den jongen tollens, wien hij toewenscht, dat hij eenmaal het vaderlijke voetspoor met gelijken roem drukken moge. Van der hoop heeft, gelukkig voor zijnen dichterlijken naam, betere voortbrengselen, dan hier, bladz. 81 en 87, geleverd. De Eeredronk, bladz. 176, is een toast, waarmede men het zoo naauw niet nemen moet. De grond van Bulgersteyn door G.v.R. bevat zeer goede denkbeelden, maar de versificatie is hier en daar eenigzins stroef. H.K. Gz. had zijnen Rotterdamschen Kermisbrief niet ten tweedenmale moeten afzenden.
Het Iets over Kralingen, dat dit Mengelwerk opent, is eene bijdrage in proza, in het Departement der Maatschappij Tot Nut van 't Algemeen aldaar voorgelezen. Luimige voorlezingen te houden, en daarbij nooit de regelen der kieschheid uit het oog te verliezen, valt niet gemakkelijk. De Heer W. houde het ons ten goede, maar ‘aan de pieren ter consumptie gegeven, en in de houten pastei gebakken te worden.’ vinden wij eene wat al te grappige omschrijving van het eindelijk lot en het laatste huis van ons sterfelijk deel, en zweemt naar eene ligtzinnigheid, den Nederlander onwaardig. Onder het overige proza tros ons de Dochter van den braven Ambachtsman het meeste. Van de Anecdotes aan het slot houden wij de Enkel quid pro quo's voor te ver gezocht. In de drie Gebreken is zeker eene drukfeil ingeslopen: geen Franschman zal louis XIV sans tête noemen; het moet louis XVI zijn, - en dan gruwen wij van de Fransche aardigheid.

{==144==} {>>pagina-aanduiding<<}

In weerwil van deze aanmerkingen, blijft Rec. de onderneming loffelijk noemen, en vereenigt zich hartelijk met den wensch, in de Voorrede geuit, dat jaarlijks het gebrekkige verbeterd en het onvolledige meer en meer aangevuld zal worden, en dat ook die Rotterdamsche Letterkundigen en Dichters, wier namen hier nog gemist worden, het hunne tot aanmoediging van Redactie en Uitgever zullen toebrengen, waarom wij er hier ook iets meer van gezegd hebben.
De dikke, geleerde Overijsselaar kan ook dit jaar zijnen naam waardiglijk voeren, vooral wat de oudheid betreft. Nuttig is het stuk, waarmede hij aanvangt, van Prof. vorsselman de heer, over 't bepalen van den dag en datum der vaste en bewegelijke feestdagen, schoon wij niet begrijpen, waarom het eene gansch afzonderlijke paginatuur voert. Het beleg van Deventer in 1578 gaat verzeld van eene groote steendrukplaat, zijnde kopij van eene oude schilderij, op het stadhuis aldaar voorhanden. De Eerw. molhuysen toont zijne veelomvattende kennis in drie stukken, onderscheiden in grootte, alle hier regt op hunne plaats. Van zijnen diepgeleerden ambtgenoot halbertsma ditmaal niets. De vraag: welke zou de hoofdoorzaak van het verval der bevaarbaarheid van den IJssel zijn? geeft aan den kundigen Archivarius van doorninck aanleiding tot een belangrijk (schoon voor vreemdelingen eenigzins droog) uitgebreid historisch stuk.
Nog langer is: de Plechelmi-kerk te Oldenzaal, en iets over den H. Plechelmus, misschien al te minuticus; het is slechts het eerste gedeelte der verhandeling, die vele schrandere algemeene opmerkingen over kerken, als gebouwen, bevat. Dit doet ons verlangen naar het beloofde over de torens. Eene klok, die het halve uur slaat, en van onderen slechts 3 duimen in diameter heeft, (bladz. 233) is ongetwijfeld eene misstelling.
Van de Studenten-Almanakken ontvingen wij nog slechts die van Groningen en Amsterdam. Beide bevatten het gewone met betrekking tot Akademie, Athenaeum en Seminaria; en verder proza en poëzij, beide over het algemeen in hunne soort niet kwaad. Men offert te Groningen nog al aan de Duitsche Muze; eene der gelukkigste proeven daarvan is: der Anker, van A.G.M., eene welgeslaagde navolging van schiller's beroemde Lied von der Glocken. Prof. lulofs gaf, met verbetering, een in den Rec. o.d. Rec. van 1821 opgenomen Fransch vers ten beste. De losse Gedachten in den Amsterdammer zijn wat stijver, dan die in den vorigen jaargang, omdat zij gezochtheid verraden. In dit Jaarboekje is antonides een goed gedicht. Wij betreuren echter bij de inzage van Studenten-Almanakken de weinige beoefening der Latijnsche poëzij. De Amsterdammers vooral hebben daarin een schitterend model aan hunnen d.j. van lennep, wiens verlies als Hoogleeraar, door overgang tot andere betrekking, billijk door zijne leerlingen in den Almanak wordt betreurd. Dat Prof. bosscha, de waardige erfgenaam van eenen waardigen naam, hun dit vergoede!





{==145==} {>>pagina-aanduiding<<}

Boekbeschouwing.

Dissertatio Theologica de duplici principio, unde in Ecclesia emendanda exierunt saec. XVI Reformatores, Auctore Abr. Boon. (Over het dubbele Beginsel der Kerkhervorming in de 16de Eeuw.) Groningae, ex ofsicina W. Zuidema Bibliopolae. 1839. 8vo. 146 pp.

Bestaat er een algemeen beginsel bij de onderscheidene Protestanten, en kan men dus van de Protestantsche Kerk, als één ligchaam, spreken? Maar vooral, behelst dat beginsel iets stelligs, en niet alleen het regt, om tegen alle gezag in godsdienstige zaken te protesteren? Deze vragen zouden, nu vijftig jaren geleden, zoo het ons voorkomt, bij niemand zijn opgerezen. Men had immers den Bijbel, als erkende, Goddelijke waarheid, door alle Christenen aangenomen. En wat men ook zegge van de geheel verschillende leer, door onderscheidenen uit dien Bijbel afgeleid, voor zoo verre men onverstandige dweeperij en dwaze overdrijving van één enkel leerstuk, dat men als het éénige belangrijke beschouwt, ter zijde stelt, is er altijd groote overeenkomst, ten aanzien van inhoud, geest en strekking der Goddelijke leer, in het begrip van derzelver belijders te vinden - één volmaakt Opperwezen - ééne wet, die der zeden - ééne verwachting, oordeel en onsterfelijkheid - ééne belofte, vergiffenis van zonden, op berouw en bekeering - één Middelaar Gods en der menschen, de mensche christus jezus. Ja, wilde men zich houden aan hetgeen de Bijbel doorgaans en duidelijk leert, wilde men alle naauwer onderzoek omtrent den zin en de meening van uitdrukkingen, hetwelk doorgaans op wijsgeerige bespiegeling uitloopt, voor de geleerde scholen overlaten, er zou welhaast geen twist meer in de Protestantsche Kerk bestaan, en het Christenvolk zou er niets bij verliezen.

{==146==} {>>pagina-aanduiding<<}

Maar het voorgevallene in de laatste halve eeuw, de stoute aanranding van de Goddelijke afkomst en het onbetwistbaar gezag der heilige Boeken, door Godgeleerden zelv', in het naburig Duitschland, hebben den toestand der zaken veranderd. Want, ook deze beroepen zich op het beginsel der vrijheid, in de Protestantsche Kerk aangenomen. En wat blijft er dan over, met zekerheid en blijkbaarheid, dat wij als de leer onzer Kerk zouden kunnen beschouwen? - vooral daar de wijsbegeerte niet min stout het hoofd verheft en zelfs God en onsterfelijkheid aanrandt? Ja, hoe stoppen wij den Catholiek den mond, wanneer hij ons tegenwerpt, dat wij eigenlijk niets gelooven, niets althans als voorwerp van algemeen geloof, als algemeene leer der Protestanten kunnen noemen?
Wat wonder, dat de boven gemelde vragen sedert dien tijd de aandacht der geleerden hebben getrokken; dat voorname mannen in Duitschland, dat Professoren, Genootschappen en jonge Doctoren onder ons dezelve tot het voorwerp hunner beschouwingen hebben gemaakt? Doch, op welke wijze is men hierbij te werk gegaan? Men heeft historisch onderzocht, van wat beginsel de Hervormers in de zestiende eeuw, luther, zwingli, calvinus, anderen, bij hun verzet tegen Rome en vervolgens, zijn uitgegaan. En daarbij meenen velen bevonden te hebben, dat niet: De Bijbel en de Bijbel alleen! - maar: De vrije genade Gods in christus! de grondslag is geweest, waarop zij hun leerstelfel, in tegenstelling met het Pauselijke, hebben gebouwd.
Wij kunnen niet ontkennen, dat die uitkomst ons bedroefde. Zoo ontstond er dan toch weêr een bepaald leerbegrip - dat wij niet blootelijk daarom aannamen, omdat het Bijbelsch is, maar ook omdat het Luthersch of Hervormd is, ja dat wij tegen de Roomschen, schoon die ook den Bijbel erkennen, geacht worden vast te houden.
Met genoegen lazen wij intusschen deze Dissertatie,

{==147==} {>>pagina-aanduiding<<}
die een dubbel beginsel bij de Hervormers aanwijst, namelijk eerst dat zoo even genoemd, maar als tweede tevens de bevoegdheid van elken Christen, om zijne overtuiging alleen naar den Bijbel te regelen. Des jongen Doctors onderzoek is zuiver geschiedkundig, en dit heeft ons zeer in hetzelve behaagd. Want wij worden daardoor in staat gesteld, met grond over de zaak te oordeelen. Ja, ten deele geeft hij ons zelf de wapenen in handen, om ten minste iets op zijne meening af te dingen, ten deele belet hij ons althans niet, dezelve op te nemen. Want onder de vroegere Hervormden zondert hij de Waldenzen uit; en de Unitarissen, of, wilt gij, Socinianen, worden niet genoemd. En toch worden de eersten door alle Protestanten als broeders erkend, en, wat de laatsten aangaat, wij zijn verre van met hen in te stemmen; maar dat zij ter goeder trouwe in den Bijbel geloofden, en menigmaal niet slechts brave, maar ook waarlijk vrome mannen bevonden werden, zouden wij uit eigene ervaring durven verzekeren.
Doch, wat leert dan eigenlijk de Geschiedenis? Dat luther, en desgelijks zwingli, begon met den aflaat te bestrijden. Dit leidde van zelf tot de vraag naar het regte middel, om de vergeving van zonden te erlangen. Men weet, de kracht der aflaten werd gebouwd op den schat van goede werken, over welken de Paus beschikte. Niets was dus gereeder, dan de leer van paulus daartegen te stellen, dat geene werken der wet, maar alleen Gods genade in christus de bron der vergeving van zonden was. Overigens is het bekend, hoe alles, wat in dien tijd nog Godsdienst heette, op werkheiligheid, op letterlijk doode, nuttelooze werken, zelfkwellingen, bedevaartgang en mesting der luije Geestelijkheid uitliep. En wat zouden de Hervormers dan eer bestrijden? Maar, waarin zouden ook hunne tegenstanders eer stof gevonden hebben, om hen tegen te gaan, dan in dit, hetzij te ver gedreven, hetzij listig verdraaide begrip, alsof zij geen' prijs op de deugd stelden, ja den mensch alle vermogen ontzeiden, om zijn

{==148==} {>>pagina-aanduiding<<}
zelfs zaligheid te werken? Zoo werd dat leerstuk dus het voorname punt, waarop alles draaide. En luther, die, nevens den Bijbel, de werken van augustinus vlijtig beoefend had, gaf der zake te meer die wending.
Maar dit zouden wij louter de aanleiding tot de Hervorming noemen, waarbij derzelver eigenlijke grond al dadelijk aan den dag kwam. Zonder zich zelven daarvan terstond duidelijk bewust te zijn, hielden de Hervormers den Bijbel voor de eigenlijke kenbron der waarheid. Want deszelfs gezag, geen ander, stelden zij tegen het hoogste, voor het oogenblik erkende gezag in de Kerk, tegen den Paus zelven over. Uit den Bijbel haalden zij al hunne wapenen ter bestrijding en verdediging, slechts nu en dan eenen Kerkvader of dergelijke, als hulptroepen, als voorbeelden, ter betere overtuiging, aanhalende, zonder ze ooit met de Apostelen gelijk te stellen. En welhaast kwamen zij er openlijk voor uit, dat zij geen ander gezag erkenden. Luther zelf wenschte, dat al zijne boeken verloren gingen en de Bijbel alleen gelezen wierd. En het was menschelijke zwakheid in hem, die hem somtijds zijne bijzondere begrippen, op eene als tirannische wijze, deed drijven. Ja, de leer der vrije genade mogt bij hem het middelpunt des Christendoms heeten, hield hij aan zijn eigen begrip omtrent het Avondmaal wel eene zier minder vast?
Zonder dus den Heer boon te willen tegenspreken ten aanzien zijner stelling, dat de Hervormers van een tweederlei beginsel zijn uitgegaan, in zoo verre beginsel als begin, eerste, voorname stuk mag opgevat worden, zoo houden wij het er toch steeds voor, dat de Protestant zich daardoor alleen, algemeen, van den Catholiek onderscheidt, dat hij geen ander gezag in godsdienstige zaken aanneemt, dan het gezag des Bijbels.
Tot opheldering kan het later gebeurde met de Remonstranten dienen. Hier ontstond de twist over de Voorbeschikking, met den aankleve van dien. Maar toen het tot eene beslissing komen zou, wilden zij de Con-
{==149==} {>>pagina-aanduiding<<}
fessie en Catechismus mede aan den Bijbel getoetst hebben, en toen het hun lot werd, zich tot een afzonderlijk Genootschap te vormen, werd niet de Praedestinatie, maar de volkomene vrijheid van profeteren, binnen de grenzen van het Goddelijk gezag des Bijbels, derzelver leus en wet. En nooit ontstond er bezwaar tegen Leeraar of leek onder hen, die slechts deze vrijheid en dit gezag eerbiedigden.
Hic murus atëneus esto! Men kan den geleerde het regt niet betwisten, om de onderscheidene Bijbelboeken, ten aanzien van derzelver echtheid, geloofwaardigheid, onvervalschtheid, scherpelijk te onderzoeken, de wezenlijkheid der Openbaring en alzoo de onfeilbaarheid der leere te toetsen. Integendeel, de waarheid wil onderzocht worden, en moet, ten slotte, immer hierbij winnen. Maar wie de zending en leer van christus, in de Schriften des N.V. verhaald en begrepen, niet meer gelooft, daarin enkel menschelijk bestel en bijzonder gevoelen opmerkt, dat hem in zijne denkwijze geenszins bindt, voorzeker die is geen Protestant, die zegt niet: De Bijbel en de Bijbel alleen! maar: De Rede! of: Het Gevoel! of: Beide vereenigd! Even goed kan hij Roomschcatholiek als Protestant heeten. En, staat het ook niet vrij, hem over zijne denkwijze moeijelijk te vallen, zij heeft met het Protestantismus niets te doen. Dat staat, in spijt van valsche broeders, ter regter- of ter slinkerhand, even onwrikbaar.
De Heer boon vergeve het ons, dat wij zoo weinig van zijn stuk en zoo veel zeiden, dat hetzelve eenigzins schijnt te bestrijden. Wij zijn hem desniettemin dankbaar voor zijn wél uiteengezet, onpartijdig, schoon geschreven verslag der geschiedkundige daadzaak, en verwachten in hem eenen wakkeren Evangeliedienaar, dien wij een spoedig beroep en Gods besten zegen toewenschen.





{==150==} {>>pagina-aanduiding<<}

De Geldzucht, een heerschend gebrek in de Christelijke Kerk, in hare wijzigingen en nadeelige gevolgen, en de Christelijke Liefdadigheid, in haren aard en zegeningen voorgesteld. Naar het Engelsch van J. Harris en S. Charters, Predikanten te Epsom en Wilton, door G. van Reyn. Te Rotterdam, bij van der Meer en Verbruggen. 1838. In gr. 8vo. VIII en 250 Bl. f 2-50.

Dit werk bestaat, zoo als de Heer Vertaler berigt, in twee afzonderlijke stukken, waarvan het eerste en grootste (loopende van bl. 1-202) zijnen oorsprong verschuldigd is aan eene prijsvraag over de Geldzucht, door eenen Engelschen Geneesheer uitgeschreven, waarop dit antwoord van den Predikant harris, door twee daartoe benoemde Engelsche Kerkleeraars, den uitgeloofden prijs waardig gekeurd, en nu door den Heer van reyn, hoewel hier en daar met bekorting, of ook wel eens met eenige uitbreiding of korte noten, in onze taal overgebragt is. Het handelt over de Geldzucht, in twee afdeelingen, waarvan de eerste, in zes hoofdstukken, de zelfzucht in het algemeen te beschouwen geeft, als met Gods liefderijk ontwerp en met het Evangelie strijdig, maar sedert lang en onder verschillende vormen in de Christelijke Kerk ingeslopen; en de tweede, in negen hoofdstukken, den aard der Geldzucht in het bijzonder, hare verschillende vormen, algemeenheid, tegenwoordige heerschappij in Grootbrittanje, dekmantels, kenteekenen, schuldigheid en schadelijkheid, straffen en verontschuldigingen, doet kennen. De tweede afdeeling geeft in slechts twee hoofdstukken (bl. 159-202) eene verklaring van en eene aansporing tot Christelijke liefdadigheid. - Dat nu in dit alles veel waars en goeds en ook in ons Land behartigenswaardigs gezegd, en met hoogen Christelijken ernst voorgedragen is, wil Rec. gaarne toestemmen; en dat de Heer van

{==151==} {>>pagina-aanduiding<<}
reyn wegens dit belangrijke van den inhoud door anderen overgehaald werd om het te vertalen, kan hij zeer wel begrijpen: maar dat het daarom zulk een meesterstuk is, als waarvoor die Engelsche beoordeelaars, die het uit een aantal van 143 Verhandelingen bekroonden, hetzelve schijnen gehouden te hebben, hiermede kan hij zich niet vereenigen. Hij wil nu niet eens spreken van het gebrek aan logische orde, dat vooral in de tweede afdeeling heerscht, en bij een kort overzigt den oplettenden lezer van zelf in het oog moet vallen; maar hij kan niet nalaten, de onvolledigheid, de overdrijving en de omslagtigheid van dit werk te bejammeren. Onvolledig noemt hij het, onder anderen, omdat de Schrijver te veel in het algemeen blijft hangen, en het bestaan en den invloed der onbeteugelde winzucht op de zedelijkheid niet genoeg in hare verschillende vormen en wijzigingen beschouwt; want wat hij daarover in het 2de hoofdstuk der 2de afdeeling heeft, is zeer kort en oppervlakkig; ook omdat hij ze niet genoeg in bijzondere standen en bedrijven des levens nagaat, zoo als b.v. in het bejagen en waarnemen van ambten, (waarbij hij de kostelijke sinecures en vette prebenden der hooge Geestelijkheid in Engeland wel met name had kunnen noemen); in de speculatiën van den koophandel, enz. enz. - Overdreven is het ook hier en daar, omdat hij te onbepaald tegen het gebruik van de verschillende bronnen, die door den mensch tot zijn tijdelijk voordeel geopend worden, declameert, zonder het geoorloofde en het ongeoorloofde daarin behoorlijk te onderscheiden, zoodat men zelfs somtijds niet duidelijk begrijpt, wat hij dan eigenlijk wil, dat er gedaan worde: de Vertaler zelf heeft dus ook, onder anderen bl. 58, in eene zeer goede aanteekening, tegen deze overdrijving gewaarschuwd, daar het misbruik (gelijk hij met reden zegt) het goede gebruik niet wegneemt; maar ook, voegt Rec. er bij, daar alle
overdrijving in de Zedekunde zeer schadelijk is, dewijl hierdoor de waarlijk goede en waarachtige opmerkingen, lessen en vermaningen niet genoeg behartigd, ja in den

{==152==} {>>pagina-aanduiding<<}
wind geslagen, en zelfs de billijkste eischen van het hoogste pligtgebod als buitensporig afgewezen worden. - Omslagtig, vooral in den stijl, is dit geschrift grootelijks, daar het niet zelden door eene weidsche opeenstapeling van woorden en gelijkluidende spreekwijzen overladen is, niet zelden zonder geregelde orde voortgaat en in herhalingen valt, en wel eens, ook in den vorm, het voorkomen heeft van eene voor de vuist uitgesprokene leerrede. - Wat eindelijk het kleinste gedeelte dezer Verhandeling aangaat, dat over de Christelijke Liefdadigheid loopt, dit heeft, niettegenstaande het goede, dat ook hierin is, Rec. wel het minst bevredigd; want niet alleen wordt dit belangrijk onderwerp daarin geenszins in al zijnen schoonen omvang behandeld, maar ook loopt het eigenlijk op niets anders uit, dan op eene aanbeveling, om zijne liefdadigheid aan de Christelijke Zendelinggenootschappen te besteden; en dit is toch, hoe men ook over die zaak denke, de Christelijke Liefdadigheid al te eenzijdig beschouwd en aangeprezen; en het zou ten minste hier waar zijn: Het eene moet men doen, en het andere niet nalaten.
Ten opzigte van het laatst aangevoerde, vindt Rec. in zeker opzigt veel meer voldoening in het kleinste stuk van dit werk, dat geheel op zich zelf staat, den Predikant charters tot Schrijver heeft, en door den Vertaler met alle regt geoordeeld is bij het vorige eene goede plaats te hebben. Het onderwerp, de Christelijke Liefdadigheid, is daarin ook wel op verre na niet volledig behandeld; maar het spreekt nogtans, in vijf hoofdstukken, die geene bijzondere opschriften hebben, zeer doeltreffend over het pligtmatige en zegenrijke van het weldoen, en geeft, hoewel slechts in 48 bladzijden, korte en eenvoudige, verstandige en duidelijke, Christelijk menschlievende lessen en regels in het uitoefenen van weldadigheid, die voor nadere opgave of uittreksel niet vatbaar, en wel niet ongewoon, vreemd of schitterend zijn, maar die nogtans verschillende omstandigheden en betrekkingen aanroeren, waar Christelijk weldoen te pas komt,

{==153==} {>>pagina-aanduiding<<}
en als zoodanig wel verdienen herinnerd, ter harte genomen en beoefend te worden.




Kerkelijk Dordrecht, eene bijdrage tot de Geschiedenis der Vaderlandsche Hervormde Kerk, sedert het jaar 1572, door G.D.J. Schotel, Phil. Theor. Mag. et Litt. Hum. Doct., Predikant der Hervormde Gemeente te Lage Zwaluwe. Iste Aflevering. Te Dordrecht, bij van Houtrijve en Bredius. 1838. In gr. 8vo. 64 Bl. f :-60.

De kundige, ijverig werkzame en door eenige historische en antiquarische bijdragen reeds met lof bekende Heer schotel, zoon van den onlangs voor de kunst te vroeg overleden' beroemden Zeeschilder van dien naam, levert in bovenstaande bladen den aanvang van een voor de Geschiedenis der Nederlandsche Hervormde Kerk belangrijk werk, dat in 6 of 7 afleveringen, ieder van 5 of 6 bladen druks, compleet zal zijn, (*) waarin hij het merkwaardigste, dat er in zijne vaderstad, eene van de oudste der Hollandsche steden, door en ten gevolge van de groote Kerkhervorming gebeurd is, zal mededeelen.
Deze eerste Aflevering geeft een Overzigt der staatkundige en godsdienstige gesteldheid van Dordrecht, korten tijd vóór en bij de invoering der Hervorming aldaar, waarin de drie volgende hoofdpunten voorkomen: Vooreerst (bl. 1-21) de godsdienstige toestand van Dord-
{==154==} {>>pagina-aanduiding<<}
recht in het begin der 16de Eeuw, die over het geheel zeer treurig was, en tot welks verbetering de eerste pogingen, in 1517, door drie Augustijner monniken en één' hunner leerlingen schijnen gedaan, maar door de Regering, onder den invloed der Geestelijkheid, spoedig onderdrukt te zijn. Met reden acht de Schrijver het waarschijnlijk, dat ‘de menigvuldige handelsbetrekkingen tusschen deze stad en Duitschland oorzaak waren, dat de gevoelens van den grooten Hervormer, martinus luther, te Dordrecht vroeger, dan in andere oorden onzes Vaderlands, bekend en omhelsd werden’; maar in het tijdrekenkundige van de zoo even vermelde bijzonderheid is iets duisters, dat evenwel misschien door het aannemen van eene schrijf- of drukfout zou kunnen opgeheven worden: de medegedeelde klagt der Regering aan den Provinciaal over die monniken is gedagteekend den achtsten Marty 1517; maar het antwoord des Provinciaals, waarin hij te kennen geeft, dat hij zich ‘wat wil beraeden en besynnen op die saecke,’ heet ‘gesereven op Ste Gregorius avont (d.i. den 11 Maart) Ao. 1518’: moet dit ook 1517 zijn, of anders het eerste ook 1518? want het is niet waarschijnlijk, dat de Provinciaal met dit zijn antwoord een jaar zal gewacht hebben.
Door welke middelen nu en in welke mate de leer van luther te Dordrecht verderen ingang gevonden heeft, schijnt den Schrijver niet gebleken te zijn: althans ook het tweede hoofdpunt, waarover bl. 22-40 gehandeld wordt, is in dit opzigt onvolledig, en bevat alleen het onderdrukken der Hervorming aldaar, dat onder karel V nog gering was, wiens plakkaten desaangaande door de Regering slechts flaauwelijk gehandhaafd werden, maar dat eigenlijk eerst met en na 1555, onder philips, in werking kwam, door de Geestelijkheid aangevuurd, maar vooral door den gematigden Burgemeester van der mijle beteugeld werd, doch voornamelijk na de komst van alva het ergst begon te woeden.

{==155==} {>>pagina-aanduiding<<}

Verademing van onder dezen druk (dit is eindelijk de derde hoofdbijzonderheid, die hier voorkomt, bl. 41-64) ontstond er na de inneming van Brielle; en geheele bevrijding werd er te Dordrecht te weeg gebragt door de komst der Watergeuzen aldaar, en door den overgang dier stad tot de partij van den Prins van Oranje.
Zietdaar in 't kort den inhoud van deze bladen, waaruit men ziet, dat de staatkundige gesteldheid van Dordrecht, waarvan derzelver bijzondere titel gewaagt, voornamelijk, voor zoo verre zij betrekking op de godsdienstige had, voorgesteld wordt. - De stijl is, voor zoo veel zulk een onderwerp toelaat, vrij goed. - De correctie zou men hier en daar beter mogen wenschen; want, behalve de achteraan opgeteekende errata, zou Ref., zoo het noodig of nuttig ware, nog verscheidene kunnen aanwijzen.
De Uitgevers beklagen zich, in een op het achterste schutblad geplaatst berigt, dat, ‘hoezeer het getal Inteekenaars op dit werk niet toereikend was, om de onkosten der uitgave te kunnen bestrijden, zij nogtans niet achterwege wilden blijven, om hetzelve in het licht te doen verschijnen.’ Dat getal zal, hopen wij, sedert nog vermeerderd, en tot de verdere voortzetting en voltooijing des werks behulpzaam zijn. Misschien heeft de wat onbepaalde titel, Kerkelijk Dordrecht, sommigen niet genoeg uitgelokt; maar het verdient toch ook bij niet-kerkelijke Lezers, al ware het alleen als bijdrage tot de geschiedenis der vaderlandsche steden, zijne aanbeveling. - Ref. wenscht den geëerden Schrijver gezondheid, lust en krachten toe, om dezen en anderen letterkundigen arbeid, welken hij belooft, (*) zonder zich te overhaasten of te overwerken, gelukkig en met

{==156==} {>>pagina-aanduiding<<}
roem voort te zetten, opdat hij, zoo het God behage, nog lang en veelzins moge nuttig zijn in het werk, waartoe de Voorzienigheid hem geroepen heeft, of nog verder mogt roepen, en hij tot bevordering van grondige en waarlijk nuttige wetenschap veel moge toebrengen!




De teekenen der tijden, met betrekking tot de nabijzijnde wederoprigting aller dingen, door H. Hentzepeter. Te Rotterdam, bij T.J. Wijnhoven Hendriksen. 1838. In gr. 8vo. 56 Bl. f :-60.

De oude zuurdeesem van historisch-grammatische Bijbelverklaring zit er bij ons veel te vast in, en wij zijn van nature veel te hevige vijanden van nuttelooze theologische haarkloverijen, om de dierbare redeneringen van den Heer hentzepeter mooi te kunnen vinden, - of misschien beter: wij zijn te eenvoudig, om hem overal regt te verstaan. En onbekend maakt immers onbemind? Wij vreezen, dat men ons voor onnoozel zal houden; anders gingen wij de loftrompet over dit stukje steken, - omdat het slechts 56 bladzijden groot is.




Histoire de la Civilisation morale et religieuse des Grecs, de P. van Limburg Brouwer, Docteur et Professeur etc. Seconde Partie, depuis le Retour des Héraclides jusqu'à la Domination des Romains. Tom. III et IV. Groningue, chez W. van Boekeren. 1838. 8vo. 271 et 480 pag. f 7-10.

Te midden van de talrijke nietsbeduidende geschriften, meestal Romans, hetzij oorspronkelijk, hetzij vertaald, die onze Letterkunde overstroomen, verheugt het ons, toch eens eindelijk een klassiek, echt historisch werk te ontmoeten. Niet, dat wij den historischen Roman, wanneer hij in den geest en in de manier van scott gesteld is, zouden willen veroordeelen; wij weten, dat

{==157==} {>>pagina-aanduiding<<}
er op de menigte beuzelachtige werken van dien aard uitzonderingen zijn, zoo als die, waarmede de begaafde Schrijver der Roos van Dekama onze Letterkunde verrijkt heeft; maar over het algemeen worden wij toch met eenen zondvloed van verdichte verhalen bedreigd, waarmede zelfs Tijdschriften, ja Dagbladen, zich jaar op jaar opvullen. Doch in allen gevalle is een uitmuntend geschiedkundig werk over een der meestberoemde (zoo niet het allerberoemdste) volken der Aarde van hoogere waardij.
Over de zedelijke en godsdienstige beschaving der Grieken is reeds zoo veel geschreven, vooral in het ruime tijdvak van de eerste zekere berigten hunner Geschiedenis tot op den ondergang hunner vrijheid, (het hier behandelde tijdvak) dat wij in het eerst twijfelden, hier zeer veel nieuws te zullen vinden. Doch hoe aangenaam vonden wij ons bedrogen! Gaf het vroegere tijdvak, (de Heldeneeuwen) bij al den verbazenden rijkdom van bijeengebragte daadzaken, wel eens stof tot gissingen, waaromtrent wij meenden van den Schrijver te moeten verschillen, hier, waar alles op den vasten grond der Geschiedenis en meestal op het getuigenis van tijdgenooten rust, niet slechts van geschiedschrijvers, maar ook van redenaars, wijsgeeren, dichters (vooral blijspeldichters) en zelfs romanschrijvers, als zoo vele zedeschilders, - hier vindt men niets dan volkomen gestaafde en ontegenzeggelijke waarheid, de slotsom eener verbazende geleerdheid, die in deze twee Deelen meer wetenswaardigs heeft opeengedrongen, dan in menig werk van verscheidene quartijnen of folianten, en toch in eenen zeer aangenamen stijl, verre verwijderd van alle pedanterie, (de klip, waarop zoo vele oudere Schrijvers gestrand zijn.) Het is dus niet enkel een boek voor Geleerden, maar ook wel degelijk voor alle standen, die de Fransche taal verstaan, wier algemeenheid, bij de zoo groote beperktheid der onze, zekerlijk den uitmuntenden Schrijver, gelijk bij het vorige gedeelte, genoopt heeft, zijne moeijelijke nasporingen aan een grooter Publiek mede te deelen, dan in ons kleine Vaderland te verwachten was.

{==158==} {>>pagina-aanduiding<<}
Het Fransch zelf is onberispelijk, en hier en daar zelfs keurig. Bijzondere sierlijkheid komt hier niet te pas, waar het de uitkomst van geleerd onderzoek en de vermelding van feiten geldt.
Eene andere gewenschte eigenschap van dit werk is deszelfs onpartijdigheid. De Geleerden, met de Grieksche Oudheid gemeenzaam, zijn dikwerf geneigd, aan dat volk slechts de goede, de voortreffelijke zijde te zien, en al het verkeerde zoo veel mogelijk op den achtergrond te schuiven. Zelfs de uitstekende barthélémy heeft dit in zijnen Anacharsis gedaan, vooral waar hij over Sparta, deszelfs wetgeving en opvoeding, spreekt, en daarin niet de zaak zelve onbevooroordeeld beschouwt, maar zich door de lofspraken der Wijsgeeren laat wegslepen. Onze Schrijver heeft zich op een hooger standpunt geplaatst. Hij gaat niet op redeneringen en lofspraken af, maar op daadzaken, en vindt dan niet alleen volstrekt gemis aan natuurlijke vrijheid en zelfs aan zedelijkheid in de zoo hoog opgevijzelde wergeving van lykurgus, maar ook genoeg te berispen in de Atheners, wier vrijheid bij hem als een ondragelijk juk, door het gemeen op de welgestelde burgers gelegd, wordt beschouwd; en in beide deze opzigten kan dit boek als eene verzameling van bewijsstukken voor de schildering van Athene en Sparta in den onlangs uitgekomen' Diophanes des Schrijvers dienen.
Doch trachten wij den Lezer dit werk meer in bijzonderheden te doen kennen. Een geschiedkundig overzigt, zeer kort, maar genoegzaam om als leiddraad bij de volgende beschouwingen te dienen, behandelt het gebeurde van den Trojaanschen oorlog tot de verovering van Korinthe, en dus het eigenlijke geschiedkundige tijdvak van het (althans in naam) vrije Griekenland. Daarop volgt eene schildering van deszelfs staatkundigen toestand, die bij de Grieken meer, dan bij eenig ander volk, met de zedelijke beschaving in het naauwste verband stond. Immers plato meende de onvoorwaardelijke verpligting tot regtvaardigheid en het geluk van

{==159==} {>>pagina-aanduiding<<}
den regtvaardigen niet anders te kunnen staven, dan door de schildering van eenen denkbeeldigen Staat. Het regt van den sterksten bleef in de buitenlandsche betrekkingen heerschen, en zij kwamen (zelfs de Sophisten in hun onderwijs, en de Atheners onder anderen in hunne handeling met de Meliërs) daarvoor openlijk uit, dat het regt bestond in het belang van den sterksten (τὸ τὄ κρείττονος σύμϕορον). Zelfs de anders zoo brave en gematigde isokrates zegt, dat men in de Staatkunde slechts te kiezen heeft tusschen verdrukken en verdrukt worden; en sokrates beweerde tegen aristippus, dat men heerschen moest of slaafsch gehoorzamen. Maar, terwijl de Atheners openlijk voor hunne heerschzucht en gewelddadigheden uitkwamen, vond men bij de zoo geroemde Lacedemoniërs bijna niets dan dubbelhartigheid, huichelarij en trouweloosheid in hunne buitenlandsche betrekkingen. Zij beweerden, dat er geen Goddelijk of menschelijk regt was, hetwelk iemand beletten kon, zijne vijanden op alle mogelijke wijze te benadeelen. Daarenboven heerschte er onder de verschillende Staten van Griekenland gedurige naijver, en of oorlog, of toch een meer bedekte staat van vijandschap, vooral tusschen de drie Staten, die beurtelings aanspraak maakten op de Hegemonie of het opperbewind: Athene, Sparta en Thebe. Het verwondert ons, dat de Schrijver van deze Hegemonie, de groote drijfveer tot handeling,
vooral in de beide eerstgenoemde Staten, zoo weinig zegt. In den oorlog was nog wraakzucht op den vijand het groote roersel der daden; hoezeer uitwisseling der gevangenen niet onbekend was, werden dezelve echter menigwerf ter dood gebragt, en meestal als slaven verkocht. De Peloponnesische oorlog, een groote burgerkrijg der Grieken om de Hegemonie, levert de afzigtigste bewijzen van wreedheid, te Mitylene, (waar het voor groote genade gold, dat slechts duizend weerlooze menschen ter dood gebragt werden) te Plateēn, op Korcyra, te Scione, te Melos enz. - Met dat alles heerschte er bij de Grieken een gevoel van Nationaliteit,

{==160==} {>>pagina-aanduiding<<}
van onderlinge gemeenschap en eenheid van afkomst; die hen zich zelven verre boven de Barbaren (alle andere Volken) deed verheffen, en hun het groote denkbeeld van algemeene menschenliefde en wereldburgerschap vreemd deed blijven, waarin echter de groote sokrates, gelijk hier niet gemeld wordt, eene treffende uitzondering maakte, die, gevraagd zijnde, wat landsman hij was, tot antwoord gaf: Een wereldburger.
Onze geleerde Schrijver gaat daarop tot de inwendige betrekkingen der Staten over, en wel eerst, na het verschil tusschen Doriërs en Iöniërs te hebben aangetoond, tot het hoofdvolk van den Dorischen stam, de Spartanen. Hier heerschte ongetwijfeld grootheid van ziel en bereidwilligheid tot de grootste opofferingen voor het Vaderland, zoowel bij vrouwen als mannen; maar deze vastheid van karakter werd duur betaald door hardvochtigheid, onmenschelijkheid, trotschheid, lediggang en volslagen gemis van hetgeen, waarop wij te regt den hoogsten prijs stellen: vrijheid in onze huisselijke en burgerlijke betrekkingen. Bij den maaltijd, bij het huwelijk, als huisvaders en huismoeders, waren de Spartanen slaven van den Staat; terwijl zij zelve een geheel volk, de Heloten, tot hunne slaven hadden gemaakt, die zij, wanneer zij talrijk genoeg werden om hen te moeten vreezen, behandelden even als de Egyptenaars de Israëliten: zij vermoordden hen in 't geheim. Maar de Heloten vonden geen' mozes. Daarenboven moesten deze ongelukkigen nog voor hunne meesters het land bouwen en voor hen vechten: in den slag bij Plateën, die over Grickenlands vrijheid tegen Perzië besliste, waren zeven Heloten tegen éénen Spartaan! Maar in het regt, om deze ongelukkigen te mishandelen, en om hunne naburen, gelijk de ongelukkige Messeniërs, te verdrukken, daarin stelden de zoo hoog geroemde Spartanen, die zelfs de ommelanders of Lakoniërs beheerschten, (hoezeer veel talrijker dan zij zelve) de vrijheid. Men mogt niet thuis, niet te veel, niet
te weinig eten, niet ongehuwd blijven, op straf van naakt de markt

{==161==} {>>pagina-aanduiding<<}
rond te wandelen en bespot te worden; de kinderen, die maar eenig ligchaamsgebrek hadden, (ter keuze eener onmenschelijke regtbank) werden aan de moederborst ontrukt en - in een' kuil geworpen! Niemand (zegt plutarchus, en hij vindt dit zeer fraai) niemand leefde te Sparta naar zijn goedvinden. Maar de bedoeling van lykurgus was slechts, om goede jagers en krijgslieden te vormen, ten einde zijn Vaderland groot te doen worden, zoo als hier tegen plutarchus uit xenophon wordt betoogd. - Over Athene is het oordeel zoo gemakkelijk niet. De wetgeving van solon was veel menschelijker en vrijheidlievender dan die van lykurgus; maar zij vormde ook zulke ijzeren menschen niet. Reeds bij het leven des Wetgevers werd zij overtreden, en de bolwerken tegen de overdrevene Volksregering werden reeds even na de Perzische oorlogen doorgebroken. De groote reden daarvan was de algemeenheid van het stemregt, die het Engelsche volk door de Reformbill onzer dagen grootendeels heeft verkregen, en die de Franschen, vooral de voorstanders van het oude Stamhuis, om slechts verwarring te stichten, en met verachting van alle lessen der Geschiedenis, thans zoo dwaasselijk voorstaan. Het is droevig, dat zulk een uitmuntend man als aristides te Athene deze heillooze nieuwigheid invoerde, en dat perikles, een van de grootste mannen der Geschiedenis, haar, met zijnen deugdzamen vriend ephialtes, door de verzwakking van den achtbaren Areopagus, voltooide. Bij deze gelegenheid maakt de Schrijver eene uitweiding over de woorden vrijheid en volksoppermagt bij de Ouden,
waarbij de uiteenloopende karakters der Doriërs en Iöniërs weder op den voorgrond worden gesteld. Doch in beide was regt tot deelneming aan de Regering (het kleine getal der Spartanen maakte de eigenlijke Aristokratie over het overige volk uit) het groote voorregt, dat allen beoogden en voor het dierbaarste geluk rekenden. In Athene was het Volk (behalve de bijwoners en slaven) Souverein; het maakte

{==162==} {>>pagina-aanduiding<<}
zelf de wetten op de marktplaats, schafte die naar goedvinden af, verkoos zelf zijne overheden, en vonnisde in regtbanken (waartoe de leden bij het lot werden verkozen) de beschuldigden: slechts enkele misdaden behoorden onder het regtsgebied van den onveranderlijken Areopagus. Hunne eigene redenaars zeggen, dat de Atheners als Volk gestreng omtrent hunne landgenooten, werkeloos en menigwerf lafhartig omtrent hunne vijanden waren. Menigte van voorbeelden worden hiervan te berde gebragt, en men weet, hoe dit Volk met zijne groote mannen en weldoeners handelde, terwijl het zijne volksleiders, b.v. den leerlooijer kleon, met de grootste inschikkelijkheid liet begaan. Het souvereine Volk voegde bij onkunde en ligtzinnigheid, de gewone eigenschappen der menigte, die van eenen willekeurigen gebieder, de hoogstmogelijke onregtvaardigheid en wreedheid. Men denke aan wijlen de Fransche Moordrepubliek met haar Schrikbewind, die gelukkig kort van duur was, en die ook dáárin te Athene eene waardige zuster vond, dat het gemeen er geweldig naijverig op zijn gezag, en bang voor de eenhoofdige Regering, de zoogenaamde tirannij, was. Perikles alleen wist de Atheners te breidelen, en, wat nog grooter wonder is, hij wist dit zonder geweld, alleen door de kracht der overreding, te doen. Dit vrije Volk vergoodde somtijds de grootste dwingelanden, wanneer deze het slechts met de groote woorden vrijheid en volksoppermagt wisten te vleijen, gelijk demetrius poliorcetes. (Men denke aan napoleon in onze dagen.) Ook was dit Volk zelf de grootste tiran, gelijk alle tirannen door vleijers, de
Demagogen, omringd. Slechts dezen en de Blijspeldichters, zegt de edele isokrates, mogten hun gevoelen vrijelijk zeggen. Men moet al de misbruiken, verwarringen en wreedheden, waarvan die onwaardige volksleiders oorzaak waren, in het werk zelf lezen. (III. p. 184-197.) Maar nog hatelijker, nog gevaarlijker voor den vreedzamen burger waren de Sykophanten, eene soort van aanklagers, voor

{==163==} {>>pagina-aanduiding<<}
wier listen en, om het met een onduitsch woord uit te drukken, voor wier chicane ook de vreedzaamste, onschuldigste burger niet veilig was, wanneer hij hun de handen niet vulde. De ongerijmdste beschuldigingen vonden bij die onkundige en bevooroordeelde regters, soms uit de heffe des volks bij het lot gekozen, gehoor, die gretig gebruik maakten van de gelegenheid, om hunne bijzondere wraak en vijandschap te voldoen. Tegen de dus heerschende beginselen van regt en onregt, die hemelsbreed van onze door het Christendom gereinigde begrippen verschilden, schreef plato zijn uitmuntend werk over de Republiek, hetwelk echter, blijkens de volgende gebeurtenissen, op het volk (waarvoor het ook wel niet bestemd was) geenen indruk schijnt te hebben gemaakt. Ook aristoteles berispte gestrengelijk die gebreken van de stad zijner inwoning, schoon op eene andere wijze; en demosthenes, hoezeer een man van de volkspartij, noemde den uil, den draak en het volk, in éénen adem, als onwaardige gunstelingen van pallas, en als de drie afgrijsselijkste beesten, (p. 226.) In andere Staten van Griekenland was het niet beter.
Daarop volgt in het 6de Hoofdstuk eene beschouwing der tirannen, die boven, en der slaven, die beneden de wetten stonden. De eersten, die zich door geweld van den zetel meester maakten, waren van hun leven nooit zeker, en het dooden derzelven werd niet slechts als eene onschuldige, maar zelfs als eene verdienstelijke daad beschouwd. Men kan niet ontkennen, dat velen hunner door hunne wreedheid zulks verdienden, hoezeer pisistratus en zijne zonen; (in hunne eerste jaren) gelon, hiëro I en II, en zelfs, wànneer men mitford gelooven wil, dionysius I goede Regenten waren. De slaven waren te Athene, naar evenredigheid der bevolking, zoo talrijk als de Negers in de Westindische koloniën, (burgers 21,000, bijwoners 10,000, slaven 400,000.) Dus was het ook elders in Griekenland. De behandeling verschilde, maar de slaaf

{==164==} {>>pagina-aanduiding<<}
werd doorgaans als een lager wezen beneden den vrijman, als eene bloote bezitting beschouwd. Men mogt hen als getuigen op de pijnbank spannen. Er waren ook slaven van het Algemeen, gelijk de Heloten, Claroten in Kreta enz. Enkele keeren, doch zeldzamer dan men verwachten zou, hadden er opstanden van slaven plaats; maar zij liepen zeer dikwerf tot den vijand over. De Atheners behandelden hunne slaven doorgaans menschelijker dan de overige Grieken. Op het dooden van een' slaaf stond dezelfde straf als op dat van een' vrijman; het was verboden hen te slaan, (tot groote ergernis der Spartanen) en men gaf hun zelfs den verzachten naam van huisgenooten (ὁικέται.)

(Het vervolg en slot hierna.)




Handleiding bij het Geregtelijk-Geneeskundig Onderzoek van Lijken, door A.L. Land, Doctor in de Genees-, Heel- en Verloskunde. Te Leeuwarden, bij G.T.N. Suringar. 1838. In gr. 8vo. XI, 192 bl. en Tafel. f 2-10.

In het jaar 1804 zag te Brunswijk het licht: Tabellarische Anweisung zu gerichtlichen Leichenuntersuchungen für gerichtliche Aerzte und Wundaerzte und für Rechtsgelehrte, van ludwig august kraus. Dit werk werd in der tijd zeer geprezen. Het werd opgegeven, als den arts, voor de regtbank geroepen, om de regters voor te lichten, niet ligt verlegen te zullen laten. De geoefende kon het gebruiken als een middel ter herinnering; den minder ervaren' arts zoude het tot een' leiddraad verstrekken. Bij eigene ondervinding had de Schrijver een doelmatig gebruik gemaakt van de werken van metzger en roose. In het jaar 1837 bezorgde de Schrijver eenen tweeden, meer uitgebreiden druk, die door bevoegde regters wederom met lof vermeld wordt, vooral wat het ontleedkundige betreft, ofschoon ook het scheikundige gedeelte naar de behoefte des tijds is ingerigt.
Er is eene vrij algemeene behoefte aan zulk een werk; want de arts, die tot schouwingen geroepen wordt, kan niet

{==165==} {>>pagina-aanduiding<<}
te omzigtig wezen, dewijl en regter en pleitbezorger er op uit zijn, hem, die het visum repertum gesteld heeft, door allerlei aanmerkingen in het naauw te brengen. Gelukkig hij, die tegen spitsvindigheden opgewassen en in het bezit der daartoe vereischte kundigheden is!
Wanneer men echter in andere landen zich sedert geruimen tijd onledig heeft gehouden, den geneeskunstoefenaren de noodige hulpmiddelen te verschaffen, om ook voor dezen gewigtigen tak der wetenschap met vrucht werkzaam te wezen, schijnt men in ons land daarin zeer achterlijk te zijn. De Heer a. moll gaf ten minste in het jaar 1825 hiervan nog een zeer ongunstig getuigenis. (*) Op meer dan ééne plaats toch in de Voorrede spreekt hij van achterlijk blijven; - dat de vorderingen, indien zij ook gemaakt zijn, in het duister verholen blijven; - dat men in onze moedertaal ter naauwernood een enkel noemenswaardig werk (over dit onderwerp) vindt; en dat, om deze en nog meerdere redenen, een Leerboek der geregtelijke Geneeskunde in de Nederlandsche taal te regt als eene ware behoefte beschouwd wordt. Ofschoon nu de Heer moll door zijnen arbeid ruimschoots het zijne heeft toegebragt, om in deze behoefte te voorzien, blijft zijn gezegde nog voor vele toepassing vatbaar: ‘dat schier elke geregtelijke schouwing, schier iedere schouwcedul of verklaring sporen draagt der zoo onverschoonbare achterlijkheid in een vak van zoo magtig eenen invloed op het welzijn des Staats en van zijne leden.’ (Bl. XXII.)
De Schrijver van het onderhavige boek herhaalt in zijne Voorrede ten jare 1838 de door den Heer moll reeds in 1825 geslaakte klagten. ‘Er bestaat, vooral in onze taal, eene wezenlijke leemte in de litteratuur van dit gedeelte der Geneeskunde: wij missen eene beknopte, doch tevens genoegzaam volledige en voor het overzigt gemakkelijke Handleiding bij geregtelijk-geneeskundige onderzoekingen.’ (Aan den Lezer.) Het is welligt deze meermalen herhaalde klagt, welke aanleiding heeft gegeven tot het uitschrijven dezer Prijsvraag door een wetenschappelijk Genootschap: ‘Welke is de staat van de uitoefening der geregtelijke Geneeskunde in ons land, en welke middelen kunnen tot verbetering van dezelve aangewend worden?’ Het zijn deze

{==166==} {>>pagina-aanduiding<<}
door anderen geopperde bezwaren, en de noodzakelijkheid, door den Heer land diep gevoeld, welke hem er toe gebragt hebben, om op het papier te brengen, wat men bij geregtelijk-geneeskundige onderzoekingen aan lijken moet in acht nemen; wat men daarbij moet doen, en wat men bij dezelve niet mag verzuimen. Hij noemt dezen voor hem droogen arbeid zediglijk eene Proeve van eene Handleiding bij het geregtelijk-geneeskundig onderzoeken van Lijken. De arbeid van den Schrijver kan in elk geval doelmatig genoemd worden, en zal vooral dengenen welkom wezen, dien het aan het noodige ontbreekt, om bij zulk een onderzoek slechts eenigermate behoorlijk werkzaam te wezen.
Ten grondslag van eene behoorlijke lijkschouwing behoort te liggen, zoo niet grondige ontleedkundige kennis, dan toch eenige geoefendheid in het ontleden. En hoe weinigen kunnen hierop roem dragen; terwijl den leerlingen der Heelkunde, bij derzelver tegenwoordigen staat in ons Land, daartoe zoo weinige gelegenheid en aanleiding ten deel valt. Op den ijver van sommige studenten in de Geneeskunde, ook bij betere gelegenheid, valt mede tusschenbeiden niet te roemen; waarbij echter niet mag verzwegen worden, dat een meer toe- dan afnemend vooroordeel de beoefening dezer kunst steeds gewigtige hinderpalen in den weg stelt, om van andere bijkomende redenen niet te spreken. En het zijn toch de Doctoren, aan welke de Heer land bij de geregtelijke schouwing eenen zekeren voorrang toekent, die den vir doctus ook van zelf toekomt.
Wat het scheikundig onderzoek bij de geregtelijke Geneeskunde aangaat, hier zal men, wat de kundigheden betrest, nog meerdere zwarigheden ontmoeten, die echter, waar zij bestaan, uit den aard der zaak eenigzins meer verschoonbaar zijn. Het scheikundige onderzoek is echter niet zoo dadelijk aan de plaats gebonden als het ontleedkundige, hetwelk doorgaans geen uitstel kan lijden. Het moet, om deze redenen, bevreemden, in ons kleiner Land, waar zulks zoo gemakkelijk in te rigten ware, niet eenige scheikundigen tot deze taak benoemd te zien, aan welke de verdachte stoffen, onder behoorlijke door het geregt te bewerkstelligen maatregelen van voorzigtigheid, konden toegezonden worden. Slechts dezulken kunnen in staat gerekend worden en in de gelegenheid zijn, alle bedenkelijke wijzen van onderzoek met de vereischte naauwkeurigheid te bewerkstelligen. Men door-
{==167==} {>>pagina-aanduiding<<}
bladere of liever doorleze de Annales d'Hygiène publique et de mêdecine légale, en men zal zien, wat er al tot zulk een onderzoek vereischt wordt, en tevens, hoe belangrijk ook deszelfs uitkomsten zijn. Niet ligt zal een schuldige den vervolgenden arm van het geregt ontsnappen; terwijl de onschuldige daardoor een' te zekerder waarborg tegen de op hem rustende verdenking verkrijgt. Stellig zouden door zulk eene inrigting vermeden worden de voor kunstoefenaren ergerlijke Procedures, waar de eene partij vergiftiging vermoedt, en, bij wederspraak van tegenpartij, hare vermoedens niet tot zekerheid kan brengen, en wat er meer van dien aard meermalen heeft plaats gehad.
De Schrijver, het meer noodzakelijke of het meer voorkomend ontleedkundige onderzoek van lijken op het oog hebbende, begint zijne Handleiding met eene opgaaf van hetgeen daartoe vereischt wordt. In eene tweede afdeeling gaat hij na, hoe en wat men te onderzoeken hebbe bij het geregtelijk-geneeskundige onderzoek van lijken. In de eerste afdeeling heeft hij zich kortelijk bepaald bij eenige algemeene regelen en geregtelijk-geneeskundige vormen, bij dit onderzoek van lijken in acht te nemen. De tweede afdeeling wordt in negen hoofdstukken gesplitst. In het eerste wordt uitvoerig nagegaan, hoe en wat men te onderzoeken hebbe bij lijken in het algemeen, met de verrigtingen en regelen na het onderzoek. Dit gedeelte moet beschouwd worden als ten grondslag te liggen van hetgeen in de volgende hoofdstukken meer bijzonder betrekking heeft tot het onderzoek van lijken van pasgeborene kinderen - van gekwetste personen - van vermoedelijk verdronkenen, verhangenen of geworgden - van vermoedelijk verstikten, verhongerden, door koude gestorvenen. Van al hetgeen hier behoort in acht genomen te worden, wordt men teruggewezen naar het in het eerste hoofdstuk breedvoerig vermelde onderzoek. Op bl. 36 wordt nog gesproken van de glandulae Pacchione, hetwelk beter door corpora ware uitgedrukt geworden, zijnde het genoeg bewezen, dat deze uitpuilingen of verhevenheden geene klierachtige ligchamen zijn. Bij de beschrevene wegneming van het achterhoofdsbeen zoude men zich misschien nog beter van een' scherpen beitel kunnen bedienen. Bij het onderzoek der mondholte, bl. 60, hadden de tanden ook gedacht kunnen worden, en bij het gehoor de tuba Eustachii. Men mag desgelijks vragen, of de voorgeschrevene ontleding van

{==168==} {>>pagina-aanduiding<<}
het inwendige gehoorwerktuig, bl. 67, door eene geoefende hand, niet doelmatiger met den beitel zal verrigt worden. Het onderzoek der hersenen met een groot lancet zal vele zwarigheden opleveren; beter bedient men zich van een gewoon dun of anders van een tweesnijdend langwerpig mes. De zoogenoemde longenproef is zeer naauwkeurig beschreven; maar, behalve hetgeen de Schrijver oordeelt vooralsnog van weinig nut te zullen wezen, zal op vele plaatsen een en ander niet in aanwending kunnen gebragt worden. Wij beamen echter ten volle het gezegde bl. 93 in de noot. Zoo is het door Dr. brehme opgegeven onderscheidend kenmerk der zamengedrukte longpijpstakken, in platte bij kinderen, die nog niet geademd hebben, en in ronde bij kinderen, die wel geademd hebben, niet vrij te pleiten van gezochtheid. De Schrijver heeft ook gelijk, bl. 85, wanneer hij aan de opening der borstholte de voorkeur zoude geven. Bl. 101 is de zin der beide onderste regels niet duidelijk; anders is dit hoofdstuk met veel naauwkeurigheid bewerkt. Bij het bl. 103 vermelde zoude ook aan het onderzoek der handen, bij eenen zelfmoord met een pistool, gedacht kunnen geworden zijn, en op bl. 119 aan het indringen der lucht in geopende aderen, vooral van den hals. Indien een lijk volgens de op bl. 139 opgegevene wijze ontdooid is, hoe zal men dan nog over de in ijs overgegane vloeistoffen kunnen oordeelen? Het hoofdstuk, hoe en wat men te onderzoeken hebbe bij lijken van vermoedelijk vergiftigden in het bijzonder, is, in vergelijking met de andere, niet zoo uitvoerig bewerkt; echter kan het nog als te uitvoerig beschouwd worden voor hetgeen in gewone gevallen uitvoerbaar zal zijn.
Als in aanhangsels wordt over den waren dood en het onderzoek van rottende lijken gesproken. Voorts over de noodige gereedschappen eerder te omslagtig dan te bekrompen. Tevens wordt over het al of niet gebaard hebben eener vrouw gesproken; over de herkenning van onderscheidene vlekken in linnen, op ijzer of staal, waarbij twee ophelderende Tabellen. Omtrent den vorm van het visum repertum wordt ten slotte een voorschrift medegedeeld.
Het duidelijk geschreven werk verdient ruime aanprijzing, en zal het doel, waarvoor de Schrijver het bestemd heeft, niet missen.





{==169==} {>>pagina-aanduiding<<}

Muntboek, bevattende de Namen en Afbeeldingen van Munten, geslagen in de zeven voormalig vereenigde Nederlandsche Provinciën, sedert den Vrede van Gent tot op onzen tijd; door P. Verkade, te Vlaardingen. Vde-XIIde Aflevering. Te Delft, bij de Erve A. Sterck (Vde-IXde Aflev.) - bij J. de Groot (Xde-XIIde Aflev.) 1833-1838. In gr. 4to. Te zamen f 25-15.

Dit belangrijk werk, van welks vier eerste Afleveringen wij bereids onzen Lezeren verslag hebben gedaan (*), is dan nu door den Heer verkade, met onvermoeiden ijver en zeker niet zonder aanzienlijke kosten, bijna voltooid, en kunnen onze vaderlandsche Munt- en Penningkundigen zich verheugen in het bezit van een werk, waarin al de Munten, vroeger in deze Gewesten geslagen, en waarvan de meeste dagelijks zeldzamer worden, zijn afgebeeld en beschreven. - Een kort overzigt van dezen belangrijken arbeid zal hier welligt niet kwalijk geplaatst zijn. De XII Afleveringen bevatten: No. I. Munten der Provincie Gelderland. II. Munten der Steden van de Provincie Gelderland. III. Munten van Holland. IV. Munten van West-Vriesland. V. Munten van de Provincie Zeeland. VI. Munten van de Provincie Utrecht. VII. Munten van de Provincie Vriesland. VIII. Munten van de Provincie Overijssel. IX. Munten van Steden der Provincie Óverijssel. X. Munten van de Provincie Groningen. XI. Munten der Bataafsche Republiek, of wel projecten van dezelve; van het Koningrijk Holland; het Fransche Keizerrijk (te Utrecht geslagen) en het Koningrijk der Nederlanden. XII. Munten voor de Oost- en West-Indische bezittingen. Deze twaalf Afleveringen bevatten te zamen 136 bladzijden letterdruks, 204 platen, en 1145 afbeeldingen van munten. De munten zijn duidelijk en over het algemeen zeer naauwkeurig afgebeeld. De beschrijving derzelven is meestal zeer kort; doch de Schrijver heeft in het Berigt van Inteekening ('t welk tot nog toe voor Titel en Voorrede dient) de hoop gegeven op eenen herdruk van den tekst, waarin bij elk stuk zal worden opgegeven de mindere, meerdere of hoogere zeldzaamheid van hetzelve, en ten opzigte van elke

{==170==} {>>pagina-aanduiding<<}
zeldzame munt het Kabinet, waarin zoodanig stuk tegenwoordig berust. Ook zoude er welligt nog een bijvoegsel Platen te verwachten zijn. Wij zien een en ander met verlangen te gemoet, overtuigd, dat de voltooijing van dit werk van groot nut zal zijn, niet alleen voor liefhebbers en verzamelaars van Munten, maar ook voor de zoo hoogst gewigtige Muntstudie zelve. Mogt het dan eene zoo belangrijke en kostbare onderneming niet aan de belangstelling en werkdadige ondersteuning onzer Landgenooten ontbreken! Reeds op den omslag der IVde Aflevering klaagde de Heer verkade, dat dit werk door hem met aanzienlijk verlies werd voortgezet. Echter heeft hij standvastig volgehouden. Mogten dan onze welbemiddelden het niet bij prijzen laten, maar, even als in andere Landen, bijzonder in Engeland, zoodanige onderneming ondersteunen, door er zich ten minste één exemplaar van aan te schaffen! Hoe menig los bewerkt en van fouten krielend Fransch product vindt hier te lande nog een aantal Inteekenaren; en zoude dan een echt vaderlandsch, een klassiek Muntwerk zoodanige ondersteuning moeten missen? Mogten toch de woorden, door den Deventerschen Hoogleeraar halbertsma onlangs (Kunst- en Letterbode, 1838. No. 53. bl. 379) zoo van pas gesproken, ofschoon dan op eene andere soort van werken doelende, door onze Landgenooten ook op dit echt Nederlandsch werk toegepast en meer algemeen behartigd worden!






Dissertatio historica et literaria inauguralis de Cajo Mario, Caji Marii filio; quam - defendet H.J. Hazenberg, Lugduno-Batavus, die 27 Aprilis 1838. Lugd. Batav. apud H.W. Hazenberg, Jun. 1838. 8vo. maj. X et 116 pag.

Iets over Gooiland, de ontginning van hetzelve, en de regten van het Domein, als eigenaar, en der gebruikers, door Jhr. Mr. C. Backer, Lid van de Regtbank van Eersten Aanleg te Amsterdam, enz. Te Amsterdam, bij J. Müller. 1838. In gr. 8vo. VIII en 95 Bl. f :-90.

Pleitrede ten betooge: dat eene actie tot schadevergoeding, door eigenaars van vastigheden ingesteld tegen een Polder-
{==171==} {>>pagina-aanduiding<<}
bestuur, wegens het sluiten eener (ofschoon ook publieke) vaart, niet behoort tot de kennis der Provinciale Staten, maar tot die des gewonen Regters; door Mr. A.F. Jongstra, Advocaat te Heerenveen. Te Heerenveen, bij F. Hessel. 1838. In gr. 8vo. II en 61 Bl. f :-75.

De Heer h.j. hazenberg geeft, in zijn geschied- en letterkundig proefschrift, ter verkrijging van het Doctoraat in de bespiegelende Wijsbegeerte en fraaije Letteren aan 's Lands Hoogeschool te Leiden, over cajus marius, zoon van den vermaarden cajus marius, die zevenmaal Consul geweest was, eerst een verslag van den gang des Staatsbestuurs bij de Romeinen, sedert de stichting der Stad tot aan het begin der burgeroorlogen, of eigenlijk tot den dood van cajus marius den vader; daarna onderzoekt hij alles, wat betrekking heeft tot de afkomst, de opvoeding, het huwelijk, de openbare handelingen, de geaardheid, benevens de bloed- en aanverwantschap van cajus marius den zoon, (hetgeen de eigenlijke inhoud der Verhandeling uitmaakt) en besluit daarna met eenige aanteekeningen nopens andere mannen, die mede den naam van marius voerden, bij verschillende Schrijvers vermeld. Eenige Theses voltooijen het geheel, dat bij welgeslaagde Dissertatiën eene plaats verdient.
Geschied- en letterkundig onderzoek worden vereenigd in het zoo belangrijke Iets over Gooiland, door Jhr. Mr. c. backer. Een verslag van den inhoud zou weinig afdoen, om een denkbeeld van het geleverde te geven, of het zou te uitvoerig worden voor ons Tijdschrift. Voor de studie, zoo wel van oudheden en geschiedenis, als van beschreven en gewoonteregt onzes Lands, is dit werkje bij uitnemendheid nuttig. De wijze, waarop de Schrijver theorie en praktijk des regts met alle billijke aanspraken in overeenstemming tracht te brengen, verdient allen lof; en, naar ons toeschijnt, is het door hem voorgestagen middel van Cantonnement het éénige, om de verschillende regten en belangen van eigenaar en gebruikers met elkander te doen zamensmelten. Intusschen is het meer bij wege van analogie, gevolgtrekking en betoog van het onhoudbare elker andere manier van oplossing, dan wel uit duidelijke en regtstreeks toepasselijke wetsbepaling, dat de Schrijver redeneert. Onwil en chicane zouden dus nog al veel struikelblokken in den weg kunnen werpen; en het is daarom te wenschen, dat, ten gevolge

{==172==} {>>pagina-aanduiding<<}
van eenig vergelijk, hetwelk tusschen eigenaar en gebruikers der Gooische heidegronden, uit hoofde van den aard der overeenkomst, kracht van wet verkrijgt, eene geregelde bebouwbaarmaking, en daardoor ontstaande gedurige inkorting der heide, worde ingevoerd, liever, dan dat in punten, waarover zoo lang zou kunnen worden getwist, alles bij proces, of wel op zoogenaamd administrative wijze, worde afgehandeld.
Met bijval op de hoofdzaak las Recensent de Pleitrede van Mr. a.f. jongstra, ten betooge, dat eene actie tot schadevergoeding, door eigenaars van vastigheden ingesteld tegen een Polderbestuur, wegens het sluiten eener (ofschoon ook publieke) vaart, niet behoort tot de kennis der Provinciale Staten, maar tot die des gewonen Regters. De zucht, om alles zoo veel mogelijk administratief af te doen, en hetgeen regtens kan gevorderd worden liever als eene soort van gunst aan de geadministreerden (zoo als men zich uitdrukt) te schenken, werkt te sterk, dan dat elke welgeslaagde poging tot handhaving van de zelfstandigheid en onafhankelijkheid der Regtsmagt in alles, wat geschillen over het mijn en dijn betreft, waartoe toch ook alle actie van schadevergoeding behoort, ons niet welkom zou wezen. Waarom is de geachte Pleiter zoo onachtzaam geweest, om telkens als voor dan, b.v. bl. 23. Is het meer als gewaagd, en op vele andere plaatsen, ter neder te schrijven? en hoe komt het, dat er, bl. 22, 23 en elders, steeds excepiënten voor excipiënten gedrukt staat? - De vonnissen van 5 October 1836 in eene vorige zaak, en van 7 Febr. 1838 in de onderhavige, strekken, naar ons inzien, der Regtbank van Heerenveen tot eer.




Reis naar Italië in het voorjaar van 1835, door Dr. Wolfgang Menzel. Uit het Hoogduitsch. Te Dordrecht, bij H. Lagerwey. 1838. In gr. 8vo. 313 Bl. f 3-40.

De Schrijver van dit werk reisde van Stuttgart over Munchen door Tyrol, over Trente, Verona, Brescia, Bergamo, Milaan en Pavia naar Genua, zonder zich op ééne van deze plaatsen lang op te houden. Van Genua vertrekt onze Reiziger met eene stoomboot naar Livorno en Civita vecchia, en van daar weder te land naar Rome. Hij vertoeft ook dit-
{==173==} {>>pagina-aanduiding<<}
maal in die stad slechts kort, en zet de reis dadelijk voort naar Napels. Hier blijft hij eenige dagen, beschrijft de stad en hare omstreken, beklimt den Vesuvius, daalt neder in Herculanum en Pompeji, en reist vervolgens naar Rome terug. Ook van hetgeen des Schrijvers aandacht te Rome treft, alwaar hij nu eenigen tijd vertoeft, wordt hier een overzigt gegeven. Vooral zijn het de beoefenaars der beeldende kunsten en hunne gewrochten, aan welke Dr. menzel zijne hulde bewijst. Hij deelt vervolgens berigten mede over de omstreken van Rome, over de zich in die stad ophoudende vreemdelingen, beschrijft de viering van het Paaschfeest te Rome, reist van hier af naar Florence, en keert over Bologna, Ferrara en Padua, door Tyrol, naar zijn vaderland terug. Daar geheel deze Reis, en het bezoeken van zoo vele beroemde en merkwaardige plaatsen, kunststukken, overblijfselen der oudheid en natuurtooneelen, voorgevallen is binnen den tijd van drie maanden, spreekt het van zelf, dat onze Schrijver over de door hem bezochte plaatsen en beschouwde zaken, die zoo dikwijls beschreven zijn, niet veel nieuws bij eigene bevinding kan vermelden, en
dat zijne welligt korte aanteekeningen, of bloote herinneringen, aangevuld zijn, ter vervaardiging van deze reisbeschrijving, uit den verbazend grooten voorraad van berigten over Italië, om aan dezelve eene voegzame uitgebreidheid te geven. Dat toch de Reiziger al het door hem verhaalde en beschrevene op de plaatsen zelve in die korte oogenblikken heeft kunnen in oogenschouw nemen en beoordeelen, verdient even zoo veel geloof, als dat de Profeet mahomed tot wij weten niet den hoeveelsten Hemel werd opgevoerd, aldaar eenige duizende openbaringen ontving, en in zijne slaapkamer terugkeerde, alles binnen zoo korten tijd, dat zijn bed nog niet koud was geworden, en dat zelfs de waterkruik, die hij bij zijn vertrek omvergestooten had, nog niet ledig geloopen was. - De Hoogduitsche tekst van het oorspronkelijke is over het geheel goed vertaald. Met het Italiaansch schijnt de Vertaler minder bekend. Vooral hinderden ons de feilen in het aangehaalde in die taal, o.a. herhaalde malen in den dikwijls voorkomenden regel:

Italia, Italia, o tu cui fece la sorte 
Dono infelice di bellezza, 

seo voor fece, en later ergens de ti voor di te. Meenen wij,

{==174==} {>>pagina-aanduiding<<}
om het reeds aangemerkte, de hier voorkomende berigten als vrij oppervlakkig te moeten beschouwen, alle verdienste willen wij daaraan niet ontzeggen. Ieder heeft zijne wijze van zien; en een Reiziger, die smaak en oordeel heeft, merkt met eenen vlugtigen blik hier en daar wel eens iets op, hetwelk anderen bij langduriger beschouwing over het hoofd zien. In het werk heerscht doorgaans een goede geest; de wijze, waarop de Schrijver verhaalt en beschrijft, maakt het werk onderhoudend, en dus, naar ons oordeel, geschikt, om aan ons beschaafd publiek eene aangename lektuur te verschaffen.




Kleine Verhalen van A.C.W. Staring. Te Arnhem, bij I.A. Nijhoff. 1837. In gr. 8vo. 189 Bl. f 2-:

De grijze staring levert hier eenige Verhalen, waarvan de meesten Rec. uit vroegere plaatsing in Almanakken enz. bekend waren, maar die allezins verdienden tot eenen bundel te worden verzameld. Onze letterkunde is niet zoo rijk in dergelijke voortbrengselen, dat wij niet gaarne elke verdienstelijke proeve in dit vak zouden ontvangen. De naam van staring waarborgt van zelve iets goeds, en wij vinden ons bij de lezing in deze verwachting niet teleurgesteld. Er is eene eenvoudigheid in staring's manier van verhalen, die den ronden Gelderschman kenmerkt, en die Rec. althans zeer behaagt. Er is niets van dat weekelijke, dat sentimentele, dat overdrevene, wat bij anderen de novelle of het verhaal dikwijls heeft, van dat zoetsappige, dat walging wekt. Eenvoudigheid en ongekunsteldheid, gezond verstand en degelijkheid onderscheiden deze stukken; de stijl is even eenvoudig en kunsteloos, en het is een Hollandsche toon, die ons uit alles toespreekt.
Na deze losspraak, die opregt en welgemeend is, zal de hooggeëerde Schrijver het den Rec. niet ten kwade duiden, dat hij ook de zwakke zijde van deze Verhalen aanwijst. Zij komt hem voor, deze te zijn. Er is in dezelve minder verbeelding, dan gezond verstand. Het zijn meer schetsen, dan verhalen. De situatiën zijn over het algemeen niet uitgewerkt, maar slechts aangewezen; en dat is jammer. Het ligt in den geheelen trant van staring's verhaalmanier, die ook bij den grijsaard niet meer te veranderen is, maar die hij

{==175==} {>>pagina-aanduiding<<}
zelf ongetwijfeld niet als boven elke aanmerking verheven zal achten.
Het minste in den geheelen bundel komt Rec. in alle opzigten voor het eerste Verhaal: Het Sint Nikolaasgeschenk. Noch de wijze, waarop het verhaald wordt, noch de knoop van het verhaal zelve voldoet aan de verwachting. Staring is dán op zijn dreef, wanneer de geschiedenis, de legende of oude zeden en gewoonten hem de stoffe ter behandeling aanbieden. Uther, Steven en zijn Pleegzoon, Wolfert Swaertvegher, en Nicolaas de Notaris, leveren daarvan de bewijzen; de Wittewijvenkuil en het Wilhelmus te Eede zijn wel kleinere, maar daarom geene min bevallige stukjes.
Wij danken den Heer staring voor deze Verhalen, en hopen, dat wij hem nog lang onder onze werkzame Letterkundigen mogen tellen. Nog liever ontvangt Rec. intusschen verhalen in poëzij van den Dichter, die daarin, door oorspronkelijkheid, geestigheid, bevalligheid, losheid en gemakkelijkheid, eenig en onovertroffen is.




Grieksche Tafereelen, door H. Pol, Litt. Hum. Dr. IIde en laatste Stuk. Te Amsterdam, bij J.H. en G. van Heteren. 1837. In gr. 8vo. VII en 264 Bl. f 2-60.

De geleerde en smaakvolle Schrijver levert in dit tweede stuk zijner Grieksche Tafereelen weder een viertal verhalen, geheel in den trant van die in het vorige. Zij zijn: phocaea, vóór J.C. 540-535; tempe, vóór J.C. 328; alexandrië, of de dood van den laatsten Spartaan, vóór J.C. 220; suli, 1803. Op deze Tafereelen is volkomen van toepassing, wat Rec. vroeger tot lof van het eerste stuk heeft gezegd. Dezelfde kennis van geschiedenis en zeden, dezelfde bevallige manier van voorstelling vinden wij hier terug, en Rec. heeft ook deze stukjes met genoegen gelezen. Wat hij evenwel vroeger aanmerkte, ten aanzien van den stijl van den Heer pol, dat dezelve iets gemanierds heeft, dat blijkt ook uit deze stukken. Op den duur geeft dat iets vervelends aan de lectuur. Den lezer wordt te veel de vorm herinnerd; en, daar deze niet overal kan behagen, verliest hij het belangrijke van den inhoud wel eens uit het oog. Het is daarom ook goed, dat deze Tafereelen niet verder worden voortgezet. Bij al hunne verdienstelijkheid zouden

{==176==} {>>pagina-aanduiding<<}
zij toch het lezend publiek bij overmatigen toevoer niet bevallen. Rec. raadt den Heer pol ernstig, om zich vooral op eenvoudiger schrijftrant toe te leggen. De lectuur van staring's Verhalen zij hem aanbevolen; daaruit leere hij het te weelderige besnoeijen, en in ongekunstelde, natuurlijke eenvoudigheid kracht en bevalligheid beide zoeken. Hij heeft grooten aanleg, en het zou te bejammeren zijn, indien hij zijnen stijl door gemaaktheid bedierf.

Elvira. Een romantisch Verhaal; door L. Rellstab. Uit het Hoogduitsch. Te Amsterdam, bij J.C. van Kesteren. 1838. In gr. 8vo. 418 Bl. f 3-60.

Dit werk bevat twee Verhalen, hoewel de titel slechts één aankondigt. Het eerste is het op denzelven vermelde; het tweede, de Guerillero van r. heller. Het tooneel van beiden is Spanje gedurende den vrijheidsoorlog tegen napoleon. In het Verhaal van rellstab komt Elvira voor als eene heldin, welke in persoon de Guerillas tegen de onderdrukkers van haar vaderland aanvoert, maar naderhand zich onbedachtzaam in eenen liefdehandel inlaat met St. Val, een Fransch Kapitein. Het berouw over haren val en de wanhoop over den vloek van haren vader doen haar den dood zoeken in den strijd. Zij sneuvelt bij de bestorming van Saragossa door de hand van haren verleider, die haar, in mannelijk gewaad vermomd, niet had herkend. Hoe vele barbaarschheden ook in dien krijg bedreven zijn, komt ons derzelver schildering in dit Verhaal te hard gekleurd voor. Ook vertoont het karakter van Elvira eene onnatuurlijke tegenstrijdigheid. Nu eens is zij eene bloeddorstige geestdrijfster, dan weder redeneert zij als eene wereldburgeres en schijnt verbeven boven de vooroordeelen van hare landgenooten. De Schrijver zelf legt eene zekere ingenomenheid aan den dag met de tegenwoordig bij de Franschen vrij algemeen heerschende denkbeelden. Bij voorbeeld, op de vraag van Elvira: ‘Waarom berokkenen allen aan allen zulke onuitsprekelijke rampen en ellenden?’ antwoordt St. Val: ‘Omdat de tijd nog niet gekomen is, waarin de volken hunne lotwisselingen zelve leiden.’ Van de schriktooneelen en bloedige regtbanken der Fransche revolutie in het laatst der vorige eeuw wordt de schuld niet aan Frankrijk zelf, maar

{==177==} {>>pagina-aanduiding<<}
aan Europa gegeven; want ‘één volk op zichzelf vermag niets, maar ook de nabuur moet het redelijke willen, zal de vrede binnens- en buitens huis heerschen.’ Deze drogreden zal dan Frankrijk moeten verontschuldigen, dat het niet rusten kan, zoo lang één volk weigert zijne zoogenaamde vrijheid en gelijkheid te huldigen en aan te nemen. Vandaar dan deszelfs lastige bemoeijingen met andere volken. Het is, wel is waar, een Franschman, die in de aangehaalde uitdrukkingen sprekende wordt ingevoerd. Maar hij komt hier voor, als die het regt en de waarheid aan zijne zijde heeft, als die zelfs de Spaansche heldin van het gegronde van zijne redenen overtuigt. - Het tweede Vernaal beviel ons beter; het maakt den lezer, in Isabella, bekend met eene edele Spaansche vrouw, wier liefde voor den Franschen Leriston ingetogener en standvastiger is, dan die van Elvira, en ook, nadat Leriston het vreesselijkste doodsgevaar in den Guerilla-oorlog gelukkig ontkomen is, door een huwelijk bekroond wordt. Beide deze Verhalen zijn onderhoudend, en, behalve de wat te weelderige schildering van het herdersuurtje, vonden wij niets, dat, meer dan andere werken van deze soort, in strijd is met goede zeden; zoodat dit boek den beminnaren van lektuur, welker voorname bedoeling uitspanning is, eene aangename tijdkorting kan opleveren.

Noordsche Bloemen, uitgelezene Verhalen van M. Sagoskin, A. Bjelkin, Th. Bulgarin en Nareschni. Te Groningen, bij R.J. Schierbeek, Jun. 1838. In gr. 8vo. 310 Bl. f 2-80.

Hebben De Russen in 1612 en in 1812 van sagoskin eene gunstige ontvangst genoten bij ons lezend publiek, dan verstrekt het zeer zeker tot aanbeveling van het viertal Verhalen, welker vertaling in dezen bundel aan onze Landgenooten wordt aangeboden, dat die geopend wordt door een Verhaal van den zelfden Schrijver. Hetzelve heeft tot onderwerp eenen beruchten roover, die, hoe lang zijne roofzucht en bloeddorst ook ongestraft bleef, eindelijk, door eenen merkwaardigen zamenloop van omstandigheden en door de wroeging van zijn geweten, als door een Godsgerigt gedrongen wordt, zijne schuld te belijden en zich tot het ondergaan der verdiende straf aan te bieden. Dit Verhaal heeft

{==178==} {>>pagina-aanduiding<<}
eene zeer goede zedelijke strekking, vooral beschouwd als eene ware gebeurtenis uit de voorgaande eeuw, gelijk het door den Schrijver aangekondigd wordt. - Het tweede Verhaal, de Turksche Heidin genaamd, door bjelkin, bevat vele bevallige schilderingen van Klein-Azië en Konstantinopel; maar het onwaarschijnlijke beneemt veel aan de illusie. Vreemd vooral is het, dat tot heldin van het verhaal eene heidin wordt gekozen, dus een meisje uit het afzigtelijkste en ook naar den geest meest verdorvene menschenras, hetwelk in Europa en in geheel Turkije bestaat. Dit meisje wordt geschilderd als een ideaal van schoonheid en bevalligheid, en van beminnelijkheid naar den geest; en dat in een land, waar vooral de Grieksche vrouwen nog den roem handhaven, haar reeds van ouds toegezwaaid. - Het derde Verhaal, Mijn levensloop in Rusland, van thaddeus bulgarin, is eene zeer geestige satire op de Gallomanie der aanzienlijke Russen: Jacquin, kelderknecht in eene Parijsche gaarkeuken, die niets dan een weinig schrijven en rekenen kan, begeeft zich naar Rusland, om zijne fortuin te maken. Het schip, waarmede hij van Honfleur vertrekt, was ‘met pomade, poeder, parfumeriën, bonbons, damesschoenen, gekleurd, met vignetten en devisen versierd postpapier en duizend andere allerliefste nietigheden van dien aard beladen, waarvoor het traan, ijzer, vlas, raapzaad, leder en andere, het gezigt evenmin als den reuk streelende, schoon ook degelijker zaken zou innemen.’ Te Petersburg wordt jacquin dadelijk Gouverneur der jonge Prinses nischtoschin, op een traktement van 6000 roebels. Een jong Duitscher, daarentegen,
een werkelijk grondig geleerde, zou van honger omgekomen zijn, ware het niet, dat hij gedurende zijnen Akademietijd zich geoefend had in de rijkunst, en daardoor eindelijk gelegenheid had gevonden, om aangesteld te worden als piqueur in den paardenstal van eenen Landedelman. - Het laatste hier geleverde Verhaal is geen ongepaste tegenhanger voor het eerste, in dezen bundel voorkomende. Een roover wordt door medelijden met eenen ongelukkigen minnaar bewogen, om zijn boosaardig opzet te laten varen, om eenen aanzienlijken Rus te bestelen, en haalt door zijne bemiddeling en geschenk den vader over, om zijne dochter aan den door haar beminden jongeling te geven. - De grootste verdienste van deze Bloemen is, dat derzelver geur niet schadelijk is, en dat de hier geleverde Verhalen,

{==179==} {>>pagina-aanduiding<<}
in eenen onderhoudenden trant en zuivere taal, eene levendige schildering behelzen van Russische karakters en zeden.




Dichterlijke Boogontspanning van J.F. Bosdijk. Te Schoonhoven, bij S.E. van Nooten. 1837. In kl. 8vo. 76 Bl. f :-90.

Onder dezen wat vreemden titel treedt de jonge Dichter bosdijk, die Ref. geheel onbekend is, met een klein bundeltje verzen op, waarmede hij zich in de Voorrede op den toon van bescheidenheid aanmeldt: hij betuigt ‘nimmer eene geleerde opvoeding genoten te hebben;’ noemt deze Gedichten ‘eenvoudige stukjes, schetsen van eenen leerling,’ tusschen welke en ‘de kunstgewrochten van eenen meester’ hij hoopt, ‘dat een bescheiden en billijk beoordeelaar een gepast onderscheid zal maken;’ terwijl hij van zijne zijde verzekert de aanwijzing zijner ‘leemten en misslagen’ nuttig te achten, en daarvan ‘met de meeste erkentelijkheid gebruik te willen maken.’
Behalve eene Toewijding aan mijnen veelgeachten Vriend, den Heer maronier, bevat dit bundeltje de volgende stukjes: Hyder alichan bahadoer, of de Nederlaag der Engelschen bij Perambani; william dodd, (Lierzang;) meleager en atalante; de Overrompeling van Formosa; de stervende Christen, (naar het Fransch;) Spraak en Schrift; de Zeeslag voor Yerseke in 1574, of jasper leinsen van zoutelande; de Vaart bij nacht, (Romance, naar het Hoogduitsch;) Aanroeping, (naar het Engelsch;) de Touwslager. (Aan mijnen Vriend A.S.;) Groot en Klein; Luctor et Emergo; Afscheidsgroet aan mijn Dichtbundeltje. - Men ziet hieruit dat de meeste der hier behandelde onderwerpen niet afgesleten zijn; en dit moge voor dezelve, mits bij eene evenredige behandeling, te meer ter aanbeveling dienen. - De drie of vier eerste stukken komen Rec. over 't geheel nog al het best behandeld en bewerkt voor. Het onderwerp van het eerste is misschien zwaar genoeg voor een' jong' Dichter: het bezingen van zulke oorlogsfeiten verleidt zoo ligt tot afgesletene lieux communs, of tot brommende woorden en beschrijvingen, die men al ligt voor stoute poëzij en groote verhevenheid houdt. - In den william dodd, ofschoon over het geheel wél, zou men,

{==180==} {>>pagina-aanduiding<<}
bij zulk een treffend, treurig en zeldzaam geval, meer diep gevoel en ware aandoenlijkheid mogen wenschen. - In de meleager en atalante, gelijk ook in de Overrompeling van Formosa, of eigenlijker de zelfopoffering van hambroek, is de taal der verschillende gewaarwordingen over 't geheel nog al wél uitgedrukt. - De drie stukjes uit andere talen hadden liever daarin mogen blijven: het eerste is niet natuurlijk, eerst zwellend en dan nog flaauw eindigende; het tweede, schoon anders wél overgebragt, is akelig en wreed van inhoud; het derde heet Aanroeping; maar wie er aangeroepen wordt, is vrij duister. - Spraak en Schrift, als gaven Gods en voorregten des menschen beschouwd, eene poging voor een schoon onderwerp, maar niet meer; later welligt vindt de Dichter eens lust, om het op fikscher' toon te bezingen. - De Zeeslag enz., komt Rec., niettegenstaande eenige hoogklinkende dichterlijke woorden, maar die altijd nog geen ware poëzij uitmaken, over het geheel zwak voor. - De Touwslager is hier en daar nog al aardig, maar ook wel eens wat gedrongen en duister, daar de zinnebeelden, van dat bedrijf ontleend, op het leven toegepast worden, en de overeenkomst niet altijd even duidelijk en ongezocht is. - Groot en Klein is, even als het vorige, vrij populair en aardig, eenigzins Catsiaansch. - Luctor et Emergo is niet kwaad, maar kon krachtiger zijn. - Afscheidsgroet enz. Nu, 't is wél; ieder heeft zijne kindertjes lief; en waarom zou hij ze dan niet, als ze de wijde wereld ingaan, op zijne manier goede reis wenschen, al is het voor een' vreemden zoo interessant of zoo mooi niet?
Ziedaar in het algemeen Refs. oordeel over deze dichtstukjes! Kon hij nu met den maker derzelven over enkele bijzonderheden, de dichterlijke en taalkundige uitdrukking en versificatie (welke laatste over 't geheel niet onbevallig is) gemeenzaam spreken, dan zou hij hem, behalve in het voor bijgaan eene enkele schrijf- of drukfout, nog wel iets onder de aandacht te brengen hebben; dan zou hij b.v. zeggen: Lees eens de volgende regels onbevooroordeeld, en luiden ze dan, of op zich zelve of op hunne plaats, niet zeer prozaïsch? ‘Een kruidkist, die er drie nog barsten doet,’ (bl. 4); ‘Bekentnis leî zijn misdaad open; Klaarblijklijk was 't misdreven feit, En niets kon de arme leeraar hopen, dan 's Vorsten goedertierenheid;’ (bl. 12); ‘waarop hij vreeslijk was gebeten,’ (bl. 20); ‘Hij had wel graag

{==181==} {>>pagina-aanduiding<<}
nog, in 't bijzonder, Zijn min haar beter doen verstaan, Maar zie 't was tijd om heen te gaan,’ en wat daar meer volgt in de vier daarbij behoorende regels, (bl. 21); ‘En heet naar wraak en sel verbolgen, Ziet hij zich door zijn makkers volgen,’ (bl. 50)? - Zijn de volgende uitdrukkingen wel gepast genoeg; b.v. ‘de ondeugd, die bij de deugden, die ons sieren in hagelblank gewaad, plant haar veldbanieren’ (bl. 11)? en om eene geheel andere reden, wat doet daar, bij dat misdrijf van dodd, ‘de helvorst, wien men niet steeds afslaan kan,’ en nog eens ‘de list der hel, die zegepralen moest?’ Men geve toch door zulke phrasen, al mogten zij nog zoo dichterlijk heeten, geene aanleiding, om verschooning voor het plegen der zonde te zoeken! - Verder: ‘het magtwoord van zijn wijd gebied’ (bl. 12.) Niet het wijde gebied immers, maar de Vorst, die het beheerscht, spreekt zijn eigen magtwoord? - Mogten die ‘Neêrlands Barden,’ welke de Dichter (bl. 38) wil dat ‘uit den hoogen dalen,’ aldaar niet maar blijven; want als het hemzelven ‘aan hooger geestdrift faalt,’ dan zullen zij hem ‘met hun kunstvermogen’ niet ‘bezielen’? Het volgende behoeft dit magteloos streven naar verhevenheid niet. - Konden ‘Antwerps wallen krielen van meer dan zestig oorlogskielen?’ (bl. 47.) Zaten die kielen dan op de wallen? - Zijn deze woorden taalkundig goed gebruikt; b.v. teugloos, d.i. zonder teug, voor teugelloos, d.i. zonder teugel (bl. 6)? ‘hij ziet zich ras in boeijen
slaken’ voor slaan; (bl. 12) slaken is losmaken, gelijkhet aldaar r. 2 v.o. gebruikt is? wapenschild voor schild ter verdediging; (bl. 17) maar het is immers het schild van iemands geslachtswapen? krocht voor lijf; (bl. 23) maar het is immers het hol of de verborgen schuilplaats, van een wild dier? - Doch reeds genoeg! Had de Dichter zelf er ons geene aanleiding toe gegeven, wij zouden welligt zoo niet uitgeweid hebben; het strekke dus alleen ten blijke van Refs. opmerkzaamheid, en van zijnen raad aan den jongen Dichter, om zich met de uitgave zijner dichtvruchten niet te overhaasten!




Menschen vormen Volken. Tooneelspel, in vijf Bedrijven, met een Voorspel. Door Jonkheer Johan Warin, Ridder der Militaire Willemsorde. Te Amsterdam, bij M. Westerman en Zoon. 1838. In kl. 8vo. VI en 174 Bl. f 1-:


{==182==} {>>pagina-aanduiding<<}

Zietdaar voorzeker een' zonderlingen titel voor een zonderling stuk! Het denkbeeld des Heeren warin was, ‘der vorsten regering met de opvoeding door ouders aan kinderen gegeven te vergelijken, en de gevolgen der verschillende wijzen van opvoeding en regering op het lot der menschen en daardoor ook op dat der natiën toe te passen.’ Wij vinden in de verschillende familiën, in dit Tooneelspel ten tooneele gevoerd, vertegenwoordigd de eigendunkelijke oppermagt met het zich daaraan onderwerpende volk, en het volk, dat meerder vrijheid en onafhankelijkheid heeft leeren kennen; de constitutionele monarchij met de natiën, die orde waarderen, en gewoon zijn, hare handelingen naar haar gezond verstand te regelen; de ware welmeenende liberalen, en eindelijk het Jacobinismus; tot afwisseling is ook nog behandeld de groote invloed, welken gepaste huwelijken op het geluk der menschen en op de opvoeding der jeugd uitoefenen. En dat alles moet worden behandeld in een Tooneelspel in vijf bedrijven. Het ontbreekt dus niet aan stof. Maar of die stof, aldus behandeld, op het tooneel zal voldoen? Rec. gelooft het niet. De Schrijver zelfschijnt het eenigzins gevoeld te hebben, als hij zich verontschuldigt, omdat hij de geheele handeling en derzelver ontwikkeling van dit hoofddoel afhankelijk maakte, als hij verlangt, dat men daaruit den zin en de strekking van vele zijner gezegden zal verklaren, en betuigt, dat hij daardoor verhinderd werd een gunstiger gebruik van deze of gene omstandigheid te maken. En waarlijk, het geeft aan zijn stuk eene onbehagelijke stijfheid. Als men het, met die bedoeling des Schrijvers voor den geest, leest, moet men als 't ware een' dubbelen zin in zijne woorden zoeken; en deze soort van prozaïsche allegoriën kunnen onmogelijk behagen, evenmin of nog minder, dan de voormalige zinnebeeldige voorstellingen der voorgaande eeuw.
Maar nu, welke bedoeling heeft de Heer warin bereikt? Of welke is de toepassing, uit zijn stuk af te leiden? Zijne eigene gevolgtrekking is deze: ‘dat de regering, zoowel als de opvoeding, gewijzigd moet worden naar de meerdere of mindere ontwikkeling der geestvermogens, door de Voorzienigheid aan het menschelijk verstand gegeven; en dat men den hoogsten graad van ontwikkeling dáár moet zoeken, waar de mensch het vatbaarste is voor zuivere godsdienst, rede en oordeel, en het gelukkigste volk

{==183==} {>>pagina-aanduiding<<}
dáár, waar deze den schepter voeren.’ Maar dat is niet de gevolgtrekking, uit het stuk af te leiden. Daarin zien wij die noodzakelijke wijziging der regering volstrekt niet. De opvoeding van den vertegenwoordiger der eigendunkelijke oppermagt mislukt ten aanzien van zijnen zoon, en om de dochter tot een beeld van een volk te maken klinkt al zeer vreemd en zal niemand bij het lezen of spelen in den zin komen. De welmeenende liberaal maakt bij de opvoeding van zijnen zoon ook al een slecht figuur; alleen de constitutioneel-monarchale Minister heeft een' knappen jongen, die evenwel, zoo het schijnt, vroeger ook al niet veel bijzonders was. Bij gevolg: eene constitutionele monarchij, dat is de eenige ware weg. Over de waarheid daarvan willen wij niet met den Heer warin twisten; maar het strijdt tegen zijn eigen systeem, dat de regering naar de ontwikkeling moet worden gewijzigd. Rec. komt het daarom voor, dat ook in dit opzigt het stuk mislukt is, gelijk het ook van zelf mislukken moest.
Letten wij nu op de uitwerking, het doel wel niet uit het oog verliezende, maar toch eenvoudig lezende, gelijk het stuk daar ligt en den aanschouwer op het tooneel moet voorkomen, ook dan gelooft Rec. niet, dat het door hooge voortreffelijkheid uitmunt. Wat de Heer warin ook zeggen moge, die zoogenaamd edele Italiaansche zangeres kan en zal aan ons publiek niet behagen, hetwelk nog te veel gelooft aan de natuurlijke zedigheid en ingetogenheid der vrouw, om smaak te vinden in de voorstelling dezer personaadje. De zoon van den constitutionelen Minister daalt merkelijk in onze schatting, wanneer wij van zijne betrekking tot haar hooren, en wij zouden de zachtaardige en lieve emilia beklagen, die met hem verloofd is, als wij de koele wijze hooren, waarop hij over zijne verbindtenis met haar spreekt.
De zamenspraak is overigens op sommige plaatsen levendig en goed gelukt; op andere te gerekt, b.v. in het gesprek tusschen den Vorst en wilhelm, en zelfs in de tooneelen met eleonora. De verbindtenis van deze met den verachtelijken richardin is ook van dien aard, dat men voor haar karakter eerbied noch achting kan koesteren.
Gunstig kan het oordeel over dit stuk dus niet zijn. Het belooft te veel en geeft te weinig. Of dit laatste ook met de muzijk van den Heer berlijn het geval is, weet Rec.

{==184==} {>>pagina-aanduiding<<}
niet; dat zij, blijkens het achteraangeplaatste aangaande haren inhoud, veel belooft, is zeker.
Indien de Heer warin andermaal zijne krachten voor het tooneel wil beproeven, kieze hij liever eenvoudiger onderwerpen, waarbij de bedoeling voor de hand ligt en niet in dergelijke allegoriën moet worden gezocht. Zij mislukken gewoonlijk zelfs wezenlijken Geniën. Een voorbeeld daarvan zij victor hugo's Angelo, Tyran de Padoue, waarin een en ander voorkomt, dat het gesprek tusschen emilia en eleonora herinnert, ofschoon het verschil, bij beider zeer onderscheidene bedoeling, groot is.




Een twintigtal Gelegenheids- en andere Verzen van V.C., waaronder een: Aan het weldadige Oud-Nederland, ter gelegenheid van de stormen van 24-26 December 1836 en de door dezelve ontstane rampen en schaden op het IJ, bij Spaarndam en Spaarnwoude. Te Amsterdam, bij C.A. Spin, voor rekening van den Auteur. 1838. In gr. 8vo. 83 Bl. f 1-:

Dit bundeltje, ofschoon den vervaardiger geenen hoogen rang onder onze Dichters waarborgende, heeft nogtans lieve, eenvoudige stukjes, waarin tevens gang en trant niet ontbreekt. Het op den titel vermelde stuk is niet het beste. In de kleinere huiselijke en gelegenheidsstukjes is de Heer V.C. veel beter geslaagd. Wij leeren hem kennen als een regtschapen, goed geoefend man, die zijn gevoel in natuurlijke en ongekunstelde woorden weet uit te drukken. Regt vaderlandsch is de Wiegezang aan den Erfprins, en, schoon niet meer in den tijd, laat zich dat stukje, zoowel als de verzen bij het vertrek van des Dichters zoon, als krijgsman in 1830, met genoegen lezen. Het bundeltje ziet op verlangen van vrienden en betrekkingen het licht, en, hoewel dan ook niet van hooge waarde, strekt het den maker toch niet tot oneer; terwijl hij bescheiden genoeg is, om zichzelven en zijne dichtgaven niet te hoog te stellen.






{==185==} {>>pagina-aanduiding<<}

Aan den Recensent van: De Dood van Willem den I, Treurspel, beoordeeld in de Vaderlandsche Letteroefeningen voor 1838. No. XII. Door den Auteur.

Het plaatsen van dusgenoemde antikritieken is geen ongewoon verschijnsel in de geschiedenis van beoordeelende Tijdschriften; dan ieder opstel van deze soort rust niet altijd op hechte en onwederlegbare grondslagen, en evenmin draagt elke beoordeeling het merk der onfeilbaarheid. Zoo wel de gunstige als de ongunstige kritiek is het werk van een op zichzelf staand individu, en geen Schrijver behoort zich dus op de eerste te verhoovaardigen, of zich door de laatste geheel te laten ontmoedigen. Het zou niet moeijelijk vallen, voorbeelden aan te wijzen van ongunstige beoordeelingen, die op misverstand berusten; en van deze gewagen wij hier alleen, omdat wij de zoodanigen, die uit eene onreine bron gevloeid zijn, onzer aandacht onwaardig keuren, en tevens, omdat wij ook den ongunstigen beoordeelaar gaarne van de beste zijde wenschen te beschouwen; te weten, van die zijde, van welke hij zich als mensch, vatbaar voor dwaling en misvatting, aan ons voordoet.
Maar ook alle antikritiek moet niet altijd van nabij beschouwd worden; want wie herinnert zich hier niet menige onrijpe en wrange vrucht van de gekwetste eigenliefde des, zoo hij waant, beleedigden Auteurs? en is die vrucht, nog daarenboven, door hartstogt en drift geplukt, wie kan dan de gevolgen en het einde van den aangevangen strijd berekenen?
Het onzekere en, in vele gevallen, weinig eervolle van zulke kampvechterijen houdt dan ook den bezadigden en regtschapen man doorgaans terug, om zich op het strijdveld der antikritiek te wagen; en, schijne ook die strijd van korten duur en de uitslag geenszins twijfelachtig, hij behoudt zijne bedaarde en rustige stelling; want de voordeelen, die hij zou kunnen behalen, zijn doorgaans gering in aantal en gehalte, en de opoffering van een deel zijner gemoedsrust onwaardig.
Men wane evenwel niet, dat wij de kritiek verwerpen, omdat er soms, hier of daar, eene kreupelgaande recensie ter wereld komt, - of dat wij de antikritiek zouden afkeuren, omdat, nu en dan, eenig ligtgeraakt Auteur zich, in al de

{==186==} {>>pagina-aanduiding<<}
naaktheid eener prikkelbare eigenliefde, openlijk ten toon stelt: verre van daar! - Kritiek en antikritiek, beide uit zuivere beginselen gesproten, beide wél aangewend en toegepast, beide bescheidenlijk voorgedragen, beide alleen belangrijke onderwerpen in het gebied van wetenschap en kunst, maar in geen geval personen of persoonlijke betrekkingen zich ten doel stellende, kunnen aan de zaak van het ware, goede en schoone, en aan de loutering van den echten smaak, de meest belangrijke diensten bewijzen.
Wij hebben onze gedachten, wegens kritiek en antikritiek, hier ter plaatse beknoptelijk voorgedragen, en de vereischten, die wij in beide verlangen, opgegeven, eensdeels omdat dezelve, naar wij vermeenen, op den aard der zaak gegrond zijn, en alzoo op de waarheid rusten; anderdeels opdat men uit ons stilzwijgen omtrent geschriften, waarin niets van die opgegevene vereischten, maar veeleer het tegendeel, wordt aangetroffen, zou kunnen opmaken, dat deze gewrochten onze kennisneming en overweging geheel onwaardig zijn.
Aan dit beginsel getrouw, hebben wij ons dan ook altoos, bij eene hatelijke aanranding van onzen openlijken arbeid, zoo wel als van onzen persoon en persoonlijke betrekkingen, van ieder wederwoord onthouden; terwijl wij ons voorstellen, om dit beginsel in geen geval te verloochenen; en wanneer wij dit hier vermelden, zoo geschiedt zulks, opdat men onze gedachten op dit stuk kenne, en datgene, wat met den naam van vastberadenheid verdient bestempeld te worden, niet aan zwakke toegevendheid of lafhartige versaagdheid toeschrijve! De bedaagde en krachtvolle man verlaagt gewis zich zelven, wanneer hij onvoorzigtig genoeg is, om den schijn te vertoonen, alsof het getier van eenige baldadige kinderen hem eenige vreeze baren kon. Ziet daar, in weinige woorden, onze wijze van denken en handelen; en dat weinige zij, voor altoos, genoeg bij hen, wie dit aangaat, of wel die daarin eenig belang nemen!
Is er alzoo, voor den regtschapen man, die zich de deugdelijkheid van zijne bedoelingen bewust is, bij hatelijke miskenning of verachtelijke aanranding van zijnen persoon, betrekkingen, stand of arbeid, een tijd, waarin de wijze het zwijgen aanraadt, ja beveelt, (nog hooren wij dit uit den mond van wijlen den edelen en beroemden Hoogleeraar kemper) er is tevens een tijd van spreken. En deze is, naar ons inzien, voor ons gekomen, naar aanleiding der Recensie

{==187==} {>>pagina-aanduiding<<}
van het, door ons vervaardigd, Treurspel: de Dood van Willem I, geplaatst in No. XII van dit Tijdschrift voor 1838.
Wij noodigen echter den ons onbekenden steller dier Recensie, niet geharnast en te paarde, en, gelijk de oude Ridders, met speer, zwaard, dolk en schild gewapend, op de strijdplaats; neen, wij verbeelden ons, aan onzen schrijflessenaar gezeten, dat hij, rustig en vriendschappelijk, tegenover ons zijne plaats heeft genomen, en gereed is, om, goedwillig, het antwoord te hooren, hetwelk wij bereid zijn, hem, bescheidenlijk, op zijne gemaakte bedenkingen te geven. Zijn wederantwoord begeeren wij niet, omdat wij - geheel afkeerig van een' strijd met kwetsende wapenen - ook zelfs niet in een' woordenstrijd wenschen gewikkeld te worden. Recensent vergunne ons, (en zijne reeds betoonde heuschheid waarborgt ons, dat hij zulks doen zal) dat wij onzen arbeid bij een muntstuk vergelijken, hetwelk twee zijden ter beschouwing aanbiedt! Heeft hij de eene zijde meer bepaald in het oog gehouden, wij willen tevens de andere - de keerzijde der munt - beschouwen, en de munt in derzelver geheel in oogenschouw nemen. Wij vermeenen hierbij een goed werk te verrigten, ten behoeve en nutte der vaderlandsche kunst; terwijl wij tevens, door de werkelijke toepassing der beginselen, die wij hier boven als de onze deden kennen, eene proeve hopen te geven van dien geest en zin, die het te wenschen ware, dat in alle antikritieken, als de meest heerschende, mogt kunnen worden opgemerkt!
Veertien jaren berustte het eerste opstel van dit stuk onder ons, en dit bewijst wél, dat wij tot de uitgave geenszins bij overhaasting besloten. Aan drie bevoegde beoordeelaars, als Letterkundigen en Dichters met eere genoemd, onderwierpen wij onzen arbeid; dan derzelver oordeel, in het algemeen, overtuigde ons al spoedig, hoe oneindig veel er, in de beoordeeling van eenigen kunstmatigen arbeid, van het individueel en den eigendommelijken smaak des Recensents afhangt, en de ingekomene recensiën, alhoewel met kennis van zaken en hoogst bescheiden gesteld, waren te zeer uiteenloopende, om ons op eenen goeden, regt op het doel afgaanden, weg te leiden. In dezen toestand van onzekerheid, op sommige punten aan verwarring of tegenstrijdigheid grenzende, lieten wij het werk rusten; en niet, dan na het verloop van vele jaren, ondernamen wij het, met de gemaakte aanmerkingen in de hand, het stuk te herzien, om te werken, en, zoo wij vermeenden, te verbeteren.
Wel is de waarheid altijd één; dan allen, die haar aanschouwen, staan daarom niet op dezelfde hoogte, noch op een en hetzelfde standpunt; en neemt men het onderling verschil van aanleg, gevoel en smaak daarbij in aanmerking, dan laten zich hieruit de vaak uiteenloopende oordeelvellingen van bekwame mannen over een en hetzelfde, als verdienstelijk, ja lofwaardig erkend kunstgewrocht, gereedelijk verklaren. - Hoe dit zij, de stelling: dat over den smaak niet te twisten valt, is wel aan geene wederspraak onderhevig.

{==188==} {>>pagina-aanduiding<<}

Niets is dan ook natuurlijker, dan dat Rec. onzen arbeid bezien heeft van het standpunt, waarop hij zich plaatste; en het zij verre van ons, om op deze vrijheid, die elken beoordeelaar voor zich mag inroepen, inbreuk te willen maken! Dan wij willen, op onze beurt, en den Rec. in zijn goed regt latende, (om ons van een reeds gebezigd beeld anderwerf te bedienen) het muntstuk omkeeren en deszelfs andere zijde bezien.
En hier vallen ons de gekozene versmaat en de rijmelooze jamben in het oog; geenszins door ons gebezigd, om de gebruikelijke alexandrijnen uit het Treurspel te weren; (immers wij gebruiken dezelve bij de meer verhevene deelen van het stuk) maar om de volgende redenen: 1o. omdat wij, eene proeve wenschende te geven eener vereeniging der klassieke en romantische vormen, de gebezigde voetmaat uit de stukken der Duitsch-romantische School hiertoe gebruikelijk en gepast keurden; 2o. omdat wij, door de veranderende versen voetmaat, aan het stuk afwisseling en verscheidenheid wenschten te geven; 3o. omdat de uit de romantische School overgenomen vorm, geenszins te vergelijken bij den deftigstatigen en verheven gang der alexandrijnen, onzes inziens, meer voegde in den mond der burgerlijke en (zoo men wil) accessoire personen, door ons ten tooneele gevoerd. In het proza des dagelijkschen levens zijn de taalvormen anders bij den Vorst en Staatsman, en anders bij den burger en soldaat; en waarom zou men dezen wenk, dien natuur en waarheid ons geven, niet mogen in acht nemen? Het is zoo: in het hooge Treurspel zweven wij in het gebied der kunst en der idealen; maar zou het nu de waardigheid van die beide kwetsen, wanneer men, zoo veel mogelijk, in den te bezigen taalvorm, de natuur en de waarheid op zijde poogt te streven, zoodanig en in dier voege, dat het meer losse en ongedwongene aan den onderdaan en burger, het statige en verhevene aan den Vorst en
Staatsman worde in den mond gelegd?
Dit zij genoeg in betrekking tot de verscheidenheid der gekozene taalvormen! Thans gaan wij tot de onderwerpen over, die onze burgerlijke personen behandelen, en de wijze, waarop zij zich daarover uitdrukken.

(Het vervolg en slot hierna.)

No. II.	Boekbesch. bl. 48. reg. 21, 22. leze men: de gewone invloed, Goddelijke invloed.
- -	bl. 60. reg. 14: trepaankroonen.
- -	bl. 67. reg. 10 v.o.: verwaarloost.
- -	- - reg. 2 v.o.: erge.
- -	bl. 76. reg. 1 v.o.: verspreid.
- -	bl. 78. reg. 20: Adegild.
- -	bl. 82. reg. 6: onzer Lezeressen.
- -	bl. 85. reg. 22: zoeke.
- -	bl. 92. reg. 16: is.






{==189==} {>>pagina-aanduiding<<}

Boekbeschouwing.

Dissertatio Theologica, de amore omnem omnino Deï virtutem continente, quam.... pro gradu Doctoris.... publico omnium examini offert Bernardus Doorenbos, Frisius, V.D.M., designatus in vicis Peins et Zweins. Groningae, apud J. Oomkens. 1838. Forma 8vo. maj. 102 pag. f 1-50.

Het onderwerp dezer Doctorale Dissertatie is de Liefde, als bevattende de gansche deugd (of liever volmaaktheid) van God. Zij wordt in twee stukken verdeeld: in het eerste tracht de Schrijver aan te toonen, dat de liefde eene voorname deugd in God is, en in het tweede, dat in de liefde de gansche deugd van God bevat is. - Zou het wel naauwkeurig zijn, van eene voorname deugd in God te spreken? Is niet alles in het Opperwezen even groot, even volmaakt? Het eene moge, in betrekking tot ons menschen, eens meer belangrijk schijnen, dan het andere; maar is het toch in Hem zelven niet ééne en ondeelbare volmaaktheid? Misschien ware het, naar den inhoud van dit eerste stuk, beter genoemd, dat de Bijbelsche Openbaring, vooral die des N.V., de hoogste liefde aan God toeschrijft. - Is het ook wel eene goede logische verdeeling, of ten minste eene gepaste uitdrukking, dat het tweede stuk letterlijk hetzelfde is als het geheele thema der Verhandeling? Beter ware het dan misschien nog gezegd, dat alle de volmaaktheden van God met de liefde op het volkomenst overeenstemmen.
In de eerste afdeeling van het eerste stuk worden ‘de gezegden van Jezus en de Apostelen vermeld, die op het gansche heelal betrekking hebben;’ naauwkeuriger, ‘op Gods liefde, in zijne natuur en in zijne werken blijkbaar,’ want in het 1ste stuk voert de Schrijver onderscheidene bijbelsche beschrijvingen en benamingen

{==190==} {>>pagina-aanduiding<<}
van Gods natuur en zulke Goddelijke eigenschappen aan, die zijne liefde te kennen geven of vooronderstellen, en in het 2de zulke bijbelsche gezegden, die op de werken van God in het heelal, en zulke, die op de onderwijzing van de menschen zien. Bij al hetgene, dat hij omtrent het een en ander over het geheel doelmatig aanvoert, mag men billijk vragen, waarom hij zich uitsluitend tot de schriften des Nieuwen Verbonds bepaalt, daar die des Ouden, zoowel als de beschouwing der Natuur, hiertoe ook stof konden geleverd hebben. - Bij andere kleinigheden wil Rec. nu niet stilstaan. Alleen zou hij vragen, of men van alle Mozaïsche voorschriften wel zeggen kan, (zie p. 24) dat zij op de zedelijke natuur van den mensch gegrond zijn; of er niet vele van toenmalige tijden en omstandigheden afhankelijk waren, en slechts voor eenen tijd konden toegelaten worden. Ook zou hij den Schrijver wel willen verzoeken, de plaatsen, Gal. III: (1. IV) 9 en Coloss. II:8, bl. 26 aangehaald, nog eens in te zien, en te bedenken, of in de eerste de Afgodsdienst, in de laatste de toenmalige Sophistische Wijsgeerte wel στοιχεῖα τοῦ κόσμου heeten kan, en in zeker opzigt geprezen worden als de institutio elementaris generis humani; of die benaming, blijkens den geheelen zamenhang in den Brief aan de Gal., bijzonder IV:3, niet veel meer ziet op de Joodsche Offerdienst, en of dit ook op de andere plaats niet toepasselijk is, vooral wanneer men vs. 16-18 en 20-23 daarmede vergelijkt.
In de tweede afdeeling des eersten stuks, mede in twee hoofdstukken, wordt de liefde Gods als hoofddengd aangetoond uit de bijzondere Openbaring van God in den persoon en in het werk van Christus, als in welke wij eenen spiegel en een schouwtooneel der Goddelijke liefde aanschouwen en bewonderen; welk een en ander over het algemeen goed en doelmatig uitgewerkt is.
Het tweede stuk der Verhandeling is insgelijks in twee afdeelingen gescheiden, in welker eerste aangetoond wordt, dat ‘alles, wat aangaande de verschillende Goddelijke

{==191==} {>>pagina-aanduiding<<}
deugden geleerd wordt, zamenstemt in de liefde,’ en wel 1. ten opzigte der wijsheid, regtvaardigheid, vrijheid en soortgelijke, en 2. ten aanzien van den toorn en dergelijke, die er in den eersten opslag tegen schijnen te strijden. In de hoofdzaak kan Rec. zich hier met den Schrijver wel vereenigen; alleen zou hij de notiones van sommige volmaaktheden wel wat duidelijker willen onderscheiden hebben: het is zoo, alle die eigenschappen moeten in het hoogst volmaakte Wezen wel overeenkomen, en zijn in Hemzelven onafscheidelijk één; maar naar onze menschelijke bevatting, die niet alles te gelijk omvangen kan, zijn zij toch onderscheiden, en b.v. wijsheid, vrijheid, heiligheid is wel onafscheidbaar van de liefde, maar het begrip van het eene is niet hetzelfde als dat van het andere.
De tweede afdeeling, eindelijk, dient, om aan te toonen, dat ‘alles, wat God op verschillende wijzen in de onderwijzing van het menschdom doet, uit loutere liefde voortvloeit,’ hetwelk bewezen wordt 1. uit de algemeene Goddelijke Voorzienigheid, bijzonder over het natuurlijk en het zedelijk kwaad; 2. uit de Goddelijke onderwijzing vóór, en 3. uit die door Christus, bijzonder ten opzigte van zijnen dood. Na welk alles de Verhandeling met eene korte recapitulatie, en eene uit het vorige opgemaakte beschrijving der liefde Gods, besloten wordt.
Ziet daar het beloop dezer Dissertatie, die, gelijk zij eene proeve van de kunde en vlijt des Schrijvers is, alzoo ook van zijne goede Christelijke denkwijze omtrent de volmaaktheid van God, die Liefde is, getuigt, en hem als zoodanig eer aandoet! - Veel nieuws en bijzonders kan men in zulke Akademische proeven niet altijd verwachten. - Stijl en Latiniteit laten hier nog wel eens wat te wenschen over; maar Rec. wil zijn verslag daarmede thans niet verlengen, en wenscht den nieuwen Doctor en Predikant voorspoed in de Evangeliedienst van den God der Liefde!





{==192==} {>>pagina-aanduiding<<}

Jerusalem verwoest, of Geschiedenis van het Beleg dier Stad door Titus, verkort naar Flavius Josephus, door de Schrijfster van Pierre en zijn Huisgezin. Uit het Engelsch vertaald door C.A. van Schagen, Predikant te Cappelle op d'IJssel. Te Rotterdam, bij A. Wijnands. 1837 (*) In gr. 8vo. XVI, 186 bl. f 2-20.

Door eenheid van Schrijfster en Vertaler, meer nog evenwel door gelijksoortigheid van titel en onderwerp, kan men dit werkje aanmerken als een tegenhanger van Babylon verwoest. Het is evenwel beter, dan het evengenoemde. De inleiding bevat een kort overzigt van de geschiedenis der Joden van den tijd van jezus tot den aanvang van het beleg door titus. Het eerste Hoofdstuk geeft eene zeer korte en diensvolgens doodöppervlakkige beschrijving van Galilea, Samaria en Judea; het tweede van de gewone legerkampen der Romeinen; waarna met het derde de eigenlijke geschiedenis aanvangt, en wel met het verhaal van de aanslagen der Zeloten, die woedende en ontembare veroorzakers van de rampen, welke het ongelukkige Palestina en Jeruzalem hebben getroffen. Van daar tot Hoofdstuk XII loopt de geschiedenis van het beleg en de verwoesting van stad en tempel, getrokken, zoo als de titel aanwijst, uit josephus, genoegzaam de eenige bron in dezen; en, voor zoo verre Rec., die opzettelijk die geschiedenis bij deze gelegenheid gelezen en vergeleken heeft, zien kan, op eene doelmatige wijze. Het vervolg van het werkje is verreweg het minst beteekenende, en moet vooral strekken, om den afkeer, dien men van de oproerige Joden mag hebben, te verzachten, en

{==193==} {>>pagina-aanduiding<<}
den Christelijken lezer te vervullen met medelijden omtrent dit ongelukkig volk. Daartoe moet dienen een overzigt van de ellenden, die deze natie heeft ondergaan; doch dit valt bijster mager uit, en had oneindig beter kunnen zijn, indien de Schrijfster, gelijk zij in het vorige josephus had verkort, het hier basnage gedaan had. Wij staan gaarne toe, dat niet weinige dier rampen werkelijk door de oude Profeten zijn voorspeld geworden; maar men gaat in onze dagen zoo niet meer af op den klank der woorden. Op het gebied der historisch-grammaticale Bijbelverklaring schijnt men in Engeland nog zeer ten achtere te zijn; want men kan bijna geen enkel werk, door Engelsche leeken in het vak der Godsdienstleer geschreven, aanwijzen, dat niet krielt van scheeve aanhalingen uit den Bijbel, enkel volgende den klank der woorden, hetgeen althans bewijst, dat de stralen van het hedendaagsche licht ten dezen aldaar niet algemeen worden verspreid, zoo zij (wat wij, behoudens eenige eervolle uitzonderingen, over het geheel betwijfelen) wel helder voor den eigenlijken Godgeleerde schijnen. Voorts, wij hebben diep medelijden met de Joodsche natie, omdat zij de oogen gesloten houdt voor het heldere en weldadige licht des Evangelies; maar wij hadden het in dit werkje doelmatig geacht, wanneer men hadde aangewezen, dat het afzonderlijk bestaan van dit volk, bewaard onder zoo vele wisselingen der wereld, een treffend toonbeeld is van de Goddelijke voorzienigheid, welke met dit volk alsnog oogmerken schijnt te hebben, die in toekomstige eenwen welligt eerst zullen worden ontraadseld. Oppervlakkig is ook hetgeen de latere lotgevallen van Jeruzalem betreft; en wat de Schrijfster zegt van de gehechtheid der Joden, ook van dezen tijd, gelijk van alle eeuwen hunner verstrooijing, aan hun geloof, - daar loopt toch oneindig veel bijgeloof onder; gelijk over het geheel alle
pogingen om deze natie in zichzelve zedelijk en godsdienstig te beschaven, uit den aard der zaak schipbreuk zullen moeten lijden op het ongeloofelijk dom-
{==194==} {>>pagina-aanduiding<<}
me en dwaze bijgeloof, dat bij de Joden onmogelijk kan uitgeroeid worden, zoolang zij de Kabbalistische en Talmudistische dwaasheden en grollen niet ter zijde zetten. Overigens beamen wij ten volle de wenschen der Schrijfster op dit punt, en hechten aan deze meer onze goedkeuring, dan aan de opeenstapeling van aanhalingen uit reisbeschrijvingen, waarin, even als in de woorden der Schrijfster zelve, veel waars en schoons, maar bij sommigen ook vrij wat bombarie is.
De drangreden aan het slot, tot pogingen, om de Joden te verlichten en hunnen toestand te verbeteren, ziet er hier en daar ook vreemd genoeg uit; b.v. bij melding van de verpligtingen, die de Christen aan den Jood heeft: ‘Wie verhaalde u de geboorte van christus (zijn lijden enz.)? Was het niet een Jood?’ en zoo verder.
Eene wonderlijke toepassing (bijna zou men het verknoeijing kunnen noemen) van een gezegde des Zaligmakers, troffen wij aan op bladz. 177: ‘Na dee breedvoerige [schoon hier en daar vrij zwakke] getuigenissen aangaande de gelijkheid van jezus van Nazareth met den Messias der Schriften, kunnen wij tot zijne opstanding en verhooging overgaan: maar “indien zij mozes en de Profeten niet gelooven, zoo zullen zij ook niet gelooven, al ware het, dat iemand uit den dooden opstond.”’ - Neen! juist in die opstanding uit den dooden is het allersterkste, onomstootelijkste bewijs, voor den Jood niet minder, dan voor den Heiden, van de Messiaswaardigheid onzes Heeren. Men raadplege slechts, als het allereerste gebruik er van, de rede van petrus op den Pinksterdag.
Buiten de uittreksels uit josephus loopen wij niet zeer hoog met dit werkje, al ware het alleen, omdat er eene strekking in doorstraalt, die meer en meer in den geest van onzen hoogverlichten leeftijd schijnt te vallen; iets, waaromtrent wij ons nu niet nader verkiezen uit te laten, alleen zeggende, dat men niet moet vergeten, dat wij in een christelijk land wonen. Men offere

{==195==} {>>pagina-aanduiding<<}
dezen grondslag niet op aan ijdele theoriën. Ofschoon wij voor ons den Joden de vrijheid niet misgunnen, die zij genieten, waarschuwen wij ernstig tegen het veronachtzamen van dien gronslag. Sapienti sat!

Geschiedkundige Beschouwing van het geloof aan een leven na dit leven. Eene Voorlezing van R. Damsté, Predikant bij de Hervormden te Nuis en Niebert. Te Groningen, bij J. Oomkens. 1837. In gr. 8vo. 54 Bl. f :-50.

Eene bijzondere, voor den lezer moeijelijk te gissen aanleiding heeft den Eerw. damsté gedrongen, om deze Voorlezing in het licht te zenden, en wel letterlijk, gelijk zij te Groningen en Leeuwarden in de Departementsvergaderingen van de Maatschappij tot Nut van 't Algemeen is uitgesproken. Hoe het hiermede zij, het stukje strekt den opsteller niet tot oneer. Na eenige algemeene aanmerkingen over den aard en den oorsprong van het geloof aan een leven na dit leven, geeft hij dat geloof te beschouwen, gelijk wij het bij de Heidensche volken aantreffen, waarbij hij noch aardrijks- noch tijdrekenkundige orde volgt, maar van de ruwere tot de meer beschaafde begrippen opklimt en met Grieken en Romeinen besluit. Het is, en kon slechts zijn, een vlugtig overzigt; anders had de aanwijzing, hoe het eene denkbeeld, in overgang bij volk op volk het andere voortbrengende, zich naar volksaard en volksbegrippen wijzigde, ligt eenige melding verdiend. Doch dan zou het eene pragmatische geschiedenis van het geloof in een toekomend leven geworden zijn, en dien ten gevolge denkelijk zoowel in inhoud, als zekerlijk in omvang, voor dat doel en dat publiek minder geschikt. Het laatste stuk vermeldt het bedoelde geloof, zoo als het bij Hebreërs en Christenen wordt gevonden. Van het laatste treedt de Schrijver hier natuurlijk in geene ontwikkeling, en waar wij omtrent het eerste in enkele

{==196==} {>>pagina-aanduiding<<}
bijzonderheden van hem meenen te moeten verschillen, eerbiedigen wij, met vrijheid voor ons zelven, elks bijzondere wijze van zien. Die van damsté is helder en oordeelkundig. Het zaakrijke van den inhoud wordt in een' behagelijken druk aangeboden.

Volksnatuurkunde van den Mensch, enz. Door Perceval B. Lord, M.D. enz. IIde of laatste Deel. Te Amsterdam, bij Gebr. Diederichs. In gr. 8vo. 328 Bl. f 3-60.

Rec. heeft in de aankondiging van het eerste Deel dezes werks (Vaderl. Letteroef. 1837. No. 10. bl. 421-424) zijn oordeel over de strekking en den aard van dezen arbeid medegedeeld, en behoeft dus niet te herhalen, wat daar reeds gezegd is. Dezelfde goede en min goede eigenschappen, die het eerste Deel kenschetsen, merkt men ook op in dit tweede, waarmede nu het werk voltooid is. Ware het van meer wetenschappelijk belang en van blijvende waarde, zoodat wij er een' tweeden druk van konden verwachten, wij zouden op eenige misstellingen opmerkzaam maken (b.v. bl. 1 Sirene voor Siren; bl. 4 de zonderlinge redenering over de oorzaken der standvastige evenredigheid tusschen de bestanddeelen der dampkringslucht, die volstrekt niets verklaart; bl. 20 de vergelijking der longen in de borstholte met eene ledige blaas, waarin van binnen een blaasbalg is geplaatst, 't geen zeker omgekeerd zijn moet, eene ledige blaas binnen in een' blaasbalg; bl. 67 de aan planten toegekende eigene warmte, eene zaak, welke zekerlijk toch zoo algemeen niet gesteld kan worden, enz. enz.); maar waartoe zou het dienen? - Er zijn boeken, die men aan hun lot moet overlaten en daaraan ook niet onttrekken kan.
Dikwerf vroeg Rec. zich af: waar blijven toch al de boeken, die jaarlijks worden uitgegeven? Het is een zonderling verschijnsel, bijkans even zonderling als de

{==197==} {>>pagina-aanduiding<<}
standvastige verhonding tusschen de bestanddeelen der dampkringslucht. Vele dier papieren kinderen verdwijnen geheel, zonder eenig spoor van hun aanzijn achter te laten. Waar zijn zij? Zoo iemand het weet, dat hij het zegge; maar zoo hij er het geheim tevens bij bezit, om ze in het leven terug te roepen, dat hij het, om der lieve menschheid wil, voor zich behoude! Het menschelijk geslacht zucht en zwoegt reeds onder den last zijner kundigheden. Dat er zoo veel verwaait en verstuift, is eene heerlijke beschikking, nuttig voor papierfabriekanten, voor boekdrukkers, voor uitgevers, voor schrijvers, voor vertalers, voor voorredenaars, voor recensenten, ja voor het geheele menschdom. Stofwisseling moet er zijn; zonder deze is er geen voeding en leven.




Proeve eener Geschiedenis van het Bankwezen in Nederland, gedurende den tijd der Republiek; door W.C. Mees, Jur. Utr. Cand. Te Rotterdam, bij W. Messchert. 1838. In gr. 8vo. XVI en 351 bl. f 3-60.

Onder die onderwerpen, welke voor veelzijdige beschouwing vatbaar zijn, en op de inzage van welker aard en strekking persoonlijke betrekkingen en belangen, zelfs onwillekeurig, van ongemeenen invloed kunnen wezen, behoort ongetwijfeld al wat ten voor- of ten nadeele van Bankinrigtingen en over het beste Muntstelsel, als ook over de doelmatigheid van deze of gene Bank en van dit of dat Muntstelsel in het bijzonder, kan worden bijgebragt. De zaak zelve, vooral ook het heilzame of gevaarlijke van deze of gene soort van Bankinrigting, is van het hoogste gewigt voor Handel en Staathuishouding. Du choc des opinions naît la vérité! Den onpartijdigen, doch vaderlandlievenden voorstander van handel en nijverheid is dus ieder behoorlijk uiteengezet en oordeelkundig bewerkt opstel over zulk een on-
{==198==} {>>pagina-aanduiding<<}
derwerp welkom. Hoe meer in schriften en tegenschriften, die blijken dragen van theoretische en practische kennis, het vóór en tegen van alles wordt getoetst, hoe meer hoop er ontstaat, dat tot slotsom van al die discussiën zich eindelijk onder Handelaren en Staathuishoudkundigen een welgegrond heerschend gevoelen zal vestigen, hetwelk als eene beslissing der twistvraag door deskundigen zal mogen worden aangemerkt. Zoo is er sedert meer dan tweehonderd jaren, doch vooral in de jongstverloopene tijden, door een aantal mannen van kunde en ervaring, veel, en in verschillenden zin, geschreven en geredetwist over Handelvrijheid en Verbodstelsel. Eindelijk heeft de meening gezegevierd, die de vrijheid des Handels begunstigde. Eveneens kunnen de denkbeelden over het beste Bankwezen worden gewisseld, en ééns zal ook op dat punt het eene of andere gevoelen, ten gevolge van herhaald en rijp onderzoek, moeten zegepralen.
De Schrijver der tegenwoordige Proeve eener Geschiedenis van het Bankwezen in Nederland, gedurende den tijd der Republick, was, volgens bl. IX der Voorrede, in bijzondere gelegenheid, om zich inlichtingen nopens het ter behandeling gekozen onderwerp te verschaffen, en zijne persoonlijke betrekkingen gaven hem gereedelijk aanleiding, om juist aan dat onderwerp zijne krachten te beproeven. Nu laat het zich wel denken, dat en het wetenschappelijk onderwijs in de School, waar hij gevormd werd, en de betrekkingen, waarin hij persoonlijk, ook door bloedverwantschap, geplaatst is, invloed hebben uitgeoefend op zijne wijze van zien: daarom zal dan ook, zoo dit verschijnen mogt, even zoo wel een uitvoerig en goed bewerkt tegenschrift, als eenig soortgelijk werk ter handhaving van de door den Schrijver aangeprezene beginselen, met belangstelling worden ontvangen. Maar geene in haast opgestelde vlugschriften, geene weinige bladzijden in de rubriek der boekbeoordeeling bij deze en gene tijdschriften, of in het Mengelwerk van eenig nieuwspapier, zijn tot de toetsing van

{==199==} {>>pagina-aanduiding<<}
dergelijk onderwerp geschikt. Wat heeft men te denken van recensiën, gelijk den Heere mees te beurte zijn gevallen in den Letterbode, den Gids en het Handelsblad? Zijn zij alle het werk van één' persoon, die, uit eigenbelang of vijandschap, den hier insgelijks aangekondigden en, hoe men over de zaak ook denken moge, altijd verdienstelijken arbeid van den jeugdigen Schrijver verguizen wilde? Of zijn zij het gevolg eener laakbare zamenspanning van sommige lieden, die in dit geval ééne lijn hebben willen trekken? Wij weten het niet; maar mogelijk zal zich dat geheim binnen eenigen tijd wel ontraadselen. Onpartijdige waarheidsliefde, echte zucht voor Vaderland, Handel en Wetenschap vindt men in zulke hatelijke oordeelvellingen niet.
Natuurlijk heeft de Heer mees, in zijne Proeve, zich niet tot eene dorre kronijk bepaald; en hij kon dus geene Geschiedenis van Nederlands Bankwezen, gedurende den tijd der Republiek, leveren, of hij ontvouwde daarbij tevens zijne eigene begrippen, met de gronden, waarop die berusten. Ontwikkeling of bestrijding daarvan laten wij over aan zoodanige mannen, als het vóór en tegen van des Schrijvers meeningen op eene heusche en echt wetenschappelijke wijze, in eenig opzettelijk daarvoor ingerigt werk, zouden wenschen te ondernemen; iets, waarbij niet zoo zeer de persoon des Schrijvers, maar alleen het onderzoek te pas zou komen naar hetgeen voor Bankinrigtingen het doelmatigste is. Wat ons betreft, beperken wij ons, in dit niet aan den Handel, maar aan de beoefening der Letteren gewijde Tijdschrift, tot de volgende opmerkingen: Vooreerst, dat de Heer mees te regt deze Proeve geenszins in het Latijn heeft geschreven, en haar niet voor eene inaugurele Dissertatie bestemd heeft. Ten tweede, dat hij overal de daadzaken, en zijne meening er over, goed en helder uiteengezet heeft; terwijl alles blijken draagt, al is hij zoo min onfeilbaar als iemand zijner tegenpartijders, van vlijtige navorsching, gevoegd bij wetenschappelijke en beoefenende kennis. Eindelijk, dat men ner-
{==200==} {>>pagina-aanduiding<<}
gens een zoo naauwkeurig verslag der Geschiedenis van ons Bankwezen, zoo wat de Bank van Amsterdam, als die van Rotterdam en van Middelburg aangaat, ontmoeten zal; terwijl belangrijke Bijlagen, tot Muntstelsel en Bankwezen betrekkelijk, tot staving van het gestelde worden bijgebragt. De inhoud des werks in deszelfs geheele verdeeling, zoo in hoofdstukken als daarin vervatte paragraphen, staat onmiddellijk na de Voorrede. Dit maakt het naslaan gemakkelijk. Aan de overschrijving dier lijst van rubrieken zouden onze Lezers niets winnen: want die het werk
kennen en toetsen wil, moet het zelf met aandacht bestuderen. Zeer scherpzinnig is vooral het onderscheid tusschen onderscheidene bestaande of zelfs denkbare Bankinrigtingen aangewezen, en naar aanleiding daarvan telkens het karakter, vooral der Bank van Amsterdam, in de verschillende tijdperken van haar bestaan, nagespoord en bepaald. De Heer mees houdt haar, in haar eerste tijdperk, voor eene Deposito-bank van grof courantgeld, en, wat den vorm van haar bankgeld betrof, voor eene Girobank. Naderhand kon men haar niet wel als eene ware Deposito-bank beschouwen; en zoo men alle Bankinrigtingen in Deposito-banken en Circulatiebanken verdeelen wil, van welke laatste eene menigte soorten bestaan of kunnen bestaan, dan behoorde zij tot eene gansch eigenaardige klasse van Circulatiebanken, daar zij allerlei speciën en ongemunt metaal inkocht, waarvoor zij crediet in bankgeld gaf, zonder dat de mogelijkheid bestond, schoon de waarde in allerlei metaal aanwezig was, om aan alle rekeninghouders ieder oogenblik hun credit in bankgeld uit te betalen. Men zie bl. 157 tot 168. Voorts meent de Schrijver onder anderen, (bl. 168-179) dat het eigenaardige in de inrigting der Amsterdamsche Wisselbank, die bijna zonder rente, op allerlei gemunt en ongemunt goud en zilver, crediet in bankgeld gaf, tegenwoordig voor navolging noch uitbreiding vatbaar is; doch dat daarentegen eene gewone Circulatiebank, die behoorlijken intrest vordert bij beleeningen op toereikend pand, geene berisping

{==201==} {>>pagina-aanduiding<<}
verdient. - Men begrijpt, dat een werk, als het onderhavige, te wél overdacht is, dan dat vinnige en onbekookte aanvallen in staat zouden zijn, het kenmerkende van de gevoelens des kundigen Opstellers door onpartijdigen, zonder nader en langdurig onderzoek, te doen verwerpen: en heeft men, door luid geschreeuw, de menigte tegen den Auteur in het harnas willen jagen, dan is zulk eene poging even laag als verachtelijk.





Nieuwe Werken van het Zeeuwsch Genootschap der Wetenschappen. Isten Deels 2de Stuk. Verhandeling over de bij Domburg gevondene Romeinsche, Frankische, Brittannische, Noordsche en andere Munten, voorgedragen in het Perpetueel Committé van gezegde Genootschap, den 9 Oct. 1837, door C.A. Rethaan Macaré, Lid der Provinciale Staten van Zeeland, Wethouder der Stad Middelburg, enz. enz. Te Middelburg, bij de Gebr. Abrahams. 1838. In gr. 8vo. 43 Bl. f 1-25.

Deze Verhandeling beslaat allezins waardig eene plaats in de Nieuwe Werken van het Zeeuwsch Genootschap. De blijkbaar in de Penningkunde zeer ervaren Schrijver geeft een geschiedkundig overzigt van de Munten enz., bij Domburg van tijd tot tijd gevonden. De verzameling, waarvan het Zeeuwsch Genootschap thans in bezit is, wordt door hem gesplitst in vier afdeelingen. De eerste afdeeling bevat een aantal Romeinsche penningen, waarvan het opmerking verdient, dat zij, even gelijk alle te voren bij Domburg gevondene, doch in de verzameling niet aanwezige munten, zich niet verder uitstrekken dan tetricus, die tot het jaar 273 geregeerd heeft. Na dien tijd zal, gelijk ook de Schrijver beweert, bl. 39, het gezag der Romeinen hier meer en meer wankelend zijn geworden, terwijl de Salische Franken en daarna de Saksen de Zeeuwsche eilanden benevens

{==202==} {>>pagina-aanduiding<<}
de naburige gewesten overstroomden: en zoo sluit zich de penningkundige nasporing van den Heer macaré aan de navorsching van den Heer dresselhuis, uit de schriftelijke berigten ontleend, gelijk deze die voordraagt op bl. 10 en in de bijbehoorende aanteekeningen van de Provincie Zeeland in hare aloude gesteldheid, Iste Stuk deszelfden Deels der Nieuwe Werken van bovengenoemd Genootschap.
Nu komt er, even als in de aaneenschakeling der historische gedenkstukken volgens den Heer dresselhuis, ook in de volgreeks der gevondene munten volgens den Heer macaré, eene gaping. Oorlogen en overstroomingen, waaronder vooral de watervloeden van 513 en 533, moeten, volgens dresselhuis, daar veel aan hebben toegebragt. De tweede afdeeling der penningen, bij macaré, behelst dan ook alleen munten van tusschen de jaren 500 en 700, alle van deels Frankischen, deels onzekeren, maar geenen Romeinschen oorsprong, doch blijkbaar uit eenen tijdkring, toen het Christendom heerschende, maar de Kunst onbeschaafd was.
De derde afdeeling bestaat uit munten, die hoofdzakelijk tot het Carlovingische Stamhuis behooren, en uit eenen tijd, toen er weder van Walcheren en bijgelegene oorden gewag in de geschiedenis gemaakt werd.
Tot de belangrijke vierde afdeeling behooren de Noordsche munten, uit het rampzalige tijdvak der invallen en strooptogten, benevens der gedeeltelijke regering der Deenen. De gevolgen daarvan waren zoo noodlottig, dat, gelijk de Heer dresselhuis, bl. 11 zijner aangehaalde Verhandeling, aanmerkt, de Vorsten, die het noodig geoordeeld hadden, aan Holland en Vlaanderen bijzondere Graven te geven, de Zeeuwsche eilanden (als te weinig beduidend geworden voor een afzonderlijk beheer) onder dezelve verdeelden, ofschoon zij voorheen hunne eigene Graven hadden bezeten. Onder de munten uit het Deensche tijdvak vindt de Heer macaré vooral een gouden muntje van heriold opmerkelijk:

{==203==} {>>pagina-aanduiding<<}
en ook hier komt de slotsom zijner navorschingen met die van den Heer dresselhuis overeen; daar de laatste Carlovingische munt uit den tijd van karel den Kalen is (bl. 42 der aangekondigde Verhandeling), en dus, na de wraakoefening van den Noorman rollo, Walcheren, gedurende omstreeks honderd jaren, bijna geheel ontvolkt, en Domburg, of hoe het toen ook heette, verwoest is gebleven.
Maar, behalve de munten, zijn er ook bij Domburg, van tijd tot tijd, eenige andere voorwerpen gevonden, die den aard en den graad der beschaving van de oude bevolking, door onderscheidene eeuwen heen, eenigermate doen kennen. Ook deze werktuigen, versierselen, huisgeraden enz., in het bezit van het Genootschap, worden door den Heer macaré beschreven. Verder vindt men, op vijf onderscheidene, voortreffelijk door de Heeren koole en roest, te Middelburg, gesteendrukte platen, de afbeelding van al de vermelde munten, versierselen, werktuigen enz.
Het blijkt ons uit deze Verhandeling, dat de Heer macaré allezins voor zijne taak berekend, en het opzigt over het Medaillekabinet des Genootschaps hem met volle regt is toebetrouwd.
Indien wij ons ééne aanmerking mogten veroorloven, zou het zijn, dat wij wel, na eene korte inleiding, eene verdeeling van het onderwerp gewenscht hadden, en daarna den eigenlijken inhoud van het stuk, naar die verdeeling bewerkt. Dit zou het overzigt gemakkelijker hebben gemaakt. Men gaat thans historisch door, en vindt dan wel rustpunten bij de verdere behandeling achtervolgens aangewezen, maar niets vooraf daarvan aangekondigd, zoodat de lezer niet reeds bij den aanvang eene schets in het hoofd heeft, maar eerst, aan het einde gekomen, zich eene schets van het afgehandelde ontwerpen kan.
Wij besluiten onze aanprijzende beoordeeling met de aanteekening m op bl. 42, waarvan wij de juistheid hiervoren reeds eenigzins hebben aangetoond: ‘Het

{==204==} {>>pagina-aanduiding<<}
verdient bijzondere opmerking, dat deze twee aangewezene tijdperken, te weten het Romeinsche tot het jaar 275, gevolgd door langdurige vergetelheid, [en] het Frankische tot 874, gevolgd door vergetelheid gedurende eene eeuw, zoo geheel overeenstemmen met de slotsommen, welke uit de oude geschrevene gedenkstukken worden verkregen, zoo als in het verdienstelijke werk van den Heer ab utrecht dresselhuis, de aloude gesteldheid der Provincie Zeeland, opgenomen in de Nieuwe Werken van het Zeeuwsch Genootschap, ook nog onlangs is aangetoond.’

Geschiedenis der aardrijkskundige Ontdekkingen, zoo te land als ter zee, van de vroegste tijden af tot op heden. Door W. Cooley. Uit het Engelsch, met Aanteekeningen van den Vertaler. II-IVde Deel. Te Haarlem, bij F. Bohn. In gr. 8vo. Te zamen 1086 bladz. f 11-25.

Van het eerste Deel hebben wij onlangs een verslag gegeven, naar den omvang meer overeenkomende met het belang dezes werks, dan met de ruimte, die, bij den overvloed van uitkomende boeken, aan elk derzelve kan worden toegewezen, althans in een Tijdschrift, bestemd om, zooveel mogelijk, al hetgeen in ons land in het licht verschijnt te doen kennen. Bij het eerste Deel offerden wij het laatste min of meer aan het eerste op. Het zal niet veel schaden, wanneer wij met de overige op eene omgekeerde wijze te werk gaan. Want wij hopen niet, dat wij ze zullen behoeven bekend te maken aan iemand dergenen, die, iets meer en degelijkers lezende, dan Romans, smaak hebben in de beoesening van eenig werk, waardoor geschied-, aardrijks-, land- en volkenkunde wordt uitgebreid; vooral wanneer het den roem onzer voorouderen waardiglijk handhaaft. Ook zullen wij wel niet noodig hebben, onze aanprijzing te geven aan een werk, dat evenmin een' krans behoeft als goede wijn, omdat het door nieuwheid van onderwerp en doorgaande keurigheid en naauwkeurigheid van bewerking zichzelf aanbeveelt. En zoo enkele vlekken, hetzij min juiste orde, hetzij

{==205==} {>>pagina-aanduiding<<}
min gepaste bewoordingen, hetzij bevooroordeeld in de schaduw zetten van de onsterfelijke verdiensten der Nederlandsche ontdekkers, het oorspronkelijke ontsieren; de geleerde, onvermoeid werkzame en warme Vaderlander van kampen heeft het in onze taal overgebragt, vermeerderd, verbeterd en verrijkt op eene wijze, die niets te wenschen overlaat, dan misschien alleen de Kaarten, naar welke wij bij vorige gelegenheid ons verlangen betuigden, en die toch wel niet om de meerdere kosten zullen zijn achtergebleven, daar wij niet gelooven, dat de liefhebber der wetenschap, die nu f 15-: voor het werk over heeft, zich door eenen driegulden meerder zou laten afschrikken. Bij een werk van f 3-. of f 4-: ware dit iets anders. En wat de aanmerkingen aangaat, die wij onder de gezette lezing van dit uiterst belangrijke werk maakten, wij hebben die; en dat niet, omdat wij meenen, dit onderwerp beter te kennen, dan de Schrijver, of om ons eenen valkenblik toe te kennen, scherper, dan die des schranderen Vertalers; maar omdat vier oogen meer zien dan twee, en het menschelijke werk nog moet te voorschijn komen, waarop niets aan te merken valt.
Om deze en andere redenen, ons (zouden de voorvaderlijke sententiën gezegd hebben) daartoe moverende, willen wij ditmaal enkel iets zeggen van hetgeen in de voor ons liggende Deelen gevonden wordt. Hoe het er instaat? Daartoe leze men het werk zelf en zie uit eigene oogen!
Het geheel is afgedeeld in drie hoofdafdeelingen, van welke de beide eerste, (verreweg de kortste) namelijk de ontdekkingen der Ouden en de aardrijkskunde der Middeleeuwen, in het eerste Deel waren behandeld. De derde: ontdekkingen der nieuwere tijden, loopt over de drie onderhavige Deelen, en is afgedeeld in twee hoofdtijdperken: Van columbus tot cook, en van dezen tot op onze dagen.
Het gedeelte des werks alzoo, dat wij bezig zijn aan te kondigen, vangt aan met de vermelding eener ontdekking, die in belangrijkheid alle andere verre achter zich laat, 't zij men lette op den omvang des bekend geworden lands, 't zij men acht geve op de daardoor geheel veranderde rigting van den wereldhandel, ja op de omkeering van de maatschappelijke gedaante der wereld, - de ontdekking van Amerika. Men weet, dat zich in den laatsten tijd stemmen hebben verheven, die, met niet weinig klem, de eer van de eerste ontdekking des vierden werelddeels aan columbus hebben

{==206==} {>>pagina-aanduiding<<}
zoeken te ontzeggen. Deuber schreef vóór verscheidene jaren een werkje over de scheepvaart in den Atlantischen Oceaan, waarin hij door getuigenissen, meest van Arabische Schrijvers, zijne meening traehtte smakelijk te maken, dat Amerika reeds eeuwen vóór columbus aan de zeevaarders in de Middellandsche Zee, zelfs aan de Egyptenaars en Phoeniciërs, zij bekend geweest. Overblijfselen der oudheid, in Amerika gevonden, overeenkomst met gebruiken, bijzonder aan Egypte eigen, moesten deze meening staven. Jammer, dat de Schrijver zich aan overdrijving schuldig maakte, en daardoor oorzaak is geworden, dat men zijne redekavelingen of te gering heeft geacht, of zijne gansche hypothese bespot. Echter beteekende, wat uit eenen gansch anderen hoek werd gezegd, althans niet minder. Men bewees, dat columbus op zijne vroegere zeetogten havens in het Noorden van Europa bezocht had, waar, zoo men beweerde, destijds reeds van het bestaan des ‘grooten Westelijken lands’ kennis werd gedragen. Noorwegers en IJslanders waren het inzonderheid, die aanspraak maakten op vroegere bekendheid - niet met Groenland, want daaromtrent valt geen twijfel - maar met het vasteland van Amerika. Uit Stokholm werd vóór eenigen tijd stellig in een Duitsch dagblad medegedeeld, dat een Zweedsch geschiedkenner, met name folsom, zich op het vermoeden der zaak naar IJsland had begeven, alwaar het hem gelukt was, uit oude Handschriften te ontwaren, dat, in het begin der tiende Eeuw, twee IJslandsche zeevaarders,
byörn herjulfson en leis erikson genaamd, ten Westen een groot land hadden ontdekt. De beschrijving, die er van gegeven werd, beantwoordde volmaakt aan de kapen, die tegenwoordig onder den naam van Cod en St. Martha bekend zijn, gelijk ook aan Nieuw-Engeland en Nieuw-Schotland. De genoemde geleerde, nog niet voldaan, begaf zich in persoon naar Amerika, bezocht de plaatsen zelve, en vond in den Staat Massachusetts, bij de rivier Taunton, opschriften met Scandinavische of eigenlijk Runische karakters, de namen behelzende van Noorweegsche en IJslandsche krijgslieden (denkelijk zeeroovers), die aldaar in overoude tijden geweest zijn. De latere tijden hebben meer dergelijke gronden aan den dag gebragt, die nog niet aan washington irving (Life of Columbus), veel minder aan robertson (History of America) konden bekend zijn. Wij willen wel aan dezelve geen zoo onbepaald

{==207==} {>>pagina-aanduiding<<}
gewigt hechten, dat columbus in onze schatting van den naam des ontdekkers van Amerika afstand zou moeten doen, maar slechts doen gevoelen, dat de zaak op verre na nog niet is uitgewezen, en dat de geleerde Vertaler er zich wat al te kort afmaakt door het beroep op de regtschapenheid van columbus. Het geldt hier de vraag, in hoeverre eene vroegere bekendheid van het vasteland van Amerika aan Europeanen kunne bewezen worden? Of die daadzaak (hare waarheid betoogd zijnde) aan columbus zij bekend geweest? Zoo ja, door welke middelen? met welken graad van geloofwaardigheid voor hem? tot welken trap van zekerheid? Dit een en ander behoort tot een zuiver geschiedkundig vraagstuk, dat, uit de bronnen opgespoord, eene onpartijdige toetsing verdiende, en welks oplossing wij vermoeden, dat tot zeer gewigtige slotsommen leiden zou. Wij kunnen dezen uitstap niet vergrooten, door hiervan nog meer te zeggen, dan het overnemen van hetgeen de Schrijver zegt aangaande het niet onbekende verhaal van blasio de garay, eenen Spanjaard, die in 1543 de stoomvaartuigen zou hebben uitgevonden: ‘Indien men al moet toestemmen, dat deze uitvinding van garay, ten minste in beginsel, met onze stoomwerktuigen overeenkwam, mogen wij echter met regt betwijfelen, of in de geschiedenis der ontdekkingen eene plaats toekomt aan zulk eene kiem van uitvinding, die nooit behoorlijk aan het licht gebragt, en in het oogenblik der inzage zelve tot vergetelheid is veroordeeld geworden.’
De gruwelen der Spanjaarden, inzonderheid in de nieuwe wereld, vullen treurige bladzijden der Geschiedenis. Zij worden hier voorgedragen met onpartijdige waarheidsliefde, dat heet, zonder de wreedheden der Europeanen te verbloemen, maar eveneens, zonder eenen atahualpa en atabaliba, met marmontel en anderen, tot halve heiligen te verheffen.
Na alles, wat de ontdekkingen en veroveringen in het pas ontdekte vierde werelddeel aangaat, te hebben medegedeeld, komt de Schrijver tot de veroveringen der Portugezen in Indië, waardoor die eilanden bekend werden, die, later in de handen der Nederlanders gekomen, hun den wereldhandel en onmetelijke rijkdommen hebben bezorgd, Sumatra, de Molukken, Ceylon, Java. Vervolgens komen de togten naar het Noorden in aanmerking, waaromtrent zich davis, lin-
{==208==} {>>pagina-aanduiding<<}
schoten, heemskerk, hudson, baffin en anderen onsterfelijke verdiensten hebben verworven. Die onzer voorouders waren ook hier zeer in de schaduw gesteld: behoeven wij te zeggen, dat de Vertaler dit uitstekend heeft vergoed? De tijdsorde brengt den Schrijver andermaal in het Oosten terug tot de reizen van jenkinson, fitsch, houtman, adams en anderen; waarna men weder naar Noord-Amerika oversteekt, om de Volkplantingen aldaar te zien stichten. Ook hier, gelijk bij de reizen naar de Zuidzee, komen onze landgenooten met eere op den voorgrond, inzonderheid door de ontdekking van Australië, het vijfde werelddeel. De landreizen in Afrika van windham, lok, battel, thompson, jobson, jeannequin en anderen worden evenmin vergeten, als die der Russen in Oostelijk Azië en Noord-Amerika; en de Vertaler heeft hier een geheel nieuw, zeer belangrijk Hoosdstuk ingevoegd, over de ontdekkingen der Nederlanders, Franschen en Engelschen, vooral in Zuidelijk Azië. Het laatste Hoofdstuk dezer Afdeeling bevat een overzigt van de voortgangen der aardrijkskunde, als wetenschap, tot in het midden der XVIIIde eeuw;
verbetering der kaarten; middelen tot het vinden der lengte, enz.
Zoo komen wij tot de laatste Afdeeling, aanvangende met de reizen en ontdekkingen van den beroemden james cook. 's Mans verdiensten, gelegen, zoo als teregt wordt opgemerkt, zoowel in de uitgestrektheid als in de juistheid zijner ontdekkingen, worden hoog, schoon niets te hoog aangeslagen. Wij kunnen natuurlijk dit alles niet volgen; en zulks is ook te minder noodig, daar, door eene naauwkeurige beschrijving zijner reizen, ook in het Nederduitsch vertaald, dezelve aan onze landgenooten betrekkelijk vrij bekend zijn. Evenmin kunnen wij verslag geven van hetgeen in het vierde Deel wordt aangetroffen. Als de allervoornaamste of meest bekende reizigers noemen wij slechts hearne, later parry en ross, naar de Noordpoolgewesten; niebuhr naar Arabië; gmelin naar Noordelijk Azië; bruce, mungo park, tuckey, clapperton, belzoni in Afrika; la perouse, dien ongelukkigen zeevaarder, vooral in de Stille Zee; bligh naar de Zuidzee; bass, flinders naar Nieuw-Holland; mackenzie, en vooral von humboldt en bonpland, in Amerika; webb en raper naar Middel-Azië; krusenstern naar het

{==209==} {>>pagina-aanduiding<<}
oostelijke gedeelte van dat werelddeel. Met de vermelding der ontdekking van de eilanden Frederiksoord, Prinses Marianne en het Nederlandsch eiland, door onze landgenooten, wordt het geheel besloten. Wij behoeven het niet te prijzen; het prijst zichzelf, en weegt eene kas vol geschiedkundige en ongeschiedkundige Romans op. Dat ons verslag veel naar eene losrede zweemde, is alzoo onze schuld niet.
Aan elk Deel is eene goede inhoudsopgave toegevoegd, die echter een naauwkeurig Register niet overbodig maakt. Dit toevoegsel, dat nooit aan een werk van wetenschappelijken inhoud behoorde te ontbreken, zouden wij, en zeker velen met ons, alsnog wenschen in een afzonderlijk stukje te ontvangen. De vervaardiger zou eenen zeer nuttigen arbeid verrigten.




Beschrijving en Afbeeldingen van Nederlandsche Gedenkpenningen, welke sedert 1815 tot 1838 aan 's Rijks Munt te Utrecht zijn geslagen en verkrijgbaar gesteld. Door F.J. van Heeckeren van Brandsenburg, Waradijn bij 's Rijks Munt en Bewaarder van 's Rijks Medaillestempels. Te Utrecht, bij R. Natan. 1838. In 4to. 47 Bl. en XI Platen. f 4-:

Bij de toenemende belangstelling onzer Landgenooten in de beoefening vooral der Nederlandsche Penningkunde en het verzamelen van Medailles, was het eene gelukkige gedachte van den Baron van heeckeren van brandsenburg, om alle de sedert 1815 aan 's Rijks Munt te Utrecht geslagene en algemeen verkrijgbaar gestelde Gedenkpenningen te beschrijven, af te beelden en alzoo in het licht te geven. Hieraan zijn wij het behagelijke werkje verschuldigd, 't welk zich uit- en inwendig zóó goed voordoet, dat wij het een alleraangenaamst lettergeschenk voor alle beminnaars en verzamelaars van Medailles durven noemen. De hier afgebeelde en beschrevene Penningen worden door den Schrijver in vier soorten verdeeld: I. Penningen op vroegere gebeurtenissen betrekkelijk, welke op de oude stempels geslagen zijn, en die zich door eene stoute, krachtige en diepe gravure onderscheiden. Van deze soort zijn er vier; te weten op het overlijden van filips II, (1598, door den beroemden c. blok

{==210==} {>>pagina-aanduiding<<}
uitmuntend gegraveerd) - op het sneuvelen van maarten harpertsz. tromp, (mede fraai) - op het sneuvelen van michiel adriaansz. de ruyter, (uitstekend schoon) - en op balthazar bekker, (vroeger van de grootste zeldzaamheid.) II. Penningen op Nederlandsche gebeurtenissen vóór den opstand der Zuidelijke Provinciën. Van deze soort zijn er hier zeven, onder welke de schoone penning op de zegepraal te Palembang, waarvan de keerzijde door braemt zoo uitstekend fraai bewerkt is. III. Penningen, op gebeurtenissen na den Belgischen opstand geslagen. Van deze soort bestaan er negentien. Onder deze is de zesde, (op den tiendaagschen Veldtogt) door den Heer j.p. schouberg, zeer fraai uitgevoerd. Van No. 14 (op den beroemden kemper) mist men de opgave van den naam des Graveurs. Al de overige zijn van den Heer van der kellen, die zich daarin als een zeer uitmuntend stempelsnijder heeft doen kennen. Waarlijk, ook in dit opzigt heeft Nederland de hulp van vreemden niet noodig! Eindelijk, IV. Penningen op vroegere gebeurtenissen, later geslagen. Slechts twee zijn er van deze soort; te weten de fraaije penning op het overlijden van Prins willem george frederik, door j.p. menger gegraveerd, en de niet minder fraaije van schouberg, op de opening van het groote Noordhollandsche Kanaal in 1824.
Wat de uitvoering der afbeeldingen betreft, Rec. is in de gelegenheid geweest, om verre de meeste met de zilveren medailles zelve te vergelijken, en heeft de afbeeldingen meestal volkomen juist en getrouw en dus wél geflaagd bevonden. Den heerlijken glans van eene nieuwe, uitstekend bewerkte zilveren medaille (b.v. die op bilderdijk!) geheel terug te geven, kan men van gravure of steendruk bijna niet vorderen. Daarom blijft de afbeelding uit den aard der zaak wel steeds beneden het origineel. Rec. heeft geene andere aanmerking op deze afbeeldingen, dan dat hem hier en daar de gelaatstrekken van den Koning min gelukkig teruggegeven schijnen.
De platen (ten getale van elf) zijn alle van de steendrukkerij van j.l. romen te Emmerik. Hoe goed zij ook mogen zijn uitgevoerd, wij betwijfelen, of zulks niet even goed in onze Noordelijke Provinciën zou hebben kunnen geschieden. Aangenamer zou dit zeker, en ook in een werk, aan vaderlandsche herinneringen en vaderlandsche kunstvlijt

{==211==} {>>pagina-aanduiding<<}
gewijd, meer passende geweest zijn. Misschien echter kon het ditmaal niet anders.
Wij bevelen ruimschoots dit fraaije werkje aan. De Schrijver verdient den dank van alle beminnaars en beoefenaars der vaderlandsche Penningkunde voor deze zijne belangrijke en welgeslaagde onderneming.

De Vriend der Armen. Iste Stukje. Te Amsterdam, bij J.D. Sijbrandi. 1838. In gr. 8vo. 144 Bl. f 1-50.

Recensent las met genoegen dit eerste Stukje, zijnde eene vrij gevolgde vertaling van het uitgebreidere werk van den Heer degerando (le Visiteur du Pauvre). Het oorspronkelijke, waarvan wij den vierden druk bezitten, werd, gelijk wij dáár lezen, opgesteld ter beantwoording van de vraag, door de Akademie van Lyon, nu zes jaren geleden, uitgeschreven, luidende: Indiquer les moyens de reconnaitre la véritable indigence, et de rendre l'aumône utile à ceux qui la donnent comme à ceux qui la reçoivent. De tijd ontbrak echter den Schrijver, om meer dan eenige oppervlakkige denkbeelden over dit belangrijk onderwerp te leveren; doch het gunstige onthaal deed hem besluiten, niet alleen meer uitvoerigheid en belangrijkheid aan dezelve te geven, maar hij trachtte ook daardoor zijn werk meer ten algemeenen nutte dienstbaar te maken. Het is dit meer uitvoerige werk, waaruit deze vrij gevolgde vertaling het publiek wordt aangeboden.
Wij vinden de eerste IX Hoofdstukken (deze maken den inhoud van het eerste Stukje uit) aanmerkelijk bekort; doch de ongenoemde Vertaler heeft hierin met kennis van zaken gehandeld, en datgene overgebragt, wat hij meer bijzonder voor Nederland geschikt keurde. Hij is daarin, onzes bedunkens, gelukkig geslaagd; en wat hij levert, kan niet anders dan hoogst nuttig zijn voor hen, die uit Christelijke beginselen werkzaam zijn, of zijn willen, tot nut der armen. Het hoofdzakelijke van elke der oorspronkelijke Afdeelingen wordt in een' vloeijenden, hier en daar sierlijken stijl wedergegeven. Deze Afdeelingen handelen: I. over het oogmerk en de eigenschappen der weldadigheid; II. over de kenmerken der ware en voorgewende armoede; III. over de verdeeling der armen; IV. over de personen, die tot de uitoefening der

{==212==} {>>pagina-aanduiding<<}
pligten van den vriend der armen worden geroepen; V. over de wijze, om de aalmoezen nuttig te maken aan den gever; VI. over de deugden der armen; VII. over de zedelijke verbetering der armen; VIII. over de middelen om het vertrouwen der armen te verkrijgen; IX. over de opvoeding van de kinderen der armen. Deze inhoudsopgave kan genoeg doen blijken, welke belangrijke onderwerpen, hier, ja, wel vlugtig behandeld, maar toch stof tot ernstige overweging, ook ter beoefening in het dagelijksche leven, geven kunnen. Menschenkennis en schrander doorzigt, gepaard aan eene fijne opmerkzaamheid op en een aanhoudend onderzoek naar den toestand en het gedrag der armen, kenmerken dit geschrift, en geven, door gepaste voorbeelden versterkt, de gewigtigste wenken aan allen, die zich zoo wel de natuurlijke als zedelijke gesteldheid der armen wenschen aan te trekken. Voor menige armeninrigting of vereeniging van personen, die, onder welke benamingen ook, belast zijn met de uitdeeling van onderstand in het algemeen of in het bijzonder, zijn hier belangrijke inlichtingen en teregtwijzingen voorhanden; en het is te wenschen, dat dit werkje voor iederen armbezorger een gids zij of worde. Het Hoofdstuk over de zedelijke verbetering der armen, en dat over de opvoeding van de kinderen der armen, is hoogst lezenswaardig, en kan als een leerboek voor Besturen en Onderwijzers van Armenof Zondagsscholen worden aangemerkt. ‘Hoe meer wij,’ zegt de Schrijver bl. 75 en verv. ‘afkeer van de ondeugd en achting voor de deugd hebben, hoe meer wij onze krachten moeten aanwenden, om de overwinning der deugd op de ondeugd te bevorderen. Zal ik eene minder loffelijke daad verrigt hebben, wanneer de maatschappij eenen ongelukkigen te minder, en tenzelfden tijde op een verbeterd, op een braaf lid te meer kan rekenen? Hij, die zich aan de aandoenlijke bezigheid wijdt, om de vriend der armen te zijn, zal
gevoelen, dat de Voorzienigheid, in hare besluiten, hem tot nog edeler werkzaamheden heeft uitverkoren, en hem de gunstige gelegenheid heeft gegeven, om op een verwaarloosd veld de heilzaamste zaden te strooijen van godsvrucht en deugd.’ Men ziet hier, dat het niet alleen de stoffelijke gift of het troostrijke woord is, waarmede men tot den arme komen moet; maar de vriend der armen moet, bij geduld en oplettendheid, het zedelijk levensbeginsel bij misdadige armen, die door onmatig-
{==213==} {>>pagina-aanduiding<<}
heid of luiheld ter prooije van de diepste ellende zijn, steeds en te allen tijde trachten op te wekken. Wij willen uit het Hoofdstuk over de opvoeding van de kinderen der armen, waar de Vertaler, zeer te stade, heeft gedacht aan de in ons Vaderland voorhanden zijnde werkjes, ook die der Maatschappij tot Nut van 't Algemeen, welke dienstbaar kunnen zijn om hierin wél te slagen, niets afschrijven: men leze en oordeele!
Wij vinden dan hier, gelijk in de Voorrede van het oorspronkelijke naar waarheid gezegd wordt, bij het noodzakelijk verband, dat er tusschen algemeene en bijzondere weldadigheid bestaan moet, de edele werkzaamheid van den vriend der armen aangewezen, als zijnde deze het nuttige werktuig voor de eerste en het beste middel ter uitoesening der laatste; ontstaande er alzoo tegenover eene onvolmaakte en nuttelooze weldadigheid, die zich enkel tot geven bepaalt, eene meer ware werk- en waakzame, die meer dan gisten brengt; eene weldadigheid, die zorgt, raadt en aanmoedigt; die, onder het bereik van allen, het krachtigste middel is tot zedelijke verbetering der armen. De Vertaler heeft een hoogst nuttig werk verrigt. Hij vinde lust, om van de nog overig zijnde XII Hoofdstukken het belangrijkste mede te deelen, daar wij onzen Lezeren voorloopig verzekeren kunnen, dat hen niet minder belangrijke zaken wachten. Een aanhangsel door den Vertaler, in navolging van hetgeen op soortgelijke wijze elders is geschied, (zie Mag. voor het Armenwezen, 1818. 3de St. No. 106. en 4de St. bl. 392) over de vestiging eener lurigting tot het verleenen van bijzonderen onderstand, geeft veel stof tot nadenken en handelen, en zoude, onder het beheer eener goede en met de vele behoeften der armen bekende Directie, veel goeds kunnen daarstellen.
Zulke vruchten van den Franschen bodem op onzen grond over te planten, is een verdienstelijk werk. Daar de prijs van dit Stukje zoo laag mogelijk gesteld is, maken wij op papier en druk geene aanmerking.




Taalkundige Handleiding tot de Staten-overzetting des Bijbels, bevattende eene verklaring der verouderde of min verstaanbare woorden en spreekwijzen, in die overzetting voorko-
{==214==} {>>pagina-aanduiding<<}
mende, door A. de Jager. Te Rotterdam, bij T.J. Wijnhoven Hendriksen. 1837. In gr. 8vo. XII en 148 bl. f 1-50.

Na het werk van de Heeren ypey en ackersdijk aan het op den titel genoemde onderwerp, heeft de Heer de jager gemeend, insgelijks zijnen arbeid hieraan te moeten besteden, omdat het eerste ‘op verre na niet alle woorden bevat, die men thans als verouderd moet beschouwen, en de uitleggingen dikwerf - nu en dan vindt men slechts eene vertaling in het Latijn - voor den niet taalkundigen lezer minder geschikt zijn; waarom hij eene meer volledige verzameling van spreekwijzen, kortelijk en op eene eenvoudige en voor elk verstaanbare wijze opgehelderd,’ heeft willen leveren. Aan deze taak heeft hij over 't geheel wél voldaan, de verouderde woorden in alphabetische orde, na bijvoeging van plaatsen, waar zij voorkomen, verklaard, opgehelderd, en derzelver voormalig gebruik door voorbeelden uit andere Schrijvers van dien of vroegeren tijd gestaafd. - Onder het doorloopen viel Refs. oog op het woord eerlick, waarvan de Schrijver zegt: ‘Eerlijk beteekende voorheen, wat men thans heerlijk noemt, welk laatste woord, door voorzetting der h, van het eerste, en niet, volgens het Taalk. Woord., van ons naamwoord heer gekomen is.’ Aan dit een en ander twijfelt Rec. wel zeer: heerlijk is in beteekenis niet hetzelfde als aanzienlijk, waarmede de Schrijver het vervolgens verwisselt, en verschilt in afleiding zoowel als beteekenis van eerlijk, even als het Hoogduitsche herrlich en ehrlich: de beteekenis van aanzienlijk, die eerlijk oudtijds had, is van dezelfde afleiding als het Latijnsche honestus van honor. - Bl. 80 voegt zich de jager bij degenen, die te onvreden verkiezen voor
ontevreden; aan welk laatste echter Rec. meent de voorkeur te moeten geven, daar het hem duidelijk voorkomt zamengesteld te zijn uit on en tevreden, een bijv. n., gevormd van te vrede, en van daar ook tevredenheid, ontevredenheid: dat men anders ook zou moeten zeggen b.v. onteregt, gelijk de jager tegenwerpt, dunkt Rec. niet gelijk te staan, want er is een woord onregt, en te onregt is geen bijv. n., maar eene bijwoordelijke spreekwijze. - Op het woord segenen zegt de Schrijver: ‘Segenen beteekent vloeken, I Kon. XXI:10: Ghy hebt Godt ende den Koninck gesegent; zoo ook job I:5, 11.’ Hierbij zij het Rec. geoorloofd op te merken, dat het taal-
{==215==} {>>pagina-aanduiding<<}
gebruik van het oorspronkelijke deze beteekenis niet medebrengt, maar wel die van vaarwel zeggen, waardoor van der palm dit woord t.a.p. verklaard heeft, en vanwaar het wederom tot verlaten overgebragt wordt.
Voor degenen, die zich nog van de oude Staten-overzetting des Bijbels moeten bedienen, en voor sommige taalminnaars, kan dit werkje van den kundigen de jager van nut zijn; doch wie van de latere verbeterde Vertalingen van van hamelsveld of van der palm gebruik maken kan, zal dit ontberen kunnen, en voor verstandige en nuttige Bijbellezing oneindig meer hebben. Mogt de laatstgenoemde Vertaling ook door klein kerkformaat meer algemeen verkrijgbaar zijn; dit zou het algemeen nuttige gebruik nog veel meer bevorderen: of mogt eens, nog liever, eene geheel nieuwe Vertaling, naar de vorderingen des tijds liberaal berekend, voor algemeen kerkgebruik de plaats der oude vervangen! maar het is hierin, gelijk in meer dingen:

‘Mijn ziel wacht op den morgen, 
Den morgen, ach wanneer?!’ 






Beginselen der Doorzigtkunde, door G.J. 's Gravesande. Vrij vertaald uit het Fransch en met Bijvoegselen vermeerderd door H. van Blanken. Met Platen. Te Zwolle, bij W.E. Buitenweerd. 1837. IV en 87 bl. f 1-25.

Dit werkje is vooral voor diegenen bijzonder nuttig en aanprijzenswaardig, welke onderwijs in het doorzigtkundig teekenen geven; terwijl het ons tot eigene onbestuurde oefening van jongelieden minder geschikt voorkomt, dewijl de grondige kennis der Meetkunde, welke de Schrijver toont te bezitten, over het algemeen bij de beoefenaars der Doorzigtkunde ontbreekt, gelijk zulks in de Voorrede door den Schrijver zelven te regt wordt aangeduid.
Jammer is het, dat de Bijvoegselen niet wat uitvoeriger behandeld zijn, hetwelk aan onderscheidene gedeelten van het werkje grootere duidelijkheid zou bijgezet hebben. Zoo handelt b.v., in het derde Hoofdstuk, § 36 over het vinden der perspectief van een punt, dat in het grondvlak is gelegen, en hierop volgt Fig. 7, eerste manier, Fig. 8, tweede, Fig. 9, derde manier, Fig. 10, vierde manier, enz. zonder dat men

{==216==} {>>pagina-aanduiding<<}
echter vindt aangewezen, welke de beste of de eenvoudigste manier is; hoedanige punten in de Bijvoegselen meer ontwikkeld te zien voor de beoefenaars der wetenschap aangenaam en nuttig had kunnen zijn. Vooral ware zulks noodig geweest omtrent het zevende Hoofdstuk, over de schaduwen handelende, daar tegenwoordig van het schaduwen naar de regels veel werk gemaakt wordt. Wel is waar, dat daarover zeer goede werken bestaan; maar men mist het noodwendigste daarvan hier toch ongaarne, en een uitgebreider Bijvoegsel deswege ware eene wezenlijke verbetering geweest. Van den anderen kant komt het negende Hoofdstuk, over de regels der Doorzigtkunde bij het maken van Zonnewijzers, ons van minder nuttigheid dan het zevende voor, daar toch maar zeer weinige Schilders of beoefenaars der Teekenkunde zich met het vervaardigen van Zonnewijzers zullen bezig houden.
In weerwil dezer aanmerkingen, mogen wij het boekje een goed vertier toewenschen.

Episoden uit het eerste Regeringsjaar van Graaf Willem den Eerste(n). Een oorspronkelijk Verhaal uit den ouden tijd. Te Rotterdam, bij A. Wijnands. 1838. In gr. 8vo. IV en 293 bl. f 3-:

Romans en Romantische Verhalen uit den ouden ridderlijken en krijgshaftigen tijd zamen te stellen, is sedert eenigen tijd ook in Nederland aan de orde van den dag gekomen, en als eene heerschende mode geworden: het heeft de pen van eene menigte Schrijvers en Schrijvertjes vaardig gemaakt, om een op zulke lectuur belust Publiek te bevredigen; maar of de degelijkheid en deugdzaamheid van onze vaderlandsche Letterkunde daarbij veel gewonnen heeft, dit zouden wij niet durven beweren. De Auteurs van deze soort van schriften verzekeren wel doorgaans op den titel, dat hunne verhalen oorspronkelijk zijn; en voor zoo verre dit in dien verstande is, dat dezelve niet vertaald zijn, willen wij hun dit over 't algemeen wel toegeven, zonder hun die oorspronkelijkheid op de goudschaal te gaan nawegen: maar wanneer zij dit woord in dien zin wilden opgevat hebben, dat zij oorspronkelijke, d.i. van anderen onafhankelijke en op zichzelven staande verhalers zijn, geenszins tot het servum pecus imitatorum behoorende, dan zouden wij dit velen niet zoo ruim-
{==217==} {>>pagina-aanduiding<<}
schoots durven toestemmen; en wij zouden welhaast een roman-recept van die soort kunnen schrijven, waarop de algemeene, meest gebruikte ingrediënten, als met eenige kleine veranderingen altijd bruikbaar, met het gewone recipe zouden kunnen aanbevolen worden; maar of er het probatum est naar alle waarheid zoude kunnen onderstaan, dit is eene andere vraag, waarop wij niet gaarne onbepaald ja zouden zeggen. - Doch Rec. zou wel bijna vergeten, dat hij over het bovenstaande boek, zoo hij der Redactie, die het hem ter beoordeeling opgedragen heeft, niet weigerachtig vallen wil, een woord behoort te zeggen: kortelijk dan het volgende!
De ongenoemde en aan Rec. onbekende Schrijver noemt dit zijn werk het eerste, dat, buiten eenige kleinere stukjes in het Alg. Letterl. Maandschrift, in die uitgebreidheid het licht ziet. Hij geeft er den onbepaalden titel aan van Episoden enz., waardoor men dus geen eenheid in het verhaal behoeft te verwachten, want Episoden zijn (zoo als men weet of kan weten) tusschengebeurtenissen in eene grootere historie, die met dezelve niet noodzakelijk zamenhangen; en wanneer men nu daaruit een geheel werk zamenstelt, dan kan het een bont en los zamenweefsel van allerlei worden. De Schrijver zelf schijnt dit dan ook gevoeld te hebben; want hij zegt, bl. 128: ‘Ons verhaal heeft, zonder dat wij het wilden,’ (?) ‘door de gedurige verandering van tooneel, en de menigte personen, die wij moesten’ (?) ‘opvoeren, wel wat van een vliegend drama gekregen, en veel van het belangrijke en (daarom ook) het boeijende verloren, dat een ervaren hand aan ons onderwerp had kunnen geven.’ En ofschoon Rec. nu het onverschillige: ‘Dan dit zij zoo!’ dat de Schrijver er op laat volgen, niet onbepaald veranderen wil in: ‘Ja, dit is zoo!’ wenscht hij nogtans, dat het noch bij dezen noch bij andere Schrijvers navolging vinden zal, opdat wij niet ten laatste overladen worden met allerlei vliegende drama's, die den lezer op eene hoogte willen voeren, waarheen hij dezelve niet volgen kan, of waaruit hij in den afgrond van wansmaak en wanzedelijkheid nederstort. - Er is intusschen in het voorhanden zijnde verhaal toch eene zekere gebeurtenis, die eindelijk wel het meest uitkomt; en dit is de overwinning der partij van Graaf willem, broeder des overleden' Graafs dirk VII, op die van de Gravin ada, eenige wettige afstammeling des laatstgenoemden. Of de Schrijver gelijk hebbe, met de

{==218==} {>>pagina-aanduiding<<}
meening te volgen, dat het regt aan de zijde van willem was, wil Rec. nu aan zijne plaats laten; maar in allen gevalle is deze gebeurtenis toch zoo wat de hoofdzaak in dit verhaal, met welke de overige door zwakker of sterker draden meer of min zamenhangen, en in dit opzigt schijnt de naam van Episoden minder gelukkig gekozen, ja minder noodig geweest te zijn, indien de genoemde partijstrijd tusschen willem en ada nog meer op den voorgrond geplaatst en meer bearbeid ware geworden. - De verdere in dit verhaal bevatte Episoden wil Rec. hier niet vermelden, om dengenen, die het lezen wil, het vermaak der nieuwheid niet te benemen. Hij wil er alleen nog bijvoegen, dat de Schrijver zich door zekere levendigheid van stijl en beschrijving aanbeveelt, die evenwel hier en daar eenige besnoeijing, en de waarschuwing, om niet te zeer in zekere loci communes te vervallen, wel noodig heeft. - Bijzonder nuttige zedelijke strekking, maar ook iets, dat bijzonder schade doen zal, heeft Rec. er niet in aangetroffen.

Verhalen uit de vroegste Eeuwen des Christendoms. Door Horace Smith, Esq. Naar het Engelsch. Te Amsterdam, bij J.C. van Kesteren. 1838. In gr. 8vo. 304 Bl. f 2-75.

De oneindige voortreffelijkheid des Christelijken geloofs boven de koude Heidensche wijsbegeerte; de zegepraal van hetzelve over vervolging, beschimping, gevangenis en moordschavot; de zachte deugden des Evangelies, heerlijk uitblinkende boven die zedeloosheid, die de zuster was der zoo hoog geroemde beschaafdheid tijdens de bekendwording des Christendoms; tafereelen van huwelijkstrouw, onbezweken moed en volharding onder onmenschelijke pogingen tot afval, - dit alles, en nog meer, stelden wij ons voor, in deze Verhalen te zullen aantreffen. En wij meenden, dat de titel tot die verwachting aanleiding gaf. Wij hebben echter na de lezing bemerkt, dat de bijvoeging: uit de vroegste Eeuwen des Christendoms, ten aanzien van het eerste der twee hier voorkomende Verhalen, niets meer beteekent, dan de bepaling van den tijd, waarin de geschiedenis verplaatsen moet. Hier toch zijn de hoofdpersonen geene Christenen, maar Joden (Christenen komen er volstrekt niet in voor); de belegering van Jeruzalem door titus en de verwoesting

{==219==} {>>pagina-aanduiding<<}
van Pompeji door de uitbarsting van den Vesuvius zijn de geschiedkundige daadzaken, waaraan zich eene vrij avontuurlijke geschiedenis vastknoopt. Het tweede Verhaal is uit de Christelijke oudheid ontleend, schoon de bladzijde der kerkelijke Geschiedenis niet zeer gelukkig gekozen is. Althans wij hadden liever iets anders tot grondslag genomen gezien, dan de hevige twisten met de Arianen en het Concilie van Nicea. De geschiedenis is overigens onderhoudend geschreven, schoon het hier evenmin, als in No. 1, hapert aan onwaarschijnlijkheden. Homousios, hier gedurig voorkomende, moet homoöusios zijn.
Kortom, op zichzelve zijn deze twee Verhalen juist niet verwerpelijk; maar ze als Verhalen uit de vroegste Eeuwen des Christendoms aan te kondigen, is eene verkeerdheid, ten gevolge waarvan hij, die het werkje dezen titel gaf, het aan zijne handelwijze te wijten heeft, wanneer het boek tegenvalt, aangezien zulks alleen op het tweede, en dan nog slechts ten deele, toepasselijk is.




Hieronimus Jamaar. Blijspel, in één Bedrijf, door den Schrijver van de Neven. Met een Muzijkplaatje. 's Gravenhage, bij W.P. van Stockum. 1838. In kl. 8vo. VII en 82 bl. f :-70.

Wat Rec. vroeger bij het schrijven zijner aankondiging van de Neven als zijne hoop en verwachting te kennen gaf, is gebeurd; de Dichter heeft zich door de gunstige ontvangst zijner eerste proeve opgewekt gevoeld, om nogmaals handen aan het werk te slaan. Rec. wil intusschen gaarne erkennen, dat hij bij het lezen van den titel van dit Blijspel in de nieuwspapieren zich teleurgesteld gevoelde. Die beteekenende namen als titels behaagden hem nooit, en schijnen hem nog een overblijfsel toe van vroegeren wansmaak. Het verwondert hem, dat de Heer van den bergh (immers de Dichter is thans algemeen genoeg bekend) tot zulk eenen naam zijne toevlugt heeft genomen, en acht het eene ongelukkige keuze, dat twee personen in dit Blijspel aldus naar hunne karakters zijn genoemd, hieronimus jamaar en jan cordaat. De vraag zou daarenboven nog zijn, of de eerste naam het bedoelde karakter wel eigenlijk uitdrukt, en

{==220==} {>>pagina-aanduiding<<}
in allen gevalle behoorde de klemtoon anders te vallen, dan hier geschiedt; het moest zijn jāmaar en niet jamāar.
Doch Rec. wil hopen, dat men zich niet, gelijk hem dit hier en daar inderdaad is voorgekomen, door vooroordeel tegen den titel zal laten weêrhouden, om dit Blijspel in één bedrijf te lezen. De Dichter heeft in dit stukje een nieuw bewijs geleverd, hoe veel geschiktheid hij voor het door hem gekozene genre bezit. Wanneer men de beide stukken vergelijkt, die wij thans van hem bezitten, zoo gelooft Rec., dat in enkele opzigten het laatste boven het eerste vooruit heeft. Hem dunkt, dat de versisicatie van hieronimus jamaar gemakkelijker en losser is, dan die van de Neven, waarvan reeds dadelijk het eerste tooneel eene gelukkige proeve mag worden genoemd. Wij vinden hier ook niet, wat in navolging van vroegeren wordt gedaan, tweespraken, waarbij de sprekers elkander regel voor regel afwisselen; iets, hetgeen eene onloochenbare stijsheid veroorzaakt, en bij ons, waar de taal voor het Blijspel nog weinig gevormd is, bijzonder moet worden vermeden. Ook dit meenen wij te moeten prijzen, dat de Dichter niet van zijn doel is afgedwaald, en niet, zoo als in een enkel tooneel van de Neven gebeurt, den lachlust der aanschouwers door aan het eigenlijke stuk vreemde bijzaken heeft zoeken op te wekken.
Met regt noemt de Heer van den bergh zijn stakje eene comédie de caractère, en Rec. geloost, dat hij goed gedaan heeft met geene eigenlijke intrigue daarin te brengen, maar eenvoudig, bij wijze van tableau, het karakter van jamaar te teekenen. Men loopt bij eene andere behandeling ligt gevaar, om, gelijk wij dit zelfs in verscheidene stukken van molière zien, eene menigte van kleine intrigues op elkander te stapelen, die, ja, wel niet geheel buiten verband met elkander staan, maar die toch als 't ware telkens weder een nieuw Blijspel in het Blijspel beginnen. Had dit vermeden kunnen worden, het karakter van jamaar was zeer geschikt, om nog verder uitgewerkt te worden.
Maar wanneer wij nu het stukje nemen zoo als het daar is, dan erkent Rec. gaarne, dat er veel, zeer veel goeds en aardigs in wordt gevonden, en dat hieronimus jamaar en zijn tegenhanger jan cordaat siksch geteekend zijn. Vreemd intusschen kwam het hem voor, in de Voorrede althans eenigzins argwaan als een karaktertrek van den eersten

{==221==} {>>pagina-aanduiding<<}
te zien opgeven. Het stuk had de Weifelaar kunnen heeten. Weiselen, besluiteloos zijn, dat is het kenmerkende van jamaar; doch dit is geheel iets anders, dan argwaan. Als hij naar de dingen langzaam en traag onderzoekt, het is niet zoo zeer achterdocht, als wel besluiteloosheid, die zich niet bepalen kan, en hare zwakheid nu zoekt te verbergen onder een voorkomen van voorzigtigheid. Het is geen achterdocht, als hij veertien dagen laat verloopen, zonder eene aanzienlijke som uit een wankelstaand kantoor te ligten; en die enkele trekken, die naar argwaan zweemen, zou Rec. zeggen, dat juist misplaatst zijn. Weiselen, besluiteloosheid, dat is zijn doorgaande karakter, en daarbij had de Dichter het moeten laten blijven; daaruit laat zich alles verklaren, wat zijne handelingen aangaat; maar wat de Dichter ten aanzien van zijn oordeel over anderen zegt, dat ontaardt zeker in argwaan, maar is ook juist daarom, naar het gevoel van Rec., minder in overeenstemming met het karakter van jamaar. Met eene kleine wijziging ware deze strijdigheid weg te nemen geweest. Het besluitelooze van zijn karakter is anders uitstekend volgehouden.
Eene andere aanmerking van Rec. betreft elise, het meisje, waarom jamaar en cordaat beide uitgaan, en dat natuurlijk door den laatsten wordt gewonnen. In tegenstelling van de bejaarde nicht van den Dichter, die, volgens het Voorberigt, zich aan de kinderachtige onnoozelheid van het meisje ergerde, als zij met hare moeder over het aanzoek van cordaat spreekt, acht Rec. dat tooneel uitstekend gelukt. Maar de rol, die elise later speelt in de ontmoeting met jamaar, beviel hem veel minder. Het doel is blijkbaar, om diens karakter door eenige trekken te doen uitkomen, en wat hij zegt, is dan ook regt goed; maar wat elise zegt, voegt minder in den mond van het jonge meisje. Zij wordt daar te destig, te zedeprekend, te vrij en te wijs voor haar karakter en jaren, en de Dichter had hare taal een' geschikter' persoon in den mond moeten leggen.
Veel schijnt de Heer van den bergh overigens te houden van blikken, die voor de eeuwigheid beslissen. En in de Neven en in dit stukje is er weinig noodig, om de liefde bij zijne personen in laaije vlammen te ontsteken. Jan cordaat en elise haasten zich wel wat heel veel, en met

{==222==} {>>pagina-aanduiding<<}
eene kleine wending was dit natuurlijker en meer met onze zeden en ons karakter overeenstemmende te maken geweest.
Rec. loopt, ondanks deze aanmerkingen, nog al hoog met dit stukje, en verheugt zich, dat de Heer van den bergh op den ingeslagen' weg is voortgegaan. Hij heeft vrijmoedig gezegd, wat hij meende te moeten aanmerken, omdat uit de Voorrede blijkt, dat de Dichter gaarne vrijmoedige beoordeelingen wil ontvangen. Rec. geeft dan ook zijne bedenkingen den Schrijver ter toetsing, en hoopt hartelijk, hem in het vervolg nog weder als Blijspeldichter te zullen ontmoeten.

Vlaggejonker Easy. Naar het Engelsch van Kapt. Marryat. II Deelen. Te Deventer, bij M. Ballot. 1838. In gr. 8vo. Te zamen 682 bl. f 6-60.

Kapitein marryat is, door zijne geestige Romans, ook bij ons publiek, vooral door zijnen pieter simpel en jacob eerlijk, genoeg bekend geworden, om ook aan zijnen Vlaggejonker eene gunstige ontvangst te verzekeren. Het hoofddenkbeeld, dat de Schrijver zich bij dezen Roman ter bewerking heeft voorgesteld, is gelukkig gekozen. Easy is de zoon van eenen rijken Engelschman, die zich verbeeldde een wijsgeer te zijn, en als zoodanig besloten had, de regten van den mensch, gelijkheid enz. te prediken. Zijn zoon wordt door hem reeds vroegtijdig in deze geheimenissen ingewijd, en, nadat hij door allerlei onaangename ontmoetingen geleerd heeft, dat die gelijkheid op het vaste land niet te vinden is, gaat hij haar zoeken op zee en wel in 's Konings zeedienst. Langzamerhand wordt hij daar van zijne dwaasheden genezen en groeit tot een knap en verstandig man op. Maar rijk is zijn zeeleven aan avonturen, onwaarschijnlijk dikwijls en vreemd, maar wier verhaal den lezer toch boeit en meermalen de lever hartig doet schudden. De Vlaggejonker staat wel in rijkdom van karakterschildering beneden simpel en eerlijk, maar met dat al is het een amusant boek, dat door de vrienden eener geestige lectuur niet onvoldaan zal worden ter zijde gelegd. De vertaling schijnt in goede handen gevallen, en werke mede, om een goed debiet te verschaffen!


{==223==} {>>pagina-aanduiding<<}

Sijbrand Westbroek, of het hoekje van den haard van een' Hollander. Een Amerikaansche Roman, uit het Engelsch van J.K. Paulding. II Deelen. Te Arnhem, bij C.A. Thieme. 1838. In gr. 8vo. Te zamen 438 bl. f 4-:

Bij het belang, hetwelk de afstammelingen der wakkere Hollandsche of Nederlandsche kolonisten, die vóór twee eeuwen een gedeelte van Noord-Amerika bevolkten, nog bij voortduring blijven stellen in hunne afkomst, zoodat daar zelfs onze vaderlandsche taal en zeden nog niet verdrongen zijn, verdient een verhaal, hetwelk ten doel heeft, de zeden, gewoonten en levenswijze van deze Nederlandsche Amerikanen te schilderen, voorzeker de opmerkzaamheid van onze landgenooten. De tijd, waarin de geschiedenis, in dezen Roman verhaald, voorondersteld wordt voorgevallen te zijn, is, wel is waar, die, gedurende welke, lang vóór de vestiging van het Gemeenebest der Vereenigde Staten, Engeland in de Canadasche oorlogen te strijden had tegen de mededinging van Frankrijk. Maar het is bekend, dat nog tegenwoordig de oevers van den Hudson en de stad Albany vele kenmerkende blijken opleveren van den Nederlandschen oorsprong van derzelver bewoners, en dat dus hetgeen in dit verhaal geschilderd wordt in vele opzigten ook thans nog van toepassing is. Het karakter van den held des verhaals, die, van moederszijde van Hollandsche afkomst en door eene Hollandsche samilie opgevoed zijnde, bij het gemis van vele in gewone omstandigheden schitterende gaven, daarentegen in meer gewigtige omstandigheden een uitmuntend gezond verstand, bedaardheid en tegenwoordigheid van geest, gepaard met moed en standvastigheid, en vooral eene onwankelbare braafheid en getrouwheid, aan den dag legt, moet gewis bij de lezing belang inboezemen. Ook ontbreekt het in dit werk niet aan het eigenaardige der Amerikaansche Romans, zoo als schilderachtige beschrijvingen van plaatsen en natuurtooneelen, tasereelen en avonturen uit het leven der
wilden en woestijnbewoners. De Roman houdt de begeerte, om den asloop te leeren kennen, tot het einde toe op eene aangename wijze levendig. Daar wij bij dit alles kunnen voegen, dat paulding's zucht voor zedelijkheid den roem verdient, hem deswege door bevoegde beoordeelaars gege-
{==224==} {>>pagina-aanduiding<<}
ven, zoo aarzelen wij niet, aan dezen Roman en aan den welgeslaagden arbeid van den Vertaler eene gunstige ontvangst toe te wenschen.

Maria van Egmond. Een Verhaal uit den ouden tijd. Te Amsterdam, bij J.C. van Kesteren. 1838. In gr. 8vo. X, 286 bl. f 2-50.

Als men het getal Romanlezers afmeet naar dat der Roman-schrijvers, moet het eerste niet alleen legio zijn, maar gedurig vermeerderen. Er zijn dan ook twee hoofdsoorten van Romanlezers. De eerste, in tal misschien de kleinste, in waarde stellig de voornaamste, leest minder om den asloop der geschiedenis te weten, meer om de kunst van den Schrijver te bespieden, den aanleg van zijn werk op te merken, de ontwikkeling der verschillende karakters in verschillende situatiën na te gaan, te beoordeelen, in hoeverre het den Schrijver zij gelukt, zijne lezers in zijn verhaal te verplaatsen, of zijne beschrijvingen wèl geplaatst zijn, of zijn stijl zich naar het onderwerp afwisselt, en wat dies meer zij. De andere - eigenlijk gezegd hebben zij, die er toe behooren, geen denkbeeld van een' Roman. Maar ook voor dezulken, aan wie een Roos van Dekama, een Jood, een Ines de Castro en dergelijke niet besteed zijn, is kost genoeg voorhanden. Het onderhavige boeksken is er een bewijs te meer voor. Een arm Romannetje inderdaad, arm in alle opzigten, behalve in zonden tegen de kunst. Vinding is er niets in. Brederode, om dit ééne slechts te noemen, komt als een Deus ex machina te voorschijn. Reeds het gansche eerste Hoofdstuk is eene episode. De Schrijver schijnt vermaak te vinden in het schetsen van ijselijkheden, schoon hij bladz. 198 zegt: ‘De smaak voor alles, wat onmenschelijk en schrikverwekkend is, heeft bij het lezend publiek, ook in ons Vaderland, misschien reeds te veel veld gewonnen; en ik - gaarne laat ik der waarheid regt wedervaren - ik zelf leverde in deze losse bladen reeds meer Rembrandsche nachtstukken, dan een nog onbedorven hart konden aangenaam zijn.’ Waarom ze dan in 't licht gezonden? Is het toch niet een
ellendig gebrek, niets, wat er eenmaal staat, te kunnen uitschrappen, ook al vervalt men daardoor tot de grootste inconsequentie?

{==225==} {>>pagina-aanduiding<<}

Even als bij den vreeselijken sue, moeten halve regels schrapjes of stippen de gedachten nog wat meer bij gruwelijke tooneelen doen verwijlen. Slechts één voorbeeld. Bladz. 202: ‘De man, in het martelen ervaren, knikte toestemmend. - - - - - - - Hij legde de duimschroef aan.’ Die - - - - behagen onzen Schrijver zeer. Hij vult er soms gansche regels mede, bladz. 27, 122, 164, 229, 236, 271 enz. enz.
De zeden van den tijd - het costuum - zijn voortreffelijk in acht genomen! Over nestige kleinigheden, als Wel Edele Heer en UwelEdele, (bladz. 27, 95) en kaartspelen, in de dertiende eeuw (!) stapt een man van echt genie heen. Dat is te gering.
Maar het boekje is immers rijk aan zedelijke aanmerkingen en uitweidingen? 't Is waar; maar ook, dat zij of stekelig, of onwaar, of beide zijn. Men zie bladz. 78, 169. En de uitweiding over vriendschap en liefde? Deze mag op zichzelve niet verwerpelijk zijn; trouwens de denkbeelden zijn, zoo als ook de Schrijver zegt, van frans hemsterhuis, den Hollandschen plato; maar hier is zij kwalijk op hare plaats.
Aan pronkerij ontbreekt het niet. Beschrijvingen van eenen avond - de maan niet te vergeten - geen gebrek. Zelfs moet bladz. 86 aanhaling geschieden van geschriften van Prof. schröder van der kolk en meylink over het dierlijk Magnetismus. Tot de moderne pronkerij rekenen wij ten deele de motto's boven de Hoofdstukken. Ware het dan maar goed! Doch evenmin als de woorden:

Een verhaal uit d'ouden tijd, 
Dat ik u wil toevertrouwen, enz. 

van bilderdijk zijn (Inleiding), evenmin zijn de regels:

Daar reikt van den hemel weldadig een hand, enz. 

(Hoosdst. 13) van tollens. Het eerste staat in de Romancen enz., door tollens vertaald; de Boetelinge begint er mede. En het laatste is op bladz. 44 der Gedichten van nierstrasz te vinden. Over het geheel is het boeksken met centones uit vaderlandsche Dichters opgeschikt.
Bladz. 69 staat: ‘De bloedzuiger trekt bedorven bloed uit een gezond ligchaam.’ Mis. De bloedzuigers nemen

{==226==} {>>pagina-aanduiding<<}
het bloed, even als wij dit Romannetje - zoo als het is, goed en kwaad zamen.
De Schrijver heeft, blijkens bladz. 60, walter scott gelezen, maar bedroefd weinig van hem geleerd.

Nieuwe sentimentele Reizen. Uit het Hoogduitsch van L. Rellstab. IIIde of laatste Deel. Te Zaltbommel, bij J. Noman en Zoon. 1838. In gr. 8vo. 205 Bl. f 2-40.

Bij het verslag, in No. I van dezen jaargang, van de twee eerste Deelen van dit werk door ons gegeven, hebben wij, bij de aankondiging van dit laatste Deel, weinig te voegen. Wij verlieten den reiziger op zijne terugvaart naar Hamburg, van waar hij zijnen togt naar het Hartzgebergte aanvaardt. Als een tegenhanger van het reeds beschrevene salon, worden de lezers hier onthaald op eene beschrijving, hoe de matrozen van verschillenden landaard zich te Hamburg vermaken. Tot besluit treedt zijnen helsche Majesteit wederom als spiritus familiaris van den Schrijver op, die te Leipzig van zijne reize uitrust, en het van het debiet, hetwelk zijn reisverhaal in het oorspronkelijke ten deel valt, zal laten afhangen, of hij in een volgend jaar weder sentimentele Reizen schrijven zal. In hoever het voor ons lezend publiek al dan niet te wenschen zij, dat ook wij, door de voortzetting van den arbeid des Vertalers, in deze eventuéle voortzetting zullen deelen, kunnen onze lezers zelve beoordeelen door de herinnering van ons vorig verslag, en daarin aangevoerde proeve van den in het werk heerschenden geest.




Rietscheutgalmen. Te Winschoten, bij J. Huisingh. 1838. In kl. 8vo. 96 Bl. f 1-:

Eene vreemde verzameling van dichtstukjes! Hier en daar goeds, veel goeds, en dan weder de zotste onzin en smakeloosheid. Tot deze laatste behoort ook de gekke titel. Was is een galm van een' rietscheut? Als men meent, dat het vormen van zulke woorden smaak of kunst verraadt, bedriegt men zich. Den grooten meester vergeest men eene zonderlingheid; de laffe naäpers, die zijne talenten missen, wekken medelijden. Maar hoedanig is nu de inhoud? Rec. kon

{==227==} {>>pagina-aanduiding<<}
zich bij het lezen ter naauwernood begrijpen, dat men hier het werk van éénen en denzelfden persoon zoude hebben, zoo groot is het verschil in de waarde der onderscheidene stukken, en hem kwam van tijd tot tijd zeker Dichterlijk Mengelwerk voor den geest, een paar jaren geleden te Groningen in het licht verschenen. Zouden deze Rietscheutgalmen ook eenen dergelijken oorsprong hebben? Er zijn in dit bundeltje onder de Erotische stukjes eenige, die waarlijk zich onderscheiden. Het is jammer, dat de Dichter te kwistig is met schitterende woorden, en daardoor dikwijls de eenvoudigheid, dat kenmerk van het waarachtige schoone, mist. Hij heeft veel aanleg; maar het is te hopen, dat hij niet in ijdele galmen en zinledige woorden poëzij ga zoeken. Andere stukken zijn er weder, die al zeer dwaas zijn, b.v. een aan byron, waarvan dit couplet als proeve moge staan:

Of wellicht sterven? aan den boei ontheven 
Der aardsche slavernij, die slechts verdriet 
En kwelling aan 't verkwijnend harte biedt. 
Dat sterven - meerder waard, dan eeuwig leven. 
Maar 'k leef - en leefde ik, byron, zoo als gij - 
De wereld haat me - ik kan de wereld haten. 
Verlaat mij ieder - ik kan elk verlaten. 
Slechts sta uw geest, o byron, steeds me op zij! 

Dat zal wel niet veel anders wezen, dan klingklang. Eene fraaije moraal levert het stuk, kain getiteld! De broedermoorder wordt daar voorgesteld in zijne wanhoop; en een knap man, die daarin alles verstaat, b.v.:

Uw droom vlugt niet! Geen grijnslach zal verzoenen, 
Wat u den boezem breekt. 
Geen knods verdrijst den beet der schorpioenen, 
Den giftvlijm, dien gij kweekt. 

Niets kan hem van dat alles bevrijden. Maar ziet, daar komt naëma; en ziet nu eens, hoe gemakkelijk broedermoord verzoend en geboet kan worden naar des Dichters denkbeeld:

Ook kain staart haar aan, met d'ernst in de oogen: 
Hij voelt zijn wang met purper overtogen; 
Zijn hart ontwaakt, door zachte drift bewogen: 
Zijn wanhoop is gevloôn! 

{==228==} {>>pagina-aanduiding<<}

Een blik der maagd daalde in zijn boezem neder 
Als milde lentegloed. 
Dra keert de rust in 't kwijnend harte weder, 
En kalmer vloeit het bloed. 
En kain juicht, aan 't hart der bruid gezonken, 
Door 't blanke ijvoor des malschen arms omklonken, 
Met weenend oog, van hooge liefde dronken: 
‘Mijn bloedschuld is geboet!’ 

Eene zonderlinge boete! Maar het papier is geduldig, en het publiek ook, indien het dergelijke zotheden als poëzij wil aannemen. Zij zijn in dezen bundel meer te vinden; en als de Dichter van zijnen Levenswalg zingt, dan krijgt leder verstandige en weldenkende een walg van dergelijke ondankbare, smakelooze en onbetamelijke uitboezemingen.






Het zilveren landelijk Feest, of Oranje boven, den 17den November 1813, en de blijde aankomst van Z.K.H. den Heere Prince van Oranje en Nassau, thans Nederlands geliefden Koning, te Scheveningen, den 30sten daaraanvolgende. Door M. Baak.

Alwat wij hier kunnen lezen, is door baak zelv', als oog- en oorgetuige, beschreven. Van alles nu, wat Vaderland en Koning geldt, het goede te zien en te hooren, verheugt iederen Vaderlander; maar het zóó beschreven te zien, als hier, kan ons volstrekt niet smaken. Had de maker, vóór de uitgave van het stukje, indien hem bijzondere redenen hierin niet verhinderden, zijn handschrift eens aan een' onzer Dichters, b.v. aan zijnen dorpgenoot, den verdienstelijken gebel, ter beoordeeling gegeven, de uitgave van dit vers, zoo ver beneden de waarde en belangrijkheid van het onderwerp, ware hem voorzeker afgeraden. Nu bewandelt baak zijn eigen pad; geen wonder dus, (want de man heeft geen het minste denkbeeld zelfs van het werktuigelijke der Poëzij) dat wij stooten op regels als deze; en men moge gerust de versificatie van het geheel naar dezelve beoordeelen:

Blijft 
{== afbeelding 	==} {>>afbeelding<<}
    
, hoogendorp volharden, verbeidt 
Oranje, staart op God. 


{==229==} {>>pagina-aanduiding<<}

En verder:

Ziet de schepen - 
Nad'ren met hun volk aan strand, 
Ieder juicht, en klapt in d'hand. 

De man meent het goed. In een der coupletten zegt hij: 'k Zing ook nog 't Wilhelmuslied. Wel nu, vriend baak! doe het nog lang, zoo wij maar geen liederen van u moeten lezen. En terwijl wij u dank betuigen voor uwen hartelijken wensch, voor uwe naauwkeurige mededeeling en vaderlandsche opwekking aan het slot:

Waarde Land- en Stadgenooten! leeft erkentlijk wel te vreên. 
Wat ik schetste, is in slagtmaand vijf en twintig jaar geleên. 
Komt, dat wij de Algoedheid looven, 
Zingt, herhaalt 't Oranje boven. 

zoo verzekeren wij u, dat wij, als regtgeaarde Vaderlanders, het eene steeds met eerbiedige dankbaarheid en het andere met opgeruimde borst doen zullen. Overigens hadden wij uwe rijmen wel kunnen missen.




Aan den Recensent van: De Dood van Willem den I.

(Vervolg en slot van bl. 188.)

En hier lette men op den tijd, die ons door het Treurspel vertegenwoordigd wordt! Dezelve was hoogst eenvoudig, ook in het gebruiken van woorden en spreekmanieren, en stond, uit een letterkundig oogpunt beschouwd, verre beneden de beschaving en den fijneren smaak van onze dagen. Wil men beweren, dat wij de Delvenaren hebben doen keuvelen - dát keuvelen was eigen aan den tijd van willem I. In later tijd, zelfs bij de herleving der vaderlandsche Dichten Letterkunde, in de eerste helft der 17de Eeuw, konden de meerbeschaasden, in de zaken des gewonen levens, het eenvoudige van den voortijd nog niet geheel vaarwel zeggen, getuige de Brieven van hooft, die kernvolle Schrijver der Nederlandsche Historie! Dát eenvoudige - en waarom het woord verzwegen? - dát goedhartig-keuvelende droeg de kleur des tijds: Delvenaren uit de 19de Eeuw zouden wij anders hebben doen spreken.

{==230==} {>>pagina-aanduiding<<}

Maar waarom burgers gekozen? en wel burgers in een Treurspel? Het antwoord is gereed:
Willem I moest, door het geheele stuk, de spil zijn, die alles in werking bragt; maar daartoe moest men den Vorst, van den kant zijner uitmuntende hoedanigheden en beminnenswaardige deugden, leeren kennen. Als handelend persoon kon hij evenwel hiertoe slechts voor een deel bijdragen; en zij, die hem het naast omringen, Gade, Zuster, Zoon en Vriend, kunnen dit slechts tot op zekere hoogte, en naar mate van het standpunt, waarop zij staan. Het ontbrekende - alwat willem I voor den landzaat was, is en zijn wil - wie kunnen dit beter in 't licht stellen, dan eenvoudige burgers, overigens, en naar mate de druk des tijds zwaarder weegt, doorgaans overhellende, om de handelingen ook van den besten Vorst te misduiden en af te keuren? Dat willem I de Vader des Vaderlands, de poplicola des Volks was, dit kon geene louise de coligny, geen barneveld, dát moesten de burgers verkondigen; en deden zij dat ook in de taal der 16de Eeuw, onopgesmukt en eenvoudig, ja zelfs keuvelende, dit schonk aan hunne getuigenis het merk der oud-Nederlandsche openhartigheid en waarheidsliefde. Als bijkomend middel, om den Vorst met het volk in verband te brengen, en, naar aanleiding daarvan, de kennis van zijn edel karakter meer te doen uitkomen, beschouwe men het tooneel, waar oranje, van 's Hage terugkeerende, de Delvenaren minzaam, moedgevend en godvruchtig tevens toespreekt! Men beschouwe die verschijning en toespraak alzoo geenszins als doel, maar als middel, waardoor, bij die burgers, gevoelens worden gewekt en gesprekken uitgelokt, die de belangstelling in den vereerden en geliefden Vorst moeten verhoogen! Het
gezang der burgers en het lied der soldaten behooren tot de attributen der romantische School. De vrolijke kleur, die deze handelingen in contrast brengt met het tragische des onderwerps, moet, bij den toeschouwer, onwillekeurig het treurig denkbeeld doen rijzen: ‘Hoe spoedig zal al die vreugde in droefheid verkeeren!’
Tot de romantische bestanddeelen van het stuk behoort mede de tooneelverandering, waarbij gerards de bewuste alleenspraak houdt. Wij verwijzen hierbij tot hetgeen desaangaande, en omtrent den moorder, over het geheel, in het Voorberigt is in 't midden gebragt. De geopperde be-
{==231==} {>>pagina-aanduiding<<}
denking tegen die tooneelveranderingen geldt het genre, en is alzoo van toepassing op alle stukken, waarin die veranderingen kunnen aangewezen worden.
Met opzigt tot de intrigue van het stuk hadden wij zelf meerdere in- en verwikkelingen gewenscht; dan het moeijelijke, om daarin naar eisch te slagen, zonder verkrachting van de waarheid der geschiedenis, even belangrijk als noodlottig, en daarenboven zoo algemeen bekend, heeft ons bewogen, om aan de eenvoudigheid der waarheid, in de voorstelling, de voorkeuze te geven. Van haren en diens voorganger, met gelijke zwarigheden te worstelen hebbende, poogden dit te ontgaan, door aan gerards een' Spaanschgezinden verleider en aanhitser tot de gruweldaad ter zijde te stellen; dan wij hadden, hunnen voorgang volgende, het bekende geleverd, en ons daarbij in nieuwe en zeer groote zwarigheden gewikkeld, ontleend uit de gesteldheid en den geest van onzen leeftijd en de verandering van begrippen. Wij willen onze meening in dezen rondborstig ontvouwen.
Gerards met eenen Spaanschen verleider, binnen de muren van Delft, verbindende, hadden wij, eerstelijk, tegen de waarheid der historie gezondigd; maar ten andere hadden wij die beiden, als handelende personen, veel meer op den voorgrond moeten plaatsen, dan thans met den verachtelijken moorder het geval behoesde te zijn. Wij hadden dan tevens (immers ons bleef geene andere keus) de vervolgzucht, onverdraagzaamheid en Godsdiensthaat, in al derzelver naaktheid en afschuwelijkheid, en gelijk zij zich, in dien rampvollen tijd, bij de geestelijken en leeken der Roomsche Kerk vertoonden, ten tooneele moeten voeren. De Heer scribe moge, in les Huguenots, dien geest der verschrikking, in Frankrijk, zijnen Landgenooten te aanschouwen geven; de Fransche ligthartigheid en godsdienstige onverschilligheid ergeren zich niet aan de gruwelen van den St. Bartelsnacht! Maar geheel anders is het in Nederland, waar de Grondwet zelve de godsdienstige verdraagzaamheid krachtig verkondigt, en Roomsch en Onroomsch, als burgers, één zijn voor het eerbiedwaardig Hoofd van den Staat.
De taal van eene louise de coligny, harer waardig, niemand kwetsende, en alleen over gebeurde zaken handelende, bragt ons reeds digt genoeg bij de noodlottige kampplaats van Godsdiensthaat en vervolging - waarbij de snoode gerards ons dwong, voor eenige oogenblikken, te toeven. En nu zouden wij, nog daarenboven, in iederen volzin, door

{==232==} {>>pagina-aanduiding<<}
een' sluwen verleider gebezigd, om den onverlaat in zijn opzet te stijven, en, waar hij wankelen mogt, te sterken, eene leer hebben moeten verkondigen, die, helaas! in die dagen van verdeeldheid, tot oneer van de menschheid en van het zoogenaamde Christendom der 16de Eeuw, gepredikt werd; maar die gewis alle weldenkenden, bij Roomsch en Onroomsch, zouden wenschen te wisschen uit de gedenkschriften van eenen tijd, die, Gode zij dank! door dagen van onderlinge verdraagzaamheid en tegemoetkoming is vervangen?
Wij vertrouwen, dat het gezegde, voor alle bezadigden, die het behoud van Godsdienstvrede en onderlinge verdraagzaamheid, onder de verschillende afdeelingen der Christenen, vurig wenschen, genoegzaam zal zijn, om ons besluit te regtvaardigen, van aan gerards geenen nog boozer demon ter zijde te stellen, dan hemzelven bezielde. Moge het stuk, als zoodanig, door gemis van genoegzame intrigue, in het oog van den kunstkenner verloren hebben; genoeg zij het ons, wanneer hetzelve, van wege onze vredelievende terughouding, eenigzins winnen moge in de schatting van hen, die zich thans over de aanvankelijke genezing van eenmaal onheelbare wonden verheugen!
Eindelijk: niemand is meer, dan wij zelf, overtuigd van het onvolkomene van dezen onzen arbeid. Het onderwerp zelf, wij verklaren zulks even vrijmoedig, heeft trouwens ook, uit eigen aard en in menig opzigt, met groote bezwaren te kampen, bij eene tooneelmatige behandeling. Dat wij deze bezwaren gekend en geenszins ligt geacht hebben, kan en uit ons Voorberigt, en nog nader uit dit ons antwoord worden opgemaakt. Waarlijk, het is geene gemakkelijke taak, een Treurspel te schrijven, hetwelk, voor 't minst, op eenige verdiensten aanspraak mag maken! Dan, naar mate men dit levendiger gevoelt, naar die mate behoort de lust gewekt te worden, om de bestaande bezwaren te boven te komen. Zoo nadert men allengs het doel; zij het ook, dat men hetzelve nimmer moge bereiken! En moge daarbij onze dichterlijke roem geenszins vermeerderd worden, de kunst zal er ongetwijfeld bij winnen.
Wij hebben onze meening te kennen gegeven, en laten het daarbij berusten. Immers, wij herhalen het, wij zijn van allen pennestrijd afkeerig. Onze geëerde Recensent moge al in onze antwoorden geen genoegen kunnen nemen, zeker zijn wij, dat hij onze bescheidenheid - en waar behoort deze meer te huis te zijn, dan in het gebied van den goeden smaak, der kunst en der wetenschap? - geenszins zal miskennen. Die bescheidenheid valt wel niet in den toon en geest van eenen tijd, die zich door onbeschofte kwinkslagen kenmerkt; dan de bezadigde man volgt zijnen weg, zonder dat zijne gemoedsrust door het rumoer van eene dorpskermis gestoord wordt.

w.h. warnsinck, bz.





{==233==} {>>pagina-aanduiding<<}

Boekbeschouwing.

Zestal Leerredenen door A.M. Chumaceiro, J.V.J. Ferares en D.L. Cardozo, Adjunct-Predikanten bij de Nederlandsch-Portugeesch-Israëlitische Hoofdsynagoge te Amsterdam. Te Amsterdam, bij Belinsante en de Vita. 1838. In gr. 8vo. VI en 127 Bl. f 2-75.

Gelijk de beminnaar der wetenschappen zich verblijdt over elke belangrijke bijdrage, die tot derzelver uitbreiding en volmaking dienen kan, door wien of uit welk Volk zij ook geleverd worde; zoo verblijdt zich ook de vriend van Godsdienst en deugd en daarop gegrond menschenheil over elke schoone vrucht der hiertoe strekkende werkzaamheid, van wien of uit welk Kerkgenootschap zij ook voortkome; en als zoodanig betuigt Rec., ofschoon Christen, welmeenend zijn genoegen over deze Leerredenen van drie Israëlitische Predikers, die hiermede zoowel schristelijk als mondeling hunnen Volke nuttig willen zijn, en dezelve daarom uit het Portugeesch, waarin zij oorspronkelijk gehouden zijn, in onze taal hebben overgezet; hij zal ze naar inhoud en waarde kortelijk doen kennen, er eene of andere aanmerking vrijmoedig en bescheiden bijvoegende.
De eerste Leerrede is van den Heer chumaceiro, handelt, volgens Ps. CXIX:18, over de voortreffelijkheid van de Israëlitische Godsdienst, en is uitgesproken drie dagen vóór het Weken- (Pinkster-) seest. Na een kort gebed, zoo als er een voor en somtijds ook een na deze Leerredenen gevonden wordt, stelt hij de verjaring van dit Feest in eene doelmatige inleiding treffend voor, als die van het Feest der Wetgeving, en wil dus zijne broeders tot waardige viering van hetzelve opwekken. In het eerste stuk wijst hij aan, waarin die wonderen van Gods Wet, aan Israël gegeven, bestaan, na-
{==234==} {>>pagina-aanduiding<<}
melijk 1. daarin, dat zij de oudste en beste opleiding is tot de zuiverste kennis van God, en 2. omdat zij een zuiver zamenstel van zedeleer bevat. Hoe waar en goed het hieromtrent aangevoerde over het algemeen ook zij, had de Redenaar echter nog meer wonderen van Gods Wet kunnen aanwijzen, indien hij ze nog meer in haren geheelen omvang, ook van uiterlijke Eerdienst, en overeenkomstig de behoeften der tijden, waarin zij gegeven werd, beschouwd had. - In het tweede stuk tracht hij aan te toonen de voortreffelijkheid der woorden van Israëls Wijzen, en bijzonder van zeker boek, genoemd Spreuken der Vaderen. Zonder nu het goede, daarin vervat, te miskennen, en zonder met den Spreker te willen twisten over het genoegzaam gelijke gezag, dat hij aan de wijsheid der Rabbijnen zoowel, als aan de Mozaïsche Wet toeschrijft, meent Rec. nogtans, dat dit stuk hierbij niet te pas komt: David althans heeft in den tekst daaraan gewis wel niet gedacht, en zal toch die wonderen wel eeniglijk in de gansche Openbaring, zoo als God ze door Mozes aan Israël gegeven had, gezocht hebben, waarin ook de Spreker de ruimste stof had kunnen vinden. - Het derde stuk wordt bij de verdeeling genoemd ‘de verpligting op het hart drukken, om het
gebed van david bij alle gelegenheden tot den Eeuwigen op te zenden’: bij de uitwerking echter is het meer de verpligting, om bij zulke bede de dadelijke poging tot beoefening der Wet te voegen, en dit is ook als zoodanig zeer goed en gepast. - Gelijk de stijl dezer Leerrede over 't geheel wél gesteld, destig en levendig tevens is, zoo is ook de peroratie, als opwekkende niet alleen tot waardige feestviering, maar ook tot eenen Israël waardigen handel en wandel, zeer treffend. Wij nemen er het slot ter proeve van over (bl. 19, 20): ‘Ja, wij zijn Israëliten! en moeten in alles dien naam waardig zijn. Wij moeten God nawandelen, Hem aanbidden als den God onzer Vaderen, als den God der verbonden, die Israël eens uit de

{==235==} {>>pagina-aanduiding<<}
slaafsche banden verlost, en het groot gemaakt heeft onder de volken der aarde.
Ja, wij zijn heilig! heilig door Zijne geboden, heilig door Zijnen naam, heilig door Zijne heiligheid! - Dat dan die heiligheid nimmer eene smet aankleve! Zijn wij heilig in handel en wandel, heilig in de maatschappelijke verpligtingen, heilig in de ure des doods!
Ja, wij zijn uitverkorenen! Dat wij den volken toonen, dat wij het oudste, eerbiedwaardigste en bemindste volk op den aardbodem zijn! - Vlieden wij de ondeugd, volgen wij de deugd en hare beoefenaren van nabij! Geven wij den volken het schoon en verheven voorbeeld, dat wij uitverkoren door God zijn! uitverkoren door zedelijke volmaking, uitverkoren door strenge pligtsbetrachting, uitverkoren door stille deugden, uitverkoren door standvastigheid aan Zijn eeuwig woord.
Ja, wij zijn kinderen van den Heere onzen God! Hij is onze Vader. Hij zal vaderlijk voor ons zorgen. Hij zal zich over ons erbarmen, als een vader zich over zijne kinderen erbarmt. Hij zal ons eenmaal van de einden der aarde verzamelen, in Sions muren brengen. Dan zullen wij zijne kinderen, en Hij zal eeuwig onze Vader zijn. Amen!’
In de tweede Leerrede geeft de Heer ferares eene godsdienstige beschouwing bij het einde des jaars, naar Deut. XI:12, uit welken op die tijdsgelegenheid zeer wel toepasselijken tekst hij dit gepaste thema asleidt, de vaderlijke liefde en barmhartigheid, waarmede God dit land in het algemeen, en ons Israëlieten in het bijzonder, gedurende dit jaar begenadigd heeft, hetwelk hij dan in het 1ste stuk ontwikkelt, en de door die Goddelijke gunst genotene voorregten stichtelijk en hartelijk herinnert; waarbij onder anderen merkwaardig is zijne dankbare vermelding van de godsdienstige en burgerlijke voorregten, die Israël in Nederland vrij en onbelemmerd genieten mag, (bl. 31, 32.) In het 2de stuk onder-
{==236==} {>>pagina-aanduiding<<}
zoekt hij, wat wij in het toekomende moeten verrigten, om de hoop te mogen koesteren, dat ook voor het volgende jaar dezelfde bron van barmhartigheid voor ons vloeijen zal. Ook hierin vindt men heldere denkbeelden omtrent, en vooral aan het einde goede en hartelijke opwekkingen tot ware practische godvrucht: alleen zou men mogen wenschen, dat er op de bepaalde gelegenheid des tijds nog meer aanmerking genomen ware.
Ook de derde Leerrede is een stichtelijk woord van den Heer cardozo, over het eerbiedig opzien naar God, in alle omstandigheden des levens, naar aanleiding van Spreuk. III:6, waarin men echter over 't geheel wel wat meer kracht en wat minder uitweiding in loci communes zou verlangen. De verdeeling is eenvoudig deze, hoewel zij misschien beter in omgekeerde orde had kunnen zijn: 1. In tegenspoed eerbiedig naar God opzien, van Hem alleen redding en uitkomst hopen. 2. Ook in tijden van voorspoed God voor oogen hebben, en onzen handel en wandel naar zijne wegen inrigten. Alleen had bij de ontwikkeling van dit een en ander het nederig opzien tot God nog wat meer en duidelijker omschreven, alsmede van het tweede lid van den tekst nog meer partij kunnen getrokken worden. Het besluit nogtans, waarin de Spreker zijne toespraak tot menschen in verschillende levensomstandigheden rigt, en daarop den tekst toepast, is allezins doelmatig.
De vierde Leerrede is wederom van chumaceiro, handelt, naar jer. IV:1, 2a, over de ware bekeering, is uitgesproken in de Bekeeringsdagen, en begint, na een' korten zegenwensch, met deze aandachtwekkende en bij alle eenvoudigheid treffende inleiding: ‘Geliefde Broederen! Welke gewaarwordingen bezielden u, toen gij uwe oogen opendet, en den dag aanschouwdet, die door onze Wijzen met den naam van Bekeeringsdag bestempeld is? Welke overdenkingen hielden toen uwe gedachten bezig? Welk gevoel bezielde u allen, toen gij den drempel van dit heiligdom betradt? Wat hebt gij u wel voorgesteld, heden van deze heilige

{==237==} {>>pagina-aanduiding<<}
plaats te hooren verkondigen? Waren al uwe gedachten niet op één doel gevestigd, al uwe denkbeelden niet één en dezelfde? Wie uwer, die zich slechts één oogenblik den naam van dien dag herinnerde, had niet als van zelven het onderwerp gekozen, dat heden moest behandeld worden? Kan dat onderwerp anders inhouden, dan vergissenis voor het voorledene, kracht en sterkte voor de toekomst van God af te smeeken? Zou iedere andere stoffe ons niet onwillekeurig weder op dat onderwerp terugbrengen? Kan ons hart heden anders gevoelen? Is onze ziel anders gestemd? Is dat gevoel niet betamende, niet hoogst passende bij den toestand, waarin wij ons heden bevinden? Hebben wij allen geene innerlijke aansporing, geene noodzakelijke behoefte, die ons daartoe dringt? Is onze geest heden geschikt, om zich met afgetrokkene beschouwingen, met wijsgeerige onderwerpen bezig te houden? Roept ons de dag van heden niet luide toe: Bekeert! bekeert u van uwe booze wegen; waarom zoudt gij sterven, o huize (huis) Israëls!’ Hierop volgt dan een even doelmatig gebed, de taal van het ootmoedige, schuldbelijdende, om hulp tot het goede smeekende hart. - In de verklaring van den tekst neemt de Prediker de laatste woorden: ‘Zweert’ enz. van den eed van Gods Wet, door Israël eenmaal op Sinaï gezworen, waar te nemen, naar Gods voorschristen te leven; waarmede ook de uitlegging van Prof. van der palm in de hoofdzaak overeenkomt, en Rec. zich ook wel vereenigen kan: doch wanneer chumaceiro nu op de drie daar verder voorkomende woorden de verdeeling van zijn onderwerp dus grondt: ‘Israël! bekeer u met God in waarheid, met u zelven met stipte regtvaardigheid, met uwen evenmensch door geregtigheid!’ dan meent Rec., dat dit meer gezocht dan wel gevonden genoemd kan worden, daar die
woorden: ‘in waarheid, regt en geregtigheid,’ of, gelijk van der palm heeft, ‘opregt, getrouw en standvastig,’ blijkbaar als genoegzaam synoniem bij el-
{==238==} {>>pagina-aanduiding<<}
kander, en tot de geheele vermaning: ‘Zweert’ enz. behooren, en de welmeenendheid en volharding in het dienen van den eenigen waren God aanduiden. - Doch hoe dit ook zij, de Prediker wil ‘aantoonen, waarin wij tegen God, tegen ons zelven, en tegen onzen evenmensch verkeerdelijk gehandeld hebben; en bij ieder dezer drie punten tevens de middelen aan de hand geven, welke in staat zijn ons hart te verbeteren;’ en van deze taak heeft hij zich voortrefselijk gekweten: deze Leerrede is in haar geheel een hoog ernstig en waarlijk welsprekend woord, dat, zonder zich in hier ongepaste sieraden of in overdrevene declamatiën te verliezen, met waardigheid en kracht, naar den eisch van het onderwerp, uit het hart tot het hart gesproken wordt, en zich zoo door de wijze van voordragt, gelijk door de zaken zelve, ter lezing en behartiging aanbeveelt.
In de vijsde Leerrede, die van ferares is, wordt, volgens Spreuk. XVII:1, de vergenoegdheid als de grootste schat beschouwd. Na eene inleiding over het voortreffelijke van salomo's Spreukenboek, die wel op zichzelve goed, maar hier te algemeen is, en met het onderwerp in geen het minste verband staat, worden de tekstwoorden op vergenoegdheid en onvergenoegdheid toegepast, of, zoo als de Spreker in het eerste stuk zegt, ‘het groote nut, dat er voor den sterveling bestaat, om in tegenspoed vergenoegd te zijn; en hoe benijdenswaardig zijn leven is boven hem, die in weelde onvergenoegd zijne dagen slijt’: maar zien zij niet zeer duidelijk op huisselijke eensgezindheid bij een sober bestaan en genot, en huisselijke oneenigheid bij de ruimste bezitting en genieting?’ - Uit het standpunt nu, dat ferares gekozen heeft, zien wij wel een zeker algemeen tafereel van vergenoegdheid en onvergenoegdheid opgehangen; maar wij hadden nog meer duidelijke aanwijzing gewenscht, waarin zij eigenlijk bestaan, en waaruit zij ontspruiten. In het tweede stuk tracht ferares ‘aan te toonen, dat het beter is,

{==239==} {>>pagina-aanduiding<<}
te leven in rampspoed met de edele zelfbewustheid zijner onschuld, dan veel te genieten met een bezwaard geweten;’ maar hoe belangrijk dit ook op zichzelf met de daaruit afgeleide vermaningen zij, komt het Rec. nogtans voor, dat het een geheel ander onderwerp is, hetwelk daarenboven niet in den tekst ligt, en dus de eenheid der Leerrede allezins verbreekt.
De zesde Leerrede, die door cardozo uitgesproken is, heeft den invloed der waarheid op het menschelijk geluk, volgens zach. VIII:16a, ten onderwerpe, maar in de inleiding hetzelfde gebrek als de vijfde, dat deze er niet genoeg mede zamenhangt en er niet duidelijk genoeg toe heenleidt, daar zij handelt over de noodzakelijkheid om kennis van onze pligten te verkrijgen; terwijl de Leerrede zelve spreekt over ‘de verpligting, om jegens ieder en in alle betrekkingen der waarheid getrouw te zijn.’ In het eerste deel vindt men dan een goed en nuttig betoog van het groote nut, dat hierin gelegen is, en wel van ‘den heilzamen invloed der waarheid bij de uitbreiding van kunsten en wetenschappen, in de zamenleving, in den handel, in de Godsdienst.’ In het tweede deel wordt onderzocht, ‘of er zich ook in ons leven omstandigheden kunnen opdoen, waarin de uitoefening dezer deugd behoort gewijzigd te worden.’ Ofschoon het hieromtrent aangevoerde, mits wél verstaan, waar is, leidt er de tekst nogtans niet toe, en althans, opdat het vorige niet verzwakt worde, zou er meer duidelijk hebben moeten aangewezen zijn, waarin die wijzigingen te pas komen, en hoe zij moeten in het werk gesteld worden. Voor het overige zijn de vermaningen, waarmede de Leerrede besloten wordt, zeer ernstig, en tot aankweeking en beoesening van godsdienstigen waarheidszin bevorderlijk.
Door dit verslag meent Rec. zijn over 't geheel gunstig oordeel over deze Israëlitische Leerredenen genoegzaam bewezen te hebben. - Gelijk hij op de vooraangeplaatste inteekenlijst het Ministerieel Departement van

{==240==} {>>pagina-aanduiding<<}
Hervormde Eerdienst, en de genen, die aan deszelfs hoofd staan, alsmede de namen van eenige Amsterdamsche Hoogleeraars en Leeraars bij onderscheidene Christelijk-Protestantsche Kerkgenootschappen, met genoegen gevonden heeft, zoo wil hij ook dezen Israëlitischen Predikers, als Ambtgenoot in de heilige bediening der verkondiging van Gods Woord, in gedachte broederlijk de hand toereiken; en gelijk deze Leerredenen de hoorende en lezende aandacht der Israëlieten wel waardig zijn, zoo vertrouwt hij, dat verlichte en weldenkende Christenen, die hier niet ontijdig Christelijke Leerredenen willen zoeken, dezelve met welgevallen zullen lezen, als stukken, die, door middel der edele welsprekendheid, aan de zuivere vereering van denzelfden eenigen en waarachtigen God, aan zijne Openbaring, door middel des Bijbels bewaard, en aan de hierop gegronde deugd en zaligheid dienstbaar kunnen zijn.




Schets van het Leven en de Gevoelens van Jan Jacob Hesz, Theol. Doct. en Antistes te Zurich; gevolgd door een beknopt overzigt van zijne onuitgegevene verklaring der Openbaring. Door H. Escher, Theol. Doct. en Hoogleeraar te Zurich. Uit het Hoogduitsch. Te Amsterdam, bij J.F. Schleijer. 1838. In gr. 8vo. 144 Bl. f 1-50.

Geschiedenis der Israëlieten vóór de tijden van Jezus. Door J.J. Hesz, in leven Evangeliedienaar te Zurich. Uit het Hoogduitsch overgezet. Tweede Druk. IIIde Deel, 396 bl.; IVde Deel, 353 bl.; Vde Deel, 248 bl.; VIde Deel, 259 bl. Te Amsterdam, bij J.F. Schleijer. 1838. In gr. 8vo. Bij Inteekening f 12-: daarbuiten f 15-:

Aanleiding tot Godsdienstige Overdenkingen, op iederen dag des jaars 1838. Julij-December. Door T. van

{==241==} {>>pagina-aanduiding<<}
Spall. Te 's Gravenhage, bij A. Kloots. 1838. In gr. 8vo. 258 Bl. f 2-40.

Levensbeschrijvingen van mannen, die in het vak hunner studie als sterren van de eerste grootte hebben geschitterd, moeten uit den aard der zaak voor aankomende beoefenaars dier wetenschap van groot nut wezen. Zij worden zulks, wanneer zij wetenschappelijke biographien zijn; wanneer zij den toestand der wetenschap ten tijde van het optreden huns helds met zaakkennis, naauwkeurigheid en onpartijdigheid schetsen; den gang, dien de vorming en ontwikkeling van 's mans denkbeelden genomen heeft, zorgvuldig opsporen; den invloed nagaan, dien zijne schriften hebben uitgeoefend, inzonderheid wanneer zij aan de wetenschap eene veranderde rigting hebben gegeven, en wat niet al! Zoo heeft de klassisch-letterkundige, die in dit opzigt niet het minst is bedeeld, de levensbeschrijvingen der letterhelden hemsterhuis door ruhnkenius en van dezen door wyttenbach. Zoo heeft de Godgeleerde de memoria voorstii van Prof. van hengel. Zulk eene kritische levensbeschrijving zou ook zeer nuttig kunnen zijn van eenen man, die op de studie der Godgeleerdheid gedurende eene reeks van jaren eenen uitgebreiden invloed heeft uitgeoefend; die de ijsbreker is geweest voor de pragmatische Bijbelsche (en daardoor misschien zijdelings ook der kerkelijke) geschiedenis, en wiens onschatbare verdiensten hem waardig maakten, in den gang zijner tot in hoogen ouderdom met ijzeren vlijt voortgezette studiën naauwkeurig bespied te worden, - van eenen man, die op meer dan tachtigjarigen leestijd nog den moed en het vernust had, om een zijner hoofdwerken, het Leven van jezus, geheel om te werken, te vermeerderen en te verbeteren, - van hesz. Het voor ons liggende boekje vervult die behoefte niet; het is trouwens niets meer, dan het heet - eene schets. Eerst zegt de Hoogl. escher
iets van 's mans uitwendige levensomstandigheden en werkzaamheid in zijn

{==242==} {>>pagina-aanduiding<<}
ambt; daarna handelt hij over zijne schriften en godsdienstige (liever godgeleerde) gevoelens; eindelijk geeft hij een overzigt van de verklaring der Openbaring van johannes, zoo als die door hesz is voorgesteld in eene reeks van (onuitgegevene) brieven aan eene Duitsche vrouw van aanzien. De tweede afdeeling moest de belangrijkste zijn; zij is weinig meer, dan eene optelling der menigvuldige schristen van hesz, hier en daar met 's mans woorden zelve deszelfs denkbeelden aangaande den inhoud der Goddelijke openbaring opgevende. Wat de verklaring van het Openbaringsboek aangaat, het is ondoenlijk van die schets eenig uittreksel te geven. Genoeg zij het daarom te zeggen, dat zij naauw zamenhangt met 's mans andere denkbeelden nopens het onderwijs des Bijbels. Hij zelf noemde deze verklaring den laatsten steen van het door hem geschetste plan van God met het menschelijk geslacht. Ware het handschrift zelf in het licht verschenen, dan zoude men de gronden kunnen toetsen, waarop de groote man zijne opvattingen van het Prosetische in dit duister boek bouwde; nu is zulks ondoenlijk, en het eenige, wat men uit deze schets zien kan, is, wat hesz er van dacht, hetgeen op zichzelf bij eenen Godgeleerde van zijne vermaardheid niet onbelangrijk is. Het werkje is goed vertaald; maar de asbeelding van den grooten Zwitserschen Godgeleerde, die, meenen wij, het oorspronkelijke versiert, misten wij hier ongaarne.
Met deze korte beoordeeling vereenigen wij twee aankondigingen. No. 2 hangt met No. 1 zamen, als zijnde een gedeelte van eenen nieuwen druk van een der hoofdwerken van hesz; en No. 3 met No. 2, als vervolgwerk van eenen godsdienstigen inhoud. Van beide slechts een woord.
Schoon de herdruk van de Geschiedenis der Israëlieten bij de verandering van Uitgever, op het minst genomen, niet verloren heeft, is het eenigzins jammer, dat de drie eerste Deelen eene andere letter hebben, dan de volgende. Wij zijn nu tot den dood van jozua,

{==243==} {>>pagina-aanduiding<<}
en verlangen zeer naar de voortzetting van dit onmisbaar werk. Het 3de Deel prijkt weder met eene Reiskaart der Israëlieten van Egypte naar Kanaän; het 5de met eene Kaart van Palestina, tot de geschiedenis van jozua behoorende. Het vergelijkingstafeltje der bladzijden van dezen en den eersten druk missen en verlangen wij nog altijd.
Het dagschrist van den Eerw. van spall gaat nog altijd op dezelfde, dat is nuttige, wijze voort. De plaat, voorstellende Jezus aan het Kruis, is goed bewerkt, en de laatste aflevering weder voorzien van eenen gegraveerden titel en vignet. Bij elke maandaslevering eenige dagen in de volgende maand in te springen, achten wij een zeer doelmatig denkbeeld. Het werk blijve veel nut stichten!




De Hoogeerwaarde Heer C.R.A. van Bommel, Bisschop van Luik, gedaagd voor de Regtbank van het gezond versland. Door Eustache Lefranc. Uit het Fransch, naar den derden Druk. Alom verkrijgbaar. 1838. In gr. 8vo. 144 Bl. f 1-40.

De Heer van bommel, Bisschop van Luik, heeft verleden jaar een Vasten-mandement uitgevaardigd, waarin bij, zonderling genoeg in zulk een stuk, dat tot geheel andere, Christelijk-stichtelijke einden dienen moest, de drie volgende punten aangevoerd heeft: 1. De bekende zaak van wijlen den Bonnschen Hoogleeraar hermes. 2. De beruchte zaak van den Aartsbisschop van Keulen. 3. De Vrijmetselaars. Hierover wordt hij door eenen Katholieken Schrijver, wiens naam waarschijnlijk verdicht is, met de wapenen van scherts en ernst aangevallen. Of hij zich daartegen zal willen en kunnen verdedigen, weten wij niet, en laten wij hem, zoo hij lust heeft, volgaarne over. Zijn tegenspreker, die den vorm van brief gekozen heeft, zegt hem voorzeker geen malsche dingen, zoo wel wat Z.H. Eerw. persoonlijk

{==244==} {>>pagina-aanduiding<<}
aangaat, als wat, overeenkomstig de vroegere en latere geschiedenis van het Pausdom, tegen het door hem in zijn Mandement, ten aanzien der bovengenoemde punten, gezegde, kan aangevoerd worden. Veel waarheid heeft hij hierin gezegd, die, hoewel overbekend en dikwijls herhaald, den onbepaalden voorstander der Hierarchie en der Pauselijke onseilbaarheid nog wel eens herinnerd mag worden. De manier van voorstellen echter des Schrijvers is wel wat omslagtig, en er wordt wel eens wat te veel bij overhoop gehaald, dat, beknopter en bezadigder voorgesteld, nog meer doel zou getrossen hebben.
De vertaling en de correctie van dit stukje konden hier en daar beter zijn. Onder de druksouten zal zekerlijk te rekenen zijn, dat bl. 66 paplas, lees papias, gezegd wordt in de 11de, lees in de 2de, eeuw geleefd te hebben, en bl. 74, constantinus pogenot, lees pogonatus; maar dat aldaar gelezen wordt, ‘de Bisschop hipponius,’ is misschien den Vertaler te wijten, die waarschijnlijk in het Fransch l'Evêque Hipponiën, of iets dergelijks, heeft gevonden, maar niet op de gedachte gekomen is, dat dit de Bisschop van Hippo in Asrika, namelijk augustinus, beteekende, van wien onmiddellijk te voren gesproken was. - Ons bestek laat niet toe, bij verdere bijzonderheden van dit in zeker opzigt niet onbelangrijke vlugschrift stil te staan.

Wenken betrekkelijk den omgang met Krankzinnigen, voor allen, die met hen in aanraking komen. Naar het Hoogduitsch van J.F. Lehmann. Te Groningen, bij R.J. Schierbeek, Jr. In gr. 8vo, IV, 52 Bl. f :-50.

De taak van hem, die zich het lot van krankzinnigen aantrekt, is wel eene edele taak te noemen, vooral wanneer hij met den Heer lehmann bedenkt, ‘dat deze ongelukkige wezens hem door hunnen Schepper zijn

{==245==} {>>pagina-aanduiding<<}
aanvertrouwd, opdat hij hen helpen, redden, en niet alleen aan den ligchamelijken, maar ook aan den geestelijken dood ontrukken zoude.’ Zij kan echter ook als eene zeer moeijelijke taak beschouwd worden. Om zich van dezelve wél te kwijten, wordt veel vereischt, hetwelk niet gemakkelijk verkregen wordt. Tot het wél behartigen en doelmatig ten uitvoer leggen van hetgeen bij de behandeling van krankzinnigen wordt vereischt, is aan- en opleiding door deskundigen eene groote behoefte. Of wenken tot zulk een einde geheel voldoende zijn, vooral wanneer zij zoo onbepaald gegeven worden als deze, naar luid van den titel, voor allen, die met hen (de krankzinnigen) in aanmerking komen, is eene andere vraag. Uit het Voorberigt blijkt niet duidelijk, wie de genen zijn, aan welke deze wenken gegeven worden; uit het werkje zelve zou men opmaken voor den opzigter, of den hier en daar zoogenoemden Directeur, en de bewakers of oppassers. Met den Geneesheer zelven heeft de Heer lehmann niet onmiddellijk te doen, bl. 8. Daar hij in de Voorrede zich als leek in de Geneeskunde doet kennen, zou dit ook eene moeijelijke taak wezen. Nogtans beschouwt hij den genoemden opzigter in zekeren zin als Geneesheer, wanneer de eigenlijk dirigerende Geneesheer afwezig is! (bl. 10.) Hij wil althans, dat deze, indien hij al geen grondig Aetiologist, Symptomatologist of Prognosticus zij, toch gezonde begrippen van deze en verdere takken der geneeskundige wetenschap hebbe. Uit het Voorberigt zelf zou men zeggen, dat de beoefening der Socratische leerwijze, gelijk men die uit de schriften van xenophon en plato kan leeren kennen, op een groot gedeelte
dezer lijders zeer voordeelig werken zal. Volgens des Schrijvers uitdrukking zou de opzigter minder een Medicinae Doctor, dan wel een Paedagoog behooren te zijn!
Ofschoon nu het standpunt, van hetwelk deze wenken gegeven worden, eenigzins onbepaald is, en het dus moeijelijk valt een juist punt te kiezen ter beoordeeling, zoo kan men zeggen, dat in het algemeen hier

{==246==} {>>pagina-aanduiding<<}
en daar wel een wenk gegeven wordt, die der behartiging waardig is; op de meeste dezer wenken of stellingen zou evenwel nog al wat aan te merken vallen, en zijn de redeneringen dikwijls uit onjuiste oogpunten afgeleid of zeer gewaagd gesteld. Wij zullen dit, omtrent deze en gene bijzonderheid, trachten aan te toonen.
Bij de bezorging of behandeling van krankzinnigen wordt ten hoofdregel gesteld, dat de lijder niet slechts zijne ashankelijkheid gevoele, maar dit gevoel in hem zoodanig geleid worde, dat daaruit de onbepaaldste gehoorzaamheid voortvloeije. De Schrijver wil dit doel bij wijze van opvoeding, zoo als deze bij kinderen of onmondigen plaats heeft, bereikt hebben. Hij zegt: ‘De behandeling dezer kranken heeft daarom veel gemeens met de opvoeding van onmondige kinderen, welke eigenlijk niets anders dan eene aanhoudende aansporing tot gehoorzaamheid, tot opmerkzaamheid, tot een behoorlijk gebruik en eene verstandige aanwending hunner ligchaams- en zielskrachten, kortom tot een geregeld en ordentlijk leven is,’ (bl. 1.) Ter bereiking van dit doel schijnt de Schrijver geduld, zachtmoedigheid en wilskrachten als hoofdmiddelen te beschouwen. Later (bl. 23), schijnt hij echter vrees en ontzag daartoe meer geschikt te achten. Hij zegt althans: ‘Eigenlijk had ik het verwekken van vrees reeds als mijn eerste hoosdpunt moeten behandelen.’ Ontzag zou beter in overeenstemming te brengen zijn met hetgeen op bl. 24 volgt: ‘Ongetwijfeld verwekt liefde wederliefde en sporen bewijzen derzelve tot dankbaarheid aan.’ Dit zijn punten, die meerdere uiteenzetting vorderen, en niet wel als wenken behandeld kunnen worden, dewijl zij zoo gemakkelijk tot verkeerde gevolgtrekkingen kunnen leiden.
In het begin van dit geschrift schijnt de Schrijver tot Artsen te willen spreken; terwijl in den verderen loop deze wenken meer regtstreeks betrekking hebben tot den verzorger, opzigter, Directeur van zulke gestichten en tot de oppassers. Indien men voor dergelijke inrigtingen

{==247==} {>>pagina-aanduiding<<}
oppassers, of laat ik liever zeggen onderhoorige bedienden kon vinden, zoo als zij behoorden te zijn, dan kon een woord, een wenk, tot hen gerigt, doelmatig wezen; maar gelijk het althans bij ons nog gesteld is, waar derzelver daggeld zeker geene vijftig eents te boven gaat, behoeste en geen ander doel hen tot zulke diensten dringt, daar behoort het toezigt te handelen, daar behoorde vooral het toeziende personeel uit meer dan één persoon te bestaan, en daar en in het algemeen zoude het steeds gevaarlijk zijn, voor zulke menschen van het doelmatige van ligchamelijke kastijdingen te spreken. Ook zoeke of verwachte men, in eenen stand van menschen, zoo als die is, waaruit die oppassers moeten genomen worden, geene kundigheden, welke uit den aard der zaak daarmede niet bestaanbaar zijn. In dezen tijd vooral, waar het eigenbelang zoo zeer op den voorgrond staat, zal iemand van zekere beschaving en kunde zich niet voor klein loon als oppasser verbinden. Men beschouwe steeds de menschen zoo als zij zijn, en niet zoo als de verbeelding ze slechts in Arcadia schept en plaatst!
Juist is des Schrijvers aanmerking, dat de herstelling van krankzinnige lijders doorgaans beter buiten derzelver gewoon verblijf en verwijderd van derzelver betrekkingen bevorderd wordt. Wanneer hij zich niet onvoorwaardelijk verklaart voor openlijke of op landskosten ingerigte gestichten of krankzinnigenhuizen, beschouwt hij de zaak almede uit een juist oogpunt. Waarom zouden bijzondere ondernemingen niet evenzeer aan de vereischten kunnen voldoen? Welingerigte Hospitalen hebben tot dusverre zoogenoemde Gezondheidshuizen (maisons de santé) niet overtollig gemaakt. Indien in de inrigting een goede geest heerscht, zal zij, welke haar titel ook moge wezen, aan het doel beantwoorden. Ofschoon geleerdheid en kundigheden tot de besturing van een Krankzinnigen-gesticht alleen niet voldoende en alles afdoende zijn, zoo ware het toch te wenschen, dat nooit iemand anders aan het hoofd van een dergelijk gesticht mogt

{==248==} {>>pagina-aanduiding<<}
staan, dan een Geneeskundige. Hoe men ook den toestand van den krankzinnigen gelieve te beschouwen, alleen van het ligchaam uitgaande, of dat ook bij een gezond (?) ligchaam de ziel ontstemd zoude kunnen geraken, wie kan voor beide gevallen beter geschikt geacht worden, dan de Arts? (*) In elke inrigting voor zieken, waar geen Arts of Geneeskundige aan het hoofd staat, drijft het administratief beginsel van zelf boven, en waar dit den boventoon heeft, daar heerscht de doode letter der wet, en daar geraakt alles spoedig op het dwaalspoor, omdat de administratie de zieken om haar waant aanwezig te zijn, en niet, dat zij slechts bestaat als een gevolg van de verzamelde zieken. Hoe verderfelijk werkend dit beginsel in het algemeen en op elke ziekenïnrigting moge werken, nergens zoude het meer alle veerkracht verlammen, dan in een gesticht, aan de behandeling en niet slechts aan de bewaring van in de hersenen gekrenkte lijders gewijd, voor welke geen letterlijk op te volgen reglement bestaan kan; want hier moeten beleid en oordeel handelen.
Na deze algemeene voorwaarden, bij welke de Arts evenwel niet uitgesloten wordt, rigt de Schrijver nu het woord meer bijzonder tot den zoogenoemden opzigter. Van hem wordt gevorderd, dat hij zich het volle vertrouwen der lijders verwerve; een man zij van veelzijdige beschaving en algemeene kennis; met één woord, naar ziel en geest krachtig en gezond. Zulk een man zal moeijelijk te vinden zijn, vooral wanneer men over geene penningen tot eene ruime belooning beschikken kan, of, om een goed fonds te maken, niet gaarne ruim bezoldigen wil. De eischen zijn dus hier en daar te hoog gesteld. Menigeen zal zich ook met den Schrijver niet wel kunnen vereenigen, wanneer hij den lijder somwijlen aan den lijve wil komen, naar het schijnt in navolging van sommige Engelsche Geneeskundigen, die

{==249==} {>>pagina-aanduiding<<}
hier ook genoemd worden. De gezegden van jean paul en van lichtenberg zijn meer als aardigheden (bonmots) te beschouwen, dan dat zij, als voorschriften ter behandeling van krankzinnigen, in een' letterlijken zin behooren opgevat te worden.
Wanneer de Schrijver van het toepassen eener ligchamelijke tuchtiging spreekt, bl. 28, en dat deze door een opzettelijk daartoe geroepen persoon zal voltrokken worden, dan begint men onwillekeurig aan den scherpregter te denken! Maar tot welke zonderlinge handelingen moet niet eene denkwijze leiden, welke eenen krankzinnige onder sommige omstandigheden als een booswicht doet voorkomen, die in dit geval uit eene private inrigting naar eene openbare behoort overgebragt te worden! (bl. 37.) Vreemd zijn ook de denkbeelden over de aanleiding, welke de zonde tot krankzinnigheid geeft. Vooral schijnt het voorbeeld zeer ongelukkig gekozen, dat, waar men meer zondaren, d.i. meer opzettelijke misdadigers, in een land aantreft, dáár ook het getal van krankzinnigen meerder zoude wezen, van de onderstelling uitgaande, dat de zonde werkelijk als de krankzinnigheid bijzonder begunstigende te achten zij. Deze redenering duidt een geheel verkeerd denkbeeld aan van hetgeen men door zonde te verstaan hebbe. Zijn wij allen, ook niet één uitgezonderd, voor God zondaren, d.i. bedorvene menschen, dan zijn wij daarom, in een' gezonden zin, in de maatschappij nog geene opzettelijke misdadigers. Wij hebben alleen Gods gunst verbeurd, en de kiem, de aanleg tot zonde sluimert nog in ons. Intusschen, hoewel in de zonde de bron van alle menschelijke ellende en dus ook die tot krankzinnigheid gelegen zij, wanneer een misdadiger of booswicht een zondaar is, dan is een zondaar daarom nog geen booswicht.
De zeer doelmatige opmerking, bl. 37 reeds geuit, dat elke lijder op eene verschillende wijze aangetast en behandeld moet worden, geeft op bl. 45 den Schrijver eene gereede aanleiding, ter verdeeling van soortgelijke

{==250==} {>>pagina-aanduiding<<}
lijders in drie klassen. De hier medegedeelde wenken verdienen behartiging, vooral waar en wanneer plaatselijke gelegenheid hiertoe gunstig medewerkt.
Met eene zeer belangrijke aanmerking, die der aandacht, vooral in onze dagen, overwaardig is, besluit de Schrijver: ‘Niet zoo eervol en beloonend is de post van hem, die met ongeneeslijke krankzinnigen te doen heeft. Men is in onze tijden toch zeer gereed zich steeds van het cijfer te bedienen, om vooral gunstige uitkomsten in het oog te doen vallen. In ziekenhuizen en gestichten bedient men zich vooral van dit middel, om de goede uitkomst der aangewende middelen of de doelmatige inrigting van het gesticht ontegenzeggelijk aan te wijzen; dien het gunstigste cijfer te beurt valt, is degeen, die het best slaagt, althans naar het cijfer. Loopt de ongeneeslijke krankzinnige, bij zulk streven naar een gunstig cijfer, bij zulke berekening, geen gevaar, als een nul in deze kansrekening beschouwd, en daardoor misschien te zeer veronachtzaamd te worden?’
Zoo zeer men belang heeft bij goede inrigtingen, om, die nog aan de hunnen teruggegeven kunnen worden, dáár eene behoorlijke behandeling, ter mogelijke herstelling, te doen ondergaan; even zoo veel belang hebben zij er bij, die onherstelbare krankzinnigen onder hunne betrekkingen tellen, en die men meestal niet bij zich in huis houden kan, dat hun eene behoorlijke verpleging en verzorging te beurt valle. Indien deze ongelukkigen, geheel voor de maatschappij verloren, geene bijdragen tot een gunstig cijfer kunnen leveren, dat op hen toch toepasselijk gemaakt worden de woorden, waarmede de Schrijver zijne wenken besluit: ‘Hen ook behandele men met de liefde en achting, waarop zij, toch altijd menschen zijnde, billijkerwijze regt en aanspraak behouden!’





{==251==} {>>pagina-aanduiding<<}

Herinneringen uit Engeland, als bijdrage tot de kennis van den tegenwoordigen slaat des Rijks, meerendeels uit ambtelijke bescheiden gestaafd, door T. Olivier Schilperoort, Schrijver van A brief exposition of the foreign policy of Great Britain towards Holland, etc. (London 1833.) Met eene Kaart van Londen. II Deelen. Te Kampen, bij K. van Hulst. 1837. In gr. 8vo. XVIII en 352, VII en 367 bl. f 7-40.

Ter plaatse, waar gewoonlijk eene Voorrede staat, vindt men in dit werk eerst ettelijke daartoe behoorende ophelderingen en verbeteringen, d.i. aanwijzing van drukfouten, en verder eenige voor het Publiek weinig belangrijke aanmerkingen tegen recensiën van twee vroegere stukjes des Schrijvers. - Het eerste Deel bevat hoofdzakelijk een verslag van hetgene hij van Londen gezien en vernomen heeft, en het tweede van hetgene aangaande de publieke inrigtingen en instellingen in Engeland te zijner kennisse gekomen is. Ofschoon nu zeer veel van dit alles reeds lang van elders bekend is, kan het nogtans niet ondienstig zijn voor dengenen, die eene aanwijzing hebben wil van hetgene er in Engelands Hoofdstad en eigenaardigheden gevonden wordt. Of dit een en ander echter voldoende is, om bijdragen tot de kennis van den tegenwoordigen staat des Rijks te heeten, zou nog al kunnen betwijfeld worden; althans van de temporele ontmoetingen en topographische beschrijvingen, die den inhoud van het eerste Deel uitmaken, zal men dit bezwaarlijk kunnen zeggen. Alleen is het Ref. voorgekomen, dat de Schrijver over sommige dingen met zulk eene in het kleine loopende breedvoerigheid uitweidt, dat het nut er niet geëvenredigd aan is; waaraan het dan ook welligt gedeeltelijk is toe te schrijven, dat de stijl zich niet door zulke zorgvuldige bearbeiding, beknopt-
{==252==} {>>pagina-aanduiding<<}
heid en aangenaamheid aanbeveelt, als men ook in werken van dezen aard zou mogen wenschen.
Uit de breede inhoudsopgave, die voor elk Deel geplaatst is, zal men kunnen zien, wat er in elke afdeeling vervat is: de hoofdzaken zal Ref. kortelijk trachten aan te wijzen.
De Inleiding bevat een bont allerlei van verschillende zaken; zoo als eene goede beschouwing van het verkieslijke der opmerkingen van vreemden of van inboorlingen over een land of eene plaats; uitweidingen over werken van bowring en bulwer; over betweterij en onkunde van overigens bekwame Vertalers, enz. enz. welk een en ander hier minder te pas komt; breede vermelding van bijzondere omstandigheden des Schrijvers, hem in zijne beschouwingen ten nutte; verklaring van eenige Engelsche benamingen, die in dit werk oorspronkelijk behouden zijn.
In de Iste Afdeeling vindt men het verhaal van des Schrijvers overvaart naar en aankomst te Londen, en het daarbij ondervondene en opgemerkte; in de 2de eene opgave der aldaar gebruikelijke rijtuigen, en hetgene daarbij in acht genomen wordt en te nemen is. In de 3de doet hij met zekeren Mr. W., met wien hij op reis kennis gemaakt heeft, zijn eerste togtje door Londen, doorkruist verscheidene straten, en krijgt door zijnen gids eene meer of min uitvoerige beschrijving van de merkwaardigste gebouwen. In de 4de ziet men voornamelijk Londens bruggen en waterleidingen, en de uitgestrekte nuttigheid der laatste beschreven; en in de 5de een vrij oppervlakkig overzigt van deszelfs schouwburgen gegeven. De 6de bevat het een en ander over de wijze van kennismaking in Engeland, en over die des Schrijvers in 't bijzonder; waarop men met hem, in de 7de, weder eenige straten van Londen doorrijden of doorwandelen kan, en nu en dan op eenig daar voorkomend gebouw opmerkzaam gemaakt wordt. De 8ste beschrijft de City en de Haven van Londen, en loopt over verscheidene daartoe betrekkelijke zaken van handel, scheepvaart enz.,

{==253==} {>>pagina-aanduiding<<}
en eindelijk over de burgerlijke Overheden der stad. Op dergelijke wijze wordt in de negen volgende Afdeelingen een overzigt gegeven van de overige deelen der Hoofdstad, in haren ganschen omtrek, en van derzelver gezamenlijke Volksmenigte. Achter alles volgen drie Bijlagen, tot de bevolking behoorende, en twee andere, tot de waarde der artikelen van uitvoer betrekking hebbende.
Wij gaan over tot het tweede Deel, en vinden daar in de Iste Afdeeling eenige algemeene opmerkingen over het verschil der Staatsinstellingen in Engeland, vergeleken met die in andere tegenwoordige Europesche Staten, vooral met die in Frankrijk, welke laatste de Schrijver beweert, dat niet naar het model der eerste zijn ingerigt. Misschien kan men hieromtrent met hem overeenstemmen, of van hem verschillen, naar het standpunt, waaruit men die instellingen beschouwt. De grondvormen der latere Constitutionele Regeringen schijnen toch reeds, hoewel nog meer onvolkomen, meer onbeschaafd, en door vele oude herkomens, regten en voorregten belemmerd, in de Engelsche Staatsinrigting te liggen, maar door den invloed der Noord-Amerikaansche en der Fransche Omwenteling allengs meer tot eene geregelde vertegenwoordiging gebragt, en naar den aard der verschillende Volken gewijzigd te zijn. Doch dit slechts in het voorbijgaan, hetwelk Ref. verder den Staatkundigen gaarne overlaat. In de 2de en 3de Afdeeling wordt de zamenstelling van het Huis der Lords en van dat der Gemeenten, zoo vóór als na de Parlementshervorming, beschreven, en in de 4de van de daartoe noodige verkiezingen verslag gedaan. Van de 5de tot de 8ste Afdeeling ingesloten, loopt de beschouwing over regterlijke en policie-zaken, zoo als de Jury, misdrijven en strafvordering, de Policie, de drukpers, vooral in betrekking tot hare burgerlijke vrijheid. De 9de Afdeeling geeft een zeker overzigt van het openbaar Onderwijs en de daartoe naast behoorende Stichtingen. Als een' fraaijen(!) tegenhanger hiervan vertoont de 10de Afdeeling het verschillend geboefte der
Hoofdstad,

{==254==} {>>pagina-aanduiding<<}
met vermelding van verscheidene door hetzelve gepleegde schelmerijen en misdrijven; waarop zeer doelmatig de 11de past, welke over de Gevangenissen handelt. De drie laatste Afdeelingen staan in een zeker onderling verband met elkander, en loopen zelfs uit den aard der zaken hier en daar min of meer ineen. Zij hebben de volgende opschriften: Armoede en nooddruftigheid; betrekkelijke welvaart en rijkdom; inrigtingen van menschlievendheid, en bevatten velerlei hiertoe behoorende of door den Schrijver hiertoe betrokkene zaken, in welker nadere opgave wij hem hier zonder te groote uitvoerigheid niet kunnen volgen. Aangenaam is het, dat hij in de laatste Afdeeling doet opmerken, dat ‘vooral in alles, wat zich tot algemeene liefdadigheidsbetooning betrekt, punten van overeenstemming inzonderheid met ons Vaderland zich vertoonen,’ en dat in het bijzonder de Londensche Maatschappij tot redding van Drenkelingen eene van die vele is, welke in andere landen op het voorbeeld der Amsterdamsche zijn opgerigt.
Achter alles volgen nu nog zes Bijlagen, als: I. Beschouwing van het Patronaatschap en den invloed van Pairs en andere bijzondere personen, overgenomen uit een Engelsch werk van oldfield. II. Staat van de wegens misdaad naar de Sessions verwezenen in Engeland en Wallis, van 1805-1831. III. Staat der veroordeelingen bij de Sessions, als voren, in dit tijdperk. IV. Staat der bij dezelve tot gevangenisstraf veroordeelden, als voren, van 1811-1831. V. Staat van de tot transportatie veroordeelden, als voren, van 1805-1831. VI. Eene lijst van Engelsche Tijdschriften. Meer nut, meent Ref., zou zulk eene lijst kunnen doen, indien de Schrijver niet alleen de namen, maar ook het kenmerkende van elk derzelven naar hoofdinhoud en bedoeling opgegeven had, met aanwijzing van de plaats der uitgave, en den prijs, waarvoor zij te verkrijgen zijn. Laatstelijk vindt men aan het einde van dit Deel de op den titel gemelde Kaart van Londen,

{==255==} {>>pagina-aanduiding<<}
volgens die van tirion van 1754, en daaromheen de uitbreiding volgens cruchley's New Plan of London van 1830.
Ziedaar, zoo beknopt wij konden, aangewezen, welke waren in dit Magazijn uitgestald worden! Wie nu gading heeft, kome en koope en doe zijn profijt!




Algemeene Geschiedenis, ingerigt voor jonge lieden, bijzonder voor aankomende en volwassene Meisjes, door J. Nösselt. Naar de vierde, veel vermeerderde en verbeterde Hoogduitsche uitgave vertaald, door Mevr. de Wed. A.B. van Meerten, geb. Schilperoort. Iste Deel. Te Amsterdam, bij G. Portielje. 1836. In gr. 8vo. XXIV en 392 bl. f 3-90.

Dit boek viel Recensent vóór weinige weken het eerst in handen. En hij verwondert zich te moeten vernemen, dat het noch vervolgd, noch, zoo veel hij weet, ergens openbaar beoordeeld is. Om toch niet te spreken van de aanzienlijke lijst van inteekenaars, die hetzelve voorasgaat, noch van den loffelijk bekenden naam der Vertaalster, ware van eene eerste poging tot een opzettelijk onderwijs in de geschiedenis voor meisjes te hopen geweest, dat zij toejuiching en deelneming zou vinden. Hetgeen de Schrijver in zijne Voorrede van de vereischten van zulk een werk en zijne voortgezette pogingen zegt, om aan dezelve te-voldoen, is allezins gegrond en losselijk. En wij zijn het met de Vertaalster eens, dat zulk een boek, waarin veel van het drooge en min behagelijke der geschiedenis wegvalt, nog wel meer lezers, dan juist enkele scholiertjes, verdiende te vinden.
Het is toch een algemeen en natuurlijk begrip, dat de kennis der voornaamste lotgevallen van ons geslacht iederen beschaasden mensch betaamt, - maar niet zoo als dezelve voor den staats- en krijgsman of voor den eigenlijken geleerde beschreven worden, noch ook als eene dorre tabél der duizend-en-ééne gebeurtenissen, omstandigheden, oorlogen en groote mannen, welke de algemeene historie natuurlijk oplevert. Neen, een overzigt van het geheel, met uitvoeriger vermelding van het meest belangrijke en nuttige, in zekeren zin volledig, maar bovenal onderhoudend - dat

{==256==} {>>pagina-aanduiding<<}
schijnt ons toe de algeheele opgave te zijn, en in dit eerste Deel van nösselt's werk vrij wel bereikt te wezen. Hoezeer de meeste zaken Recensent natuurlijk bekend, ten deele zelfs overbekend waren, las hij ze toch zonder verveling, en somtijds, waar het eigen doel des werks meer bijzonder uitkwam, door uitvoeriger verhaal van hetgeen anders veelal maar aangestipt wordt, met bijzonder genoegen; waartoe ook de vloeijende en doorgaans zuiver Hollandsche stijl het zijne bijdroeg.
Het zou dus waarlijk jammer zijn, zoo dit werk (want het is reeds van 1836) voor onze landgenooten niet ten einde werd gebragt. Waarom zouden de lieve meisjes en zoo vele anderen, die toch niets (althans op verre na zoo graag) dan verhaal lezen, niet ook eens ware ja geheel ware geschiedenis verkiezen? Zonder immers juist laag op de Romans te vallen, bezitten zij toch wel eene zekere dronkenmakende kracht, die hen als de koornbrandewijn tegen het voedzame koorn (der waarheid) over stelt. De laatste ga er niet zoo gemakkelijk in, noch wekke zoo oogenblikkelijken lust op - zeker zal men er zich beter en hoe langer zoo gelukkiger bij bevinden.
‘Maar, hebt gij dan niets op het werk en deszelfs vertaling aan te merken?’ Wat het eerste betreft, de man recenseert zich zelven in het Voorberigt, en sluit ons den mond, waar ook wij alweêr eens zouden denken, dat dit of dat beter anders ware. En ten aanzien van de vertolking, ja, heel enkele Germanismen, hier of daar eene fout in een' naam en dergelijke, waren ligt aan te wijzen; maar eene meer wezenlijke aanmerking zal het misschien geacht worden, dat in de Grieksche namen, zoo van Goden als menschen, beter die schrijfwijze behouden ware, aan welke wij gewoon zijn, en door ons uit het Latijn is ontleend. Elke Hollander, die iets gelezen heeft, al ware het alleen maar van vondel, kent hecuba, maar wie hecabé is, dat moge Joost weten; desgelijks jupiter, minerva en de geheele familie, maar zeus en athene.... wel, het laatste is eene stad. Maar ieder zijn smaak. Het spijt ons voorts, niet opgegeven te zien, uit hoe vele Deelen het werk bestaat - denkelijk drie, want dit behelst de oude geschiedenis - dan zullen wel de middeleeuwen, en eindelijk de hedendaagsche historie volgen.





{==257==} {>>pagina-aanduiding<<}

La Politique, dégagée des illusions libérales; appel aux Souverains et aux Peuples, par Jonkheer Don Antonio Lopez de Fonseca, M.R.S.L., Auteur de la Canne magique, des Observations sur la Loi sondamentale, du British Drill et the Theory of the Insantry movements. II Volumes. La Haye, J. Kips, J.H.Z. 1838. gr. 8vo. XXII et 669 pag. f 5-:

De Schrijver, die zich noemt Jonkheer Don antonio lopez de fonseca, beroept zich in dit werk nog al dikwijls op zijne eigene vroegere opstellen, die hier op den titel zijn opgesomd. Vooral is hij verbazend ingenomen met zijn werk la Canne magique. In zijne Préface voor het onderhavige schrijft hij, bl. XIII: ‘Pourquoi la Gazette de Breda a-t-elle été le seul journal qui alt donné des extraits de la Canne magique, ouvrage publié à la Haye, en 1831, dans lequel les erreurs et les dangers du Libéralisme et les menées persides des Démagogues, pour s'élever au pouvoir, sont développés de la manière la plus évidente, et dont les noms de gobeplace, de brouilleton, gripelong, troublemonde, la tapagerie, trompesot, Lord agewisdom devraient depuis six ans avoir été européens?’ Welk eene gunstige beoordeeling levert hier de Schrijver van zijn eigen, gelijk hij erkent, meest overal vergeten werk! Niet allen dachten zoo gunstig over de Canne magique. Libry bagnano, oud Redacteur van den Belgischen National, en zeker geen vriend der omwentelingen van 1830, zegt in zijn werk de l'Autocratie de la Presse, bl. 214 (*): ‘C'est depuis trois ans seulement que l'on ose imprimer en Hollande ce srançais de paillasse, dont le pays n'avait même point eu l'idée auparavant.... Abstraction saite encore de l'oubli de toutes les règles principales de la syntaxe et de la grammaire,
l'on vous régale à chaque instant d'écrits où les participes sont sans cesse estropiés, les concordances des temps des verbes perpétuellement violées, où les genres se trouvent confondus etc. etc., où ensin la langue devient méconnaissable et le sublime ridicule. - Si vous en doutez un

{==258==} {>>pagina-aanduiding<<}
seul instant, prenez.... j'éprouve ici l'émbarras du choix: prenez, au hasard, par exemple, la Canne magique, dont l'auteur a gardé l'anonyme, mais que l'on a dit être un sieur F*** ou de F***, né Belge, et ayant habité longtemps, à ce que l'on assure, l'Angleterre, où il est peu probable du reste qu'il ait trouvé à publier souvent des écrits de la même force. - Je ne veux pas plus m'occuper du sujet que de la sorme adoptée par l'écrivain, quoique l'absoiutisme soit aussi déplacé en Hollande qu'il est niais de la part de l'auteur de reproduire la fiction d'un talisman ayant la propriété de rendre invisible ou méconnaissable quiconque en est muni, rabachage, ressissé mille et mille sois depuis l'anneau de Gigès jusqu'aux Fantoccini que l'élégant nodier nous a souvent montrés dans le seuilleton de la mordante Quotidienne. - Soyez absolutiste si cela vous amuse, quoique dans un pays de liberté; endossez même la vieille sripperie de la sable; mais avant de prendre la plume, apprenez au moins les règles élémentaires des concordances grammaticales: en un mot l'A.B.C. de l'art d'écrire.’ (Volgt eene opgaaf van taalsouten.) - ‘Tout l'ouvrage est de ce style,’ etc. Tot dusverre libry.
Thans levert ons de Auteur dier beroemde Canne Magique zijne Staatkunde, bevrijd van de liberale begoochelingen, en wendt zich daarmede tot Vorsten en volken, om hen te onderrigten. Het ware en het valsche wordt er zonderling ondereen gemengd; maar er zijn toch vele gegronde opmerkingen in te vinden, en de Schrijver zoekt thans geenszins het Absolutismus voor te staan. Wel hecht hij nog, op ons altijd onbegrijpelijke gronden, aan het zoogenaamde Droit Divin der gezaghebbenden, hetwelk dan toch, naar het denkbeeld: Toute puissance vient indirectement de Dieu, (eene waarheid, die echter hier niets ter zake doet) even gold van de potter, toen hij eenigen tijd meester was, als naderhand van leopold, en even goed van hem, als van Koning willem, kan gezegd worden; eene stelling, die beurtelings het gezag van de bourbons, van robespierre, van napoleon, van louis-philippe heiligt. Maar hij erkent niet alleen, dat alle gezag natuurlijke grenzen heeft, onafhankelijk zelfs van de perken, die er bij deze of gene beschrevene of costumiere Grondwet aan worden gesteld; hij wil zelfs den constitutionelen regeringsvorm aan-
{==259==} {>>pagina-aanduiding<<}
bevelen, echter op die wijze, gelijk hij denzelven doelmatig oordeelt. Hij beoogt namelijk vertegenwoordiging niet van personen of landen, maar van belangen en standen. Hij wenscht den Vorst te gelijker tijd ondersteund en beperkt te zien door den invloed van drie Aristocratiën, die des Adels, die des Rijkdoms, en die der Wetenschap. Naar zijn inzien is de erfelijkheid niet alleen onmisbaar in de Troonopvolging, maar ook in de eerste Kamer, of die der Pairs, die dan natuurlijk uit
Edelen bestaan moet. Doch de Asgevaardigden der Standen moeten niet slechts gekozen worden uit hen, die de belangen van handel, landbouw en nijverheid kennen en bevorderen. Neen! ook zij, die de verstandelijke en zedelijke belangen der Natie beter dan anderen kunnen beoordeelen, de mannen van begaafdheid en kunde, de schrijvers en geleerden van den eersten rang, moeten, tot handhaving van waarheid en regt, tot uitbreiding van verlichting en deugd, invloed hebben op de wetgeving, en afgevaardigden zenden. Hij wil tot dat einde eenen stand van geleerden erkennen, niet bestaande uit alle gepromoveerden, noch ook alleen uit dezen, maar uit eene orde van Begaafdheid of Talent, waarin allen, die in eenig vak van wetenschap uitmunten, zouden moeten worden opgenomen, en waartoe van regtswege alle Hoogleeraren en alle Rectoren zouden behooren. Nopens de Rectoren is dat wat te ruim, daar men er dan ook alle Advocaten, Geneesheeren en Godsdienstleeraars bij moet nemen, en zoo neen, zich dan bepalen tot de Leden van het Koninklijk Instituut, en voorts tot alle Prosessoren aan alle Akademiën en Athenaeën. - Deze denkbeelden des Schrijvers verdienen wel eenige overweging. - Minder gelukkig is de Schrijver in zijne wederlegging der Liberalen en hunner hoofdstellingen. Vooreerst, omdat hij alle Liberalen voor sortuinzoekers of voor bedrogenen schijnt te houden; ten tweede, omdat hij veel in bescherming neemt, hetgeen op goede gronden door de Liberalen bestreden wordt, b.v. de loterijen en het bestaan van eene heerschende Godsdienst. Bij het laatste punt moet vooral in het oog worden gehouden, hoe moeijelijk het is, constitutionelen voorrang aan deze of gene gezindheid toe te kennen. De denkwijs der meerderheid van het welopgevoed gedeelte eener Natie kan langzamerhand veranderen. Hoe onnatuurlijk wordt het dan, dat echter die Godsdienstleer de heerschende blijst, welke niet langer wordt aangekleefd

{==260==} {>>pagina-aanduiding<<}
door de meerderheid der geletterden en aanzienlijken: of moeten dezen dan slechts veinzen en huichelen? Zoo ja, dan worden Godsdienst en zedelijkheid ondermijnd. Dit zou de Schrijver toch zelf niet willen. Het is ons onmogelijk, in dit Tijdschrift in verdere discussie te treden; maar men ziet reeds genoeg, hoe zeer dit werk verdient getoetst te worden. Men leze het onbevooroordeeld, maar zij ook niet te haastig in het toejuichen, zoo min als in het afkeuren. De zaken zijn er te gewigtig toe.

Vrijmoedige Gedachten, omtrent het daarstellen eener Vereeniging onder de Israëliten in Nederland, in den geest van de Maatschappij tot Nut van 't Algemeen, als nadere beschouwing van dit behandelde onderwerp in de Israelitische Jaarboeken. Te Amsterdam, bij de Wed. A. Cramer. 1838. In gr. 8vo. 31 Bl. f :-30.

Recensent las dit geschrift, waarvan de Voorrede met de letter L. geteekend is, met belangstelling. Hij treedt niet in de beoordeeling der redenen, waarom de Redactie der Israëlitische Jaarboeken gemeend heeft, de opname van hetzelve, in dat Tijdschrift, te weigeren; gelijk hij zich mede onbevoegd verklaart, om aangaande de punten, waaromtrent, in dezen, tusschen de in dit geschrift genoemde Schrijvers verschil van meening bestaat, als scheidsman op te treden. Recensent wil alleen een woord omtrent de zaak zelve, naar aanleiding van het onderhavig geschrift, in het midden brengen; en wat betreft deze zaak anders, dan het daarstellen eener Vereeniging onder de Israëliten in Nederland, in den geest van de Maatschappij: Tot Nut van 't Algemeen?
Het denkbeeld is geenszins nieuw, maar voormaals en op onderscheidene tijdstippen ter sprake gekomen, bij het mislukken van herhaaldelijk aangewende pogingen der Israëliten zelve, om tot het verkrijgen van het lidmaatschap aan de bestaande Maatschappij: Tot Nut van 't Algemeen te worden toegelaten. Deze pogingen, aan het Landsbestuur niet onbekend gebleven, namen eenen aanvang in de dagen der Republiek, na 1795, werden onder lodewijk napoleon herhaald, en eindelijk, onder de regering van onzen geëerbiedigden Koning, nog eenmaal, doch telkens zonder ge-
{==261==} {>>pagina-aanduiding<<}
wenscht gevolg, te werk gesteld. Trouwens, hoe kon dit ook anders zijn? Ware toch de genoemde Maatschappij eene Instelling, eeniglijk daargesteld, om burgerlijke beschaving en verlichting te bevorderen, en, tot dat einde, de lagere volksklasse, door schoolonderwijs en lectuur van doeltreffende volksboeken, algemeene begrippen van zedelijkheid en deugd, zoo mogelijk, eigen te maken, dan hadden onze Israëlitische Landgenooten zich te regt over uitsluiting mogen beklagen. Maar geheel anders was het met de zaak gelegen, en de oprigters der Maatschappij vonden het geraden, hunne Stichting geenszins op den grondslag van enkel wijsgeerig begrip, maar op dien van de Christelijke Godsdienst te bouwen. Als Christenen hadden zij daartoe vrijheid en regt, en werden aldus de Israëliten buiten de gemeenschap der Maatschappij gesloten; hierin bestond geene terugzetting, en veel minder nog geringschatting of beleediging van den Israëlitischen Landgenoot.
Het wijsgeerig denkbeeld, omtrent de bevordering van volksbeschaving en deugdsbetrachting, verlichting en zedelijkheid, verschilt echter aanmerkelijk van het Christelijk principe. De bloot wijsgeerige Zedeleeraar moge er al niet naar vragen, of de zedeleer, waaraan hij zijn zegel hecht, door mozes of lycurgus, cato of socrates, leibnitz of kant verkondigd zij; het is hem, als wijsgeer, alleen en uitsluitend, om wijsheid en waarheid te doen; terwijl de Christelijkgezinde philantroop, in christus alleen de wijsheid en de kracht Gods erkennende, geen ander fundament mag leggen, dan hetgeen eenmaal, door christus, gelegd is.
En nu zou men de Maatschappij: Tot Nut van 't Algemeen, die eenmaal op dien grondslag gevestigd is, en, Gode zij dank! gevestigd blijft, haars ondanks, willen noodzaken, om, ten gevalle van eenige Israëliten, zich in eene bloot wijsgeerige Maatschappij te converteren, opdat en ten einde hun het kruis van christus niet tot eene ergernis wezen zou? Dat is toch wat veel gevergd, inzonderheid in een Land, waarin de Israëliten, de tijden door, en ondanks alle versmading en hevige vervolging elders, met mededoogen en Christelijke menschenliefde, als vervolgde medemenschen, zijn opgenomen, en thans, nevens de Christenen, gelijke voorregten en bescherming genieten.
Hij, die Israëliet is en blijft, en, diensvolgens, jezus

{==262==} {>>pagina-aanduiding<<}
van Nazareth, in overeenstemming met de Rabbijnen, Hoogepriesters en Schriftgeleerden, uit de tijden van annas en cajaphas, voor een' verleider, en den kruisdood waardig houdt; hoe zou hij, met een goed geweten, (en dit moeten wij overal eerbiedigen) lid kunnen worden van eene Maatschappij, die openlijk erkent: ‘Ons bestaan rust op de leer van jezus en zijne Apostelen, en wij houden den Zoon van maria voor den Verlosser der wereld en den Zoon Gods?’ Men zou dan immers den Israëliet dwingen, te erkennen, wat hij, zoo lang hij Israëliet blijft, nooit erkennen kan of mag: Jezus is de Messias; aan abraham als den grooten Hersteller des menschdoms, aan jezaïas als den Vredevorst beloosd. Die smet der dwingelandij over de gewetens der menschen mag niet kleven op het Christendom, en allerminst op het Protestantismus.
Van heeler harte zegt derhalve Recensent, die een Christen, en tevens Lid is der Maatschappij: Tot Nut van 't Algemeen, het den Schrijver, bl. 27, na: ‘De Maatschappij Tot Nut van 't Algemeen staat dáár als een sprekend toonbeeld onzer wenschen en bedoelingen. Leert en bevordert zij volksbeschaving in den geest van het Christelijk geloof, de nieuwe Vereeniging, onder den naam van Tot Nut der Israëliten, zal volksbeschaving, naar het Mozaïsche geloof, leeren en bevorderen.’ Ziedaar alwat de vriend der menschheid vorderen kan en mag! Immers, proselytenmakerij mag hij tot geenen prijs onder zijne bescherming nemen. Minder heeft Recensent vrede met hetgeen de Heer L., die de zaak welligt meer uit een bloot wijsgeerig oogpunt beschouwt, voorts volgen laat, zeggende: ‘en er zal geen ander verschil tusschen beide Maatschappijen bestaan, dan dat de eene een verkeerd en de andere een juist opschrift heeft.’ Eene Israëlitische Maatschappij: Tot Nut van 't Algemeen, kenmerkt gewis eene zoodanige Instelling voor Israëliten, die in het Christelijk Europa, en, met name, in het Christelijk Nederland leven; terwijl de benaming, van eene Christelijke Maatschappij: Tot Nut van 't Algemeen even dwaas en bespottelijk (niet in een Israëlitisch, maar) in een Christen-Koningrijk zou klinken, als, b.v. eene Christelijke Maatschappij: Tot bevordering des Christendoms. Hindoes, Israëliten of Mahomedanen zullen toch geene Maatschappij vormen, die op Christelijke beginselen rustende is!

{==263==} {>>pagina-aanduiding<<}

Het Hoofdbestuur der Maatschappij: Tot Nut van 't Algemeen, gevestigd in een Christenland, en alzoo als eene Christelijke Maatschappij te erkennen, zonder dat die Maatschappij het bijvoegelijk naamwoord daarvan aan het voorhoofd draagt, heeft, indien wij wél ondertigt zijn, deszelfs goede diensten aangebeden, om, casu quo, en bij het ontstaan eener Israëlitische Maatschappij: Tot Nat van 't Algemeen, op den grondslag van de Mozaïsche Godsdienst, deze Instelling de zusterlijke hand te bieden. Onze Israëlitische Landgenooten kunnen hieruit ontwaren, dat derzelver zoogenaamde emancipatie den Christen-wijsgeer en philantroop niet dan welkom kan wezen. Dan, op het eens gekozen standpunt is geene overeenkomst mogelijk. Jezus christus, dien wij, Christenen, als den Heiland der wereld erkennen; die, voor ons, de Waarheid, het Licht en het Leven is, en wiens leer wij, als eene leer van God afkomstig, geenszins met de Mozaïsche Godsdienstleer strijdig, maar gedeeltelijk op dezelve gegrond (want ook mozes was een dienaar Gods) en gedeeltelijk verre boven dezelve verheven, erkennen; dien jezus christus als den Gezant des Vaders, als den Zoon Gods huldigende, blijven wij te verre van den Israëliet, ook in elke betrekking, (die des burgerlijken levens uitgezonderd) verwijderd, omdat de leer des kruises den Israëliet eene bestendige ergernis zijn en blijven moet. Komt de Israëliet die steilte te boven, dan houdt hij op een Israëliet te zijn - dan wordt hij een gelukkig zoon van dien abraham, die zich
verheugde, toen hij, in de gewesten der eeuwige vrengde, den dag van christus aanschouwen mogt. Recensent herinnere hier alleen nog aan den Heer L. het door hem, bl. 30, in den laatsten regel, gebezigde: qui bene distinguit bene docet; als Christen wenschende, dat de volheid der Heidenen inga, en gansch Israël zalig worde! Immers de geest van christus is de geest gods - de geest der Liefde, der ware beschaving, der echte verlichting. De wijsgeeren voeren ons doorgaans rond in een onbekend Land, en zeker is het, dat abraham even min, als mozes, david en jezaïas, ooit aanspraak maakte op den titel van wijsgeer.




Joannes en Theagenes. Eene Legende uit de Apostolische Eeuw. Door Bernard ter Haar. Te Arnhem, bij I.A. Nijhoff. 1838. In gr. 8vo. VIII en 96 Bl. f 1-80.


{==264==} {>>pagina-aanduiding<<}

De dichterlijke Legende, die het publiek hier wordt aangeboden, wordt voorafgegaan door eenen welgeschreven brief aan eenen vriend, waarin de Weleerw. ter haar hem een gesprek herinnert, in hunnen studententijd over het al of niet dichterlijke van de Kerkelijke Geschiedenis gevoerd. De brief verplaatste Rec. insgelijks in zijne Akademiejaren terug, en met genoegen herdacht hij dien tijd, toen ook hij niet zelden met den Dichter aangename en nuttige gesprekken hield, en hem van tijd tot tijd in den gemeenzamen vriendenkring de voortbrengselen van zijnen dichtgeest hoorde voorlezen. Jaren zijn er sedert die genoegelijke dagen voorbijgegaan; omstandigheden en lotwisselingen hebben Rec. niet weder in de nabijheid van zijnen tijdgenoot gebragt, en het was hem eene aangename verrassing, toen hem de taak der aankondiging van deze Legende werd opgedragen. Hij had zich meermalen verwonderd, dat onder het getal onzer jongere Dichters ter haar zijne plaats niet had ingenomen, en met genoegen vond hij sedert een paar jaren diens naam onder enkele stukken in verschillende jaarboekjes. Met nog meer genoegen zag hij uit deze uitgebreidere proeve, dat ter haar ook in dit opzigt het hem geschonken talent niet had begraven. Met vermaak zette hij zich tot de lezing, met vermaak thans ook tot de aankondiging. Men vermoede niet, dat de oude betrekking hier de loftrompet zal doen steken. Het is juist die betrekking, welke de onpartijdigheid kan waarborgen; want vleijerij is aan den studentenkring vreemd, en gelijk men daar gaarne het goede opmerkt en waardeert, zoo komt men er ook onbewimpeld en onverholen voor het gebrekkige uit, en even als men er onpartijdig elkander beoordeelt, even zoo neemt men ook goedwillig en ongekrenkt elkanders beoordeelingen aan. Zoo wil Rec. dan ook over deze Legende spreken, en hij twijfelt niet, of de Heer ter haar zal in denzelfden geest zijne aankondiging opnemen, schoon haar
steller hem onbekend blijft.
Rec. zal met datgene beginnen, wat hem goed en loffelijk in dit boeksken voorkwam, en wat hij er op aan te merken heeft achteraan voegen. Doet men omgekeerd, dan is het dikwijls, om de bittere pil eenigzins te vergulden, of om den schijn van zich af te weren, alsof men enkel maar het gebrekkige en berispelijke had gezocht. Het eerst, wat Rec. te prijzen vond, is de gelukkige keuze des onderwerps. Het

{==265==} {>>pagina-aanduiding<<}
is een schoon en dichterlijk tijdvak, waarin de Legende ons verplaatst: de Christelijke kerk is nog in haren eersten bloei; nog leeft er een

dier Elf getrouwen, 
Wier oog Gods Eengen mogt aanschouwen, 
Vol van genade en majesteit, 
In 't needrig kleed der sterflijkheid. 

En die ééne is hij, wien

Van 't uitgelezen jongrental 
Het zaligst voorregt was beschoren, 
Die tot den vriend was uitverkoren, 
Dien Jezus lief had bovenal, 
Die, aan den laatsten disch gelegen, 
Aan 's Heilands borst was neêrgezegen, 
En vroeg, toen allen smartlijk zwegen: 
‘Wie is 't, die u verraden zal?’ 

Het was de gouden eeuw van het Christendom, waarvan de Dichter zingt:

't Geloof aan 's Vaders Eengeboornen 
Stond vastgeworteld in het hart; 
De Hoop schiep hemelvrengde in smart, 
En zaaide bloemen in de doornen; 
De Liefde flaauwde en kwijnde niet, 
Die 't meest in 't redden van verloornen 
Haar zaligheid op aarde ziet. 

Uit dien schoonen en dichterlijken tijd heeft een der Kerkvaders ons de hier behandelde Legende medegedeeld, die zelve, evenzeer als het tijdvak, waarin zij ons verplaatst, voor eene dichterlijke behandeling uitstekend geschikt is. De Apostel joannes ontmoet te Smyrna eenen jongeling, die door zijn voorkomen en aanleg hem gunstig voor zich inneemt. Hij beveelt dien jongeling den aldaar wonenden Bisschop ernstig aan. Na verloop van eenige jaren komt hij terug, eischt van den Bischop rekenschap van het hem aanbetrouwde pand, en hoort nu, dat de jongeling, na eerst aan de hem betoonde zorgen dankbaar te hebben beantwoord, zedelijk verloren is gegaan, en thans aan het hoofd van eene roo-
{==266==} {>>pagina-aanduiding<<}
versbende staat. Joannes aarzelt niet, maar laat zich geleiden naar de plaats, waar hij zich met zijne medgezellen ophoudt, wordt voor hem gevoerd, brengt hem tot inkeer, en geleidt hem tot de Gemeente terug. Dat is de hoosdinhoud der Legende. Welk een rijk veld opent zich hier voor den Dichter! Het heerlijke beeld des Apostels, de veelbelovende jongeling, zijne ontwikkeling en inwijding in de gemeente, zijn val en zijne terugkeering; hoe veel stof tot eene dichterlijke behandeling!
Zien wij nu, wat de Dichter heeft medegebragt, om deze rijke stof te gebruiken, zoo vinden wij bij hem, om met het mindere te beginnen, over het algemeen gemakkelijkheid en vloeijendheid van versisicatie. Men ziet terstond, dat het iemand is, die gewoon is de taal te hanteren, die gekuischt is in zijne uitdrukkingen, en gevoelt, dat harde en stootende zamenvoeging van woorden of vorming van volzinnen geenszins tot de schoonheden behoort, maar veeleer eene zwakheid in taalkennis of eene achteloosheid of eene onverdragelijke verwaandheid verraadt, die den smaakvollen lezer alle evenzeer hinderen. Het ontbreekt daarbij ook geenszins aan poëzij in de uitdrukking, die gewoonlijk even ver van platheid als van gezwollenheid verwijderd blijft.
Vooral zijn de descriptive gedeelten van dit dichtstuk gelukkig geslaagd. Wij zien dit onder anderen in de beschrijving van het tooneel, waar theagenes als hoosdman der roovers nederligt. Rec. mag het niet geheel mededeelen, maar moet toch eenige regels aanhalen, die zijn gevoelen kunnen staven; zij zijn gekozen uit de schildering van de stilte des nachts:

Men hoorde 't kraken zelfs van 't mos 
En 't ridslen van 't verschuivend blad, 
Wanneer een hinde sprong door 't bosch; 
Men hoorde 't sijplen zelfs van 't nat, 
Dat, uit zijne aadren opgeweld, 
Naar lager bedding voortgefneld, 
De wortels lekte van een boom 
En op kwam borlen in den stroom; 
't Scheen, of geheel de schepping bad 
En 't koeltje zelfs, vermoeid van 't fluisteren, 
Om naar de stilte meê te luisteren, 
Zijn adem ingehouden had. 


{==267==} {>>pagina-aanduiding<<}

Fraai is ook in het vervolg de beschrijving van den droom des ongelukkigen:

Gedaanten dwarlen langs den stroom; 
Zij naadren langzaam - wijken weder - 
Zij plompen onder - rijzen op: 
Geraamten met ontvleeschten kop, 
Die met hun dorre beendren kleppen, 
En starend op hun hol gelaat 
(Dat eensklaps zich voor 't oog herscheppen 
En weêr tot mensch bezielen gaat) 
Waant hij er de eigen w[.]zenstrekken 
Van zijn verslaagnen in te ontdekken; 
Zij dreigen met hun oog, en strekken 
Hunne armen, wijzende op zijn borst; 
Hij tast en vindt, om 't hart zich voelend, 
Een slang, in breede krinkels woelend, 
En ziet zijn hand met bloed bemorst; 
Hij wil, door snel zich om te wenden, 
Het monster van zich weren, maar 
't Heeft zich gevlochten door zijn haar 
En blijft gekronkeld om zijn lenden; 
Hij wil zich werpen in den vloed, 
Maar 't water, in welks heldren gloed 
Nog straks 't cipressenblaadje beesde, 
Waarover 't maanlicht hupplend zweesde, 
Wordt, nu hij 't aanroert met zijn voet, 
Een donkerroode stroom van bloed. 

Als wij daarbij zeggen, dat verschillende partijen van het verhaal ons met belangstelling vervullen, vooral daar, waar de Apostel joannes ten tooneele treedt; wanneer wij nagaan, welk een echt vromen en godsdienstigen geest het geheel ademt, en hoe de edelste gevoelens hier niet zelden op eene schoone en treffende wijze worden uitgedrukt, dan zal het niemand verwonderen, dat Rec. deze Legende eene aanwinst voor onze Letterkunde acht en den Dichter voor hare uitgave dankbaar is.
En nu even vrijmoedig en onpartijdig de aanmerkingen, die Rec. meent te moeten maken. Als Legende vindt hij het verhaal schoon; maar hij kan er toch zulk eene groote waarde niet aan hechten als ter haar, noch ook daarin

{==268==} {>>pagina-aanduiding<<}
zulk eene geheele overeenstemming met het karakter van joannes vinden: juist in de handelwijze van den Apostel, zoowel bij de aanbeveling aan den Bisschop, als bij de teregtbrenging van den verlorenen, ziet hij geheel het karakter der Legende. Doch deze bedenking geldt meer de noten, dan het dichtstuk. Daarop heeft hij eene groote aanmerking. Zij betreft de teekening van theagenes zelven. Deze is goed gelukt, zoowel wat zijne jeugd en eerste vorming, als wat zijn berouw en zijne bekeering betrest; maar geheel onvoldaan bleef Rec. bij de geschiedenis van zijnen val. Theagenes staat te hoog, om zoo op eens zoo geheel te vallen. Hier had de verbeelding des Dichters de Legende moeten aanvullen. Menschkundig had hij den jongeling van schrede tot schrede moeten volgen, en zijnen val begrijpelijk maken.

Het feestmaal wenkt! Bokalen bruisen! 
Verbeelding gloeit! De citers ruischen! enz. 

Regels als deze, en die daar volgen, zijn hier, onzes inziens, niet voldoende. De gedachte rijst daarbij in ons op: hoe kon een jongeling, die zoo buitengewoon hoog stond, bij zoo dagelijksche en gewone verzoeking zoo dadelijk en hopeloos bezwijken? De te groote getrouwheid aan de Legende, die toch altijd slechts Legende blijft, heeft hier den Dichter verleid, en dit gedeelte van zijn stuk is het minst gelukt. Het was zeker niet de gemakkelijkste taak, en wereldkennis en levenswijsheid moesten zich hier vereenigen, om eene schildering te ontwerpen, die door waarheid en belangrijkheid had kunnen treffen.
Dat is de belangrijkste bedenking, die Rec. te maken heeft. Kleinere aanmerkingen zouden woorden en uiterlijke vormen betreffen. Enkele uitdrukkingen, die Rec. minder behaagden, heeft hij in het aangehaalde reeds onderstreept. Zoo zijn er meer, gelijk b.v. de elisie m' voor men; de naam theagenes is ook niet gelukkig gekozen, om de dikwijls herhaalde en onwelluidende zamentrekking tot theaag'nes. Zoo zou Rec., indien hij het geheel met ter haar kon doorloopen, nog meer aanwijzen; doch hij eindigt liever met den wensch, dat de Dichter de lier niet aan de wilgen hange, maar ons meer dergelijke stukken mededeele.





{==269==} {>>pagina-aanduiding<<}

Iets over Paus Adriaan VI, de afkomst en eene korte Levenschets van dien Utrechtenaar. Door L.E. Bosch. Te Utrecht, bij L.E. Bosch. 1835. In gr. 8vo. 122 Bl. f 1-:

Voor een groot gedeelte bestaat dit Iets uit stukken, die vroeger in de Utrechtsche Courant zijn geplaatst. Daar kunnen zij in dien vorm goed geweest zijn, zij verdienden waarlijk den herdruk niet. Er is weinig belangrijks in, maar wel vindt men er tallooze herhalingen van hetzelfde. De vorm is onbehagelijk en afgebroken, en nieuws is er weinig uit te leeren. De Heer bosch heeft zich niet eens de moeite van omwerking getroost, waardoor het tot een geheel zou verarbeid kunnen worden. Of het tweede gedeelte belangrijker zal zijn, kan Rec. niet beoordeelen: op den titel van dit stukje staat 1835, ofschoon Rec. het eerst onlangs ontving. Is dat jaartal juist, dan blijft het tweede gedeelte welligt wel weg bij gebrek aan debiet, waarover Rec. zich noch verwonderen noch bedroeven zoude.




Verhandeling over de zonderlinge uitwerkselen der menschelijke Verbeeldingskracht. In acht Zamenspraken van de Familie Groenhoff; door H. Timmer, Predikant te Garnwerd. Te Groningen, bij J. Oomkens. 1837. In kl. 8vo. 152 Bl. f :-60.

Een veel te laat ingezonden en den Schrijver op zijn verzoek onbeoordeeld teruggezonden antwoord op de vraag, door de Maatschappij: Tot Nut van 't Algemeen uitgeschreven, en op welke het stuk van Dr. s.p. scheltema het eermetaal heeft behaald. Het zou onvoegzaam zijn, beide stukken onderling te vergelijken. Zij hebben natuurlijk vele raakpunten, inzonderheid in de voorbeelden. Het onderhavige stukje kunnen wij enkel aanmelden; schoon het ons voorkomt, dat de uitgave juist niet noodig ware geweest. Doch wij moeten tevens erkennen, dat, als dit vereischte over het in 't licht geven moest beslissen, er zoo weinig boeken zouden uitkomen, dat wij, om onze bladzijden te vullen, de beoordeelingen moesten rekken, gelijk wij ze nu,

{==270==} {>>pagina-aanduiding<<}
tot oppervlakkigheid toe, moeten bekorten, zullen wij den immer stroomenden vloed eenigzins bijhouden.
Wij vonden in dit stukje dezelfde gebreken, als in 's mans Menschkunde: dezelfde onbepaaldheid van vele uitdrukkingen; dezelfde verwarring door het cursijs drukken van vele woorden; dezelfde verkeerde aanhaling van namen en schriften. Wij kennen b.v. geen ‘geschrift van j. scheltema over de Heksenprocessen in Twente’, maar wel eene Geschiedenis der Heksenprocessen van dien Geleerde (Haarlem, 1828.) De Eerw. wolterbeek heeft, zoover wij weten, nooit eene Verhandeling over de voor- en nadeelen der Verbeeldingskracht uitgegeven, maar wel eene Redevoering over dat onderwerp, gehouden tot opening der Algemeene Vergadering van de Maatschappij, straks genoemd (1803.) Huffland en swedenburg (o) kunnen druksouten zijn. Misschien is dit ook het geval met Oudenaarden in plaats van Oudewater, bladz. 67. In zamenspraken te schrijven, is juist timmer's zaak niet. Onder anderen maakt eene vreemde siguur bladz. 91: ‘Wilhelmine. Hetgeen vader in onze vierde zamenspraak (NB.) bladz. 54 van eenen’ enz. Ten aanzien van het verhaal, bladz. 78, teekenen wij als eene bijzonderheid aan, dat het eenige vermaardheid heeft gekregen door de (thans zeldzame) prent van jan luiken, die zich omtrent dat verhaal vele moelte heeft gegeven, onder anderen door de kamer op de plaats zelve af te teekenen. Wij verwijzen naar henning, over Voorgevoel en Schijngezigten, D. I, bladz. 280 volgg., de lezenswaardige noot van den Vertaler. Dit werk en dat van denzelfden Schrijver over de Geesten en Geestenzieners verdienen, ook nog na het stukje van timmer, ton aanzien van het hier
behandelde onderwerp, opzettelijk te worden gerandpleegd. Eene schets van den inhoud ware een nuttig toevoegsel geweest.




De Familie van Andouse, een geschiedkundig Verhaal uit de tijden der Dragonnades, onder de regering van Lodewijk XIV in Frankrijk. Door A. Radijs, Predikant te Doesborgh. Iste Deel. Te Doesborgh, bij Kets en Lambrechts. 1838. In gr. 8vo. IV, XII en 272 Bl. f 2-90.

Het is eene moeijelijker taak, dan men gewoonlijk meent,

{==271==} {>>pagina-aanduiding<<}
om ook slechts eenen redelijken Roman te schrijven, en indien hij eenigzins zal uitmunten, zoo behooren er de schoonste en meest verschillende gaven toe, waarmede de menschelijke geest is begistigd. Verbeelding, gevoel, kennis, juistheid van oordeel, scherpzinnigheid in het opvatten en naauwkeurigheid in het teekenen van de onderscheidene karakters, sijne smaak en wat dies meer zij, moeten zich hier allen vereenigen; terwijl levendigheid en verscheidenheid van stijl een niet minder groot en belangrijk vereischte is. Het is daarom altijd eene gewaagde onderneming, wanneer menschen, die door hunne betrekkingen en bezigheden aan eene geheel andere wijze van schrijven en opstellen gewoon zijn, zich op het veld des Verhaals of des Romans begeven. Rec. kan dan ook niet ontkennen, dat het hem speet, den naam van den Eerw. radijs, gunstig bekend door verschillende geschriften van godsdienstigen aard, op den titel van dit boek te lezen, niet omdat hij meende, dat het schrijven van eenen Roman met de waardigheid van Leeraar in strijd is, maar omdat hij vreesde, dat de taak minder voor den Schrijver berekend zoude zijn. Misschien wil de Heer radijs zijn boek niet geheel als Roman beschouwd hebben. Maar hij zelf heeft het toch den naam van geschiedkundig Verhaal gegeven; hij heeft eene romantische inkleeding gekozen, en moet zich getroosten, daarnaar beoordeeld te worden. En dan moet Rec. het boek voor geheel mislukt verklaren. Niet, dat er niet veel goeds in wordt gevonden; dat er over de zegeningen der Hervorming, over hare voortreffelijkheid boven het Catholicisme, geene goede en ware en behartigenswaardige zaken worden gezegd; maar dat is niet voldoende, om dit boek eene gunstige beoordeeling te doen verdienen. De vorm toch, waarin dit alles wordt voorgedragen, is mislukt. Ook dan, wanneer men het verhaal als voertuig beschouwt en als middel, om deze of gene waarheden te leeren en te verkondigen, moet die
vorm zoodanig zijn, dat het doel worde bereikt, dat daardoor de belangstelling wordt geboeid, de aandacht levendig gehouden; anders legt de Romanlezer het boek met verveling ter zijde, en hij, die iets anders zoekt, dan Roman, slaat het romantische gemelijk en ontevreden over. Dat zal en moet bij velen het lot van de Familie van Andouse zijn. De Schrijver had beter gedaan, louter een geschiedkundig tasereel van de vervolgingen der Hugenoten in Frankrijk op te hangen;

{==272==} {>>pagina-aanduiding<<}
dan had hij vrijheid gehad, om dit in zoodanigen stijl te doen, als met zijne gewone manier meest overeenkomstig was. Nu zal het een Roman heeten en mist de eigenschappen daarvan. Het is niet levendig en onderhoudend genoeg, en blijkbaar is de Schrijver eerst daar op zijn gemak, waar hij den Roman laat varen. Daar, waar het op de verdediging van het Protestantisme aankomt tegen het Catholicisme, b.v. in het mondgesprek te Nimes en in het gesprek tusschen lodewijk en de la force, is, gelijk het meestal gaat, de tegenpartij veel te zwak, en wordt overwonnen, zonder dat hij iets van belang weet in te brengen. Zoo staan de partijen niet op gelijken bodem.
Hoeveel de Heer radijs aan het door hem in de Voorrede genoemde werkje: der Psarrer von Andouse, ontleend heeft, kan Rec. niet beoordeelen; misschien ware het beter geweest, dat geheel te volgen. Bij al het goede, wat het boek nu bevat, kan Rec. er geen gunstig oordeel over vellen, en acht het werk, grootendeels om den gekozen vorm, mislukt. De Eerw. radijs bepale zich liever tot zijn eigenlijk vak, waarin hij regt nuttig kan zijn.
De uitvoering van het boek is goed.

Scherts en Ernst; door L. Rellstab. Uit het Hoogduitsch. Te Zaltbommel, bij J. Noman en Zoon. 1838. In gr. 8vo. XIV, 226 bl. f 2-60.

Het grootste gedeelte van dit boeksken bestaat uit kleine, luimige, schertsende opstellen, die wel niet magtig veel om het lijf hebben, maar zich door den aangenamen, onderhoudenden stijl met genoegen laten lezen. Het meerendeel ware echter meer geschikt voor het Mengelwerk van een Tijdschrift, dan voor eenen aszonderlijken bundel. Wij kunnen alles niet opnoemen, maar Kiliaan op den 3 Augustus, Strahlauer vischtogt, en Kersmisbezoek zijn vol geest en leven. Van het laatstgenoemde stukje is het denkbeeld kluchtig. 't Is het verslag van een Kersmisbezoek (*) te Berlijn door eenen Turk. Grappig zijn zijne uitdrukkingen, en dwingen

{==273==} {>>pagina-aanduiding<<}
den ernstigsten een' lach af. Hij noemt b.v. eenen postmeester postpacha, de kramen bazars, enz. Men hoore een paar trekjes uit vele: ‘De moskéën, die zoo weinig in getal zijn, dat het waarlijk schande is - naauwelijks een dozijn in die groote stad - zijn de geheele week gesloten, en men mag er niet eens in. Slechts zondags worden zij geopend, en dan, heb ik mij laten zeggen, blijven nog meer Christenen er buiten, dan er inkomen. 't Is echter ook niet anders mogelijk, want de stad heeft 250,000 inwoners, (dus ongeveer een vierde zooveel als Stamboul, welk toch de Sultane aller steden en de parel in den diadeem des Proseten blijft) en als alle moskéën tot de laatste plaats toe vol waren, zoo zouden toch naauwelijks 50,000 er in kunnen! De Christenen vieren dus hun Bairamsfeest geenszins met vroomheid, maar door enkel dwaasheden, die mij zoo onbegrijpelijk voorkomen, dat ik dikwijls mijne oogen niet vertrouwe.’
Men hoore hem over de speelgoedkramen: ‘In andere kramen zag ik vele duizende soldaten, in lood afgebeeld. Is het niet goddeloos, de kinderen, want deze spelen oorlog met die soldaten, zoo tot twist en tweedragt op te voeden? Dit geschiedt op andere wijze nog veel meer; want geheele kasten van dezen Christenbazar zijn met kleine wapenen, sabels, pistolen, geweren, degens, speren, dolken, vaandels, trompetten, trommels en ander krijgstuig opgevuld. En toch wordt de jeugd daardoor niet krijgshastig, noch op andere wijze gehard, maar zij maakt slechts een woest geweld met de wapenen. Ik zag althans geen knaap een paard berijden, met pistolen naar 't wit schieten, of iets dergelijks, wat wij onze jeugd doen beoefenen. Wij stellen haar den krijg voor als een kwaad, waarop men moet voorbereid zijn; de Christenen doen hem voorkomen als een woest vermaak, waartoe men het hart vroegtijdig opwekt.’ En zoo gaat het verder.
Het uitvoerigste opstel is eene Verhandeling over de ijzeren Spoorwegen. Rellstab doet ze beschouwen als eene Europesche noodzakelijkheid; en, schoon zijne verwachtingen van den, door algemeen gebruik van dit middel tot snelle gemeenschap, veranderden toestand onzes werelddeels wat dichterlijk zijn gekleurd, wanneer hij vraagt, of men niet nog veel ongeloofelijker dingen aan het levende geslacht zou gezegd hebben, indien men bij den aanvang der Drukkunst

{==274==} {>>pagina-aanduiding<<}
alle de gevolgen dier uitvinding tot op onzen tijd hadde voorspeld, dan kunnen wij hem niet tegenspreken.

De Burggraaf de Beziers, of historisch-romantische Tafereelen uit de eerste tijden van den Vervelgingsoorlog tegen de Albigenzen. Naar het Fransch van F. Souillé. II Deelen. Te Schiedam, bij de Munnik en Wijnands. In gr. 8vo. 634 Bl. f 5-40.

Wij gelooven, dat het wenschelijk ware, dat de wetten, die in de Letterkunde omtrent andere voortbrengselen als algemeen geldende zijn aangenomen, ook meer geëerbiedigd werden door de menigvuldige vervaardigers van historische Romans. Asgescheiden van de beoesening der eigenlijk gezegde geschiedenis, kunnen de geschiedkundige tasereelen of Romans alleen dienen, om het huisselijke leven, de kenmerkende zeden en gewoonten op eene levendige wijze voor te stellen. Maar zulk een schilderen is ieders zaak niet. En eenig voorval uit de geschiedenis te stosséren met eenige moorden, drinkgelagen, maaltijden, minnarijen en beschrijvingen van antieke os middeleeuwsche seesten en kleederdragten, is nog geen beantwoorden aan de vereischten in een' geschiedkundigen Romanschrijver. Geschiedt dit niet met oordeel en smaak, dan gelijkt zoodanig verhaal meer naar een magazijn van rariteiten in den schoonmaaktijd, dan naar een kunstig tasereel. Maar ook in een ander opzigt kan de voorstelling, al te getrouw zullen wij niet zeggen, maar al te naakt zijn. Dit een en ander is van toepassing op het bovenstaande werk van souillé. De gevoelens der Albigenzen of Waldenzen worden hier zeer eenzijdig voorgesteld. En waartoe dient de zoogenaamde schildering der bedorvene zeden van dien tijd? In Frankrijk schijnt het zoo ver gekomen te zijn, dat, tot bevordering van het debiet der uitkomende romans, men op den titel zal plaatsen: zonder zedelijke stresking. Maar als Nederlanders mogen wij den Vertaler van dezen Roman met betrekking tot zijnen arbeid nog asvragen: Cui bono? Waartoe dat uitvoerig verhaal der zamenkomst van tinette de penaultier met den Marquis de sabran? Is het om asschrik te verwekken? Wij vreezen, dat bij menigeen de ergernis niet verder zal gaan, dan die van mercurius bij
homerus, toen hij zeide:

{==275==} {>>pagina-aanduiding<<}


κὶ γαρ τοῦτο γένοιτο - 
αὐτὰρ ἐγὼν ἑὕδοιμι παρὰ χρυσῇ Ἀϕροδίτῃ. (*) 

Bij souillé. en door onzen Vertaler getrouwelijk overgezet, is het eene zamenkomst in een bordeel!

Robert de Tweede, Hertog van Normandië. Eene Geschiedenis uit de XIde Eeuw. Naar het Fransch van Lottin de Laval. II Deelen. Te Dordrecht, bij H. Lagerwey. 1838. In gr. 8vo. 517 Bl. f 5-80.

De Schrijver van dezen historischen Roman is bij onze landgenooten reeds gunstig bekend door zijne Maria de Medicis, in onze taal door denzelfden Vertaler overgebragt. In het thans aangekondigde werk doet de Schrijver eenen terugsprong, en heeft in hetzelve een tasereel gemaald uit de elsde eeuw; dus uit een tijdvak, van hetwelk slechts weinige en zeer onvolledige berigten onzen tijd bereikt hebben. Met des Schrijvers vroeger geschrift kan daardoor het thans aangekondigde niet wedijveren in geschiedkundige naauwkeurigheid der verhaalde gebeurtenissen. Wat echter betrest de schildering naar het leven van middeleeuwsche, deels ruwe en barbaarsche, deels edele, echt ridderlijke zeden en levenswijze, houdt hij ook hier de aandacht van zijne lezers op eene belangwekkende wijze levendig; terwijl de aswisseling van het tooneel der gebeurtenissen, voorstellende nu eens onderscheidene gedeelten van Normandië en van Italië, dan weder van Palestina en Syrië, niet weinig tot het onderhoudende bijdraagt. Ook de verdichte karakters, dat van den wraakzuchtigen kahel en der beminnelijke deidza, zijn op eene smaakvolle wijze ingeweven in dit tasereel.
De Vertaler heeft zich loffelijk gekweten van zijne taak, en dus weder aanspraak op den los, reeds vroeger aan hem gegeven, en mag zich vleijen, dat zijn arbeid met genoegen zal ontvangen worden door onze beschaasde landgenooten.


{==276==} {>>pagina-aanduiding<<}

De Reizen en Lotgevallen van Kapitein John Ross op zijne Ontdekkingstogten naar de Noordpoolgewesten: voor jonge lieden; met zes [Steendruk-] platen en eene Kaart. Uit het Hoogduitsch vertaald. Te Amsterdam, bij ten Brink en de Vries. 1837. In 8vo. 247 Bl. f 2-40.

Het was van den ongenoemden Hoogduitschen Schrijver geen ongelukkig denkbeeld, de bekende, jongste reize van Kapitein ross in een leesboek voor de jeugd te beschrijven. Oordeelkundig vangt hij aan met de vroegere reizen naar de Noordpoolgewesten, die bijna een derde van het boekje innemen. Het voornaamste en wetenswaardigste van den rampvollen togt met de Victoria wordt op eene gepaste wijze medegedeeld. De vorm is die van gesprekken tusschen een' vader en zijne kinderen; schoon de laatste slechts zeer zelden spreken, en minder aanmerkingen en bedenkingen opperen, dan wij natuurlijk rekenden. Ook te dezen hebben wij betere modellen, met name in den nog onovertroffen' Jozef van hulshoff. De voorbereidselen worden hoog genoeg opgehaald - tot zelfs het onderwijs, wat geographische lengte en breedte is. Kortom, het boekje verdiende en verwierf eene goede vertaling. Het hadde den Overzetter weinige moeite behoeve te kosten, die nog beter te verbergen. Zoo leest men, bladz. 8: ‘Wij zullen ons tot Leipzig (de stad, waar de oorspronkelijke Schrijver van dit boekje woont) bepalen.’ Waarom niet liever die parenthese weggelaten, Amsterdam voor Leipzig in plaats gesteld, en het volgende dienovereenkomstig veranderd? Druk- en taalfouten moeten nergens, en allerminst in een boekje voor de jeugd, hinderen. Wij vonden hier genoegzaam geene; alleen bladz. 196 staat pijl voor peil. De plaatjes stellen voor: de overwintering van de Victoria en zamenkomst met de Eskimo's (tegenover den titel); het vertrek van dit schip langs Woolwich; de wijze, waarop de Eskimo's hunne sneeuwhutten bouwen; het plaatsen der Engelsche vlag op het punt, waar de Magnetische
Noordpool ligt; de Fury-spits, en het ontmoeten van de reddende Isabella. Zij overtreffen verre de zeer onduidelijke kaart; het onderwerp van het vierde plaatje is voor de jeugd minst gelukkig gekozen.
Wij bevelen dit werkje met ruimte aan.

No. III. Boekbesch. bl. 99. reg. 11 v.b., staat Partus, lees Pectus. En bl. tot. reg. 2 v.o. podalirino, lees podalirius.


{==277==} {>>pagina-aanduiding<<}

Boekbeschouwing.

Disputatio Theologica inauguralis, de Sectis Christianorum Corinthiensibus, 1 Cor. I:12 memoratis, quam - pro gradu Doctoratus publico ac solemni examini submittit Janus Petrus van der Meer de Wijs. Amstelodami, typis G. van Tijen et Filiorum. 1838. Formâ 8vâ. Pagg. XII et 84.

Het onderwerp, 't welk in deze Disputatie wordt behandeld, schijnt weinige belangstelling te zullen opwekken. Elders wordt voor bijzondere gevoelens van 1 Cor. I:12 partij getrokken, en met eene uitvoerigheid de verdeeldheden in de Christelijke Gemeenten van Corinthe, Colosse enz. ontvouwd, dat men ook in ons Vaderland hiervan niet geheel zwijgen kan. En bij dit alles hadden wij wel gewenscht, dat de Schrijver een ander onderwerp had gekozen, aan hetwelk, wij zeggen het vrijuit, de door hem genomene moeite veel beter zou zijn besteed geweest. Nadat reeds alles was op schrift gebragt, en slechts de verbeterende en beschavende hand noodig had, verschenen er nieuwe geschriften, die op dit onderwerp regtstreeks of zijdelings betrekking hadden. Dit was oorzaak, dat de Doctor, die als kweekeling van het Amsterdamsch Athenaeum tot dit werk verpligt was, geen tijd had, om, bij de onmogelijkheid van zijne bevordering tot Theologiae Doctor langer uit te stellen, het geheele plan, dat hij zich gevormd had, naar behooren uit te voeren. Hij geeft dus de twee eerste Hoofdstukken van zijn voorgenomen werk. Het moeijelijkste en gewigtigste hield hij achter, maar geeft, bij gunstige ontvangst van dit gedeelte, eenige hoop op het vervolg. Mogt hij maar niet het getal vermeerderen van zoo velen, die beloste beloste laten blijven!
De twee Hoofdstukken, welke hier niet geleverd zijn, zouden behelzen, onderzoek naar de denkwijze van elke

{==278==} {>>pagina-aanduiding<<}
bijzondere sekte, en aanwijzen den invloed, welken die sektegeest gehad heeft. Gewis hoogstbelangrijke punten, indien de toestand der Corinthische Gemeente, zoover deze is af te leiden uit de twee Brieven van paulus, hieromtrent slechts eenig licht kan ontsteken. Wij twijselen zeer, en verlangen daarom hartelijk naar de vervulling van de zijdelings gedane belofte.
Dit alles is intusschen niet gezegd, om aan den jongen Doctor den lof te onthouden, die hem voor de behandeling van zijn eenmaal gekozen onderwerp regtmatig toekomt. Hij heeft gegeven, wat van hem omtrent dit onderwerp geleverd kon worden. Het Iste Hoofdstuk handelt, p. 5-34, over de sekten in de Korinthische Gemeente in het algemeen, zoodat § 1 de plaatsen worden verklaard, waar van deze sekten wordt melding gemaakt. Hier vindt men eene uitnemende proeve van kritische en exegetische bekwaamheid in den Schrijver, vooral ten opzigte van de hoofdplaats 1 Cor. I:12. De overige plaatsen H. III:4 en 21 volgg. en 2 Cor. X:7 worden beknopt toegelicht, en als hier minder ter zake dienende afgewezen. § 2 wordt de hoofdzaak voorgesteld, zoo als deze uit het voorgaande kan worden opgemaakt. Zij is deze, dat er onderscheidene sekten, naar de namen paulus, petrus, apollos en christus genoemd, in de beginsels bestonden, die onderdrukt moesten worden, zouden zij niet in volslagene verdeeldheid en vijandschap ontaarden. Eindelijk onderzoekt § 3, waar en hoe paulus aan het bestaan van die sekten heeft kennis gekregen. Paulus schrijft, dat hem dit was aangebragt door die van chloë, vs. 11, en het blijkt eenigzins uit H. XVI:8, dat paulus zich te Efeze ophield. Evenwel verdient alles, wat hier van de plaats en den tijd van het schrijven dezes Briefs voorkomt, nagelezen te worden.
Hoofdst. II ontwikkelt, p. 35-84, den oorsprong en de wijze van het ontstaan dezer sekten te Korinthe. Van elk dezer sekten wordt dit aszonderlijk aangewezen, het uitvoerigste van die beide, die zich of naar pe-
{==279==} {>>pagina-aanduiding<<}
trus of naar christus noemden. Het ontstaan van de sekten, naar paulus en apollos genoemd, vermeldt § 1. Hetgeen lucas in zijn tweede Boek heeft verhaald, wordt hiertoe beknopt en zeer gepast gebezigd. Het min duistere op dit punt behoefde niet veel omslag. En toch is hier alles zekerder, dan bij hetgeen nu volgt. Aangaande de sekte, naar petrus genoemd, geeft § 2 verslag. Petrus is vóór het schrijven van dezen Brief waarschijnlijk niet te Korinthe geweest; schoon dionysius, omstreeks het jaar 170 Bisschop te Korinthe, vermeldt, dat petrus zoo wel als paulus die Gemeente gevestigd heeft. Hetgeen lucas Hand. XV:1 verhaalt, dat te Antiochië het geval is geweest, zal ook te Korinthe hebben plaats gehad. Hetzelfde had plaats in Galatië en ook te Philippi. Zulke zich indringende broeders gaven voor van petrus te komen, en stelden zich tegenover paulus, den Apostel der Heidenen, partij. Zoo ontstond driederlei sekte, naar den naam van petrus, paulus en apollos. Ten opzigte van hen, die zich naar christus noemden, bestaat vooral verscheidenheid van meening, § 3. Tegen het gevoelen van hen, die meenen, dat paulus het gedrag van hen goedkeurde, die zich naar christus noemden, verklaart zich § 4. Verder
wordt het gevoelen van hen beoordeeld, die meenen, dat zij, die zich naar christus noemden, vooral jacobus, den broeder des Heeren, als hoofd erkenden. Voorts wordt § 6 de meening van hen onderzocht, die de sekte, naar christus genoemd, voor geheel of bijna dezelfde houden als de sekte, door den naam petrus aangeduid. Eindelijk vindt men § 7 het gevoelen des Schrijvers daaromtrent. Zij was eene op zichzelve staande sekte, van de overige onderscheiden. Zij nam den naam van christus aan, maar slechts als sektennaam, en daarin handelde zij even verkeerd als de overigen.
Meer dan de hoofdpunten van deze Verhandeling hebben wij kunnen noch mogen mededeelen. Doch hetgeen

{==280==} {>>pagina-aanduiding<<}
medegedeeld is, zal wel volstaan, om de bekwaamheid des Doctors in het licht te stellen. En leest men in bijzonderheden hetgeen geleverd is, dan zal men, bij eenige kennis aan de nieuwere Uitleggers der Apostolische Brieven, menige proeve ontdekken van uitlegkundige degelijkheid, welke ook bij de bediening des Evangelies uitnemend te stade komt.




Bijbelsch Handwoordenboek van zedelijke Voorbeelden en Onderwerpen, ontleend uit de Schriften des O. en N. Verbonds en eenige uitgezochte plaatsen der Apocryfe Boeken. Bijeenverzameld door D. IJzenbeek, Leeraar der Doopsgezinde Gemeente te Alkmaar. Te Amsterdam, bij W. Brave, Jun. 1838. In gr. 8vo. VIII en 484 bl. f 4-90.

Ten jare 1835 had de Eerw. ijzenbeek, in de Godgeleerde Bijdragen, IXde D. bl. 623-630, dit zijn Woordenboek aangekondigd. Later, dan hij toen vermoedde, komt dit zijn werk in het licht. ‘Hij vleit zich echter, dat het werk zelve hierdoor in volledigheid en alzoo in waarde zal hebben gewonnen.’ Voorrede, bl. V. Tot opheldering van hetgeen op den titel van dit werk voorkomt, diene, wat ijzenbeek op de aangchaalde plaats (bl. 625) berigt heeft. Het was evenwel niet te denken, dat aan den wensch des Schrijvers, bl. 627 uitgedrukt, zou worden voldaan, daar de artikelen Bescheidenheid, Geloof, Kwaadsprekendheid, Wanhoop, zoo als deze worden medegedeeld bl. 627-630, wel duidelijk deden zien, hoe hier alles zou worden geleverd, maar geenszins ten gevolge konden hebben voorlichting, raad, teregtwijzing, of iets van dien aard, over het geheele werk. Dan toch zouden 's mans Ambtsbroeders, even als hij, dergelijk een Woordenboek, of althans eenige artikelen, geheel moeten schrijven. Ten opzigte van die medegedeelde artikelen verlangde ijzenbeek dit alleen niet. Nu het

{==281==} {>>pagina-aanduiding<<}
Woordenboek in handen is ook van zulken, die bij genegenheid ook bevoegdheid bezitten, om aan 's mans verlangen te voldoen, wenschen wij, dat ijzenbeek zijn verzoek niet vruchteloos zal hebben gedaan.
Dit Woordenboek voorziet in een gebrek en in eene wezenlijke behoeste, in zoo verre het een allernnttigst handboek is, om, zonder veel tijdroovend zoeken, voor Leerredenen, Verhandelingen en andere godsdienstige schriften gepaste Bijbelsche voorbeelden te vinden. Ook bij de keus van te behandelen onderwerpen is dit geschrift bij uitnemendheid geschikt. Niet enkel aanvangers in het predikwerk zijn bij het doen van eene keuze verlegen. Het werk kan nuttig zijn voor Bestuurders van scholen en voor Onderwijzers, vooral voor jonge lieden van beschaafden stand en opvoeding, voor meer bejaarden, om, door aanwijzing van eenig artikel uit dit Woordenboek, den Bijbel te lezen, en daaruit licht en troost en opwekking te ontleenen, naar de behoeften, in welke zij telkens verkeeren. Het nut, dat dit werk alom stichten kan, en bij aanhoudend gebruik zeer zeker stichten zal, is binnen enge grenzen niet besloten. Dit zoowel, als de wijze van bewerking, geeft grond voor de verwachting, dat dit boek van blijvend en voortdurend nut zal zijn voor onderscheidene standen van menschen. Dit Woordenboek is met zorg en vlijt zamengesteld, en, ofschoon Woordenboeken, als ezelsbruggen, (pontes asinorum) met mindere achting worden behandeld, dan de veelal dorre arbeid der vervaardigers verdient, zal dit zijne waarde behouden ook bij zulken, die, als de ezels, geene bruggen behoeven. Voorts heeft de Eerw. Schrijver teregt begrepen (Godg. Bijdr. bl. 630) ‘de woorden der Schriftuurplaatsen te moeten achterlaten, eensdeels om alle noodelooze uitvoerigheid te vermijden, maar anderdeels vooral ook, om jonge lieden, voor wie ten deele dit Boek bestemd werd, bij deszelfs gebruik onder de verpligting te brengen, den Bijbel zelven telkens in de hand te ne-
{==282==} {>>pagina-aanduiding<<}
men en op te slaan.’ Wij meenen genoeg gezegd te hebben, om dit nuttige werk ruimschoots aan te
bevelen en deszelfs gebruik te bevorderen. Dat dit werk niet verder, dan voor ditmaal, in den Boekhandel zal verschijnen, wenschen wij en gelooven wij ook niet. Het zou te bejammeren zijn, dat, onder zoo vele nuttige en nuttelooze Woordenboeken, juist dit ééne, dat eene wezenlijk bestaande behoefte vervult, zou vergeten worden. Dan daartoe is noodig, dat aan den Schrijver, op welk eene wijze ook, nadere inlichtingen ter verbetering worden medegedeeld. Door gestadig gebruik wordt dit niet moeijelijk, indien men dadelijk opteekent, wat men ontdekt. Hetgeen van dezen aard is, werd reeds beknoptelijk aangewezen in de Godg. Bijdr. XIIde D. bl. 617 volg. Van ons kan niet gevergd worden, dat wij nu reeds aanmerkingen mededeelen. Aanhoudend gebruik zal met den tijd, bij al het nuttige en goede, ook het mindere en verkeerd gestelde aan het licht brengen. Van den Heer ijzenbeek, die reeds door het bijeenbrengen van die artikelen zoo veel heeft gedaan, kon men niet wachten, dat al de plaatsen eerst na stipt uitlegkundige behandeling werden gerangschikt. Bij zoo groote verscheidenheid van onderwerpen en voorbeelden moest er wel iets onderloopen, dat óf geheel zou zijn weggelaten, óf anders gesteld, indien de uitlegkunde des Bijbels, zoo als die thans beoefend wordt, voor alles gids ware geweest. Dit is niet gezegd, om dit werk in waarde te verkleinen, maar om het in waarde en bruikbaarheid voor het toekomende te verhoogen. Het een en ander hadden wij reeds aangestipt, zoo als het kortstondig gebruik, dat wij van dit Woordenboek nog maar hebben kunnen maken, ons aan de hand gaf. Doch wij deelen het hier niet mede, omdat zulks met weinig woorden niet geschieden kan, en het toch altijd eerst aan het oordeel van ijzenbeek dient onderworpen te worden. Indien wij vernemen, dat, bij een' tweeden druk, dergelijke aanmerkingen worden verlangd, zal
Rec.,

{==283==} {>>pagina-aanduiding<<}
spaart God hem leven en gezondheid, niet in gebreke blijven, het zijne, tot verbetering van dit hoogstbelangrijk Woordenboek, bij te dragen.

Eenvoudig en voor Jood en Christen zeer aannemelijk Bewijs voor de Dricëenheid in het Goddelijk Wezen. Te Amsterdam, bij J.J. Hamelau Tacke. In gr. 8vo. 35 Bl. f :-40.

Dit zoogenoemde ‘eenvoudige bewijs’ rust op eene, naar ons inzien, onbewezene en onbewijsbare hypothese, waarop dan wederom andere van denzelfden aard gebouwd worden. Namelijk, na eene zonderlinge fictie der verbeelding, (te uitvoerig, om hier voor te stellen) komt de Schrijver op deze stelling, die hij aanneemt, doch welke wij niet bewezen gevonden hebben: Hoe grooter (physiek of moreel?) iemand is boven hetgene, dat hij voortbrengt, des te minder kan hij in zijn voortbrengsel belang stellen. (Zie bl. II e.v.) Ergo ‘is het geestelijk Wezen, dat wij God noemen, te onvergelijkbaar groot, om belang te kunnen stellen in zulke voorwerpen, die uit hunnen aard aan vergankelijkheid, versterving en vernietiging onderworpen zijn,’ (bl. 16.) Ergo ‘bestaat er nu eene stoffelijke schepping, dan bewijst zulks ook het bestaan eens Tweeden-Persoons in het Goddelijk Wezen, (bl. 17) van wiens bestaan God de onmiddellijke Oorzaak,’ (ald.) welke Persoon nogtans ‘niet geschapen, maar ongeschapen,’ en dan ‘de Schepper der wereld’ is, (bl. 18.) Doch er bestaat ook eene geestelijke wereld, maar die ook al weder ‘bij den Oneindige geen waarde kan hebben.’ Ergo ‘moet er bestaan een Geest, zoo vele malen verheven boven alle geesten, als de Tweede-Persoon verheven is boven het Heelal;’ (maar die kunnen dan immers, volgens de eerste stelling, ook weder geen belang stellen in hunne voortbrengsels) ‘een Geest, die, even als de Zoon van God, zijnen oor-
{==284==} {>>pagina-aanduiding<<}
sprong vindt in de Goddelijke natuur des Vaders,’ en ‘zijn bestaan blijkt overvloediglijk uit zijnen invloed op het hart van den mensch, (bl. 21.)
Dit is, zoo veel Ref. zien kan, hetgene, waarop de hoofdinhoud van dit stukje nederkomt, tegen welks theses hij, bij breedere ontwikkeling, veel zou te opponeren hebben. Het komt hem voor te zijn een van die schijnbaar vernuftig uitgedachte, maar inderdaad mislukte argumenta a priori, waarmede men zich in vroeger' en later' tijd het hoofd gebroken heeft, om de mogelijkheid en bestaanbaarheid van een, zoo men meende, Bijbelsch leerstuk uit de Rede te bewijzen; en dit niet van een zoodanig, als het grammatisch-historisch uit den Bijbel zelven, uit inhoud en vorm der Goddelijke, maar zich naar het menschelijke schikkende Openbaring geëxegetiseerd, maar zoo als het door latere Dogmatiek gesystematiseerd, en met de uitgevondene benamingen van drieëenheid, persoon en dergelijke, doch van welke de Bijbel niets weet, (*) omkleed was; door welk alles de volmaaktheden des eenigen en waarachtigen Gods, die ons, zoo veel wij ze noodig hebben te weten, zoo eenvoudig historisch geopenbaard zijn, meer verduisterd dan opgehelderd worden. - Het spijt ons, dat de ons geheel onbekende Schrijver, wien het aan geen wetenschappelijke kennis, en aan geen vermogen, om eenen goeden stijl te schrijven, blijkt te ontbreken, zijne bekwaamheid aan geen vruchtbaarder onderwerp te koste gelegd heeft.




Waarschuwende en besturende opmerkingen over het bidden. Met eene Voorrede over het profeteren, door

{==285==} {>>pagina-aanduiding<<}
G.F. Gezelle Meerburg, Bedienaar des Goddelijken Woords. Te 's Gravenhage, bij J. van Golverdinge. 1838. In gr. 8vo. XXII en 61 bl. (Uitgegeven volgens Kerkeörde, na voorafgaand onderzoek der Visitatores librorum, in de provincie Noord-Braband.) f :-60.

Ofschoon wij meenen de Lezers van dit Tijdschrift geen ondienst te doen, met zoo weinig mogelijk de plaats, die aan belangrijker onderwerpen toekomt, te doen innemen door de aankondiging van de gewrochten der verwilderde verbeelding van Separatisten, zoo gelooven wij toch, dat het werkje, aan het hoofd dezes vermeld, ofschoon, wat den stijl, den vorm en het onoordeelkundig aanvoeren der H. Schrift betreft, beneden alle kritiek, echter hiervan behoort uitgezonderd te worden. Wij meenen, dat hetzelve niet ongeschikt is, om, door eenig verslag, aan onze Lezers eene bijdrage te leveren, ten einde eenigermate den gang te leeren kennen, dien de zaak der Afgescheidenen neemt, niettegenstaande alles, wat als zegepraal hunner zaak wordt toegejuicht. Een van hunne eigene leidslieden acht het, blijkens dit stukje, noodig, het opbruisende van het zoogenaamde werk des geestes eenigzins te doen nederslaan. In zijne Voorrede berispt hij reeds ‘die jeuckerigheit, die men,’ zegt hij, ‘doorgaens onder ons bespeurt, om maer op den leerstoel te sitten, en om anderen, in gesette en statelijke samenkomsten, te onderwijsen, waer veelen nogthans, maer eene seer sobere geschiktheid en bekwaemheit toe hebben.’ De zoodanigen gelast hij, om ‘de vooraenzitting in de bijeenkomsten te laten varen.’ Zeer ijvert de Auteur tegen het bidden uit hoogmoed van hen, die ‘eene welluidende, of ook wel eene weemoedige of zangerige stem hebben,’ tegen ‘eene zangerige naar den verzenmakers dreun gelijkende, tegen eene weemoedige schreijende of liever huilende, en tegen eene met die beiden vereenigde of op haar zelve staande lijmige taaije uitspraak in

{==286==} {>>pagina-aanduiding<<}
het gebed,’ tegen het gedurig herhalen van och en ach. De Schrijver klaagt, dat er in de vergaderingen der Afgescheidenen zijn, ‘die zoo geducht en onaangenaam kunnen schreeuwen,’ dat hij het een ongeluk noemt ‘in hunne nabijheid te staan. Ook zijn er, die in hun bidden spreken van menschijens, schepseltjens, kindertjens, schaapjens, wormpjens, zieltjens, een zegentje en diergelijken, anderen weer zullen aldus in hun gebed tot God spreken: ‘Heere 't is jou woord, 't is jou volk, jij hebt het beloofd en zoo meerder.’ Deze en dergelijke misbruiken en kwade gewoonten waren het, waartegen verstandige en getrouwe Leeraren ijverden. Maar men mogt het werk des geestes niet aanroeren, men mogt Gods volk niet beleedigen. Omdat dit geschiedde, moest men de Baälsdienst der Hervormde Kerk verlaten, en zich afscheiden. Hinc illae lacrymae! En nu wordt hetzelfde aan deze wederspannigen voorgehouden, niet in eenen beschaafden toon, maar in harde bewoordingen; hunne dwaze uitdrukkingen worden aan de bespotting van een ieder aangeboden, door dezelve in dit boekje te herhalen. Wij hebben er vrede mede. Die niet hooren wil, moet voelen, en menige ondeugende knaap, die zich door de liefderijke vermaning van zijne ouders niet wilde laten verbeteren, werd gedwee onder de slagen van het scheepstouw of van den korporaalsstok.




Leidraad voor Armbesturen, inzonderheid voor Diakenen, tot aanwijzing van het gebruik der Wetten en Besluiten betrekkelijk het Armwezen. Door J.H. Reddingius, Gz., Th. Doct. en Predikant te Hoogeveen. Te Groningen, bij J. Oomkens. 1838. In gr. 8vo. VI en 64 bl. f :-60.

Deze Leidraad (Leiddraad) heeft dezelfde nuttige bedoeling, als de Handleiding van den Heer w. ten kate omtrent hetzelfde onderwerp, van welke de

{==287==} {>>pagina-aanduiding<<}
Heer reddingius losselijke melding maakt, doch die hij meent, dat alleen van dienst kan zijn voor hen, die zich eene gezette studie van de zaken des Armwezens kunnen maken. Voor degenen, die dit niet kunnen of behoeven te doen, meende hij een andere leiddraad noodig te zijn: hiertoe heeft hij de Wet van 28 November 1818 woordelijk overgenomen, en bij elk artikel aangeteekend, wat hem in volgende Koninklijke Besluiten als hiertoe betrekkelijk voorkwam, met weglating van alles, wat hij als overtollig voor het gebruik leerde kennen.
Loffelijk is deze poging, en kan voor dezen en genen nuttig zijn: of zij echter volkomen doelmatig zij, zou Rec. betwijfelen; want velen zullen zich nu bij elk artikel der bovengemelde Wet met eene menigte andere artikels overladen zien, en sommige daar ter plaatse volstrekt niet zoeken. Zou het niet beter geweest zijn, of elk artikel der bedoelde Wet, met aanwending der volgende Besluiten, die onderaan konden zijn aangehaald geworden, zoo kort en klaar mogelijk te commentariéren, opdat men in voorkomende gevallen duidelijk wete, hoe men dezelve toe te passen, en wat men te doen of te laten hebbe; of anders het geheele onderwerp, op grond der bestaande verordeningen, onder eenige weinige en eenvoudige hoofdrubrieken te brengen, en daaronder de regten en pligten der Armbesturen te dezen opzigte algemeen verstaanbaar aan te wijzen? - Hoe dit ook zij, (en misschien is het variis modis ook hierop toepasselijk) de Schrijver heeft voor de meerdere bruikbaarheid zijner verzameling door eenen bladwijzer der voornaamste zaken gepast gezorgd.




Histoire de la Civilisation morale et religieuse des Grecs, de P. van Limburg Brouwer. Tom. III et IV.

(Tweede Recensie.)

Met het vierde Deel gaan wij tot de huiselijke be-
{==288==} {>>pagina-aanduiding<<}
trekkingen der Grieken over. Oorspronkelijk waren hunne zeden eenvoudig, en, daar zij over 't geheel rijkdom en weelde misten, meer met de natuur overeenkomstig. Maar die eenvoudigheid verdween na de Perzische oorlogen, door den gemaakten buit en de schatten der Bondgenooten, die de Atheners, thans aan het hoofd der Hegemonie geplaatst, onder voorwendsel van oorlogsbelasting, naar hunne Hoofdstad bragten. Rijkdom baarde weelde, en deze verslapping in de veerkracht der Natie en het schromelijkste zedebederf. Dit wordt uit Redenaars, Blijspeldichters en Geschiedschrijvers in vele bijzonderheden aangetoond. Te Sparta had dit zelfde bijkans eene Eeuw later plaats, door den voorspoedigen uitslag des Peloponnesischen oorlogs, die de hoofdstad met schatten vervulde (1000 talenten, of bijna 2 millioenen guldens.) Daarmede ging de geheele geest der wetgeving van lykurgus verloren, hoezeer derzelver vormen bleven. Vergeefs was de poging van Koning agis, om die te herstellen; zij kostte hem het leven. Ook deed de tempelroof te Delphi, de omkooping der Koningen van Perzië en Macedonië dat zedebederf en die weelde nog toenemen. In plaats der vaderlandsche legers kwamen nu huurbenden op. Maar het was slechts de ontwikkeling der kiemen van hebzucht en kwade trouw, die reeds vroeger, blijkens verscheidene hier zorgvuldig opgezamelde sporen, bij de Natie voorhanden waren. (Kluchtig is, onder anderen, de gouddorst van alkmeon bij kresus, die in deszelfs schatkist mogt rondtasten, p. 29.) De groote mannen, zoo vele lichtende punten in Griekenlands Geschiedenis, kan men niet tot algemeenen maatstaf der zedelijkheid
stellen. De oude matigheid ging tot zwelgerij en dronkenschap over; de weelde, de verkwisting van sommigen was ongeloofelijk. Alcibiades besteedde, volgens plutarchus, 70 minen (2100 guldens) voor een' hond. De waarde van alles klom allengs hooger. Onder solon betaalde men nog slechts 35 stuivers voor een' geheelen os en 7 st. voor een schaap;

{==289==} {>>pagina-aanduiding<<}
ten tijde van sokrates kon nog een huisgezin van drie personen en twee kinderen van ruim een gulden daags leven (doch natuurlijk zeer eenvoudig); terwijl intusschen reeds toen allerlei lekkernijen uit alle oorden der wereld, vooral visch, te Athene te bekomen waren, zoowel als het kostbaarste reukwerk en balsemen. Ook in Thessalië en te Thebe was onmatigheid in spijs en drank vrij algemeen. Maar weelde en zwelgerij rezen vooral door alexander's veroveringen in het wellustige Azië ten top, waar de Grieksche volkplantingen in Iönie reeds voorlang het voorbeeld hadden gegeven. Zij waren echter de eenigen niet. De Syrakusanen waren om hunne Sicilische tafels vermaard, en in Groot-Griekenland dreef het beruchte Sybaris weelde en verwijfdheid tot een toppunt, dat zelfs in Azië schier onbekend was. Dronkenschap was algemeen, en schijnt geene schande geweest te zijn. (Onze Schrijver had er kunnen bijvoegen, dat de groote plato, in het eerste Boek zijner Wetten, het voor gansch niet kwaad keurt, jonge lieden zich eens te laten bedrinken, ten einde hun karakter te beproeven.) Nog erger was het met het misbruik der seksenliefde gesteld. Dezelve gaf tot veelvuldige twisten en ergerlijke gewelddadigheden herhaalde aanleiding; en in de regtsgedingen schaamde men zich niet, dingen te zeggen, waarvan thans niemand in 't openbaar zou durven reppen. Zekere boeleerster neaera besteelt haren - minnaar phrynion en verlaat hem. De verliefde gek betwist haar nu nog aan een' tweeden, stephanus. De zaak wordt voor scheidslieden gebragt en dus uitgewezen, dat neaera aan phrynion zijn geld
teruggeven en beurtelings, om den anderen dag, de dierlijke driften van phrynion en stephanus zal moeten bevredigen, behoudens minnelijke schikking dier twee. Dit vonnis wordt door de regtbank bekrachtigd. (T. II. p. 75.) Epaenetus houdt het gelijktijdig met die zelfde neaera en hare dochter phano. De reeds genoemde stephanus beweert, dat dit zijne dochter is. Ook

{==290==} {>>pagina-aanduiding<<}
dit wordt door scheidslieden bemiddeld, en epaenetus bekomt voor 350 gulden de vrijheid, om phano van stephanus zoo dikwerf te mogen eischen, als hij in de stad komt!
Dit onderwerp brengt ons van zelve op den toestand der vrouwen. Deze spraken zeer vrij over onderwerpen, die bij ons in gezelschap nimmer, of althans zeer omsluijerd, behandeld worden. Men beschouwde de liefde nog, even als in de heldeneeuwen, als eene bezoeking van venus en haren zoon, als een' volstrekt onweêrstaanbaren hartstogt. Doch de tooneelen van schaking en moord weken voor de ingevoerde orde der wetten en toenemende beschaving. Zelfs genoten de vrouwen zekeren eerbied bij de leerlingen van pythagoras en bij de Spartanen; en daarom vindt men ook in de Grieksche Geschiedenis geene voorbeelden van uitstekende vrouwen, dan in Groot-Griekenland en te Lacedemon. Maar eerlijke vrouwen vonden in die beschaving elders de vrijheid niet, die de Germaansche zeden en het Christendom aan onze Europesche meisjes en vrouwen doen genieten. Zij moesten zich in afzonderlijke gedeelten der woningen ophouden (ten minste bij welgestelde burgers, want de kleine huizen der mindere klassen en ook hunne noodzakelijke bezigheden verboden hier de opsluiting der vrouwen); vaders en broeders hadden volkomen gezag over haar en beschikking over hare hand. Maar dat de Grieksche vrouwen zich aan deze banden niet onderwierpen, maar het den mannen soms bang genoeg wisten te maken, zou reeds uit het algemeen bekende voorbeeld der vrouw van sokrates, xanthippe, kunnen blijken, (*) en de vrouw van een' der zeven Wijzen,
pittakus, was nog erger; zij schopte de tasel omver, waarom de man met

{==291==} {>>pagina-aanduiding<<}
zijne vrienden aanzat, en deze troostte de gasten zeer bedaard. De vrouwen mogten de Olympische spelen niet bijwonen; de meisjes wel. Ook van het hoogstlosbandige blijspel waren de vrouwen volstrekt uitgesloten, doch niet van het treurspel, blijkens het verhaal, (hetwelk onzen Schrijver echter verdacht voorkomt) dat de slangenhairen en zweepen der Furiën in de Eumeniden van aeschylus eene ontijdige verlossing bij eene der aanschouwsters zouden hebben te weeg gebragt. Ook van onderlinge maaltijden der mannen waren de vrouwen uitgesloten, doch niet van vele openbare godsdienstige feesten. Het is waar, de Schrijver haalt hier vele getuigenissen aan uit latere Romans (meest uit de vierde Eeuw onzer tijdrekening); maar die daadzaken worden ook door andere Schrijvers bevestigd, en perikles spreekt bij de lijkplegtigheid der eerste gesneuvelden in den Peloponnesischen oorlog ook de vrouwen aan. Hoe het zij: meer of minder vrij volgens de wetten, de vrouwen wisten wel middelen, om zich met de daad in vrijheid te stellen, zelfs een losbandig leven te leiden, en overspelers in huis te brengen. Het was een gezegde van een' wijsgeer: ‘Hebt gij eene schoone vrouw? gij hebt haar gemeen met anderen; eene afzigtige? dan hebt gij verdriet.’ De pogingen, om de vrouwen binnen de palen der zedigheid te houden of terug te brengen, waren vergeefs. Nogtans bereikte het zedebederf in Griekenland geenszins de hoogte als in Azië en in latere dagen te Rome. Te Sparta alleen werd het overspel gewettigd, onder voorwendsel van voor de reinheid der zeden en tegen de jaloerschheid te waken, en aan Sparta sterke en gezonde kinderen te verschaffen. Men mogt, ja men moest, in
zekere gevallen, zijne vrouw aan jonge en schoone burgers leenen! ‘Men moet,’ zegt de Schrijver teregt, ‘de vooringenomenheid der Schrijvers bewonderen, die met eene allerliefste naïveteit beweren, dat men, dank zij die goddelijke wetten, nooit van een overspel te Sparta

{==292==} {>>pagina-aanduiding<<}
hoorde. Dat is zoo veel gezegd, als: in eene rooverbende is geen enkele dief!’ Nu, die Spartaansche burgeressen overtroffen dan ook alle de andere Grieksche vrouwen in zedeloosheid en heerschzucht te gader, (p. 165.) De veelwijverij had intusschen alleen bij de Macedonische Koningen plaats. (Die van sokrates wordt ontkend.)
Wij komen nu op het punt der Hetairen, door den Schrijver te regt door Courtisanes vertaald, doch waarvoor onze taal geen woord heeft. De Franschen hebben den naam en de zaak in ninon de l'enclos. Onze Schrijver leidt den oorsprong dezer talrijke klasse van vrouwen af van de zucht, die velen der andere sekse bezielde, om zich van het juk, dat door wetten en gebruiken op de getrouwde vrouw drukte, te ontslaan. De Hetairen hadden doorgaans meer talenten dan de meisjes, tot het huwelijk bestemd. Er waren er echter ook, die, als slavinnen van anderen, tot het schuim harer sekse behoorden, en niet veel van dergelijke vrouwlieden in onze groote steden verschilden. De eigenlijke Hetairen daarentegen waren personen, wier veeltijds beschaafde omgang eenigzins kon opwegen tegen hare onverzadelijke hebzucht, waarmede zij soms vorstelijke schatten wonnen. Nogtans verstrekte de omgang met de Hetairen volstrekt niet tot schande. Staatslieden, veldheeren, redenaars, wijsgeeren zelfs bezochten die openlijk. De reden daarvan is niet verre te zoeken. De gewone vrouwen waren onkundig, onbeschaafd, en hare opvoeding hield haar van alle bevallige talenten verwijderd. Vrouwen, die, door haren wegslependen omgang, vernuft, en somtijds kunstvermogen, den geestvollen Griek een aangenaam onderhoud boden, en tevens door hare schoonheid zijne zinnelijkheid streelden, waren voor dit volk, dat de bevalligheid naar ligchaam en ziel aanbad, onweêrstaanbaar. Ook wisten deze vrouwlieden (want in den grond waren zij toch alle verachtelijk) de uiterlijke welvoegelijkheid soms zeer goed te bewaren, en hielden zelfs een

{==293==} {>>pagina-aanduiding<<}
zeer groot huis op. - Men kan niet ontkennen, dat sommigen wezenlijke liefde voor hare minnaars koesterden. De meestberoemde Hetairen waren thargelia, phryné, die aanbood, de door alexander vernielde muren van Thebe te herbouwen, de beide laïssen, de eene in Sicilië, geliefde van aristippus, de andere tijdgenoote van phryné, wier roem (!) zij zelfs nog overtrof, en eindelijk de beide aspasia's, de eene minnares van den jongeren cyrus, de andere, hoezeer opvoedster in een Instituut van slechte vrouwlieden, de geliefde, daarna de echtgenoote van den grocten perikles, door sokrates meermalen bezocht, schrander en doorkneed in redekunst, wijsbegeerte en staatkunde, doch na den dood van haren verhevenen gemaal - de vrouw van een' ossenkooper.
Ons bestek verbiedt ons veel te zeggen van een voor de Grieksche beschaving zeer belangrijk, maar treurig onderwerp, de mannenliefde. De Hoogleeraar denkt daarover in geenen deele zoo gunstig als sommigen, welke hierin slechts (ten minste wat de meer edele Grieken betreft) eene meer verhevene vriendschap of zoogenaamde Platonische liefde zien; gelijk de beroemde jacobs, in wiens gunstig gevoelen omtrent de Grieksche vrouwen onze Schrijver ook niet kan deelen. De talrijke plaatsen, hier aangehaald, bewijzen veeleer de ontzettende waarheid, dat er in de gouden Eeuw van Griekenland (en later vooral ook) geen onderscheid in dit opzigt tusschen de beide seksen bestond, (p. 231, Note 21.) De grootste mannen waren aan die onnatuurlijke misdaad overgegeven. Nogtans worden er uitzonderingen gemaakt omtrent de zoogenaamde liefde der Spartanen, der gewijde schaar bij de Thebanen, van sokrates en eenige anderen. Doch, zelfs op de onschuldigste wijze uitgelegd, had deze liefde of hartstogtelijke vriendschap de noodlottige uitwerking, dat zij den onschuldigen omgang met vrouwen, die op de beschaving der beide seksen zulk eenen gunstigen invloed heeft, grootelijks benadeelde, en de verachting voor de zwak-
{==294==} {>>pagina-aanduiding<<}
kere kunne, tot onberekenbaar nadeel van deze, voltooide.
De beschouwing gaat thans over tot die eigenschappen des volks, die minder van uiterlijke omstandigheden afhangen en meer in het volkskarakter geworteld zijn, zoo als de eenvoudigheid en naïveteit der uitdrukking omtrent gewaarwordingen en behoeften, die bij de hedendaagsche volken altijd zekere omschrijving of Euphonismus vereischen. Wel is waar kan men de morsigheden van aristophanes niet op rekening dier eenvoudigheid stellen; maar men vindt ook bij kuische Schrijvers, zelfs bij Treurspeldichters, soms eene regtstreeksche vermelding van 't geen wij nooit met den naam noemen. Het is waar, de in dezen meest terughoudende Schrijvers zijn op verre na niet altijd de onschuldigste, (blijkens de vroegere Franschen) en eene zekere vrijheid van uitdrukking kan met de onschuldigste, reinste ziel gepaard gaan, blijkens onzen Vader cats; maar onbeschaamdheid van uitdrukking is toch juist het tegendeel dezer naïveteit, en wij vinden die dikwerf evenzeer bij de Grieken, als bij de Franschen der Omwenteling (b.v. bij parny, den Schrijver van Justine, en béranger.) Hoezeer dus het gestelde des Heeren brouwer in zekeren zin waar is, komt het ons echter voor, dat hij de onschuld der Grieken in dit opzigt wat te ver uitstrekt. Maar in andere opzigten was zekerlijk hunne manier van denken en spreken veel meer met den stempel der eenvoudige, ongesluijerde natuur gekenmerkt, dan bij ons nieuweren, die een volk van complimenten uitmaken. De Grieken hadden in 't geheel veel van kinderen, ook in hunne ligtgeloovigheid en zucht voor het wonderbare, waarvan hier treffende staaltjes bijgebragt worden, doch onder welke het ons verwondert,
pytheas van Marscille te zien aangevoerd; een' man, van wien de geleerde schlözer in zijne Allgemeine Nordische Geschichte (S. 13, 194) zegt, ‘dat hij van Noordelijk Europa meer geweten heeft, dan beide polybius en strabo, die aan

{==295==} {>>pagina-aanduiding<<}
de geleerde wereld veel grooter nut zouden gedaan hebben, indien zij, in plaats van uit bloote onwetendheid zijne berigten als fabelen uit te krijten, meer daarvan hadden opgeteekend.’ Die zeespons of long bij Thulé is zekerlijk eene ongerijmde fabel; maar de goede pytheas (de eerste, die, als ooggetuige, ons berigten van Noorwegen en Pruissen geeft) had die van anderen, even als herodotus die van zijne goudbewakende mieren, zoo groot als honden, en niemand zal daarom den Vader der ongewijde Geschiedenis voor leugenaar schelden, gelijk onze Schrijver eenigermate doet met te zeggen: ‘Pytheas, qui prétend avoir fait un voyage dans le nord de l'Europe.’
Wij ontvangen daarop een zeer kort (misschien wel wat al te kort) verslag van de verstandelijke ontwikkeling der Grieken, die toch op hunne zedelijke en godsdienstige den onmiddellijksten invloed had. Hunne ontwikkeling stelde altijd den hoogsten prijs op ligchaamsoefeningen en poëzij (Gymnastiek en Muzijk), en ook hunne geschiedkunde, welsprekendheid en wijsbegeerte waren menigwerf dichterlijk. Het is bekend, dat Athene het brandpunt der Grieksche letteren was. Sparta deed daarvoor weinig of niets. De Beötiërs hadden dit lot met ons Nederlanders gemeen, dat men hen, de landgenooten van pindarus, korinna en plutarchus, (ook epaminondas, de waardige leerling van den Pythagoreër lysis, had hier genoemd kunnen worden) uit een dwaas vooroordeel, van botheid beschuldigde - om hun vochtig klimaat. Daarenboven muntten de Grieken uit door vele voortreffelijke zedelijke eigenschappen, zoo als herbergzaamheid en gastvrijheid, (alweder de vreemdeling-hatende, stugge Lacedemoniërs uitgezonderd) humaniteit of hooge menschelijkheid; waarbij onze Schrijver alle wreedheden in de oorlogen niet wil in aanmerking hebben genomen, daar die altijd plaats hebben in burgeroorlogen, en eene te hunnen opzigte zeer gunstige vergelijking maakt met de oude Israëlieten, van welke hij de ergste wreed-
{==296==} {>>pagina-aanduiding<<}
heden in eenige regels bijeendringt, en de Europeërs der Middeleeuwen. Doch hierin is hij met zichzelv' in tweestrijd, waar hij boven (T. III. p. 62, 63, 67) vele wreedheden der Grieken verhaalt, waarbij men nog vele andere,
gelijk het bloedbad te Koreyra, den moord der gevangene Atheners te Syrakuse, de gruwelen van agathokles, enz. zou kunnen voegen; en wil hij dit alles als gevolgen der burgeroorlogen verdedigen, dan mag hij ook de door hem aangevoerde trekken uit de Joodsche Geschiedenis niet rekenen, die alle gedurende burgeroorlogen plaats hadden. En wat de Middeleeuwen aangaat, slechts één trek daarvan moge hier staan ter beantwoording van de snoodheden van sommige roofridders: De Middeleeuwen hebben in de meeste landen van Europa de slavernij afgeschaft. Dit ging het vermogen der Grieksche wereld te boven; het was alleen mogelijk door het Christendom. Voorts schiet Sparta, met hare ontmenschte moeders, (ware tijgerinnen, die zich verheugden en juichten bij het sneuvelen harer zonen) ook hier weder bij de overige Grieken te kort, van welke hier zeer vele schoone trekken der edelste menschelijkheid, en ook van zorg voor armen en ongelukkigen, ja zelfs voor dieren, worden opgezameld. De Atheners onderscheidden zich nog boven de andere Grieken door dat tragische medegevoel met de ellenden en rampen hunner medemenschen, hetwelk in de meesterlijke treurspelen hunner drie Hoofddichters zoo treffend wordt uitgedrukt. Met deze eigenschap gaan vrolijkheid en gezelligheid doorgaans gepaard, en ook deze bezielden de Grieken, de Atheners vooral, in eene hooge mate. Daaruit kan men zelfs vele hunner ondeugden verklaren (niet vergoelijken). Die vrolijkheid deed hen zelfs bij openbare rampen hunne spelen niet staken, en de Blijspeldichters dulden, wanneer zij zoowel hunne Goden als edelste staatslieden bespottelijk ten toon stelden. Ook in hunne Dichters, tot in homerus toe,
straalt die vrolijkheid door. De gansche levenswijze der Grieken was gezellig. Zij bragten den dag niet in huis,

{==297==} {>>pagina-aanduiding<<}
gelijk wij, maar op de marktplaats of onder de galerijen en in de worstelperken door; vandaar, dat de meeste stadgenooten elkander kenden. De Republiek van plato is geheel een afdruksel van den Griekschen geest. Het schoone in alle vormen, doch vooral in die van het menschelijk ligchaam, werd door de Grieken aangebeden; en uit deze eigenschap, gevoegd bij hunne veelvuldige worstelspelen en andere ligchaamsoefeningen, laat zich eenigermate de algemeenheid diens schandelijken hartstogts verklaren, waarvan wij vroeger gesproken hebben. Bij dit schoonheidsgevoel voegde zich smaak en gevoel voor het welvoegelijke (hoewel anders gewijzigd dan bij ons). De drie Bevalligheden ontvingen in Griekenland Goddelijke eer. Hoezeer ook de Lacedemoniërs aan die Godheden offerden, toonde nogtans de morsigheid en onvoegzaamheid van hun uiterlijk voorkomen wel, dat zij hare dienst niet kenden. Vooral in dichtkunst, muzijk en dans huldigden de Grieken het schoone. Van het eerste is zulks door hunne nooit geëvenaarde meesterstukken bekend; hoe gevoelig de Grieken voor poëzij waren, blijkt onder anderen aan eenige in Sicilië gevangene en verkochte Atheners, aan welke hunne Heeren voor het opzeggen van verzen uit euripides de vrijheid schonken. Bij alle maaltijden waren zangers of zangeressen, en de gebarenspelen of dansen, door de Pantomimen uitgevoerd, en die geheele dichterlijke schilderingen voor oogen stelden, moeten, volgens de beschrijvingen, die wij daarvan hebben, alles, wat de tegenwoordige Balletten bevalligs mogen hebben, zeer verre achter zich hebben gelaten. Maar ook in de beeldende kunsten heerschte het schoonheidsgevoel. Men kan zich naauwelijks een denkbeeld maken van het aantal
standbeelden, hetwelk alle de Grieksche steden versierde, wanneer men nagaat, hoeveel pausanias, na Griekenlands diep verval, in de tweede Eeuw onzer jaartelling er nog vond. Wat de kunsten, vooral poëzij, aangaat, zoo waren de Spartanen daarvoor niet geheel ongevoelig, en men maakt gewag van liedjes, die

{==298==} {>>pagina-aanduiding<<}
zij bijzonder beminden en veel daarvan hadden; maar zij hadden eenen onveranderlijken afkeer van alle nieuwigheden, ook in dit opzigt, en zekerlijk, althans in de muzijk, geenszins ten nadeele der zedelijkheid; want de Grieken, vooral hunne Wijsgeeren, stelden een hoog belang in de muzijk, tot veredeling van den mensch. Zij zouden niet, gelijk tegenwoordig zoo vele onberadene beoordeelaars, van een al te vermaard, walgelijk en zedeloos duivelsstuk hebben gezegd: O, het stuk is niets, maar de muzijk is zoo schoon! Er is dus geen verband meer tusschen toonkunst en zedelijke strekking van eenig kunstwerk. De Grieksche Geschiedenis heeft het wel anders getoond. Toen de muzijk losser, wellustiger, ongebondener werd, vervielen ook de zeden; de toonen dienden niet meer om de ziel te verheffen, maar om moeijelijkheden te overwinnen, en de toonkunstenaars werden alleen geprezen, naarmate zij hierin slaagden.
Zietdaar eene schets, of liever een dor geraamte, van een uitnemend welgevormd en krachtig ligchaam; een werk, hetwelk wij aan onze lezers ten sterkste, als waarlijk klassiek, durven aanprijzen. Reeds verlangen wij zeer naar de volgende Deelen, (*) welke de Godsdienst, de wijzigingen, welke dezelve in latere tijden heeft ondergaan, de feestspelen, de opkomst en de vorderingen der Wijsbegeerte, en derzelver invloed op de zamenleving, behelzen moeten, en zekerlijk, even als deze twee Deelen, voor den denkenden beoefenaar der Geschiedenis en Volkenkunde de nuttigste wenken en daadzaken zullen bevatten.

Astraea. Verzameling van de belangrijkste Regtsgedingen in Europa. Iste Stuk. Te Rotterdam, bij T.J. Wijnhoven Hendriksen. In gr. 8vo. 116 Bl. f 1-:


{==299==} {>>pagina-aanduiding<<}

Welk een weldsche titel: Verzameling van de belangrijkste Regtsgedingen in Europa! En wat ontvangt de lezer? In de rubriek Hoven van Assises vindt men eerst: Moord van eene vrouw, met hare toestemming door haren minnaar gepleegd, benevens des moordenaars ergerlijke vrijspraak door de Gezworenen bij het Hof van Assises der Seine. Vervolgens eenen broedermoord, met veroordeeling ter dood van een' vader en zijn' zoon, door het Hof van Assises te Bastia. Belangrijker dan het verhaal dier gruwelen is het Proces van den Heer kergorlay, ex-Pair van Frankrijk, en den Heer dieudé, gelastigde van de Quotidienne, waarbij de aangeklaagden, ter zake van aanranding der regten van Koning lodewijk-philips, veroordeeld worden tot gevangenis en boete. Te voren was de Heer kergorlay op dezelfde beschuldiging vrijgesproken; nu wordt hij, die woorden herhaald hebbende, veroordeeld; doch ook nu eerst is er regt gedaan. De vorige vrijspraak der Gezworenen was zoo schandelijk, als die van de oproermakers te Straatsburg. - Daarop volgt Correctionele Politie in Parijs, en onder dien titel vindt men verslag van twee kluchtige zaken, die van geen het minste belang zijn. Nog jammerlijker is de keus van de Schoolmeester, als proeve van Burgerlijke Regtspleging. Iets beter is, Regtbank van Koophandel te Parijs: verantwoordelijkheid van herbergiers. Ten besluite volgt het verslag van een vrij romanesk geval; voorts iets over een' dommen boer, en het verhaal van een oproerig liedje, door een' dronkenman te Parijs gezongen, benevens deszelfs vrijspraak door de Gezworenen. De drie laatste geschiedenisjes maken de zoogenaamde Mengelingen uit.
Eigenlijk staat in het gansche boekje niets of bijna niets, dan hetgeen Recensent reeds lang in de Gazette des Tribunaux gelezen heeft. Maar in dat Regtsgeleerd dagblad komen ook (en dit maakt er de verdienste van uit) zeer belangrijke twistgedingen en beslissingen, vooral in burgerlijke en handelszaken, voor. Waarom, zoo men die Gazette plunderen en den roof aan ons publiek mededeelen wilde, dan toch niet beter gekozen? Is het, om iets voor het algemeen te leveren? Want voor Regtsgeleerden, die alles, wat hier voorkomt, voor zoo veel er iets uit te leeren valt, elders beter kunnen vinden, is zulk een Tijdschrift van geen de minste waarde. Dus voor het algemeen? Maar wat heeft dat nu aan zulk een zamenraapsel, op zijn best geschikt,

{==300==} {>>pagina-aanduiding<<}
om alwat naar regtspleging gelijkt (want dáár schijnen de voorbeelden naar uitgezocht) als ongerijmd of als bespottelijk te doen beschouwen, en voorts het hoofd met eenige verwarde denkbeelden van regtsleer te vervullen, waardoor de eenvoudige geheel van den weg wordt afgebragt? Wat zou men er van zeggen, indien eens een Medisch Tijdschrift verscheen, met het oogmerk om daarin eene aangename lectuur aan de menigte te verschaffen! Dat doel zou immers dwaasheid zijn? Maar met de Regtsgeleerdheid is het eveneens; zij is niet geschikt om het publiek te vermaken. Tot verdere voortzetting dezer Astraea, tenzij geheel anders ingerigt, dan het Voorberigt vreezen doet, kunnen wij dus den Uitgever niet aanmoedigen.




De Maan en hare Bewoners. Door H. van Blanken, Leeraar der Wis- en Natuurkundige Wetenschappen. Met eene Kaart. Te Zwolle, bij J.J. Tijl. 1838. In gr. 8vo. 25 Bl. f :-60.

Theodosius van Tripolis over den Bol. Door en bij denzelfden. 1836. In gr. 8vo. 40 Bl. f :-60.

1. Hetgeen de titel belooft aangaande bewoners der maan, bestaat slechts in zeer weinige woorden. Er is dan ook niet veel van te zeggen; de ijdele gissingen, waartegen wijlen (helaas!) de beroemde Hoogleeraar moll in eene uitstekende Oratie waarschuwde, brengen ook geen het minste nut aan, en de droomen van onzen anders grooten huygens (Cosmotheoros), van fontenelle (sur la pluralité des mondes) en anderen, konden gemakkelijk vermeerderd worden. Met regt vergenoegt zich de Heer van blanken met de erkentenis, dat wij er niets van weten. Doch dit neemt niet weg, dat wij ons niet met hem verwonderen over de sterke verbeeldingskracht van eenen man, die de strepen in den Schröter, van elders (onder anderen uit het bekende werk van Prof. sommer, Tafereel, D. I. Pl. IX, Afb. 53, 54) bekend en hier onder de Maankaart afgebeeld, ‘voor de perspectief eener stad’ kon aanzien. De Hoogl. griethuizen heeft de gronden voor zijn gevoelen, ‘dat de maanbewoners in gewelfde vertrekken onder den grond leven,’ elders breedvoeriger uiteengezet; en, die onderstel-
{==301==} {>>pagina-aanduiding<<}
ling eenmaal aangenomen zijnde, is het denkbeeld (welks waarde wij aan zijne plaats laten) niet zoo vreemd te achten. Het verwondert ons, dat de Schrijver niet gezegd heeft, dat dag en nacht, morgen en avond op de Maan tevens zomer en winter, lente en herfst zijn. Het werkje is anders een welgeschreven, vrij goed geordend overzigt van het voornaamste, dat voor een beschaafd, maar onsterrekundig publiek, van den wachter onzer aarde te zeggen valt. Het is wetenschappelijker, dan dat van zijnen stadgenoot oostkamp, die, schoon niet genoemd wordende, in een paar aanteekeningen teregt gewezen wordt. Wij
verlangden echter ook iets nopens den invloed van de maan op de aarde, met iets over ebbe en vloed. Het zal wel eene misstelling zijn, dat de beroemde herschel op bladz. 19 befaamd heet. Het maankaartje is te klein, om goed te kunnen zijn.
2. is het Iste stukje van eene Nederduitsche uitgave der Sphaerica van theodosius, waarop nog drie zouden volgen, blijkens het Voorberigt, geteekend 1 Julij 1836. Desniettegenstaande hebben wij het eerst onlangs ontvangen, en sedert niets meer gehoord van het voortzetten eener uitgave, waarvan wij het nut nog niet inzien.





Mijne Reis naar Portugal, in de Lente van 1836. Door Gustaaf von Heeringen. Uit het Hoogduitsch door Steenbergen van Goor. III Deelen. Te Deventer, bij M. Ballot. 1838. In gr. 8vo. Te zamen 698 Bl. f 7-:

Toen Prins ferdinand van Saksen-Koburg zich, in de lente van 1836, naar Portugal begaf, om aldaar met de nog jeugdige Koningin-weduwe, Donna maria, in het huwelijk te treden, vergezelde hem derwaarts onze Schrijver, - in welke hoedanigheid blijkt echter niet duidelijk - en aan diens verblijf in Portugals hoofdstad gedurende eenige maanden is dit reisverhaal zijne geboorte verschuldigd. De Heer von heeringen vertrok van Koburg, in het begin van Maart, over Wurtzburg, Afschaffenburg, Frankfort, Maintz, Koblentz, Aken en Luik, naar Brussel. Na een verblijf aldaar van eenige dagen, begaf de Schrijver zich over Rijssel, Duinkerken, Grevelingen en Calais naar Londen, en vond aldaar zijnen vorstelijken meester, met wien hij, na, zoo veel het verblijf van eenige dagen toeliet, de merkwaardigheden

{==302==} {>>pagina-aanduiding<<}
van Londen te hebben beschouwd, scheep ging, en omstreeks eene maand na zijne afreize uit Duitschland te Lissabon aankwam. Het eerste Deel wordt besloten met de beschrijving der plegtigheden van het huwelijksfeest van het vorstelijk paar. De beide andere Deelen behelzen het verhaal van des Schrijvers verblijf gedurende twee maanden te Lissabon, der personen, die hij daar leerde kennen, hetgeen hij van het karakter, de zeden, gewoonten en volksvermaken der inwoners opmerkte, zijne uitstapjes in de omliggende landstreek, in één woord alles, wat hij der vermelding waardig heeft geoordeeld. Aan het einde van het derde Deel breekt het verhaal zeer onverwachts af met het berigt, dat onze Reiziger in het begin van Junij op een Fransch schip in zee stak, om met hetzelve naar Frankrijk te stevenen. Misschien moet dit werk een gedenkschrift zijn van het huwelijk van den Koburgschen Prins met de Koningin van Portugal. Welligt is dit ook het doel geweest, met hetwelk von heeringen Hoogstdenzelve heeft moeten vergezellen. Voor 't minst heeft de Schrijver dit reisverhaal aan Prins ferdinand opgedragen. Het spreekt van zelf, dat het hier dan ook niet ontbreekt aan berigten en aanmerkingen, die vleijende zijn voor zijne vorstelijke Heerschappen en voor het geheele Saksen-Koburgsche geslacht. Evenwel wij vinden het niet zeer kiesch, dat de Schrijver van dit geslacht telkens spreekt, even als ware hetzelve eene stoeterij van huwbare Prinsen. Zoo zegt hij onder anderen: ‘Trouwens, leelijkheid, zelfs middelmatigheid van uiterlijk voorkomen is nu eenmaal het ersdeel der Koburger Prinsen niet; en hieromtrent behoeft de lezer mij niet op mijn woord te gelooven: hij vrage het slechts aan de Koningsdochters en Koninginnen, welke zij gehuwd hebben of nog huwen
zullen.’ De vooronderstelde bestemming van dit werk in aanmerking genomen zijnde, kan zelfs de Nederlandsche lezer het den Schrijver niet euvel afnemen, dat ook leopold van Saksen-Koburg, als Koning van België, zijn deel van dezen wierook ontvangt. ‘Men moet,’ schrijft hij, ‘den man gezien hebben, om te begrijpen en volkomen overtuigd te worden, dat hij voor de hoogste betrekkingen in het maatschappelijke leven bestemd was. De Koning wordt door velen bemind, en, wat meer wil zeggen, door allen geacht. - Geene vleijerij, maar waarheid.’ (Wij laten deze verzekering voor hetgeen dezelve zijn moge.) Het is dus ook niet te verwonderen, dat

{==303==} {>>pagina-aanduiding<<}
de (N.B. (*)) Baron silvain van de weijer, Belgische Minister en buitengewoon Gezant van Koning leopold aan het Portugesche Hof, hier beschreven wordt, als een nog jong, maar fijn beschaafd en in de verkeering ongemeen aangenaam man. Kluchtig inderdaad is het verhaal van de eer, welke door den Commodore van een Amerikaansch eskader aan den Schrijver en aan zijnen vriend van de weijer werd bewezen. Eerst de Belgische en daarna de Saksen-Koburgsche vlag werden aan den top van den grooten mast van den Amerikaan geheschen, en elk van beide werd met vijfentwintig eereschoten begroet. De Schrijver kan hier zelf niet nalaten, te spotten met de Saksen-Koburgsche vlag, die, nooit te voren op zee geweest zijnde, zich in den top van den mast van een oorlogschip even zoo weinig op hare plaats gevoelde, als een snoek op zolder. Evenwel de beide vlaggen behoefden zich voor elkander niet te schamen; want de Belgische is evenmin eene heldin ter zee, als te land. Meer reden tot ontevredenheid heeft voorzeker ieder weldenkende wegens de uitvallen op de Godsdienst, die de Schrijver van tijd tot tijd doet, en die door den Vertaler zorgvuldig behoorden onderdrukt geworden te zijn. Op eene lachverwekkende wijze beschrijft hij eene door hem bijgewoonde godsdienstoefening der Hervormden in Engeland. Hij vermaakt zich, en wil zijne lezers vermaken, met het verhaal van den dubbelen kanfel, dien hij meent gezien te hebben; daar hij den voorlezer voor eenen tweeden predikant, die op een lager geplaatsten kanfel staat, wil hebben gehouden, en het voor een geluk houdt, dat de onderste redenaar zwijgt, terwijl de hooger geplaatste spreekt. Ieder zal
den man gelooven, als hij belijdt, dat hij met de gebruiken der Anglikaansche Kerk (hij mogt er wel bijvoegen der Protestantsch-Christelijke Kerk) niet bekend is. Maar juist deze onkunde ontneemt aan onzen Schrijver de bevoegdheid, om een ongunstig oordeel wegens het weinig hartverheffende der plegtigheden van die Kerk te vellen. De Schrijver geeft zich hier en daar in zijn werk uit voor Roomschgezind; maar wij twijfelen, of verstandige Roomschgezinden gediend zullen zijn met zijnen zoogenaamden lof der gebruiken van de Roomsche Kerk ten koste der Protestantsche. Ook is het juist niet zeer orthodox, dat de Schrijver de apen houdt

{==304==} {>>pagina-aanduiding<<}
voor eene eerste proeve der natuur, om menschen te vormen. Over het geheel schijnt de Vertaler zelf niet zeer ingenomen met het werk, niettegenstaande zijne aanprijzing van hetzelve in de Voorrede. Verscheidene aan den voet der bladzijden geplaatste aanteekeningen verstrekken daarvan tot blijken. De voornaamste verdienste van het werk zal, naar ons oordeel, wel daarin bestaan, dat hetzelve in eenen aangenaam onderhoudenden stijl geschreven is, en dat, daar de Schrijver mededeelt hetgeen hij gezien heeft, zijne berigten in meerdere of mindere mate van eenig geschiedkundig belang zijn. Als dagelijksch brood voor lezers, die stof tot tijdkorting noodig hebben, is dus dit werk leverbare waar. Echter wenschen wij, dat in het vervolg de kundige Vertaler zijne keuze bepale tot werken, die hij meer onbepaald aan zijne landgenooten kan aanbevelen.

De Roover. Een Drentsch Verhaal. Te Koevorden, bij D.H. van der Scheer. 1838. In gr. 8vo. 54 Bl. f :-60.

Het Voorberigt van dit stukje, met de letter V. onderteekend, berigt den lezer het volgende: Het lezen van Jose en Kuser heeft den lust bij den maker opgewekt, om ook iets in dat genre te vervaardigen, maar hij gevoelt minder gelukkig geslaagd te zijn. Het doel van dit dichterlijk verhaal moet zijn: een voorbeeld te geven, hoe iemand, zelfs de braafste mensch, door den drang der omstandigheden geleid, van eene eervolle tot eene eerlooze, ja misdadige betrekking kan afdalen, zonder zelf evenwel in zijn hart opzettelijk eerloos of misdadig te zijn. Eindelijk heeft de Dichter willen aantoonen, wat onder de hartverscheurendste omstandigheden des levens de liefde en boven alles de Godsdienst vermag. Wij zullen zien, of dit doel, en hoe het bereikt is.
Eerst een woord over het navolgen van Jose en Kuser. Rec. stelt de talenten van den Heer beets op hoogen prijs, en kent hem volmondig dichterlijk genie en talent toe. Hij zal het voortreffelijke van de beide hier genoemde stukken niet loochenen, maar meent toch tegen derzelver navolging te moeten waarschuwen. Zij zelve zijn in vele opzigten slechts navolgingen van den trant van byron. Maar die navolging is eene gevaarlijke klip. Byron was een bijzonder mensch, een somber genie, door aanleg en gemoeds-
{==305==} {>>pagina-aanduiding<<}
gesteldheid, door omstandigheden en lotgevallen tot eene zwaarmoedigheid en zwartgalligheid gebragt, die een eigenaardig karakter gaven aan alles, wat hij deed, sprak en schreef, en die zoowel den somberen toon, als de bijtende verachting, de scherpe satire, het spotten met alwat rein en heilig is, verklaren, hetwelk alles in vele zijner gedichten is vereenigd. Maar die dichtstukken waren ook de getrouwe afdruk zijner ziel, en uit dat individuéle, uit dat onbestemde gevoel, dat wij in ieder zijner helden bijna zijn eigen beeld aanschouwen, ontleenen zij eene groote bekoorlijkheid. Maar bij ieder ander wekt die voorstelling walging. Zoodra men ophoudt, daarin des Dichters eigene ziel als te zien weêrgekaatst, gevoelt men, dat dergelijke voorstellingen van den eenen kant eentoonig, en van de andere zijde onwaar, onnatuurlijk, oneigenaardig zijn. Het was een ziekelijke toestand des menschelijken gevoels, zeide vóór eenige jaren een Engelsch oordeelkundig beschouwer van de letterkunde zijns vaderlands, die byron zoo vele bewonderaars en navolgers bezorgde onder degenen, die voor het eigenlijk schoone zijner stukken geenen zin hadden. Hij staat alleen, onnavolgbaar, omdat zijne stukken hemzelven geheel uitdrukken, en iedere navolging is minder, dan het oorspronkelijke, omdat men er het
beeld van byron zelven niet meer mede kan verbinden.
Zoo gaat het ook met den Roover. Er moet, naar des Dichters meening, ook zulk eene Byroniaansche tint over liggen; maar het is mislukt, omdat de zwaarmoedigheid niet in de ziel des Dichters gelijk in die van byron lag. Rec. is zelf een groot bewonderaar van den Engelschen Dichter; maar bij al zijne navolgers, en ook niet het minste bij den verdienstelijken Dichter van Jose en Kuser, hinderde hem die overtuiging, welke hem op iedere bladzijde werd verlevendigd: Dat is navolging! Dat is niet de wezenlijke afdruk van 's Dichters ziel! Het is een schaduwbeeld! Het is jagen naar effect, naar iets, dat niet natuurlijk is!
Het is eigenlijk den Roover te veel eere bewezen, over deszelfs maker als in éénen adem met byron of zelfs met beets te willen spreken. Maar de bovenstaande bedenking lag Rec. op het hart en moest er eens af. De Roover is in alle opzigten mislukt. Werner, op wien het boven aangehaalde aangaande den braafsten mensch enz. toepasselijk moet zijn, is een ellendeling, die waarlijk weinig medelijden

{==306==} {>>pagina-aanduiding<<}
inboezemt. Omdat de broeder van zijne geliefde, die hier een veinsaard genoemd wordt, hem zijne vriendschap ontzegt en dreigt zijne liefde te zullen verhinderen, moordt hij hem op de laagste wijze en wordt dan - roover. Is dat nu de drang der omstandigheden? Is er iemand, die bij het lezen van het dichtstuk den Dichter niet van leugen beschuldigt, als hij later zegt:

Wel had hij veel en zwaar misdreven, 
Maar niet opzettlijk had zijn jeugd 
Hem dwalen doen van 't pad der deugd; 
Geen kwaad had ooit zijn ziel verheerd, 
Geen zucht tot twist hem ooit verteerd, 
Noch wraak of haat zijn borst vervuld. 

Zeven-jaren waren er sedert den moord voorbijgegaan, en hij had die jaren doorgebragt als rooverhoofdman; kon hij dan zeggen?

God weet, hoe 'k sints dien droeven dag, 
Toen 't zoo noodlottig feit gebeurde, 
In ootmoed steeds mijn drift betreurde! 

Werner heeft eigenlijk geen karakter, hetgeen ook uit zijn doelloos of onbeschaamd terugkeeren tot de zuster des vermoorden blijkt; en met die mislukte teekening van werner is het geheele plan van den Dichter mislukt.
Het heet een Drentsch verhaal. Waarom? Omdat de Dichter misschien in Drenthe woont? Eenige andere reden kan Rec. niet gissen.
Het werktuigelijke van de kunst is den maker ook nog vreemd; er zijn verscheidene regels in, waarvan de maat niet eens deugt. Eene zekere gemakkelijkheid is aan de verzen niet te ontzeggen; maar zij zijn dikwijls al zeer prozaïsch. In eene beschrijving van aleide, anders niet het ongelukkigste gedeelte van het stuk, lezen wij fraaijigheden als deze:

- 't lieflijk rood, 
Dat op heur wangen bloeide 
Als roosjes, smolt en vloeide 
In 't leliewit van mond en hais. 
 
En wie die schoone leest ooit zag, 

{==307==} {>>pagina-aanduiding<<}

Die zoo betoovrend elk beviel 
En elk graag volgen mogt met d' oogen, 
Stond niet verrukt en opgetogen? 

enz. enz. Wij verlangen niet naar meerdere dergelijke Drentsche verhalen.




Oranjes wederkomst. Vijfentwintigjarige herinnering op den 30 Nov. 1838. Voorgedragen in de afdeeling Helder der Maatschappij: Tot Nut van 't Algemeen, door J.H. Sonstral. Willemsoord, aan het Nieuwe Diep, bij C. Bakker, Bz. 1838. In gr. 8vo. IV en 36 bl. f :-50.

Een welgeschreven stukje, dat bij de voordragt ongetwijfeld genoegen moest geven, omdat het hart der toehoorders voor dergelijke taal geopend was, als hier wordt gevonden. Het is in goeden, levendigen stijl, en roept de gedenkwaardige dagen der gezegende omwenteling van 1813 levendig voor den geest terug. Intusschen bevat het voor de uitgave toch te weinig. Wat hier gevonden wordt, vindt men beter in het heerlijke Gedenkstuk van van der palm, en er ligt iets gewaagds in, het te durven ondernemen, om over hetzelfde onderwerp nog iets te laten drukken. De lezer (wij willen niet spreken van den hoorder) zou ook iets meer verwachten, dan hier gegeven wordt. Men ziet ongaarne vijfentwintig jaren terug, zonder zich tevens te herinneren, wat zij hebben opgeleverd; en, Oranje's wederkomst gedenkende, had de Redenaar, naar het oordeel van Rec., het gewigtige tijdvak, na die wederkomst verloopen, niet geheel onaangeroerd moeten laten, en over de zegeningen van die gebeurtenis moeten spreken. Plaats daartoe had hij gereedelijk kunnen vinden, indien hij de proclamatiën enz., die hier eigenlijk zeer te onpas voorkomen, had weggelaten. Het goede erkennende, oordeelt Rec. toch, dat dit stukje niet had behoeven te worden uitgegeven.

De Abdis van het Klooster Santa Maria del Nova. Naar het Engelsch van Anna Radcliffe. II Deelen. Te Amsterdam, bij J.C. van Kesteren. 1838. In gr. 8vo. Te zamen 540 bl. f 4-80.


{==308==} {>>pagina-aanduiding<<}

Eene wellustige, wraakgierige abdis, een huicheiachtige, boosaardige monnik, kwaadaardige nonnen, sluipmoordenaars, Inquisitie, gevangenissen, pijnbank, brandstapel, geheimzinnigheden, belaagde onschuld, liefde etc.: dat alles, behoorlijk ondereengemengd, zijn de elementen van dezen Roman, die zelfs niet onder de besten van anna radcliffe behoort. Rec. hoopt, dat de degelijker kost, waaraan men ook in dit vak gewoon is, den smaak voor dergelijke boeken zal hebben weggenomen.

Elvira van Swanenburgh. Historisch Romantisch Verhaal, uit het begin der Spaansche onlusten, in de zestiende Eeuw. Te Rotterdam, bij van der Meer en Verbruggen. 1838. In gr. 8vo. 372 Bl. f 3-30.

De ongenoemde Schrijver biedt dezen zijnen eersteling met zoo veel bescheidenheid aan het lezend publiek aan, dat hij reeds daardoor aanspraak op de toegevendheid van den beoordeelaar zou hebben, ook dan, wanneer hij die in eene meerdere mate behoefde, dan inderdaad het geval is. Wij hebben dit romantisch Verhaal met genoegen gelezen. Zoo wel de stijl als de inhoud zelf boeijen de aandacht, en houden het verlangen naar de eindelijke ontknooping op eene aangename wijze levendig. Reeds het tijdvak zelf, waarin de hier verhaalde geschiedenis voorondersteld wordt voorgevallen te zijn, dat tijdvak namelijk, hetwelk de grondvesting van onzen vrijen Staat door den eersten willem van oranje onmiddellijk voorafging; de onstuimige en bloedige tooneelen der beeldstorming en Inquisitie, die tot inleiding verstrekten van den tachtigjarigen strijd tegen Spanje; de optreding der personen, die naderhand op het tooneel van deze gebeurtenis zulke gewigtige rollen vervuld hebben, - dit alles moet uit zichzelve den Nederlandschen lezer belang doen stellen in dit werk, hetwelk eene oorspronkelijke vrucht is van zijn eigen vaderland. De Roman zelf bestaat in de schildering en geschiedenis der liefde van frans van harteveldt, een Edelman, die de Hervormde leer was toegedaan, en der beminnelijke elvira van swanenburgh, welke, ten gevolge van het voorbeeld harer vrome moeder en van hare kloosterlijke opvoeding, met eene vurige geestdrift aan het Roomsche Kerkgeloof gehecht was. Wat

{==309==} {>>pagina-aanduiding<<}
al schijnbaar onoverkomelijke zwarigheden de gelieven moesten doorworstelen, om hunne liefde bekroond te zien, laat zich, uit hoofde van de toenmalige tijdsomstandigheden, wel voorstellen. Wij willen den lezer het genoegen der nieuwheid bij de lezing niet ontnemen, door in ons verslag eene schets of geraamte van het verhaal te leveren. Het is ons niet duidelijk gebleken, op welke wijze elvira hare gewetensbezwaren, die haar de verbindtenis met eenen ketter als eene misdaad deden beschouwen, is te boven gekomen. Van eene zoogenaamde bekeering bij haar tot de leer der Hervormden blijkt niets. Maar waarschijnlijk is het de bedoeling van den Schrijver geweest, te doen vooronderstellen, dat elk der gelieven de godsdienstige overtuiging van den anderen heeft verdragen. Echter zouden wij dit wel wat duidelijker uiteengezet wenschen; want zelfs het gesprek met den achtingwaardigen Pater van meerloo, bladz. 329 en vervolgens, verspreidt hierover geen genoegzaam helder licht. In geheel het werk behandelt de Schrijver de zaken, die betrekking hebben op de Godsdienst, zoo onpartijdig, dat zoo wel de Roomschgezinde, die maar geen blind toejuicher is van de gruwelen der gewetensdwingelandij of Inquisitie, als de Protestant, die verlicht genoeg is, om het te erkennen, dat ook de geestdrijverij bij vele Onroomschen, en de beeldstorming, op eene betreurenswaardige wijze de veete onverzoenlijk hebben gemaakt, het oordeel van den Schrijver over personen en zaken zal moeten goedkeuren. Gewoonlijk zijn wij eenigermate huiverig, om eerst aanvangende Schrijvers onbepaald te prijzen. Maar de Auteur van dit werk verklaart, dat hij het plan tot deszelfs zamenstelling reeds vóór een' geruimen tijd gevormd; dat hij het zonder overhaasting, en in gelijken gang met de beoefening van dit gedeelte der vaderlandsche geschiedenis, volbragt; dat hij met naauwgezetheid, wat het geschiedkundige gedeelte betreft, de geschiedenis gevolgd
heeft. Voor zoo veel wij hebben kunnen nagaan, beantwoordt het werk aan deze betuiging. Dit doet ons hopen, dat de behaalde lof den Schrijver niet zal verleiden, om het ingeslagen spoor te verlaten eener meer grondige bewerking van zijn onderwerp, dan wel eens in werken van deze soort aangewend wordt. Wij vleijen ons, dat ons beschaafd publiek, door eene gunstige ontvangst, den Schrijver zal aansporen, om verder zij-
{==310==} {>>pagina-aanduiding<<}
ne krachten in het door hem gekozen vak van letterkundigen arbeid te beproeven.




Handleiding tot de kennis van onze vaderlandsche Spreekwoorden en spreekwoordelijke zegswijzen, bijzonder uit het Dierenrijk ontleend, en eenige andere opgegevene, door J.P. Sprenger van Eyk, Predikant te Rotterdam, enz. Te Rotterdam, bij Mensing en van Westreenen. 1838. In gr. 8vo. In alles 198 bl. f 2-:

De Heer sprenger van eyk, die zich bijzonder en met regt op de vaderlandsche spreekwoorden schijnt toe te leggen, levert hier eene nieuwe bijdrage tot derzelver kennis. Het werkje bevat voornamelijk, gelijk de titel uitwijst, de spreekwoorden van dieren ontleend, waarop wij geene, dan voor de vermelding te onbeduidende, aanmerkingen hebben. Voorts de opheldering van eenige, vroeger als duister opgegeven, waarbij de Eerw. verzamelaar ook van ons vorig verslag gebruik heeft gelieven te maken, hetgeen ons aanspoort, om ook thans weder de weinige ruimte, waarover wij beschikken mogen, te gebruiken tot het beproeven der verklaring van eenige, naar welker oorsprong en zin gevraagd wordt. Van de spreekwoorden, van dieren ontleend, misten wij slechts een: het is mossel of visch, van zeer kleine menschen en kinderen gebruikt wordende. Misschien ontbreken nog enkele, doch wij herinneren ons geene.
Als Paschen komt op een Zondag, is elk een kind van zijn eigen vader. Paschen komt altijd op Zondag. De waarheid echter, dat elk een kind van zijn' eigen vader is, schijnt al te blijkbaar, om tot een spreekwoord gebruikt te worden. Wil het misschien ironisch opgevat zijn? Het kan dan beteekenen, óf: het spreekt immers van zelf, het lijdt geen twijfel, of elk is het kind van hem, die openlijk als deszelfs vader bekend staat; óf: zoo zeker als het op een' Zondag Paschen is, zoo zeker is het ook, dat elk een kind is van dien, die deszelfs eigen (ware) vader is. Wij hebben het spreekwoord echter nooit gehoord.
Een groene kersmis maakt een witte Paschen. Dit schijnt eene weêrkundige opmerking, op ondervinding gegrond. Wanneer het met Kerstijd nog open en gunstig weder is, zoodat

{==311==} {>>pagina-aanduiding<<}
het groen der weiden nog niet is verdord, dan heeft men eenen laten nawinter te wachten, en is er kans, dat om den tijd van Paschen eene witte wereld (een besneeuwde grond) zijn zal. Overdragtelijk zou het spreekwoord kunnen beteekenen: Uitstel van rampen is nog geen afstel.
Hij is zoo stout, alsof hij nog een lijf in de kist had. De kist is hier eene voorraadskist (misschien ontleend van de zeelieden of dienstboden ten platten lande, die meestal hunne kleederen enz. in eene kist bewaren, gelijk bij de steedsche dienstboden de ladetafel of sluitmand daartoe het bevoorregte meubel schijnt te zijn.) In de kist is dus in voorraad, en de beteekenis is: hij is zoo stout, hij geeft zoo weinig om zijn leven, alsof hij nog een ander ligchaam in voorraad had; in petto, bij wijze van kabel op zolder.
Hij meent, dat hij goud zal drinken uit een horentje. Geen onwaarschijnlijker ding, dan zich dit voor te stellen. Dus: hij stelt zich het onmogelijke (vooral ten aanzien van winst of geld, goud, te bekomen) als zeker voor. Onze voorouders gebruikten drinkhoorns.
Hij speelt er mede, als Jan Potage met zijn muts. - Hij gaat er zeer los mede om. Jan, eigenlijk Jean Potage, is de kermishansworst, gelijk Polichinello, wiens naam in Poesje-nel is verbasterd, en Pierrot. Het is aardig, om deze opmerking van scheltema hier mede te deelen; dat dit wezen naar de volks- of meest geliefde spijze zijnen naam heeft, bij de Duitschers Hansworst, bij de Engelschen Jack Pudding, bij de Italianen Macaroni, bij de Franschen Jean Potage, en bij onze voorouders Pekelharing. (*) Ons dunkt daarvan de reden te liggen in het oorspronkelijke denkbeeld van den Vastenavondgek.
Alle dagen een draadje, is een hemdsmouw in het jaar. Eenvoudig. Wat men bij beetjes gelijk, dikwijls herhaalt, levert door den tijd nog al iets op. Vele kleintjes maken een groot.
Als de Abt de teerlingen geeft, dan mogen de monniken wel dobbelen. Dit zal zeggen: als de grooten (b.v. overheden, ouders, heeren en vrouwen) de gelegenheid geven tot vermaak, uitspanning of dergelijke, dan is het niet te verwonderen, wanneer de geringeren (onderdanen, kinderen, dienstboden) er goed het hunne van nemen.

{==312==} {>>pagina-aanduiding<<}

Als 't regent en de zon schijnt, dan is het kermis in de hel. Kermis en hel zijn dingen, nog ruim zoo tegenstrijdig als regen en zonneschijn. Met dat al weet ik er geen weg mede, en vergenoeg mij dus tot nogtoe met de lezing hal voor hel. Als het regent en de zon schijnt, wanneer een zoele zomerregen tusschen de koesterende zonnestralen doorvalt, is er kermis, vreugde, in de hal, bij de slagters; want dan groeit het voedzaam gras der weide en het vee wordt vet. Deze uitlegging is althans minder gemeen, dan: een zonneschijntje tusschen de droppels, is eene voorbijgaande vreugd, zoo als een kermispret voor de veroordeelden zijn zou. Moet echter het spreekwoord den laatsten zin hebben, dan zijn wij blijde, dat onze taal zulke niet vele telt.
Hij is mors dood; zoo dood, alsof hij vermorzeld was.
Hij weet wel te parlesanten. Dit woord, meestal als vrij gelijkluidend met babbelen gebezigd, houden wij voor een overblijfsel uit den tijd der overheersching en het verblijf van de Spanjaarden hier te lande, en verbastering van hun vloeken of zweren par los Santos, bij de Heiligen.
Onzes ondanks moeten wij eindigen, en hebben misschien reeds meer plaats ingenomen, dan oorbaar was. Wij verlangen naar het vervolg.

Beginselen der Teekenkunde, als eene Inleiding tot de hoogere Teekenkunst, voorgesteld op vijftig Platen, door C. Meyboom. Te Groningen, bij J. Oomkens. 1838. f 7-50.

Ofschoon ons Tijdschrift meer bepaald aan de beoordeeling van werken uit het gebied van Wetenschappen en Letteren gewijd is, willen wij echter van het bovengenoemde ons toegezonden werkje gaarne eenig verslag geven. ‘Leven wij,’ gelijk de Heer meyboom met regt zegt, ‘in een' tijd, waarin de teeken- en schilderkunst, ter bevordering van eenen goeden en zuiveren smaak, zoo algemeen zijn geworden, dat er bijna in alle plaatsen van eenige beteekenis kunstgenootschappen en tentoonstellingen bestaan; zoodat het voor den beschaafden mensch, van welken men in onzen tijd, behalve de grondige kennis van zijn vak, eene zekere mate van algemeene kennis vordert, eene behoefte is, niet geheel en al een vreemdeling in deze kunst te zijn;’ zoo verheugt het

{==313==} {>>pagina-aanduiding<<}
ons, met kennis van zaken en bij ondervinding, te kunnen zeggen, dat er vele Kunstgenootschappen gevonden worden, waar het onderwijs, vooral in de teekenkunst, op de doeltreffendste wijze wordt aangewend, en waar het in geenen deele ontbreekt aan de geschiktste handleidingen, om dit onderwijs, zoowel theoretisch als practisch, aangenaam en voor den leerling nuttig te maken; hoezeer wij het toestemmen, dat er in onze taal geen volledig handboek voor jonge Schilders bestaat. Het elementair teekenboek, hetwelk de Schrijver en Teekenaar met dit werk besloot te vervaardigen, vinden wij, daar het bijna noodzakelijk is geworden, dat een ieder iets van de teekenkunst wete, daartoe niet ongeschikt, vooral daar de voorbeelden, hier genomen uit het dagelijksche en wel uit het huiselijke leven, overal door den onderwijzer te vinden, en bij het elementair onderrigt dus zeer geschikt zijn, om den leerling een juist denkbeeld van de vormen te geven. In zeven afdeelingen heeft meyboom dit teekenboek gesplitst: 1:2 bladen met de noodzakelijkste meetkundige figuren, die de teekenaar moet kennen, en met passer en liniaal moet kunnen vervaardigen; 2:8 bladen met regte lijnen en regtlijnige meetkundige figuren; 3:8 bladen met gebogene lijnen en gebogene meetkundige figuren; 4:6 bladen met regtlijnige, perspectief geschaduwde voorwerpen; 5:14 bladen met kromlijnige, perspectief geschaduwde voorwerpen; 6:10 bladen met de eerste grondbeginselen der doorzigtkunde enz.; 7:2 bladen met aanwijzing van het invallen van zonne-, kaars- of fakkellicht, alsmede van den weêrschijn in het water.
‘Het wezenlijke van de eerste beginselen in de teekenkunst,’ zegt de Schrijver, ‘moet vooral daarin bestaan, dat de leerling door dezelve de meest voorkomende grondvormen der ligchamen leere kennen, die men aanvankelijk met passer en liniaal moet doen vervaardigen.’ Wij moeten voor een gedeelte hierin met den Heer meyboom verschillen. Het oog moet, ja, op voorwerpen geoefend worden; maar met het teekenen van wiskunstige siguren, met passer en liniaal te beginnen, vinden wij minder geschikt, daar het vooral bij den aanvang alleen te doen is om de hand te gewennen aan de behandeling van het potlood of krijt, en men deze zoowel als het oog geheel moet vrijlaten, die nu al dadelijk daardoor aan banden worden gelegd. Wat in de Toonkunst de beoefening der gammes voor eene goede en vlugge

{==314==} {>>pagina-aanduiding<<}
vingerzetting is, is in de Teekenkunst het maken van lijnen, in allerlei rigtingen, ter verkrijging van eene vaste hand.
Wat echter, deze wijze van behandeling zich voorgesteld hebbende, de Heer meyboom in de verschillende afdeelingen over de opgegevene onderwerpen zegt, is over het algemeen zeer juist, hoezeer hier en daar minder breedvoerigheid de duidelijkheid zoude bevorderd hebben. Zulks is, onzes inziens, vooral het geval in de zevende afdeeling, waarin over de eerste grondbeginselen der Doorzigtkunde gehandeld wordt; hebbende de Schrijver echter een nuttig werk verrigt, door eene bijzondere afdeeling aan de grondbeginselen van licht en schaduw te wijden, daar dit vooral bij het bouwkundig teekenen van hoog belang, en men buiten twijfel bij het onderwijs hierin nog niet op de ware hoogte der beoefening gekomen is.
Veel nieuws ontmoeten wij hier niet. Betrekkelijk de Perspectief treffen wij hier, wat de voorbeelden aangaat, bijkans dezelfde aan, die wij in de Fransche en Duitsche uitgave der Perspectiva practica, alsmede bij van houten, desargues en anderen reeds vinden; en wanneer wij, bij den voortgang der kunst, den belangrijken voorraad van voorbeelden, b.v. voor het ornament van soyer, krafft, plon, en voor het handteekenen in de Cours élémentaire van chatillon, benevens de studiën van reverdin, julien en dergelijke niet bezaten, zouden wij, om van een dergelijk werkje als dat van meyboom te spreken, de vóór 30 jaren uitgekomene stukjes van numan, de beoefening der teekenkunde door de eerste gronden der meetkunde gemakkelijk gemaakt, waar de figuren vast, kantig en geestig geteekend zijn, ook nog in onzen tijd geheel niet verwerpelijk vinden, maar hetzelve ook nog hoogelijk, bij het onderhavige werkje, voor het onderwijs aanprijzen.
De teekening der figuren kon over het algemeen wel wat juister zijn, en als voorbeelden, ter verkrijging eener goede manier van opschaduwen, zouden wij ze breeder en fikscher gewenscht hebben, daar vele weinig effect van licht en bruin hebben. Ook de steendruk laat nog al wat te wenschen over. - Nut te stichten, heeft de Schrijver zich ten doel gesteld. Wij eindigen dus ons verslag met zijnen wensch, ‘dat zij, die deze grondbeginselen gebruiken, eenig nut daarvan mogen hebben;’ er tevens den onzen bijvoegende, dat de grondige kennis der Teeken- en Schilderkunst, bij

{==315==} {>>pagina-aanduiding<<}
eene smaakvolle beoefening en aanmoediging van verdiensten, moge strekken tot verhooging van den bloei en den roem der Hollandsche Schilderschool.




Nagelaten Gedichten van Simon Stijl, Schrijver van de Opkomst en Bloei der Vereenigde Nederlanden. Mengelpoëzij. Te Leeuwarden en Harlingen, bij. G.T.N. Suringar en M. van der Plaats. 1837. In gr. 8vo. XVI en 158 bl. f 2-40.

Gelijk wij vroeger de Tooneelpoëzij van den als Geschiedschrijver beroemden stijl met welgevallen ontvingen, zoo verheugt ons ook thans de uitgaaf zijner nagelaten en gansch niet onverdienstelijke Mengelpoëzij. Juistheid en scherpzinnigheid van denkbeelden, gemakkelijkheid en bevalligheid van uitdrukking vereenigen zich met dichterlijken stijl en vrij zuivere versificatie. Hooge vlugt, welige verbeeldingskracht, diepte van gevoel, ware heerschappij over taal en dichtvorm moet men hier niet zoeken. Men ziet overal den helderdenkenden, belezenen en smaakvollen man, die op eene waardige wijze zich in dichtmaat uitdrukt; nergens den door zijn gevoel overstelpten Dichter, die (gelijk van der woordt het noemt) lucht in lied'ren zoekt. Vandaar, dat wij het meeste behagen scheppen in zijne punt- en sneldichten, die meestal sijn geestig zijn; terwijl zijne zoogenaamde lierzangen ons leerdichten in lyrischen vorm schijnen, welke wij als leerdichten prijzen kunnen, maar waaraan de lyrische verheffing doorgaans ontbreekt. Aardig en lief zijn de minnedichten; ze zijn galant en bevallig. Maar bilderdijk zegt met reden van hooft, dat hij wel galanterie, maar geene liefde kende. Dit meenen wij ook van stijl te mogen zeggen, althans naar zijne sraaije en geestige minneliederen te oordeelen, waar wij meer den jongeling in hooren, die aan de schoonen zijn hof maakt, dan den Dichter, wiens hart door de pijlen der liefde in waarheid gewond is. Mogelijk zal iemand denken, dat wij dus niet gunstig over deze poëzij oordeelen. Die ons alzoo verstaat, misduidt onze meening; maar er is eene oneindige verscheidenheid in de werken der kunst, en een dichtbundel kan zich boven het middelmatige verre verheffen, zonder daarom nog den hoog-
{==316==} {>>pagina-aanduiding<<}
sten prijs op den Zangberg te verdienen.
Wij besluiten onze beoordeeling met mededeeling der volgende Spreuken:

Een philosooph, die breed van 't schoon der Dichtkunst handelt, 
Wil leidsman zijn, waar hij den weg niet heeft gewandeld. 
 
Een enkele inval, die wat geestig is en aardig, 
Is menig Neêrduitsch boek in groot octavo waardig. 
 
Een nieuwe dwaling, die eene oude dwaling bant; 
Ziedaar 't geschiedboek van het menschelijk verstand. 
 
Een stomme schoonheid, of die onbedachtzaam spreekt, 
Gelijkt een fraaie bloem, waaraan de reuk ontbreekt. 
 
Als iemand u te veel vertelt van zijn gebreken, 
Zeg, dat gij hem gelooft, hij zal u tegenspreken. 

Wij wenschen ten slotte ook dezen bundel vele lezers en koopers, en twijfelen niet aan de vervulling van dezen wensch.




De brave Vrouw, Blijspel in vijf Bedrijven, door H.J. Foppe. Te Amsterdam, bij M. Westerman en Zoon en C. van Hulst. 1836. in kl. 8vo. X en 162 bl. f :-80.

Eerst in Sprokkelmaand 1839 is aan Recensent dit in 1836 uitgegevene Blijspel van nu wijlen h.j. foppe geworden. Het is dus buiten zijne schuld, dat de aankondiging daarvan in dit Tijdschrift zoo spade geschiedt.
De knoop van dit Blijspel is vrij gelukkig gelegd, de verwikkeling is toereikend, en de uitkomst bevredigend. Het stuk moet bij de vertooning hebben voldaan. De karakters zijn mede goed volgehouden. Maar zijn dezelve allen, en is veel van hetgeen hier voorkomt wel natuurlijk genoeg, dat men zich iets dergelijks in het werkelijke leven, dat toch in het Blijspel wordt afgemaald, zou kunnen voorstellen? Dit is eene andere vraag. De Heer van Galen komt ons wat al te goed en onnoozel voor, en dat voor iemand, die toch anders wel bij zijn verstand is. Mevrouw van Galen, die langzamerhand, ten gevalle harer arme nabestaanden, haren man zou geruïneerd hebben, doch steeds eene brave vrouw wil schijnen, gelijk zij dat naderhand, bij het inzien

{==317==} {>>pagina-aanduiding<<}
harer vorige verkeerdheden, nog eindelijk wordt; deze vrouw schijnt ons zóó onnatuurlijk verkwistend met geld en kostbaarheden om te springen, dat men niet begrijpt, hoe het mogelijk is, of zoo ja, hoe dit haren man niet meer in het oog valt. Hij bespeurt wel iets, maar laat zich toch telkens weder misleiden. Even raadselachtig is het, waar Vernuil toch al het ontvangene geld zoo spoedig mede weghelpt. Maar wij weten het: in de meeste Blijfpelen moet men daar zoo wat aan toegeven. Babet, als edeldenkend meisje en pligtlievende, schoon onderdrukte dochter uit vroeger huwelijk van den Heer Van Galen, is goed geteekend. Ook de listige gezelschapsjusvrouw Kips is gelukkig volgehouden. Babet's als huisknecht Willem vermomde minnaar, Willem Jan, Baron van Roos, bevalt ons zeer wel; maar de vermomming zelve, het gaan dienen als knecht, is ons iets hoogst onwaarschijnlijks, daar er toch zoo vele andere middelen te vinden waren, en een Baron niet ligt tot zulk eenen stap komt. Vooral is dit hier waarheid, daar er jaren schijnen voorbijgegaan te zijn, gedurende welke hij zijne liefde in het hart verborg. Waarom dan niet reeds eerder zulk een avontuur ondernomen? Intusschen hangt geheel de intrigue aan deze vermomming. Op het tooneel moet de uitwerking daarvan veel tot het welslagen hebben medegewerkt.
De versificatie is veelal zwak, en geheel het stuk zou gewonnen hebben bij bekorting. Het is waarlijk te lang, 162 bladzijden! - Bl. 14 hindert ons: ‘Waar of ik ging of stond.’ Bl. 57, 58:

Kwame er 
‘Ook wie er kwame!.... ik blijf bestendig aan uw bed.’ 

Dat in de uitspraak luidende: Kwamer ook wie er kwame, schijnt ons te zweemen naar hetgeen wij ons voorstellen van de taal der Namaquas, de buren der Hottentotten.
Bl. 92:

‘De Heer Vernuil, wat dunkt u? | heeft het zelf gedaan.’ 

lijdt de middelrust nergens anders dan achter u, na de zevende lettergreep, eene daarvoor niet te dulden plaats.
Bl. 93: ‘'k Hou niet van brallen.’ Brallen, voor pralen, en daardoor voor snorken of zich beroemen, bevalt ons zelden, en vooral niet in een Blijspel.

{==318==} {>>pagina-aanduiding<<}

Bl. 100. Wij behoeven naauwelijks te zeggen, wat er valt aan te merken op deze twee regels:

‘Ik ken het middel nu, 'k wend met verstand en trouwe, 
Dat middel, - hoe 't mij hard vall'! - aan bij mijne vrouwe.’ 

Als men het naar den gewonen kadans leest, krijgt men: Dat middel, hoe 't mij hard - val aan bij mijne vrouwe!!

Bl. 109. Mevrouw van Galen:

‘Meer prachtig, en dat zegt toch....’ 

Babet valt in:

Ik beklaag de vrouwen. 

Die afbreking bij toch is weder stuitend: waarom eindigt Mevrouw van Galen niet met zegt, en begint Babet niet: Neen! ik beklaag de vrouwen, of op dergelijke wijze?

Bl. 117:

‘Me is uw bezit ontzegd; maar liefde is 't mij vergund, 
Tot mijnen jongsten snik, u duurzaam toe te dragen.’ 

Dat me is uw bezit ontzegd, in plaats van uw hand is mij ontzegd, is stellig mis, zoo als het nu klinkt.

Bl. 120:	‘Is mij uw duur bezit ontzegd -’

De Schrijver meende zeker dier voor dierbaar; doch waarom niet aldus: Is mij uw lieve hand ontzegd?

Bl. 158:

‘Uw regterhand!... beseft gij, | wie gij derven moet?’ 

Ook hier valt de rust tusschen de 7de en 8ste lettergreep.
Als wij ons oordeel zamentrekken, dan bezit dit Blijspel veel goeds, maar is te gerekt, en de beschavende hand heeft er aan ontbroken.




Ada van Holland, door H.N. Sieburgh. II Deelen. Te Amsterdam, bij Gebr. Diederichs. 1838. In gr. 8vo. XII, 248 en 287 bl. f 5-20.


{==319==} {>>pagina-aanduiding<<}

Rec. had de Trudesinde van den Heer sieburgh niet gelezen en nam onbevooroordeeld dezen tweeden roman in handen. Het eerste woord van het boek intusschen stuitte hem reeds. Predicaat leest men boven datgene, wat tot voorberigt moet strekken. Het gebruik maken van dit vreemde woord, dat nergens toe dient, toont een jagtmaken op zonderlingheid, dat van jammerlijken wansmaak getuigt. Trouwens van wansmaak van allerlei aard is dit boek vol. De man schijnt origineel te willen wezen, en gelijk de meeste menschen, die dit willen zijn, wordt hij laf. Welk gevoel voor het schoone de Heer sieburgh bezit, ontdekt men, wanneer men hem hoort zeggen, dat hij ‘nachten achtereen zich onledig zou kunnen houden met de zotteklap van bulwer's Master Pelham of met de ingewikkelde zamenstellingen van spindler, terwijl hij daarentegen met de Verloofden van manzoni in zijne armen in slaap zoude kunnen vallen, zonder de waarde van dezen roman in het minst te kort te doen. Rec. zal ook aan de waarde van bulwer's Pelham noch aan die van spindler's Jood iets te kort doen; maar een man, die geen meer gevoel bezit voor de talrijke schoonheden van manzoni's meesterstuk, waarover geheel Europa heeft uitspraak gedaan, moest de pen van het papier afhouden en zich niet verbeelden een' roman te kunnen schrijven. Het komt hier niet op den trant aan; het is de waarheid, de natuurlijkheid der teekening, het is de kennis van het menschelijk hart en leven, het is de geestigheid en luim, het is de diepe, maar eenvoudige pathos, het is de warmte des godsdienstigen gevoels, waardoor dat boek uitmunt, en waardoor het in de oogen, niet enkel van kunstregters, maar van allen,
die gevoel voor het schoone en goede hebben, zich verre verheft boven zoo vele andere romans, oneindig verre boven den hier blijkbaar hooggeprezen Notre Dame de Paris van v. hugo, wiens afzigtelijke gruwelen en wellustige schilderingen de verachting van alle weldenkenden verdienen, en het doen betreuren, dat een man van zooveel talent, als hugo, zijne gaven zoo jammerlijk misbruikt.
De Heer sieburgh volgt althans in woestheid, gruwelijkheid, gemeenheid, het voorbeeld van onze Fransche naburen, maar heeft gelukkig hun wegslepend schrijftalent niet. Het kost moeite, deze beide deelen, schoon anders niet digt

{==320==} {>>pagina-aanduiding<<}
gedrukt, door te worstelen, den draad vast te houden, die wel iets van het ingewikkelde van spindler heeft, maar de moeite der ontwarring niet beloont, noch ook uitlokt, om die ontwarring te beproeven.
De Heer sieburgh verhaalt in zijn Predicaat, dat hij naar Oostindië vertrekt. Wij wenschen hem daar allen voorspoed, en eene betrekking, die hem voor het schrijven van romans bewaart. Schrijft hij weder, dan zoeke hij zijne aardigheden in iets anders, dan in smakeloos misbruiken van bijbelsche uitdrukkingen of heilige zaken, en verschoone ons ook van geestigheden, als die op bl. 228 van het eerste deel, waar wij lezen: ‘Hij had voor zijne gepleegde euveldaad eenen afschrik, als jodocus heringa voor de jeneverlucht.’ Dit is even laffe als onbetamelijke spotternij met eenen achtingwaardigen man, wiens pogingen, om de pest onzer maatschappij te stuiten, ook dán nog verdienen geëerbiedigd te worden, wanneer men de door hem gebezigde middelen minder doelmatig keurt.
Het boek verdiende den goeden druk niet; maar de vignetten hebben al evenveel verdienste als de inhoud.


Boekbeschouwing.
No. IV,	bl. 188,	reg. 3, leze men: elke beoordeelaar.
VI,	bl. 238,	reg. 7. v.o. moeten achter genieting geene ‘staan.
	bl. 244,	reg. 17: pogonatus.
	bl. 245,	reg. 13: in aanraking.
	bl. 258,	reg. 10 v.o.: evenzeer gold van. enz.



Mengelwerk.
No. IV,	bl. 161,	reg. 11 leze men: Perthshire.
	bl. 195,	reg. 1: dien.
	bl. 196,	reg. 2 v.o.: zoude.
No. V,	bl. 236,	reg. 1: welken.
	bl. 246,	reg. 2 v.o.: wenschenswaardig.
	bl. 257,	reg. 6: het begin van 1828.
	bl. 258,	reg. 6: van mijnen Hospes.
	bl. 258,	reg. 1 v.o.: zijn oude vriend.
No. VI,	bl. 274,	reg. 4 v.o.: langzamerhand.
	bl. 279,	reg. 6: de mensch is maar één.
	bl. 280,	reg. 11 en 12: den allervroegsten.
	bl. 314,	reg. 12 v.o.: den klank.






{==321==} {>>pagina-aanduiding<<}

Boekbeschouwing.

Disputatio de Christianorum vexatione Decianâ, quam - pro gradu Doctoratus publico et solemni examini submittit Taco Hajo van den Honert. Amstelodami, typis C.A. Spin. 1838. formâ 8vâ. Pagg. XII, 122.

De Schrijver dezer niet onbelangrijke Verhandeling, over de vervolging der Christenen onder decius, heeft zijne studiën aan het Amsterdamsche Athenaeum voltooid, en was nu tot het verwerven van den graad van Doctor in de Theologie verpligt. De keus van het onderwerp is gepast, en de uitvoering getuigt van welbesteden tijd en van aangeleerde kundigheden, die grond geven, om iets van den jongen Doctor te wachten, dat van meer belang zal worden geacht. De Kerkgeschiedenis wordt thans meer dan vroeger behandeld ook door jonge lieden. Voor hen heeft dit onderwerp iets uitlokkends. Misschien loopt men te eenigen tijde gevaar, gewigtiger studiën te verzuimen. Hoe meer de geschiedenis, zoo als dezelve thans pragmatisch behandeld wordt, het jeugdig gemoed aantrekt, zoo veel te minder behoort die studie te worden aangemoedigd bij hen, die welligt de hoofdzaak, Bijbelstudie, te veel uit het oog verliezen. De beste geschiedenis is, waar het leven van jezus en van de Apostelen behandeld wordt. Daar is geest en leven. De Kerkgeschiedenis behelst, op weinige uitzonderingen na, meestal proeven van de dwaasheid der menschen. Deze aanmerking wilden wij niet terughouden. Wat hoofdzaak is, moet hoofdzaak blijven. Dit is althans ons geloof en onze overtuiging.
Indien men dan uit de Kerkgeschiedenis een onderwerp ter behandeling kiezen wil, dan is die keus de beste, welke zich bepaalt tot eenig tijdvak, waarin de Christenen vervolgd werden. Dan toch ontdekt men uitmun-
{==322==} {>>pagina-aanduiding<<}
tende voorbeelden van geduld en moed onder het vreesselijkst lijden, welke ons van de kracht des geloofs in den Heiland der wereld levendig overtuigen. Zulk eene vervolging was die onder Keizer decius. De behandeling ging ook niet boven de krachten van een jong mensch, die bewijs geeft, dat hij zijnen tijd goed besteed heeft.
Na gepaste Inleiding, p. 1-18, verdeelt zich de Verhandeling in twee Hoofdstukken: I. wordt die vervolging ontwikkeld voorgedragen, p. 19-63. II. worden de velerlei uitwerkselen dier vervolging aangewezen, p. 64-110. In een Aanhangsel wordt de waarheid van deze vervolging betoogd tegen een' ongenoemden, die alles, wat daaromtrent verhaald werd, voor een verdichtsel hield, p. 111-120.
Zonder ons met de aanwijzing van verdere onderdeelen op te houden, zullen wij den inhoud dezer Verhandeling zoo beknopt mogelijk opgeven. Het Edikt van decius ter vervolging van de Christenen is verloren gegaan. Wat dit Edikt inhield, behoort met oordeel des onderscheids uit oude Schrijvers asgeleid te worden. Dan blijkt, dat decius vooral de Bisschoppen en Opzieners der Gemeenten streng wilde behandeld hebben. Het was hem toch te doen om zijne voorvaderlijke Godsdienst te handhaven en zijn eigen gezag te vestigen. Die vervolging strekte zich verder dan al de vorige uit, omdat geen Landvoogd, maar de Keizer daartoe bevel gaf. Te Rome was die vervolging niet zeer wreed en geweldig. Decius zelf, als zijnde zachtaardig, was van deze matiging oorzaak. In Afrika werd zij te Carthago vooral door het aangekomen Edikt hevig. In Egypte was te Alexandrië reeds een jaar vroeger eene vervolging tegen de Christenen begonnen; maar door het Edikt werd zij hevig en strekte zich uit tot geheel Egypte. In Palestina, Syrië, Phoenicië, Pontus en Asia proconsularis had die vervolging evenzeer plaats; maar daaromtrent verhaalt de Geschiedenis niets, waarop is staat te maken. Die vervolging heeft geduurd bijna

{==323==} {>>pagina-aanduiding<<}
twee jaren, (250-251.) Het is waarschijnlijk, dat reeds op het einde van het jaar 250 de vervolging is verflaauwd. Deze vervolging had onderscheidene uitwerking. Sommigen bleven standvastig. Hun werden de eernamen Martyres, Confessores, Stantes, geschonken. De anderen vielen af, en ontvingen de namen Lapsi (gevallenen.) Deze werden wederom verdeeld in Sacrisicati, die den Afgoden hadden geofferd, in Thurisicati die den beelden wierook hadden gebragt, en Libellatici, die van de Heidensche overheid vrijbrieven tegen vervolging hadden verkregen of gekocht. Deze namen veroorzaakten hun groote moeijelijkheden, om als Christenen wederom te worden aangenomen. En dit alles gaf aanleiding tot meer dan ééne scheuring; als die van felicissimus en van novatianus. Hierdoor werd ook de zucht voor afgezonderd leven onder de Christenen meer voortgeplant. De hoofdsom is, dat er uit die vervolging onder decius voordeelen zijn voortgevloeid, maar dat het ook aan schadelijke uitwerkselen niet heeft ontbroken.
Het Latijn is ons voorgekomen vloeijend en goed te zijn. De volgende niet aangeteekende fouten deelen wij mede: benevolissimum, Praef. p. IX, coagmentata, p. 15, infitabantur, p. 102.
De Heer van den honert moge, naar onzen wensch, spoedig gelegenheid vinden, om zijne verkregene kundigheden ten nutte van de Gemeente des Heeren aan te wenden!




Paulus, de Apostel van onzen Heer Jezus Christus. Door T.F. Uilkens, Predikant te Loppersum. IIde of laatste Deel. Te Groningen, bij R.J. Schierbeek. 1838. In gr. 8vo. 444 Bl. f 3-80.

Met genoegen heeft Ref. ook het tweede of laatste Deel des bovenstaanden werks gelezen; en bij het beoordeelend verslag, dat hij van het eerste in dit Tijd-
{==324==} {>>pagina-aanduiding<<}
schrift voor 1838, No. XVI, bl. 665, gegeven heeft, vindt hij thans niet veel te voegen. De Schrijver is ook hier aan de historische waarheid volkomen getrouw gebleven, en uiterst spaarzaam geweest, om zich aan de dichterlijke fictie toe te geven, zoodat men op vele plaatsen al zeer weinig van de romantische inkleeding gewaar wordt, en niet anders dan een periphraserend en wel eens wat droog verhaal der lotgevallen van paulus leest, waarbij zelfs hier en daar aanmerkingen gevoegd worden, die men welligt in een werk van dezen aard niet zoeken zou, zoo als b.v. bl. 33, 34, over de waarheid der wonderwerken, of bl. 258, over de echtheid der werken van homerus en ossian, welk een en ander zich daarenboven zoo niet met een enkel woord laat bewijzen. - Voorts zijn hier ook wederom treffende natuurtooneelen of landbeschrijvingen ingevlochten. - Niet onaardig is de fictie, bl. 139 env., waar de Hoofdman, die bij het kruis van jezus gestaan had, als Praetor van een Romeinsch legioen, de reisgenoot van paulus is, en met hem over de zaak des grooten Kruiselings in gesprek komt; en, daar hij bl. 145 gezegd wordt, zeer verblijd te zijn, dat hij hem daarover te Athene weder zal kunnen hooren, is het wonder, dat men hem aldaar niet wedervindt. - Op het einde, waar de zekere geschiedenis ons geheel verlaat, heeft de Schrijver zich ook niet verre in de verdichting verdiept, en zich gespoed, om zijn werk ten einde te brengen, maar het echter gelukkig daarheen gerigt, dat paulus op eene geweldige wijze om het leven komt. - Van kleine vergissingen, waarvan sommige wel drukfouten kunnen zijn, wil Ref. niet te veel gewagen, zoo als b.v. bl. 40, 26sten, lees 2den Psalm;
bl. 133, uitzuigen, l. uit- of doorzijgen; bl. 156, eleander, l. cleanthes; of bl. 94, waar gezegd wordt, dat ‘het huwelijk van eenen Israëliet met eene vreemdelinge ongeoorloofd en bij de wet verboden was,’ hetwelk niet onbepaald beweerd kan worden; of bl. 121, waar het aangehaalde gezegde van paulus

{==325==} {>>pagina-aanduiding<<}
uit Phil. I:12-14 immers niet, gelijk de Schrijver zegt, op de Gemeente van Philippi zelve, maar op het te Rome voorgevallene ziet, waar de Apostel zich toen bevond. - Over enkele punten, omtrent welker beschouwing Ref. eenigzins van den Schrijver verschillen zou, acht hij het min gepast, bij een werk van dezen aard uit te weiden; te minder, daar in alles een goede, d.i. heldere en Christelijke geest heerscht. Moge het dan al geen meesterwerk in de Romantische Literatuur te noemen zijn, het is nogtans een goed boek, dat zich den beschaafden beminnaar van Bijbelsche lectuur met genoegen laat aanbevelen.




Leerrede ter vijfentwintigjarige gedachtenis van Nederlands verlossing in 1813; uitgesproken den 18 November 1838, door I.J. Dermout, Hofkapellaan van Z.M. den Koning en Predikant te 's Gravenhage. Te 's Gravenhage, bij S. de Visser en Zoon. 1838. In gr. 8vo. 34 Bl. f :-50.

Een meesterstuk inderdaad! De arbeid van den hoogbegaafden Redenaar behoeft anders noch onzen lof, noch onze aanprijzing; maar iets moeten wij van deze Gedachtenisrede zeggen. Hoe gepast de keuze zij van den tekst, Dan. III:29b. Daar is geen andere God, die alzoo verlossen kan, behoeft niet gezegd te worden. De inleiding, vol vaderlandsch gevoel en blijde herinnering aan November 1813, wekt en stemt de aandacht. De Redenaar wil ‘eerst trachten de merkwaardigheid dezer lofspraak op het eeuwig Opperwezen in het vereischte licht te plaatsen; daarna hare waarheid ook met opzigt tot de stof onzer gedachtenis gadeslaan; eindelijk haar te leggen tot grondslag van vaderlandsche en Christelijke opwekkingen.’
De merkwaardigheid dezer lofspraak wordt gestaafd door het voorval, waarop zij paste, door den persoon, die haar uitte, en door de vergelijking, die zich daarin

{==326==} {>>pagina-aanduiding<<}
hooren laat. - Dit deel mogt natuurlijk niet lang zijn; maar hoe kort worden vele zaken bijeengedrongen! zoo zelfs, dat het op den stijl, anders bij dermout zoo deftig en numereus, invloed heeft. Wat kan korter en zaakrijker zijn, dan b.v. dit: ‘De magtige Monarch van Babels rijk, zijne eigene regering willende doen huldigen in een gulden beeld, op hoogverheven zuil geplaatst, en den feestelijken dag ter inwijding van deze buitensporige eerdienst hebbende aangekondigd, scheen van de algemeene deelneming zijner onderdanen niet zóó verzekerd, of eene verschrikkelijke strafoefening, terstond te voltrekken aan elk, die zich voor zijnen wil niet boog, moest zijn gebod ondersteunen.’
Van het tweede deel wordt het plan dus opgegeven: ‘Het was in Babels trotsche wereldstad en in nebucadnezar's eeuw niet voor het eerst noch voor het laatst, dat de Opperheer der wereld Zijne grootheid in het verlossen ten toon spreidde. Door al de eeuwen heen staat de gedenkspreuk, die in onzen tekst vervat is, in de geschiedenis te lezen, en wij achten deze lofspraak waardig, om, tot eer des Allerhoogsten, niet slechts in algemeene trekken, maar ook met toepassing op de stof der gedachtenis van dezen dag, uitgebreid en overwogen te worden. Laat ons dan de onvergelijkelijke wijze, waarop God kan verlossen, opmerken: in het onheil waaruit, den tijd wanneer, de middelen waardoor, en het heilig oogmerk, waartoe Hij verlost.’
‘De hitte des vuurs, gij hebt het daar gehoord, wederhoudt het vermogen des Almagtigen niet, en geen onheil is er, waaruit Zijne hand niet verlossen kan. - Van de krachtige redding des Allerhoogsten kunnen zij getuigen, die ooit, door sellen nood gedreven, als niemand helpen konde, uit de benaauwdheid tot Hem geroepen hebben; de geboeiden in ketenen’ enz. ‘Toen gij gebogen laagt, o Israël! tusschen de rijgen der tigchelsteenen en uw jammergeschrei opklom tot de wolken, verwekte Hij uwen mozes en deed paard

{==327==} {>>pagina-aanduiding<<}
en ruiter in de Schelfzee vergaan. - Uit de jaarboeken van ons Vaderland is het bekend,’ enz.
‘Aanbiddelijk is de wijze, waarop God verlossing schenkt, door de keuze van het tijdig oogenblik der redding. Fel was de oven gestookt, die de martelaars verteren zoude. - Zóó is God gewoon. - Daarom verwekte hij gideon tot Israëls verlossing, toen men de tarwe niet meer durfde dorschen op den afgemaaiden akker.’
De middelen. ‘Hij sprak en een Engel daalde. Wij vernemen die tusschenkomst; maar geene wonderen behoeven herhaald te worden, om God te vinden in hetgeen gebeurt. Wij hebben den Engel der verschrikking gezien, uitgegaan van het aangezigt des Heeren, gelijk toen midian vlood voor het veldgeschrei, en onze vijanden zien vlugten van dezen bodem, eer iemand hen vervolgde. Een Engel heeft ons bewaakt, toen onze grenzen nog ongedekt waren.’
Het oogmerk. Ter eere van Gods naam. De opwekking is voorts: tot dankbaarheid, tot hope. ‘De zaak der regtvaardigheid is de zaak van God, en korter of langer moge het eener bedriegelijke Staatkunde gelukken, het regt in de schaduw te stellen, of de gewapende magt er in slagen, deszelfs uitspraak op te houden, daar Boven leeft er Een, die het regt handhaast. De brandstof woele in de ingewanden van ons werelddeel; zij vat geen vuur, als God de vonken bluscht.’ Eindelijk, tot beantwoording aan het oogmerk, waartoe God ons verlost heeft.
In elk vaderlandsch huisgezin worde dit heerlijke stuk op den onvergetelijken gedenkdag gelezen!

Bijbel en Christendom. Gesprekken van eene Moeder met haren Zoon. Uit het Engelsch van Maria Hack, volgens den derden druk. Te Amsterdam, bij ten Brink en de Vries. 1838. In kl. 8vo. VI en 183 bl. f 1-25.


{==328==} {>>pagina-aanduiding<<}

Indien de smaak van ons publiek met die van het Engelsche overeenstemt, dan moet dit boekje van eene gunstige ontvangst verzekerd zijn; het is toch naar een' derden druk vertaald. Het bevat gesprekken van eene moeder met haren zoon, waarin zij dezen van de Goddelijkheid des Christendoms tracht te overtuigen. Als bewijzen daarvoor worden in eenige hoofdstukken behandeld: het lijden der vroegere Christenen, de wonderen, de voorspellingen, de aard en uitwerkselen van het geloof. Rec. zal niet ontkennen, dat over een en ander in dit boekje goeds gezegd wordt. Maar het geheel behaagde hem volstrekt niet, en hij kan zich niet begrijpen, hoe men het ter vertaling heeft kunnen kiezen. De vorm is allerongelukkigst. Het mist alle behagelijkheid en is langwijlig en vervelend. Het kind weet nu eens te veel, dan weder te weinig. Uit de inleiding ziet men vrij duidelijk, dat het een vervolg is op een ander boekje.
Wat nu de voorstelling der zaken betreft, deze laat dikwijls veel te wenschen over. Vooral daar, waarover de voorspellingen wordt gehandeld, wil de Schrijfster tot in de kleinste bijzonderheden de vervulling aantoonen, vervalt daardoor tot kleingeestige verklaringen en gewrongenheden, die de goede zaak meer benadeelen dan bevoordeelen en vindt zeer dikwijls voorspellingen, waar de gezonde uitlegkunde ze niet kan erkennen. Het eerste is vooral het geval met het vijfde hoofdstuk. Hare bepaling van een wonder, bl. 49, is ook zeer gebrekkig. Het ontbreekt niet aan vreemde en verouderde voorstellingen, vooral aan de typische verklaring van verschillende punten uit het O.V. Met één woord, Rec. loopt niet hoog met dit boekje, wacht van hetzelve weinig nut, en kan het geen groot debiet toewenschen.






Bijdragen over de Ziekten der Vrouwen. Uitgegeven door E.C. Buchner, M.M., Phil. nat. et Med. Doctor, en D. van Dockum, M. Dr. te Am-
{==329==} {>>pagina-aanduiding<<}
sterdam. Isten Deels Iste Stuk. Te Amsterdam, bij S. de Grebber. 1838. In gr. 8vo. IV en 128 bl. f 1-25.

Verzameling van uitgelezene Verhandelingen over de Leer van de Ziekten der Kinderen. Door S. Bleekrode, M.M.Ph. Nat., Med. et art. obst. Doctor. Iste Stuk. Te Groningen, bij J. Oomkens. 1836. In gr. 8vo. VI en 197 bl. f 1-50.

Handboek ter erkenning en genezing der Kinderziekten, benevens de Physiologie, Psychologie en diaetetische behandeling des Kinds, van Dr. J.C.G. Jörg. Vertaald uit het Hoogduitsch, naar de 2de vermeerderde en verbeterde uitgave, door B.B. de Boer, Med. Chir. et Art. Obstetr. Doctor. Te Leeuwarden, bij L. Schierbeek. 1838. In gr. 8vo. XII en 391 bl. f 3-90.

Daar men doorgaans ziekten der vrouwen en kinderen ziet zamenvoegen, zoo willen wij deze drie verschillende werken, uit dit oogpunt, als onder één hoofd brengen.
Binnen korten tijd leverde de Nederlandsche drukpers drie werken over ziekten van vrouwen en kinderen. Had er slechts één oorspronkelijk onder mogen wezen! Alle drie zijn vertalingen.
De Bijdragen en de Verzameling van de Heeren buchner, van dockum en bleekrode behelzen stukken van gemengden inhoud, en hebben geen doorgaand doel, zoo als het Handboek van jörg, in hetwelk de Kinderziekten stelselmatig behandeld worden.
I. De Heeren buchner en van dockum beloven in het Voorberigt, dat zij het niet zullen laten bij eene enkele navolging der Analekten für Frauenkrankheiten, welke te Leipzig worden uitgegeven. Zij koesteren het voornemen, van tijd tot tijd, zelf bijdragen te leveren. Daartoe noodigen zij alle vaderlandsche Genees-, Heel- en Verloskundigen uit. Terwijl wij het

{==330==} {>>pagina-aanduiding<<}
nut van vertalingen van dergelijken aard onaangetast laten, kunnen wij echter niet ontveinzen, dat vooral vertalingen van vertalingen zich niet bijzonder aanbevelen. Daar al de in deze Bijdragen opgenomene Verhandelingen uit de gezegde Analekten zijn overgenomen, III en VI van Franschen en Engelschen oorsprong zijn, zoo hebben wij waarschijnlijk, althans wat deze betreft, geene vertalingen uit de oorspronkelijke taal ontvangen. Van de vier Stukken, welke een Deel zullen uitmaken, bevat dit eerste Stuk zes Verhandelingen.
Men zoude van de meeste dezer Verhandelingen, als monographiën beschouwd, verwachten, dat zij het onderwerp vooral niet oppervlakkig zouden behandelen. Van dit gebrek zijn echter No. I en VI niet geheel vrij te pleiten. Een onderwerp als dat van de laatste: over de levenstijdpeken, in welke bij vrouwen gewoonlijk Carcinoma voorkomt, en over de behandeling van het vrouwelijk ligchaam, wanneer hetzelve door Scirrhus en klierverharding bedreigd wordt, vordert een breedvoeriger betoog. Over het algemeen kan eene verdere beoordeeling der onderwerpen, in dit Stuk opgenomen, niet van ons gevergd worden, vooral daar door vertaling van vertaling welligt veel van het oorspronkelijke der Schrijvers is verloren gegaan. Eene doorloopende beoordeeling van elke bijdrage afzonderlijk zoude ook te verre leiden. Uit het vervolg zal ook de betrekkelijke waarde van ieder stuk nog meer moeten blijken.
II. Dr. bleekrode, gelijk dit uit zijn Voorberigt blijkt, heeft ook niet altijd, maar toch meestal, de oorspronkelijke stukken geraadpleegd; waar hij dit heeft gedaan, heeft hij ze vrij gevolgd, ten einde den juisten zin van den Schrijver te kunnen voorstellen. De Verhandelingen volgen elkander in eene zoo veel mogelijke orde, om daardoor een meer zamenhangend geheel te verkrijgen; welk doel echter moeijelijk bereikt zal worden, omdat de Vertaler zich nu geheel bij Duitsche Verhandelingen bepaald heeft, maar later Engelsche ook zal overnemen.

{==331==} {>>pagina-aanduiding<<}

Het is zeker jammer, dat veel voortreffelijks in Tijdschriften wordt geplaatst, waar het zoo ligt in den grooten vloed verzwolgen wordt. Of evenwel in de menigte der Tijdschriften de ware bewaarplaatsen der vruchten van menschelijke kennis gezocht moeten worden, zoude een moeijelijk te beantwoorden vraagstuk kunnen worden. Ter bevordering van eene grondige studie der Geneeskunst zijn Tijdschriften noch het eenigste, noch het doelmatigste middel. De menigte der geneeskundige Tijdschriften doet der kunst zoo wel, als der wetenschap, nadeel. Veler oppervlakkigheid, hoe fraai uitgedost, ontleent het klatergoud juist van de veelheid der Tijdschriften. Die alle geneeskundige Tijdschriften niet lezen kan, (de 40 in het jaar 1834 uitgekomene zijn sedert nog vermeerderd) bekommere zich dus daar niet te zeer over. Vele bestaan, voor een groot gedeelte, door elkander uit- en af te schrijven. Het Ars longa vita brevis drukt hier niet zoo zwaar als elders.
Het komt ons voor, dat de ziekten der Kinderen evenmin, als de overige takken der eigenlijke Geneeskunst, zoo groote aanwinst zullen doen bij hetgeen de menigte Tijdschriften in menigte opleveren. Aan multa ontbreekt het hier niet; maar bij multum heeft men zich doorgaans beter bevonden. Wij erkennen de goede bedoelingen van Dr. bleekrode, maar prijzen den jongen Arts tevens aan, de studie der Kinderziekten in het groote boek der Natuur vooral niet te verzuimen.
Aan de wieg leert de waarnemer meer van het eigenaardige der kinderlijke natuur, dan de veelheid der waarnemingen hem immer geven zal. Wij zijn niet van het doorgaand gevoelen, dat de Kinderziekten zoo moeijelijk te kennen, zoo moeijelijk te behandelen zijn. Het gelaat van het kind, de spiegel der ziel, is nog niet met het vernis der wereldsche gemanierdheid en geveinsdheid overtogen. Het niet geheel bedorven kind vertoont zich met zijnen goeden en kwaden aanleg zoo als het is. Het is nog niet gewoon, bij het bezoek van den Arts het mom der misleiding voor te doen. En de verrigtingen

{==332==} {>>pagina-aanduiding<<}
van het kinderlijk leven, hoe gemakkelijk zijn zij niet tot eene eenvoudige bron terug te brengen; de vita organica heeft bij het kind het overwigt, de vita animalis is nog in hare eerste ontluiking. Men moet echter niet verpligt worden, door het glas, met waanwijzen bakerlijken wasem bezoedeld, te zien. Zelf moet de Geneesheer zien, zelfs vóór hij de moeder, de beste maar dikwijls te bezorgde waarneemster, raadpleegt; hij moet zelf de natuur des kinds onderzoeken, stilzwijgend vragen; dum silent loquuntur! Wij bevelen elk, die weten wil, hoe men bij kinderen werkzaam moet wezen, ter ernstige lezing aan, het schijnbaar eenvoudig geschrijf van eenen kluchtigen Dorpsheelmeester (Meester Maarten Vroeg), gevloeid uit de pen van den Man, wiens verlies aan de Hoogeschool, waar hij met zoo veel vrucht leerde, nog niet vergoed is, en wiens plaats waarschijnlijk nog lang onvervuld zal moeten blijven. Doch genoeg over dit belangrijk onderwerp, hetwelk wij echter, uit den aard van dit Tijdschrift, slechts ter loops konden aanstippen.
In deze Verzameling worden elf Verhandelingen gevonden van gemengden inhoud.
Over het algemeen hebben deze vertalingen vrij wat van de oorspronkelijke, de Duitsche tint behouden. Sommige perioden zijn te lang; men zie onder anderen de eerste, bl. 2. Deze en meer andere moeten herlezen worden, om ze wél te verstaan. Verder, bl. 3: gevalligheden; op den boozen man schimpen, wien men slagen, wegjagen moest; begane onwaarheden; bl. 6: wanneer hij zich zoo veel mogelijk buiten alles laat; spraak der ziekte; bl. 12: eene ten hoogst opgezet en geprikkeld gemoed; bl. 13: mag de arts zich eene zoodanige dubbele opmerkzaamheid schuldig houden; zich den schijn van een groot verdienst bij eene schielijke en opvallende gelukte herstelling te geven. Dit is nagenoeg Hoogduitsch met Nederduitsche letteren. Is het ironie, dat er achter de zinsnede: of de plaats vervangende op-
{==333==} {>>pagina-aanduiding<<}
paster, die het altijd moederlijk met hetzelve meende, geplaatst is?!
Wat het oorspronkelijke aangaat, hoe zoude de Arts het moeten aanleggen, om alle betaald wordende oppasters en minnen zoo veel mogelijk te weren? En wat al overdrijvingen! Kluchtig is het verhaal van eene zekere familie, welke zeer tot zenuwtoevallen geneigd was, en waar de kinderen telkens, wanneer de Arts de kamer binnentrad, convulsische aandoeningen kregen, omdat hij, overigens een braaf en geacht man, een scharlaken kleed droeg! Indien daarbij nu nog eens knevels en baard van het jeugdig Europa moesten komen?...
Enkele aanmerkingen van den Heer Dr. bleekrode vergezellen deze Verhandelingen. Sommige zijn met B. geteekend, andere wederom niet, ofschoon zijn Ed. ook in deze schijnt te spreken. Dikwijls herinnert hij in dezelve aan zijne Comm. de Homoeopathia. - Op bl. 73 wordt gesproken van eene krampachtige verenging van den oesophagus.
III. Het laatst vermelde Handboek vormt een zamenhangend stelselmatig geheel. Het is de uitkomst van eenen twintigjarigen arbeid. Het is tevens eene vrucht van langdurige ervaring. Tusschen beide uitgaven gingen wederom elf jaren henen. Het werk kan dus als eene rijpe vrucht van eene zich steeds uitbreidende ondervinding beschouwd worden. Dit Handboek moet uit den aard der zaak, volgens de bedoeling des Schrijvers, een geheel vormen met zijn Handboek der Verloskunde en de Ziekten der Vrouwen. Maar niet het pasgeboren kind mogt alleen de aandacht van den Schrijver vestigen; hij meende, wilde hij zijn vak in deszelfs geheelen omvang wél beoefenen, dat ook de nog ongeboren vrucht zijner oplettendheid niet ontgaan mogt. Uit de Voorrede leert men den Schrijver kennen als een' Verloskundige, gelijk hij behoort te zijn, om anderen te onderwijzen. Wie, tot zulk eene gewigtige betrekking geroepen, zijne pligten van het standpunt des Schrijvers gadeslaat, zal ontwaren, dat hij belangrijke verpligtingen jegens de maat-
{==334==} {>>pagina-aanduiding<<}
schappij, de wetenschap en de kunst op zich moet nemen.
De Schrijver zegt, een groot aantal bladen van dit werk aan de natuurkunde der vrucht en van het kind gewijd te hebben. Hij heeft daaraan wél gedaan; want behoort ergens de Ziektekunde als aan de hand der Natuurkunde te gaan, het is vooral in den kinderlijken leeftijd. Jammer, dat, ondanks allen aangewenden arbeid, de natuurkunde der vrucht steeds met zoo veel duisters omhuld blijft. Terwijl deze nog veel te wenschen overlaat, worde er intusschen een toepasselijk gebruik van de natuurkunde bij het kind op deszelfs ziekelijke gesteldheid gemaakt. Zonder eene gezonde natuurkunde is er geene doelmatige behandeling van kinderziekten mogelijk. Nergens wordt een zekere sleur verderfelijker, dan bij kinderen. Het zuur, de stuipen, de tanden vervullen zoo menig hoofd, besturen zoo menig voorschrift, zonder dat de eigenlijke bron van deze aandoeningen wordt opgespoord. Wij hopen slechts, dat de Schrijver bij de ontginning van dit schoone veld niet te verre naar dat der zoogenaamde natuurphilosophic zal afdwalen, wier raadselachtige taal wel het minst geschikt is, om de uitingen van het kinderlijk leven te vertolken.
De eerste Afdeeling handelt over de physiologie der vrucht en van het kind, benevens een kort aanhangsel over de psychologie des kinds, § 1-203. In de tweede wordt gesproken over de diaetetische behandeling van het kind, § 204-279. De anomaliën en ziekten, voor welke het kind gedurende zijn oponthoud in den uterus blootstaat, zijn het onderwerp der derde Afdeeling, § 280-372. In de vierde Afdeeling worden de anomaliën en beschadigingen beschouwd, aan welke de vrucht onder de geboorte blootgesteld is, § 373-410.
Ten einde de leemte, welke in ons land nog bestaat, eenigermate aan te vullen, heeft Dr. de boer gedacht, zijnen kunstbroederen door deze vertaling geene ondienst te zullen doen. Bij het natuurkundig gedeelte

{==335==} {>>pagina-aanduiding<<}
heeft hij zich eenige aanmerkingen veroorloofd, welke hem naar den tegenwoordigen staat der wetenschap noodig toeschenen. Hij heeft echter zijne vertaling veel doen verliezen, door een aantal kunstwoorden, zeer wel vertaalbaar, niet in onze taal over te brengen, en vooral door daarbij geen' doorgaanden regel te zijn gevolgd, b.v. functie, foetus, placensa, bloeds-massa, penis, ligamenta lateralia der pisblaas, coagulum, oxygenium enz. Voor het overige onderscheidt zich deze vertaling van de voorgaande door meerdere zuiverheid.
Omtrent het geopperde in § 202, bij de psychologie des kinds, dat alle kinderen goed geboren worden, in zoo verre men eene zaak voor goed moet aannemen, waarin men iets slechts niet kan aanwijzen, zouden gewigtige bedenkingen te opperen zijn. De Schrijver schijnt geen behoorlijk onderscheid tusschen het zondige en het slechte, volgens den gewonen zin, te maken. Gewaagd is insgelijks de stelling: ‘Zoo (indien) de psycholoog de eigendommelijke gesteldheid van het kinderlijke ligchaam en den geest naauwkeurig kent, dan zal hij ook immer (?) in staat zijn, de bron der gebreken van het kind op te sporen, en natuurlijk ook met een gelukkig gevolg kunnen bestrijden.’
Wij hopen in het vervolg, wanneer ook het tweede Deel het licht zal zien, om des zamenhangs wille, op het ziekte- en geneeskundig gedeelte terug te komen.





Algemeene Geschiedenis voor jonge lieden, door C.H. Clemens. Met Platen en Kaarten. Iste Deel. Te Nijmegen, bij D.J. Haspels. 1836. In 12mo. IV en 236 bl. f 1-20.

Bijbelsche Geschiedenis voor jeugdige Christenen, door L.G.Th. Creutzberg, Predikant te Horssen. Met Platen en Kaarten. Iste Deel. Te Nijmegen, bij D.J. Haspels. 1837. In 12mo. 250 bl. f 1-20.


{==336==} {>>pagina-aanduiding<<}

Deze twee werkjes, van welke ons tot heden niets meer ter hand kwam, voegen wij bij elkander, omdat zij door den gemeenschappelijken band der Geschiedenis en door hetzelfde doel vereenigd, en voor dezelfde soort van lezers, jonge lieden in de jaren der opvoeding, bestemd zijn, om hen te vormen tot goede en nuttige burgers, tot godsdienstige en deugdzame Christenen, en omdat zij als zoodanig behooren tot eene Miniatuur-Bibliotheek, (zoo als op den omslag staat) die bij den Uitgever derzelve in het licht verschijnt. Wegens het loffelijk oogmerk, dat in beide ook door hier en daar tusschengestrooide zedelijke aanmerkingen uitkomt, en over 't geheel wegens de wijze, waarop elk dezer Schrijvers in zijne manier naar dit doel streeft, verdienen zij aanbeveling. - De stijl is in beide vrij onderhoudend, hoewel in het eerste wel eens wat weidsch en opgesmukt, in het laatste wat uitvoerig en omslagtig. - Beide, maar vooral het laatste, zijn op eene vrij breede schaal aangelegd; want van de zes Tijdvakken der Bijbelsche Geschiedenis des Ouden Verbonds wordt elk op 3, dus zamen op 18 Deeltjes berekend; en hoe vele die des Nieuwen Verbonds zullen beslaan, wordt nog niet gezegd. - Voor een eerste onderwijs zijn zij geen van beide geschikt, maar vooronderstellen reeds eene zekere mate van vordering in hunne jeugdige lezers.
In de orde van behandeling volgt clemens den ethnographischen, en bij de voornaamste Volken ook den periodischen vorm. - Na van de oudste geschiedenis des Menschdoms, tot op den Zondvloed, kortelijk iets gemeld te hebben, bevat hij onder de algemeene rubriek: Van den Zondvloed tot de stichting van het Perzische Rijk, de geschiedenis van het Oud- en het Nieuw-Assyrische, van het Nieuw-Babylonische, en van het Medische Rijk; en verder handelt hij over Indië, Sina en Bactrië; over Egypte, in drie, en over Israël, in vier tijdvakken, tot aan alexander den Grooten, verdeeld. Waarom deze twee laatste niet verder, althans zoo ver de oude Geschiedenis strekt, vervolgd worden,

{==337==} {>>pagina-aanduiding<<}
blijkt niet. - De Israëlitische Geschiedenis, als 43 bladzijden beslaande, komt Rec. voor, in evenredigheid van het overige, te breedvoerig behandeld te zijn. - Van het oude Syrische Rijk vindt men hier in het geheel geene melding gemaakt, dat vreemd is, daar het toch zelfs in de Israëlitische Historie gemengd is geweest. - Verder wordt behandeld Phoenicië en deszelfs volkplanting Carthago, welke het wonder is, dat niet, even als de andere Staten, tot aan haren geheelen ondergang toe beschouwd wordt. - Hierop volgt de Geschiedenis van Perzië, tot op de verovering door alexander, en eindelijk van Griekenland, van welke, na een zeer breed aardrijkskundig overzigt, hier alleen de twee eerste tijdvakken, tot aan pericles, beschouwd worden.
Indien in eene historiebeschrijving, vooral voor jonge lieden, volledigheid al eene betrekkelijke eigenschap is, naauwkeurigheid ten minste mag men er vooral in verlangen, om geene verkeerde denkbeelden te doen ontstaan, die naderhand niet zoo ligt uitgewischt worden: in dit opzigt vond Rec. hier wel eens iets aan te wijzen, hoewel tevens erkennende, dat op de wandeling over zulk een uitgestrekt veld eenige vergissing ligt mogelijk is. - Bl. 5 wordt het land, waar kaïn heentoog, Ur genoemd; maar 1 B. van moz. IV:16 heet het Nod, d.i. omzwerving, ballingschap. - Bl. 6 wordt gezegd, dat er ‘omtrent sommige bewoners van Azië na den Zondvloed reeds eenige bijzonderheden zijn medegedeeld’; maar deze zijn in het vorige niet te vinden. - Bl. 10, 11 wordt de toren van Babel gezegd niet voleind te zijn, ‘omdat nimrod eindelijk een slecht gebruik van zijne magt maakte’; maar dit lezen wij in den Bijbel niet. - Bl. 36 worden osiris en isis neven genoemd van den grooten Egyptischen (of liever Libyschen of Ethiopischen) God ammon; maar isis was immers eene Godin, de gemalin van osiris? - Volgens bl. 37 zal ‘de Egyptische dieren-dienst door de Priester-kaste ingesteld zijn, om het volk beter in bedwang te houden’: waar is hiervan

{==338==} {>>pagina-aanduiding<<}
eenig blijk? en hoe kon het zelfs hiertoe dienen? was het niet veeleer, om eenige voor Egypte nuttige diersoorten niet uit te roeijen, en tevens om ze als zinnebeelden der Godheid te stellen? - Bl. 43 leest men: ‘Mozes verhaalt ons, dat, toen abraham in Egypte kwam, Memphis reeds eene groote stad, en tevens de rijkszetel der pharao's of Koningen was’; maar waar dit bij mozes te lezen staat, weten wij niet. - Bl. 61 spreekt de Schrijver van ‘de vereenigde Republiek der Israëliten,’ en bl. 69 van derzelver ‘President of Hoofd, den Hoogepriester’: hij schijnt aan Noord-Amerika gedacht te hebben; maar zoo iets vinden wij in de Bijbelsche oorkonden niet; ook niet, gelijk bl. 70 staat, dat de Hoogepriester het bevel over de krijgsmagt gehad heeft, doch daar hij hiertoe dikwijls geene kunde had, de Israëliten geslagen of cijnsbaar werden: daarentegen is hierbij over het hoofd gezien Israëls afwijking van den waren God, en vermenging met afgodische Volken, als doorgaans de oorzaak van deszelfs rampen. - Zoo is ook, bl. 73, de oorzaak der verwerping van saul als Koning niet juist voorgesteld, als in zijne trotschheid bestaande, daar zij in zijne wederspannigheid tegen jehova, als hoogsten Koning van Israëls burgerstaat, gelegen was. - Dat salomo zelf een afgodendienaar werd, en dat hij zijn volk drukkende belastingen opleide, (bl. 81-83) zijn door de Geschiedenis niet genoeg bewezene stellingen. - De dienst der zilveren (l. gouden) kalveren van jerobeam was geen afgodsdienst, zoo als bl. 84 gesteld wordt, maar Egyptische beeldendienst: het waren zinnebeelden ter eere van jehova,
gelijk weleer in de woestijn van Arabië. - In de gansche Israëlitische Geschiedenis is het Theocratische oogpunt te veel voorbijgezien, namelijk de afzondering en besturing van Israël, tot bewaring van het zuivere Monotheïsme en van het Openbaringswoord des waren Gods op de wereld. In welken zin de Schrijver zeggen kan, bl. 172, 3, dat ‘de afgodendienst der Grieken, in plaats van hen in eenen

{==339==} {>>pagina-aanduiding<<}
nacht van duisternis te dompelen, hunne geestvermogens ontwikkeld, en hen tot het schranderste Volk der Oudheid gemaakt heeft,’ betuigt Rec. niet te vatten: het Polytheïsme moge, door zijne vereering van verschillende gewaande Godheden, en door zijne Mythologie, aan de beeldende kunsten en aan de Dichtkunst ruime stof verschaft hebben; maar dat de ontwikkeling der geestvermogens in het algemeen, en de voortbrengselen van schrandere Dichters en Wijsgeeren vruchten van hetzelve geweest zijn, dit zou Rec. geenszins durven beweren. - Met een enkel woord zij nog aangeteekend, dat er hier en daar onnaauwkeurigheden in de namen zijn ingeslopen, die echter waarschijnlijk drukfouten zijn, gelijk andere in dit werkje, b.v. bl. 77, absolon, l. absalom; bl. 147, artaxerxes Macroch, l. Macrochir, bl. 156, 7, Alpheris, l. Alpheus, Pamisas, l. Pamisus, Sycion, l. Sicyon; bl. 170, egialius, l. aegialus, Pelasgistes, l. Pelasgiotis, enz.
In de behandeling der Bijbelsche Geschiedenis des Ouden Verbonds heeft creutzberg de volgende zes Tijdvakken tot rustpunten gekozen: I. Van de Schepping tot de roeping van abraham. II. Van abraham tot mozes. III. Van mozes tot samuël. IV. Van samuël tot het einde van salomo's regering. V. Van de scheuring des Joodschen Rijks tot de Babylonische ballingschap. VI. Van de Babylonische ballingschap tot christus. Beschouwt men de Historie der Israëliten alleen als Volksgeschiedenis, dan kan men zich misschien met deze wijze van verdeeling bij de vier laatste rustpunten tevreden houden, hoewel men zelfs dan nog het Maccabesche Tijdvak tusschen het vijfde en zesde zou mogen inplaatsen, als iets zeer kenmerkends hebbende; maar wanneer men ze als een deel der Bijbelsche, d.i. der Goddelijke Openbaringsgeschiedenis, ten behoeve van het Menschdom, aanmerkt, dan zou de verdeeling hier en daar nog eenigzins anders kunnen gewijzigd, en het kermerkende van sommige Tijd-
{==340==} {>>pagina-aanduiding<<}
vakken zou duidelijker, dan door de enkele namen van abraham, mozes enz. dienen aangeduid te worden; dan zou ook het einde van salomo's regering niet wel tot rustpunt kunnen dienen, als wel epoque makende in de Volks-, maar niet in de Openbaringsgeschiedenis. - Het eerste Tijdvak is in 11 Hoofdstukken behandeld, en van het tweede zijn hier alleen de 5 eerste voorhanden, waarvan het laatste betiteld is: Vervolg en slot der Geschiedenis van abraham, doch welke hier niet verder gebragt wordt dan tot de voorgenomene opossering van isaäk. - Naar de weinige berigten, die er van het eerste Tijdvak te vinden
zijn, wordt hetzelve zeer breedvoerig behandeld, beslaande niet minder dan 155 bladzijden; maar er wordt dan ook wel eens wat veel bijgehaald, waartoe althans in die oudste Bijbelsche verhalen geen de minste grond of aanleiding, en dat alleen eene vrucht van later, zoo dan nog maar Bijbelsch, dogmatiseren is, b.v. bl. 37, 38, over het Woord Gods, als den Wereldschepper; of, na eene vrij goede voorstelling van de geschiedenis der eerste zonde, de exegetisch-dogmatische uitweiding, bl. 74 e.v., over eenen verleidenden boozen geest, hoewel de Schrijver ook daar zeer gematigd spreekt: die oude verhalen hebben toch in zichzelve reeds moeijelijkheid en duisterheid genoeg, om ze met geene nieuwe van later Dogmatisme te bezwaren, althans niet om de jeugdige verstanden daarmede nog meer te verbijsteren. - Voor het overige laat de ruimte hier niet toe, over de verschillende opvatting van alle die oude verhalen uit te weiden.
Ook bij dit werkje zou Rec., ten opzigte der naauwkeurigheid van uitdrukking, hier en daar nog wel eenige bedenking hebben. B.v. bl. 2, 3, zegt de Schrijver tot aanbeveling van de Bijbelsche boven de Algemeene of de Vaderlandsche Geschiedenis, dat men in dezelve ‘meer gesproken vindt van de gewone bedrijven, gebeurtenissen en beproevingen des levens, van den huiselijken kring en van menschen uit alle standen’: nu ja! in

{==341==} {>>pagina-aanduiding<<}
een zeker derde is dit waar; maar dit is toch ook al de hoofdinhoud niet; en is niet verre het grootste gedeelte des Ouden Verbonds Volksgeschiedenis, al is het dan ook in betrekking tot het Openbaringswerk van God aan de menschen? en als hij er dan nog bijvoegt: ‘Ja, gij leest hier zeer veel van de daden en het leven van herders en visschers, ook van het gedrag van jongelingen en zelfs van kinderen,’ zal de jeugd, bij het lezen van den Bijbel, dit bevestigd, of zich veeleer door deze onjuiste aanprijzing grootelijks teleurgesteld vinden? wat is er toch van herders in te lezen, behalve het betrekkelijk weinige van Israëls Stamvaders en job, die Oostersche Herdervorsten? en van visschers? ja, eenigen van jezus leerlingen waren van dat beroep; maar leest men van hen, als zoodanig, wel naauwelijks iets? en zoo ook met het overige. Och, men overdrijve het goede toch niet! dit kan zeker niet anders dan kwaad doen, wanneer men zich naderhand teleurgesteld ziet: de Bijbel bevat waarlijk voortreffelijks en belangrijks genoeg, en behoeft dusdanige averegtsche lofspraken in geenen deele. Dit alleen mag Rec. evenwel nog met genoegen opmerken, dat de Schrijver, bl. 8, een juister denkbeeld van de Bijbelsche Geschiedenis, uit een hooger oogpunt beschouwd, gegeven heeft, als bevattende ‘het ontwerp Gods, om, door eene allengs voortgaande en zich uitbreidende kennis der waarheid, het menschdom op te leiden tot ware wijsheid, deugd en zaligheid.’ - Verder nog ettelijke vragen! Konden de eerste menschen alle de smarten en onheilen, die de zonde voortbrengt, zoo als de Schrijver die bl. 53 voorstelt, alleen uit het woord dood leeren? en is het aldaar wel naauwkeurig gezegd: ‘De zonde is de dood, vernietiging (?) van alles, wat de mensch is en heeft’? - Is ‘de aarde’ in het algemeen ‘van God vervloekt om der menschen wil’?
(bl. 81.) Waar staat dit? - Is de mensch ‘oorspronkelijk gevormd (?) om eeuwig op deze aarde te kunnen leven’? (bl. 106.) - Waar ‘geven de Bijbelsche verhalen ons te kennen, dat bij de Kaïniten de lagere zielsvermogens zich voornamelijk ontvouwden’? waar zijn ‘onder de Stamvaders der Sethiten die velen, (?) uitmuntende door godsvrucht en reinen wandel’? - Is die zoo genoemde profetie van enoch, bl. 118 aangehaald, een echt stuk? - Waaruit blijkt ‘de omgang van hoogere wezens met den mensch, toen deze nog rein was, en ook daarna nog niet’

{==342==} {>>pagina-aanduiding<<}
(l. met) ‘regtvaardige mannen,’ namelijk vóór den Zondvloed; ‘de hooge belooning, die dezen verwierven, daar zij van deze aarde werden weggenomen en in den hemel verheven’?? - Doch genoeg hiervan! Rec. wilde alleen herinneren, hoe noodig het vooral voor de jeugd is, naauwkeurig in zijne voorstelling te zijn, om haar zoo veel mogelijk juiste denkbeelden en naauwkeurige kennis te doen verkrijgen. - Voor het overige zij den Schrijver gaarne de lof gegeven, dat hij doorgaans zeer practisch is, en tot opwekking van het godsdienstig gevoel zeer hartelijk spreekt.
Wat eindelijk de typographische uitvoering der beoordeelde werkjes aangaat, het is jammer, dat zij in beide niet gelijkvormig is: die van het eerste is netter dan die van het laatste. Zoo is het ook met de plaatjes in beide. In het eerste heeft men de overblijfselen van Babylon, of eigenlijk de barre vlakte, waar het gestaan heeft; de bouwvallen van Thadmor of Palmyra, en het Dal Tempe, nette steendrukjes, hoewel wat flaauw. In het laatste vindt men de verzoeking (van adam en eva) en noach's offer, in houtsneê, maar minder gelukkig in uitvoering en houding; en eindelijk een Kaartje, bevattende den algemeenen omtrek van eenige landen van Azië, die in dit gedeelte der Bijbelsche Geschiedenis voorkomen.




Handboek voor Notarissen volgens de Nederlandsche Wetgeving, enz. Door Mr. P. Mabé, jun., Regter Plaatsvervanger bij de Arrondissements-Regtbank, Advocaat en Notaris te Haarlem. Tweede verbeterde druk. IIde Deel. Te Haarlem, bij de Wed. A. Loosjes, Pz. 1838. In gr. 8vo. VI en 308 bl. f 3-:

Ook dit tweede Deel van het Handboek voor Notarissen door den Heer mabé bezit weder groote verdiensten. Echter hebben wij hier en daar eenige aanmerkingen. Zoo kunnen wij ons niet vereenigen met de leer van den Auteur nopens de plaatsvervulling in iedere erfopvolging van zijdmagen, wanneer nevens dengenen, die den erslater het naast in den bloede bestaat, er nog kinderen of afkomelingen aanwezig zijn van vooroverledene broeders of zusters van eerstgemelden; in welk geval (zegt de Wetgever zelf, Art. 892 van het Burg. Wetb.) deze, bij plaatsvervulling, met hunne ooms

{==343==} {>>pagina-aanduiding<<}
of moeijen, oudooms of oudmoeijen, tot de erfenis geregtigd zijn. Dat zij slechts met hunne ooms enz. geregtigd zijn, staat er, onzes inziens, alleen, omdat zij anders zouden zijn buitengesloten, en dus alleenlijk erven, si cum thiis suis concurrunt. Maar als dat geval nu plaats heeft, wat dan? Dan zijn ze niet, gelijk de geachte Schrijver de Wet, door invulling, verklaart, (2de Hoofdst., 1ste Afd. § 23, bl. 24-27) slechts tot een aandeel in de portie hunner ooms en moeijen geregtigd, maar integendeel, bij plaatsvervulling van hunnen vader of moeder, met die ooms en moeijen, tot de erfenis zelve. Volgens Art. 888 geeft plaatsvervulling aan den vertegenwoordigenden persoon het regt, om te treden in de plaats, in den graad en in de regten van dengenen, die vertegenwoordigd wordt. Zoo ras dus iemand bij plaatsvervulling voor zijnen vader of zijne moeder optreedt, wordt de nalatenschap gedeeld, even alsof die vader of moeder nog leefde: en hieruit vloeit voort, dat de eenvoudige en gemakkelijk te verstane bepaling van Art. 892 door den Schrijver, die er als 't ware verborgenheden in zocht, duister en onbillijk is gemaakt; terwijl de natuurlijke, aan ieder bij de eerste lezing van het artikel zich opdoende opvatting, welke hij bestrijdt, de éénig ware is. Dit blijkt nog nader uit Art. 893, waar de plaatsvervulling in alle gevallen, waarin zij wordt toegelaten, beschreven wordt als op dezelfde wijze te geschieden.
Welligt had het onderzoek verdiend, of men aan de uitdrukking legitime portie, en de berekening daarvan naar de zuivere waarde, ook het denkbeeld hechten moet, dat men, na behoorlijke bepaling der zuivere waarde des boedels, zonder eigenlijke scheiding, zou kunnen volstaan met uitkeering dier portie in gelden, ten behoeve der minderjarigen op het Grootboek te brengen, dan wel, of de scheiding onvermijdelijk is.
Bij de formulieren ontbreekt de Acte van teruggeving van een, bevorens in bewaring genomen, eigenhandig geschreven Testament.
In het 3de Hoosdst. 2de Afd. § 18, bl. 213, is mogelijk wat te sterk gesproken over het onverkoopbare van vaste goederen, waarvan minderjarigen medeëigenaars zijn, tenzij dezelve niet konden worden verkaveld. Doch dit is ook een duister punt in de Nieuwe Wetgeving. De Jurisprudentie is nog niet gevestigd.

{==344==} {>>pagina-aanduiding<<}

Inmiddels doen wij hulde aan al het goede en voortreffelijke in dit Handboek, welks zamenstelling een werk is, dat verbazenden arbeid gevorderd heeft.





J. van den Vondel, door geschiedkundige inleidingen, omschrijving in proza en aanteekeningen, in eenige zijner kleinere gedichten opgehelderd. Een boek voor het algemeen, en als proeve, om dien Prins onzer oude Dichters, ook voor min geletterden, regt verstaanbaar te maken. Door Mr. B.H. Lulofs, Hoogleeraar te Groningen, Lid van het Koninklijk-Nederlandsch Instituut enz. (Versierd met het Portret des vierentachtig jarigen Dichters, en voorafgegaan door eenige aanmerkingen en dichtregelen tot zijn' lof, als voorstander van regt, orde, vrijheid en verdraagzaamheid in deze en gene zaken van Staat en Godsdienst.) Te Groningen, bij J.B. Wolters. 1838. In gr. 8vo. XLVIII en 378 bl. f 5-25.

Rec. heeft den geheelen langen titel van dit boek afgeschreven, omdat die hem karakteristiek voorkomt, en hij met alle bescheidenheid den Hoogleeraar lulofs op het verkeerde en smakelooze van dergelijke uitvoerige titels meent te moeten opmerkzaam maken. Wat op den omslag staat, ware volkomen voldoende: J. van den vondel, in eenige zijner kleinere gedichten opgehelderd. De wijze, waarop die opheldering geschiedt, enz. enz. had gevoegelijk in het Voorberigt kunnen worden aangewezen en was daar te huis, maar behoort niet tot den titel. (Hoe komt de Uitgever er bij, om dien titel door zijne roode letters nog meer te ontsieren?) Misschien acht men deze aanmerking op den titel beuzelachtig; zij is dit evenwel minder, dan men zou denken. Vooreerst, in een boek van smaak, geschreven door eenen man van smaak, behoort alles van dien smaak te getuigen. Men verlangt immers ook, dat de gevel van een gebouw evenzeer aan de wetten eener goede architectuur beantwoorde, als het inwendige van hetzelve. Maar ten andere komt het Rec. voor, dat het gebrek op den titel eenigzins een gebrek aanduidt, dat ook in dit, gelijk in andere te regt hooggeschatte werken van den Groningschen Hoogleeraar, kan worden opgemerkt. Hij kenmerkt zich dikwijls door eene breedsprakig-
{==345==} {>>pagina-aanduiding<<}
heid, door eenen omhaal (indien dit woord niet wat te triviaal klinkt) van zaken en woorden, die den indruk van het geheel, den indruk van het vele goede en schoone verzwakken, dat men in zijne stukken kan vinden. Waarlijk, dat is te bejammeren! Eene wijze spaarzaamheid, eene meerdere keurigheid in de keuze van woorden en zaken beide, zoude aan de werken, waarmede hij met de daad onze Letterkunde heeft verrijkt, eenen veel grooteren bijval verzekeren.
Als wij van den titel tot het boek ons wenden, vinden wij, na een kort voorberigt en de niet zeer groote lijst van inteekenaren, de op den titel vermelde dichtregelen tot lof van vondel, voorafgegaan door eene inleiding in proza. Die inleiding, vooral het begin daarvan, laboreert ook al aan zulk eene breedvoerigheid; maar ruim wordt men daarvoor schadeloos gesteld, wanneer men tot de dichtregelen zelve is genaderd. Rec. gelooft niet, dat de Heer lulofs als Dichter iets beters geleverd heeft. Het stuk is blijkbaar con amore bewerkt: de geheele vrijheidlievende, door zijn onderwerp in geestdrift ontvlamde ziel des Dichters heeft zich in zijnen zang uitgestort, en wij huldigen niet minder de edele gevoelens, daarin uitgeboezemd, dan de kunstige en keurige gebruikmaking van vondel's woorden bij de schildering van de verschillende dichtsoorten, waarin onze grootste Dichter uitmuntte. Het geheele stuk is vol gang, gloed en leven, en Rec. kan zich voorstellen, welk eenen diepen indruk het bij de gelukkige voordragt van lulofs op alle onpartijdige hoorders moet hebben gemaakt. Rec. weet niet, wat hij als proeve zal mededeelen; want bij zoo veel schoons is de keuze moeijelijk. Hij kiest dan, ter staving van datgene wat hij zoo even zeide aangaande het gelukkig gebruikmaken van vondel's taal, twee stukjes. Het eerste roept ons den heerlijken rei uit den Gijsbrecht geheel voor den geest:

Maar ernst en 's diepen weedoms somberheid 
Spreidt haren sluijer over onze ziel, 
En hangt een sloers van tranen voor ons oog, 
Als u de dichtkunst op verbeeldings wiek 
In 't grijs verleên naar Bethlems straten voert, 
Waar zich Judea's purpren onverlaat 
In bloed - onnoozel bloed van kindren - baadt, 
Helaas, wij zien, wij zien van moeders borst 
De versch gerukte lipjes, waar de melk 

{==346==} {>>pagina-aanduiding<<}

Met bloed aan kleeft; - wij zien den teedren dauw 
Van tranen op de koontjes, eens zoo rood, 
Thans koud, als marmer, bleek en blaauw, als lood; - 
Wij zien, wij zien, ach, oogjes, door de hand 
Des doods geloken, - oogjes, die 't gelaat 
Niet meer ten hemel scheppen, die niet meer 
Hun stralen schieten in het moederhart, 
Maar starren schijnen, van haar' glans beroosd, 
In mist en nacht en nevel uitgedoofd. - 
Wij zien 't, wij zien 't; wij voelen 't hart versteenen, 
En rouw doet ons met u en rachel weenen. 

Niet minder fraai is de volgende aanspraak aan maurits:

O maurits, maurits, willem's heldenzoon! 
O schild van Neêrland, zwaard in Almagts vuist, 
Voor flips verderflijk, als het zwaard der wraak, 
Waarmeê Gods engel in den middernacht 
Eens assur sloeg en assur's legermagt! 
O maurits, maurits, willem's heldenzoon, 
Wat liet g' hem sterven, die u in uw jeugd, 
Als chiron eens achilles, had gevoed! 
Wat liet g' hem sterven? - Waartoe vlamde uw ziel, 
Geknaagd, helaas, door 't vunr des langen wroks, 
Op 't neêr doen ploffen van dat grijze hoofd, 
Dat heilig hoofd, dat, als een sterke dam, 
Zoo dikwerf 's onheils springvloên had geschut; 
Dat heilig hooft, dat, als een vaste zuil, 
't Gebouw van nassau's glorie had geschraagd, 
En, eer 't voor eeuwig sloot zijn' gouden mond, 
Aan Arragon op gouden bergen stond! - 
O maurits, maurits, willem's heldenzoon, 
Met welk gesteent' uw grafelijke kroon, 
Met welk een' glans uw diadeem moog' pralen, 
Dat bloed, dat bloed bezwalkt, helaas, haar stralen! 

Wij beklagen hem, in wiens borst dergelijke regels geenen weêrklank vinden. Deze beide stukjes zijn slechts proeven uit het vele schoone, dat wij hier aantreffen. Maar waarom, waarom moeten die stijve, complimenteuse slotregels van het geheel den ontvangen indruk toch storen? Moesten zij worden uitgesproken, waarom ze dan toch hier in druk herhaald?

{==347==} {>>pagina-aanduiding<<}

Wij komen nu aan den eigenlijken hoofdinhoud van dit boekdeel: vondel, in eenige van zijne kleinere dichtstukken opgehelderd. Een gelukkig denkbeeld! Het is maar zoo, vondel wordt te weinig algemeen gekend; zijne heerlijke stukken zijn schier enkel bij den letterkundige geschat, en voor het groote publiek zijn de werken van Nederlands Puikpoëet een gesloten boek. De oorzaken daarvan zijn verschillende, en te ontkennen is het niet, dat ook deze daaronder moeten gerekend worden, dat er onder het koren ook veel kaf wordt gevonden, dat vele zijner stukken door onderwerp en trant minder belang inboezemen, en dat het dus voor den gewonen lezer zonder aanwijzing niet gemakkelijk is, om het voor hem geschikte op te zoeken. Helaas, dat wij er moeten bijvoegen, dat voor de meesten ook reeds vondel's taal te duister en te moeijelijk is! Treurige waarheid, die ten bewijze kan strekken van het weinige belang, hetwelk onze natie stelt in hare heerlijke taal! De Hoogleeraar verrigtte dus een verdienstelijk werk, toen hij eenige stukken uit vondel uitkoos, en die met de noodige ophelderingen in het licht gaf.
Hoe heeft hij dit gedaan? Hij heeft er historische inleidingen voor geschreven; hij heeft de woorden door verklarende aanteekeningen toegelicht; hij heeft eene breedvoerige, den gang der denkbeelden verduidelijkende omschrijving voor min geletterden er bijgevoegd. Het eerste van deze drie dingen is belangrijk en hoog noodzakelijk. Personen en zaken, waarop vondel doelt, zijn den tegenwoordigen lezers niet zoo gemeenzaam bekend, en die kennis is nogtans onmisbaar, indien men de gedichten van den Prins onzer Dichters zal verstaan. Verklaring der woorden is van niet minder gewigt bij den verouderden stijl en het gebruik van verouderde woorden. Maar het derde, de breedvoerige omschrijving, - waarlijk, die had men kunnen missen; die had men moeten missen! Wie na de historische inleiding, na de verklarende aanteekeningen nog noodig heeft, eene prozaïsche omschrijving te lezen, die sluite het boek gerust toe; het is de os, die in den Bijbel leest. Maar komen er dan geene plaatsen in de hier gegevene dichtstukken voor, waarbij deze den gang der denkbeelden verduidelijkende omschrijving van nut kan zijn? Dat zal Rec. niet ontkennen; doch op die plaatsen ware toch eene korte aanwijzing in de aanteekeningen voldoende geweest, om het verband te doen opmerken en

{==348==} {>>pagina-aanduiding<<}
begrijpen. Hoe veel ruimte ware daardoor niet gewonnen, die nu nutteloos beslagen wordt door datgene, wat Rec., ter eere van het publiek, hoopt, dat niet gelezen wordt noch behoeft te worden! Hoeveel rijker had de schat kunnen zijn van vondel's dichtstukken, door lulofs opgehelderd, en daardoor waarlijk voor onze tegenwoordige lezers verstaanbaar gemaakt!
Van de overige beide deelen zijner taak heeft de Hoogleeraar lulofs zich over het algemeen uitstekend gekweten. Hij heeft teregt vondel behandeld, gelijk men gewoon is, de oude classici te behandelen, en toont zijne groote belezenheid in onzen Hoofddichter, en het gelukkig gevolg, waarmede hij zijne stukken heeft bestudeerd. Zijne inleidingen zijn waarlijk inleidingen tot ieder vers; en indien hij ook daar nu en dan, gelijk b.v. bl. 226, 227, al te breed en te lang wordt, men ziet dit gaarne voorbij, om het vele belangrijke, dat wij meestal daar vinden. Bijzonder gelukt is, in dit opzigt, de inleiding voor den Rommelpot, welk anders niet gemakkelijk te begrijpen stuk daardoor volkomen wordt toegelicht. De geestigheid en scherpe satire van dit straatliedje komen helder voor den dag. Geene dezer inleidingen zal men als overtollig wegwenschen.
Ook de kortere aanteekeningen onder den tekst verdienen allen lof. Zij strekken grootelijks tot opheldering van vondel's woorden, en toonen ons, hoezeer de Hoogleeraar tot het regt verstand van diens stukken is ingedrongen. Het is bij het geven van dergelijke aanteekeningen altijd moeijelijk, de juiste maat te bepalen, en in het algemeen willen wij dan ook over het meerdere of mindere daarvan met lulofs niet twisten, ofschoon hij toch op sommige punten, b.v. het draven van den stijl, het gebruik van het woord Goden, enz. wat dikwijls terugkomt, en, zelf op bl. 57 verklarende, dat hij zich niet genoeg op kortheid kan toeleggen, aanteekeningen als die onder no. 47, 49, 53, 61, 62 van het daar behandelde stukje had behooren achterwege te laten. Wie dergelijke dingen, als daar verklaard worden, niet weet en verstaat, die is geheel onbevoegd en ongeschikt, om vondel te lezen, en zal dat ondanks die aanteekeningen blijven. Op sommige plaatsen had Rec. intusschen wel gewild, dat de aanteekeningen wat breeder waren uitgevallen, en woorden en zaken wat meer hadden verklaard. Ook hiervan een naar voorbeelden. Bl. 102. Hoe luisterscharp uw oor op 't rol-
{==349==} {>>pagina-aanduiding<<}
len van het wiel. Deze laatste halve regel had wel eenige toelichting verdiend; want, ofschoon de woorden zelve niet duister zijn, zal menigeen toch vragen, wat dat rollen van het wiel hier beteekent. En waarlijk, duidelijk is dit niet. Het komt Rec. voor, dat het vroeger gebezigde beeld van eenen wagen den Dichter nog voor den geest speelde, ofschoon hij later de beeldspraak van eenen herder met zijnen staf had gebruikt. Maar een en ander had moeten worden opgehelderd, en menigeen zal nu bij het lezen van den tekst en de omschrijving onvoldaan blijven. Een tweede voorbeeld ontleent Rec. uit het gedicht: Lierzang op Koning
david, en wel bij de regels: Op 't draven van dien goddelijcken stijl Gevoelt de ceder Babels scherpe bijl. In de eerste plaats had bij deze en dergelijke regels wel mogen worden aangemerkt, dat vondel in dezen lierzang niet naauwkeurig heeft onderscheiden, welke Psalmen van david, en welke van azaf of anderen zijn. Maar de meeste gewone lezers zullen toch vragen, wat het beteekent, dat de ceder Babels scherpe bijl gevoelt, en de verklaring ware niet overtollig geweest, dat de Dichter hier zinspeelt op de Babylonische gevangenis; dat de ceder (Libanons) hier het zinnebeeld is van Israël, en hoe gepast bij deze beeldspraak het woord bijl hier gekozen is.
De Hoogleeraar ziet uit deze aanmerkingen, dat Rec. zijn werk meer dan vlugtig heeft gelezen; hij wil daarom ook nog een paar aanteekeningen aanhalen, waarmede hij zich niet vereenigen kan; hij doet dit niet, om aanmerkingen te maken, maar om zijne belangstelling te toonen, en den Hoogleeraar een enkel punt in bedenking te geven. Bl. 40: Habsburghs mijter. De Heer lulofs verstaat hierdoor de mijterstad, het aartsbisschoppelijke Praag, de hoofdstad van Bohemen; liever de kroon van habsburgh's gesiacht, hier om het aartsbisschoppelijke Praag, mijter genoemd.
Bl. 95. Deughtighe ommetrek, zegt de Heer lulofs, lezen wij II. 206 voor voorstelling, afbeelding, schets van iemands deugden. Zou daar het woord deughdig niet evenzeer, als in den Harpoen, deugdelijk, degelijk beteekenen? Ik wenschte, zegt vondel,

Ik wenschte mijn kopij niet scheelde van het leven: 
Zoo zou, als 't aenschijn u de schilder heeft gegeven 
's Mans deughdige ommetrek hier zweven in de ziel. 


{==350==} {>>pagina-aanduiding<<}

Zijne wezenlijke, echte afbeelding, wat de ziel betreft, zoudt gij hier zien, even als de schilder zijn gelaat heeft wedergegeven.
Bl. 124. Waer raeckt ze strandewaert? De Heer lulofs neemt deze uitdrukking en het woord zie, in den volgenden regel, in eenen figuurlijken zin. Ten onregte, gelooft Rec. De vrijheidsmaagd vlugt te paerde, gelijk zij zelve in denzelfden regel getuigt, den bodem van het Duitsche rijk, ten einde door de zee zichzelve te redden. Daarom zoekt zij het strand.
Bl. 186. Zoo kleet, of been, ja schim van lagher Heijligh, enz. De Hoogleeraar zegt: toespeling op de wonderen, door de Profeten elias, eliza, de Apostelen en verdere Kerkheiligen verrigt. De laatste worden wel alleen bedoeld; dat ligt, naar Recs. oordeel, geheel in den geest der Roomsche kerkleer; van de Profeten en Apostelen wordt hier niet gesproken.
Bl. 215. Aszetsels. De Heer lulofs zegt, dat vondel dit woord dikwijls bezigt voor kopijen, nabootsingen, afdrukken van iets. Rec. zal dit niet ontkennen; maar hier is het, naar zijn oordeel, toch iets anders. Afzetsel is datgene, wat men anders een stekje noemt, eene loot van eene plant, die door kweeking of enting tot eene nieuwe plant opgroeit. Hoe gepast is dit woord hier, waar vondel de overledene vrouw van huigens bij eene bloem vergelijkt, en hare nagelatene kinderen met dit woord afzetsels bedoelt!
Bl. 235 staat paulus voor petrus.
Bl. 250. Zeebrant. De figuurlijke zin komt hier niet te pas. Het kan alleen zijn oorlog ter zee, zeebrant genoemd, om hetgeen vroeger gezegd is aangaande het gebruik des geschuts.
Maar genoeg, misschien meer dan genoeg. De Heer lulofs ontvange onzen dank voor het geleverde! Hij vinde aanmoediging genoeg, om ons meer soortgelijke vruchten van zijne studie der vaderlandsche letteren te schenken! Hij be hoort onder onze ijverigste en verdienstelijkste Geleerden.
De Uitgever heeft voor goeden druk en goed papier gezorgd, en ook het portret van vondel verdient allen lof. Een ruim debiet zij dit boekdeel toegewenscht!





{==351==} {>>pagina-aanduiding<<}

Lessen van Staatkunde, of Redeneringen van Nicolaas Machiavelli, over de tien eerste Boeken van Titus Livius; uit het Italiaansch vertaald en met eenige Aanteekeningen uitgegeven door Mr. C.M. Roest van Limburg. Iste Deel. Inwendig Staatsbestuur. Te Rotterdam, bij T.J. Wijnhoven Hendriksen. In gr. 8vo. XVI en 263 bl. f 2-60.

Ook dit werk van den vermaarden machiavelli is vloeijend en zuiver door den Heer Mr. roest van limburg, tot dus ver, vertaald; terwijl zijne Voorrede en Aanteekeningen blijken dragen, zoo wel van gematigdheid en gezond oordeel, als inzonderheid daarvan, dat hij zich op het juiste standpunt ter beoordeeling van machiavelli geplaatst heeft. De Italiaansche Schrijver geeft geene lessen, hoe een regtschapen man aan het hoofd van eenen Staat, of hoe een edeldenkend volk behoort te handelen; maar alleen, hoe men, onafhankelijk van de vraag, wat pligtmatig is, zou moeten handelen, om zijn doel het beste te bereiken. Zoo geeft hij dan hier en daar middelen op, die zeker zijn af te keuren; doch hij neemt alleen de betrekkelijke doelmatigheid in acht, en onderzoekt, in hoe ver eene daad, uit dat oogpunt beschouwd, goed is. Voor zoo veel men nu eenig oogmerk, b.v. in eenen vrijen Staat zich tot oppermagtig Vorst te verheffen, niet bereiken kan, zonder tot laakbare hulpmiddelen de toevlugt te nemen, volgt daaruit geenszins, dat die middelen ongeschikt zouden zijn tot het oogmerk, maar alleen, dat men naar zulk een doelwit niet streven moet, juist omdat, onder anderen, ook slechte middelen onmisbaar zijn tot bevrediging van zulk eenen strafbaren wensch. Het zedelijke of onzedelijke van drijfveren en handelingen wordt niet onderzocht, maar het oordeel daarover door machiavelli aan zijne lezers gelaten. Hij zegt alleen: die zoo iets wil, moet wel aldus handelen, of zijn doel mislukt.
Dit eerste Deel beschouwt het inwendige Staatsbestuur; het tweede zal handelen over de uitbreiding des gebieds, en het derde zal den invloed van bijzondere personen op den bloei der Staten nasporen.
Er komt nog al het eene en andere voor, waarover men

{==352==} {>>pagina-aanduiding<<}
ook alleen uit het oogpunt van Staatkunde, anders kan oordeelen; gelijk dan ook door roest machiavelli in zijne aanteekeningen, wel eens te regt wordt gewezen. Het zedelijk gevoel ergert zich dikwijls aan hetgeen de oorspronkelijke Schrijver als Staatkunde leert, en het boek mag dus wel met behoedzaamheid worden gelezen. Trouwens, elk leerstelsel, dat op den eisch van regt en billijkheid geene acht slaat, heeft iets stuitends. Of wie kan met goedkeuring lezen, bl. 53: ‘Geen wezenlijk verstandige zal ooit iemand laken wegens eene buitengewone (!) handeling, ter grondlegging van een Rijk of eene Republiek verrigt. Beschuldige de daad, de uitkomst verontschuldigt; en wanneer deze heilzaam is, gelijk de door romulus [door den moord van zijnen broeder remus] te weeg gebragte, zal zij den dader altijd vrijspreken: want hij, die geweld bezigt om te verderven, niet hij, die het doet om te heelen, behoort gelaakt te worden.’ Dit is zoo Jezuitisch gedacht als het kan. Alleen dan, als het geweld slechts gewelddadige uitoefening van het regt is, niet wanneer dat geweld onregtmatig is, verdient het onzen lof, zoo het strekt tot algemeen behoud: b.v. het doodschieten van op heeterdaad betrapte oproermakers; maar nooit het moorden van onschuldigen, die den Regter in den weg staan, al strekt zulk een moord tot vestiging van den Staat op hechteren grondslag. Zoo dikwijls de Zedekunde niet wordt toegepast op de Staatkunde, wordt de laatste eene leer, waar men van gruwen moet, omdat het zedelijk beginsel nergens kan worden buitengesloten, waar men spreekt over de daden van den mensch als burger.





Reistafereelen uit Denemarken en Zweden. Naar het Hoogduitsch van A. von Treskow. Te Groningen, bij J.H. Bolt. 1838. In gr. 8vo. 221 Bl. f 2-20.

Volgens zijne eigene bekentenis, roert de Schrijver van deze Reistafereelen soms schijnbare hoofdzaken slechts vlugtig aan, terwijl hij bij kleinigheden langer vertoest. Hij zegt, dat zijne lezers zich bedriegen, wanneer zij hopen, met dit boek in de hand, van Hamburg naar Stokholm te kunnen reizen, zonder een' sterveling naar den weg te behoeven te

{==353==} {>>pagina-aanduiding<<}
vragen; wanneer zij van deze vlugtige bladen diepe blikken in de staathuishoudkundige aangelegenheden van Denemarken en Zweden verwachten, en de merkwaardigheden der voornaamste steden vermeld en beschreven denken te vinden. De Schrijver wil alleen den mensch in zijn doen en laten schetsen, en bezigt daartoe kleine anekdoten, vooral uit de lagere standen der menschelijke zamenleving ontleend. Zijn doel is, onderhoudend te zijn. Beoordeelen wij nu het werk uit dit door den Schrijver zelv' aangewezen standpunt, dan ontkennen wij niet, dat sommige gedeelten van deze tafereelen eenig aangenaam onderhoud bij de lezing verschaffen; maar over het geheel zijn de zaken te vlugtig en te oppervlakkig behandeld, om ernstige belangstelling op te wekken. Indien de Schrijver niet slechts in den hoek van den haard, of aan zijne schrijftasel, maar inderdaad dit reisje gedaan beeft, dan beschouwen wij deze bladen als het gewrocht van eene speculatie, die ten doel heeft, om den drukker, en zoo in de gevolgen het lezend publiek de uitgaven der reis te doen betalen; iets, hetgeen ook hier te lande niet geheel zonder voorbeeld is.
Valt den Vertaler ooit een belangrijker geschrift ter overbrenging in onze taal ten deel, dan hopen wij, dat hij zich zal wachten voor misslagen als doorzigter voor doorzigtiger en reuzig voor reusachtig. De Schrijver of Vertaler verhaalt ons, dat Koning gustaaf III zich te Drottningholm, nabij Stokholm, dikwijls met het vertoonen van kleine tooneelstukken, N.B. vermaakt; terwijl wij eene bladzijde verder vermeld vinden, dat er reeds veertig jaren na den dood van dezen Vorst verloopen zijn. In één woord, het werk had zonder groot gemis onvertaald kunnen blijven en beter vertaald kunnen zijn.




Narichten betreffende de Ontdekking van Amerika in de tiende Eeuw. Naar het Deensche van C.C. Rafn, door M. Hettema. Te Leeuwarden, bij L. Schierbeek. 1838. In gr. 8vo. 35 Bl. f :-40.

Dit boekje behelst in weinige bladzijden voor den liefhebber der aardrijkskundige geschiedenis veel belangrijks. Het zijn narigten, uit Noordsche handschriften opgezameld en in de Antiquitates Americanae breedvoeriger opgenomen, be-
{==354==} {>>pagina-aanduiding<<}
treffende de ontdekking van de noordkusten van Amerika in de tiende eeuw door de bewoners van IJsland en Groenland. Wij vinden hier eene optelling van de onderscheidene togten, door hen gedaan, en tevens van datgene, wat zij ten aanzien der aardrijkskunde, kennis van de natuurlijke historie enz. hebben opgeleverd. Het hier geleverde, zelf niet meer dan schets en uittreksel, is natuurlijk niet voor uittreksel vatbaar. Den liefhebber van geographie bevelen wij dit kleine boeksken van ganscher harte aan, hetwelk de daadzaak der vroegere ontdekking van Amerika buiten twijfel stelt.




Het nuttig Leven van J.F. Oberlin, in leven Predikant in het Steendal, (Ban de la Roche) in den Elsas; geschetst door Dr. G.H. Schubert, Koninklijk Hofraad en Hoogleeraar, enz. te Munchen. Naar den vijfden druk uit het Hoogduitsch. Te Deventer, bij M. Ballot. 1839. In gr. 8vo. VIII en 112 bl. f 1-20.

Ten westen van het punt, waar de Ill met den Rhijn zamenvloeit, en alwaar de Breusch haren loop naar de vruchtbare vlakte van Straatsburg neemt, verheft zich het zoogenaamde Hochfeld, een oorspronkelijk gebergte in het Departement van den Beneden-Rhijn, waarvan de noordwestelijke helling het Steendal vormt, dat zich bergwaarts op, en hier en daar met granietstukken bedekt, tot eene hoogte van meer dan 3000 voet verheft. Zoodra men over de brug, Pont de Charité genaamd, aan de andere zijde der Breusch komt, bevindt men zich in dit oord, welks bijzonder merkwaardig eigendommelijk karakter niet uit de hier heerschende natuur, maar uit den geest van deszelfs bewoners ontstaat. Zindelijke, vrolijke steenen huizen, door vruchtboomen omringd; een, hoewel zonder kunst, voortreffelijk aangelegde weg, welke het Steendal met den landweg verbindt; behoorlijk onderhoudene dwarswegen en voetpaden; muren, die het ter nederstorten der dreigende aardklompen beletten; heldere beken, aan welke door menschenhanden eene behoorlijke bedding is aangewezen, opdat zij in haren loop naar de Breusch alleen nut, geene schade mogen veroorzaken; boomgaarden en vruchtbare akkers, afgewisseld door voortreffelijke weiden, herscheppen dit oord tot eene soort van lusthof, te midden van

{==355==} {>>pagina-aanduiding<<}
een rotsachtig gebergte. De vreemdeling, die het Steendal voor de eerste maal bezoekt, en in de woningen of op de akkers gelegenheid heeft, de bewoners te leeren kennen, wordt aangenaam verrast door de vriendelijke en opene gezigten, en door eene dienstvaardigheid en beleefdheid, die, zoo als men spoedig bemerkt, geene gemaaktheid is, maar uit het hart voortkomt. Begeeft hij zich met deze vriendelijke landlieden verder in gesprek, zoo staat hij verbaasd, hen niet, gelijk al de bewoners der omliggende streken, het platte patois te hooren spreken (hetwelk hier, aan de grenzen tusschen Duitschland en Frankrijk, bestaat uit een mengelmoes van slecht Duitschen tongval met even hardklinkend Fransch), maar zeer zuiver Fransch, of goed en trouwhartig luidend Duitsch. Maar, wat veel meer zegt, hetgeen deze landlieden spreken, getuigt van hunne verstandsbeschaving en van eenen schat van velerhande nuttige kundigheden, die men anders slechts bij welonderwezene en zorgvuldig opgevoede stedelingen gewoon is aan te treffen. Dit alles valt reeds een' slechts doortrekkend' reiziger in het oog; maar komt hier iemand, wiens doel het is, verdere nasporingen te doen, en langer onder de bewoners van het Steendal te verwijlen, deze ontdekt weldra, te midden van dit uitwendig Paradijs, hier door vlijtige menschenhanden te midden eener bergachtige woestijn gevormd, een ander, innerlijk Paradijs in de harten der bewoners, dat niet de hand der menschen, maar alleen die des Allerhoogsten kon planten en doen gedijen. Hier vallen hem overal trekken van wederkeerige broederlijke liefde in het oog, zoo als deze alleen door de liefde Gods in de zielen der menschen verwekt kan worden. Één band van liefde verbindt allen, als kinderen van eenen gemeenschappelijken Vader; zij verheugen zich of lijden met elkander. Men ziet huisvaders en moeders, van een even groot getal arme, verlatene
weezen, als dat hunner eigene kinderen, omgeven, bij welke zij de plaats der ouderen vervangen. Ja, aan alles ziet men weldra, dat men zich in een oord bevindt, waar de meeste bewoners Christenen, in den volsten zin des woords Christenen zijn. - Wie zou echter kunnen vermoeden, dat dit hetzelfde Steendal is, dat dit de kinderen dierzelfde ouders zijn, die hier nog vóór weinige menschenleeftijden gevonden werden? In het begin der vorige eeuw leefden hier ongeveer tachtig huisgezinnen in de drukkendste armoede, bijna van niets anders dan van wilde

{==356==} {>>pagina-aanduiding<<}
appels, waarmede zij zoo wel zichzelven als hunne zwijnen spijsden. De bewoners van het Steendal droegen, wel is waar, den naam van Christenen; maar de minsten van hen hadden zelfs ooit eenen Bijbel gezien, of bezaten ook slechts de hoogst noodige kennis van de hoofdwaarheden des Christendoms; overal heerschte tweedragt en ellende. Zij waren een arm, half wild, meestal in slechte kielen gekleed volkje, welks hardluidend patois zelfs in den omtrek moeijelijk te verstaan was. Twee waardige Evangeliedienaren trokken na elkander zich de geestelijke en ligchamelijke belangen van deze ellendige menschen aan. De eerste was johann stuber, de andere de op den titel genoemde johann friedrich oberlin.
Indien wij eene aanmerking op het werk wilden maken, zou het die zijn, dat stuber, die toch de eerste aanvanger der zoo weldadige verandering der Steendalers geweest is, hier wat te veel in de schaduw geplaatst staat. Het was toch stuber, die, na federt het jaar 1750 bijna onafgebroken als een trouw zieleherder zijnen tijd aan het welzijn van die gemeente te hebben toegewijd, eene beroeping naar Straatsburg niet eer met een gerust geweten meende te kunnen aannemen, vóór hij zelf eenen waardigen opvolger gevonden had, van wien hij de voltooijing van het door hem aangevangen werk mogt verwachten. Deze opvolger was oberlin, die in 1767 als Predikant in het Steendal kwam, en gedurende bijna zestig jaren, tot aan zijnen dood, voorgevallen in 1826, met den boven vermelden zoo gezegenden uitslag in die betrekking werkzaam is geweest. Het hoofdoogmerk van oberlin, zoo wel als van stuber, was, de verwilderde menschen, die hoogere behoeften gevoelden noch vermoedden, met den geest van het Christendom te bezielen. Maar hij was daarbij in het tijdelijke ook zoo zeer hun weldadige beschaver en onderwijzer, dat hij, bij al de elkander afwisselende regeringen van Frankrijk, zich de achting en goedkeuring van zijne burgerlijke Overheid heeft verworven.
Reeds vóór eenige jaren kondigden wij in dit Tijdschrift een kleiner stukje aan, onder den titel: Stuber en oberlin, waarin van deze beide edele mannen met verdienden lof berigt werd gegeven. Desniettegenstaande verdient dit tafereel, door den beroemden schubert geschetst, nog evenzeer bij ons gelezen te worden. De vertaling is door

{==357==} {>>pagina-aanduiding<<}
eene kundige vrouwelijke hand op eene loffelijke wijze verrigt. Wat den stijl betreft, vertrouwen wij, dat het begin van ons verslag, hetwelk een uittreksel is van den aanvang van het werk zelf, in dit opzigt tot eene genoegzame aanbeveling zal verstrekken. Ofschoon veel van het door oberlin en zijnen voorganger verrigte alleen mogelijk, noodzakelijk en toepasselijk is bij eenen toestand als die der bewoners van het Steendal, hopen wij echter, en bevelen daartoe gaarne dit werkje aan, dat in alle standen der maatschappij, hoogere en lagere, en bij vrouwen zoo wel als mannen, de brave, echt Christelijke, zegenrijke oberlin tot een innemend, opwekkend en aanmoedigend voorbeeld van navolging moge strekken.




Academische Tafereelen, ontworpen en geschetst tijdens het tweede Eeuwfeest der Utrechtsche Hoogeschool, en in rijm gebragt door Mr. J.H. Burlage. Te Utrecht, bij N. van der Monde. 1838. In gr. 8vo. XII, en 164 en 12 bl. f 2-40.

Niets is moeijelijker, dan het beoordeelen van luimige dichtstukken. Er zijn zoo vele soorten van humor, en wat op den eenen een' aangenamen indruk maakt, dat laat den ander' onverschillig; wat door den een' als louter geestigheid wordt geprezen, dat vindt de ander laf en zouteloos. Tijden en omstandigheden oefenen daarbij tevens hunnen invloed op de beoordeeling; en dikwijls verwerpt men in het eene oogenblik, wat men op een ander althans met goedwilligheid zou ontvangen. Rec. wil dan ook zijn oordeel over deze Academische Tafereelen niet als algemeen geldend doen voorkomen, en kan alleen rekenschap geven van den indruk, dien de lezing op hemzelven heeft gemaakt.
Verschillende stukken van den Heer burlage hadden Rec. eene zeer gunstige verwachting doen opvatten, en ook voor het luimige ontbreekt het dien Dichter aan geenen aanleg. Rec. vond zich echter in zijne verwachting bedrogen. Het eerste en groote, wat hij op deze Tafereelen heeft aan te merken, is dit: zij zijn te lang, te gerekt, te langdradig. Het is daarom onophoudelijk terugkeeren tot het oude; de slaperigheid b.v. van te veren is voor den Dichter, zoo

{==358==} {>>pagina-aanduiding<<}
het schijnt, een onuitputtelijk thema, en tot geeuwens toe wordt daarover telkens weder gesproken. Datzelfde geldt ook eenigzins van de overige personen en datgene, wat hen karakteriseert. Het valt anders niet te ontkennen, dat diezelfde te veren in zijne slaperige onverschilligheid uitstekend is geschilderd, en als origineel best zou voldoen, indien hij maar niet zoo dikwijls en altijd weder eveneens op het tooneel trad.
Eene tweede aanmerking betreft de vrienden van te veren, die gekomen zijn, om het academisch feest te helpen vieren. Rec. acht het een ongelukkig denkbeeld, dat de Dichter als zijne hoofdpersonen geene studenten, maar integendeel gepromoveerden heeft gekozen. Rec. behoort niet onder de fijmelaars; hij is zelf eenmaal student geweest, en weet, hoe het in het studentenleven toegaat; het is er verre van daan, dat hij in losse grappen kwaad zou zien, of vergeten, dat het jongelingsvuur moet uitbranden. Maar iets anders is het, of het goed en wenschelijk zij, mannen, die eenmaal een stand in de maaischappij bekleeden, voor te stellen, als althans eenigzins tot die vroegere dwaasheden terugkeerende. Dat hindert vooral in de teekening van van drechten, die thans

stond, als waardig predikant, 
In 't verste dorp van Gelderland. 

Het is iets onaangenaams, dat deze man, wien de Dichter toch als een siksch, degelijk, ernstig en waardig predikant heeft willen voorstellen, reeds op den eersten morgen ten tien ure aldus wordt afgeteekend:

Van drechten sprak: 't is wel der moeite waardig! 
Al zijn die schoonen nog zoo aardig, 
Wat tooverglans die drom ook om zich henen spreidt, 
't Blijft alles .... louter ijdelheid! - 
En naauwlijks had de man gesproken, 
Of tilde, met een deftig oog, 
Reeds de eerste sijne flesch omhoog, 
Had ras de kurk er afgebroken, 
En riep nog eens met ernst, bij 't ledigen van 't glas, 
Dat alles, alles ijdel was! 


{==359==} {>>pagina-aanduiding<<}

Van drechten blijft door het geheele stuk zich gelijk; maar Rec. laat ieder' onpartijdige en bezadigde oordeelen, of dergelijke voorstellingen eenen welgevalligen indruk kunnen maken. Misschien bij den onnadenkenden student, maar zeker niet bij ieder, die de zaken uit een eenigzins ernstiger oogpunt beschouwt.
Dat er voor het overige in deze Tafereelen veel goeds, aardigs, geestigs wordt gevonden, dat de verzen los en gemakkelijk zijn, dat behoest naauwelijks te worden gezegd. Maar van den Heer burlage hadden wij, ook wat keuze en vinding betreft, iets beters verwacht.
De beide brieven in proza, schoon wel wat op hoogen toon gesteld, getuigen van geest en vernust. Wij lezen daarin, dat het vignet voorstellen moet: de Luthersche zwaan, die zich klapwiekend laast aan eene kleine teug van poëtisch bronnat uit het hart van het Utrechtsche wapen. Het is mogelijk; maar de zwaan ziet er vrij gansachtig uit.
Het boekje is net uitgevoerd. Maar wij hopen, den Dichter op eene andere maal gunstiger te kunnen beoordeelen. Zijne talenten stellen hem in staat, om wat goeds te leveren.





De Graaf en zijn Raad, of de St. Jansavond. Geschiedkundig Tafereel uit de dertiende Eeuw. Door Willem van Rehburgh. II Deelen. Te Amsterdam, bij J.M.E. Meijer. 1839. In gr. 8vo. VIII, 263 en 296 bl. f 5-80.

Men zal in de tegenwoordige tijden niet meer zeggen, dat het ons ontbreekt aan oorspronkelijke Romans. Van alle kanten stroomen ze ons toe, en zij zijn meestal in het modekleed van den historischen Roman gestoken. Is dat eene goede of eene kwade eigenschap? Dat zal wel geheel afhangen van de wijze, waarop men van de historie gebruik maakt. De toovenaar (*) is niet meer, die met den slag zijner tooverroede de dagen van ouds terugriep, en hij heeft zijnen staf aan geen zijner navolgers achtergelaten. Met dat al, er zijn onder die navolgers vele, wie het niet aan verdiensten ontbreekt, en daaronder mag, naar Recs. oordeel, ook de Schrijver van De Graaf en zijn Raad

{==360==} {>>pagina-aanduiding<<}
worden gerekend. Rec. herinnert zich niet, vroeger iets van hem gelezen te hebben, en meent dezen Roman, als eersteling, denkelijk onder eenen verdichten naam, te moeten beschouwen. Als zoodanig vooral toont hij goeden aanleg.
Reeds bij het lezen van de Voorrede wordt men gunstig ingenomen, omdat men ziet, dat de Schrijver zich een bepaald doel heeft voor oogen gesteld; namelijk, om het karakter, de oorzaken en drijfveren, benevens de omstandigheden des doods van den ongelukkigen Graaf floris V te beschrijven. Het tijdperk is gelukkig gekozen; de persoon boezemt belangstelling in; het onzekere der geschiedenis geeft ruimte voor de verbeelding, en uit het geheel laat zich een belangwekkend tafereel zamenstellen. Vraagt men, of de Schrijver zijn doel heeft bereikt, zoo meent Rec. toestemmend te moeten antwoorden. De Graaf en de leden van zijnen Raad, velzen, woerden, aemstel, kuyt en anderen, zijn siksch en goed geteekend, en de toestand des lands, de bedoelingen van floris, de aanleiding van den haat der Edelen, zijne gebreken en misstappen, de oorzaken en omstandigheden van zijnen moord zijn getrouw en zorgvuldig aangewezen. Ook de stijl en wijze van voorstellen is op vele plaatsen levendig en goed, en het boek laat zich met genoegen lezen.
De voornaamste bedenkingen, die Rec. heeft, gelden het romantische gedeelte. Ook daarin is echter veel goeds. De gekozene intrigue, waarop de Roman draait, is in den geest des tijds en het karakter van floris. Verschillende der tooneelen zijn goed gelukt en houden de belangstelling gaande. Maar toch hier is de zwakke zijde van het boek.
Vooreerst heeft men hier en daar te veel dingen, die den grooten Schotschen Romanschrijver herinneren. De geheele persoon van anna van den duivelshoek is een wezen uit de Romans van walter scott, bij wien dergelijke personen misschien reeds te dikwijls voorkomen. Anna zweemt te veel naar norna uit den Zeeroover, maar mist die huiveringwekkende stoutheid, waarmede scott zijne heldin wist te schilderen. Het Godsgerigt is eene te blijkbare navolging van de Ivanhoe, en kan bij het tooneel niet halen, waar rebecca voor de brandstapel staat, wachtende, of eenig Ridder hare zaak zal durven verdedigen.

{==361==} {>>pagina-aanduiding<<}

Eene tweede aanmerking geldt den held van het romantische gedeelte, egbert van den raventoren. Zijn karakter staat niet hoog genoeg; hij boezemt zelf geen genoegzaam belang in. Hij heeft eigenlijk geen karakter; althans het wordt niet ontwikkeld. Hij handelt bijna overal onberaden, en de lezer vraagt zich onwillekeurig af: hoe kon hij zoo dwaas handelen? Dat is onder anderen het geval bij zijnen aanval op hugo van baarland, en nog meer bij dien op velzen. Ongelukkig is ook het denkbeeld, om hem kennis te doen dragen van de zamenzwering tegen floris; gelijk het ook zeer onwaarschijnlijk is, dat velzen zonder meerderen grond van hoop op zijn deelgenootschap hem in de geheimen der zaamgezworenen zou hebben ingewijd. Het moet nu den lezer hinderen, dat een verkeerd eergevoel hem weêrhoudt, om den Graaf zijn gevaar te doen kennen. Hij had dit niet eerder moeten bemerken, voordat het te laat was, en hij door omstandigheden buiten hem verhinderd werd, om de zaak te keeren. Nu is hij er te lijdelijk onder.
Eene derde aanmerking geldt de lange redeneringen, die men hier en daar vindt. Een voorbeeld zie men I. 169, waar floris in zijne redevoering schier Geschiedschrijver wordt; en zoo zijn er verscheidene. Geheel tegen den geest en kleur des tijds ik ook de sentimentele toon, waarop witte van haamstede en egbert over de vriendschap en de laatste over de liefde spreekt.
Zoo zou men nog meer aanmerkingen kunnen maken, en daaronder ook deze, dat de stijl hier en daar achteloos is; dat de Schrijver bij het gebruik van het betrekkelijke voornaamwoord dikwijls tegen de regels der spraakkunst zondigt, en dat hij onophoudelijk den ablativus absolutus bezigt, die eigenlijk aan onze taal vreemd is. Maar over het geheel verdient het boek toch lof, en behoort onder de gelukkige proeven, om onze oude geschiedenis romantisch te behandelen. Het behaagde Rec. althans beter, dan een andere oorspronkelijke Roman over hetzelfde tijdvak, getiteld:

Agneta van Kruininge. Geschiedkundig romantisch Tafereel uit den tijd van Graaf Floris den V. Door J.F. Bosdijk. Te Amsterdam, bij C.L. Schleijer. 1839. In gr. 8vo. VI en 386 bl. f 3-60.


{==362==} {>>pagina-aanduiding<<}

Deze Roman verplaatst ons in Zeeland, en zal den strijd, tegen de Vlamingers gevoerd, die in den Graaf en zijn Raad wel wat kort wordt behandeld, uitvoeriger schetsen. Het boek mist intusschen te veel de kleur van den tijd. Graaf floris was bij de goe gemeente te zeer bemind en behartigde te zeer hare belangen, dan dat men oproer en opstand tegen der keerlen God bij den burgerstand had te vreezen. Het waren juist de Edelen, die hem haatten en tegenwerkten. Agneta van Kruininge is te veel een gewone avontuurlijke Roman, vol onwaarschijnlijkheden. Sommige karakters zijn al zeer zonderling, gelijk dat van melis van spanninga. Het boek zal evenwel door hen, wie het om avonturen te doen is, nog al met genoegen worden gelezen, en heeft in sommige beschrijvingen ook veel goeds. Maar het plan is te wild en te onwaarschijnlijk. Onder andere vragen, die van zelf zich opdringen, is ook deze: had men in dien tijd ook al regtbanken met gezworenen? bl. 96. Een' middelmatigen Roman te schrijven, is geene zeer groote kunst; maar tot een' goeden behoort veel, en men meent maar al te spoedig, dat men daartoe in staat is. Onze Literatuur krijgt veel middelmatige, maar, helaas, weinig goede Romans. Moge het getal van de eersten maar niet te zeer vermeerderen! Zij doen geen nut, ja bederven in zeker opzigt den smaak van het groote publiek, dat rijp en groen verslindt, als het maar een verhaal is.

Miniatuur-Bibliotheek voor Nederland. I-XXIste Stukje. Te Dordrecht, bij P. Los, Gzn. In 12 mo. De prijs van ieder Stukje is f :-30, bij inteekening f :-25.

Indien deze uitgave, welker eerste stukje reeds in 1836 het licht zag, ons eerder ware toegezonden, zouden wij die, gelijk zij verdiende, spoediger hebben kunnen aanmelden. Elke poging, om de voortbrengselen onzer Letterkunde door goedkooper prijs voor iedereen verkrijgbaarder te maken, wordt door ons van harte toegejuicht, en wij prijzen daarom deze onderneming gaarne aan. Zij onderscheidt zich van vroegere soortgelijke daardoor vooral, dat zij den Schrijver, dien zij uitgeeft, geheel geeft, alleen met uitzondering van bruilofts-, lijk-, graf- en lofdichten, waarvan dan ook verre

{==363==} {>>pagina-aanduiding<<}
het meeste slechts ballast onzer Poëzij is, uitgegeven, opdat toch niets, wat een Dichter van eenigen naam ooit ten papiere had gebragt, voor de nawereld verloren zou gaan, osschoon men voor den dichterlijken naam der makers beter zou gezorgd hebben, met dergelijke onbeduidende gelegenheidsstukken voor altijd aan het licht te onttrekken (*).
De zes eerste Stukjes bevatten, behoudens de vermelde uitzondering, de Gedichten van poot. Titels en bladwijzers zijn er aan toegevoegd, zoodat men, wanneer men de stukjes laat bijeenbinden, eene zindelijke handuitgave van den Abtswoudschen Dichter heeft. Het VII tot XII Stukje bevat de opkomst en bloei der Nederlanden, dat meesterstuk van stijl, waaraan wij wel gewenscht hadden, dat de fraaije Slotzang ter liefde van het Vaderland ware toegevoegd. No. XIII-XVII behelzen den Germanicus van l.w. van merken; doch daar de Uitgever zich heeft laten verlokken, om, alvorens dien te voleindigen, in No. XVIII-XXI de Gedichten van bellamy te geven, wordt de Germanicus met den aanhef van het XIIde Boek afgebroken. Het overige zal ongetwijseld nu weldra volgen. Wij raden echter den Uitgever, in het belang zijner onderneming, welmeenend aan, in het vervolg zich voor zulk asbreken te wachten. Ook zou hij niet kwaad doen, nog eenig voordeel toe te staan aan degenen, die eenen Schrijver ineens nemen, boven de koopers van afzonderlijke Stukjes. De prijs is anders vrij matig gesteld, daar de Stukjes door elkander 96 bladzijden bevatten.
Wij prijzen, als gezegd is, deze onderneming gaarne aan.

Verhalen van allerlei kleuren, voor vrienden van verscheidenheid. II Deelen. Te Amsterdam, bij C.L. Schleijer. In gr. 8vo. 578 Bl. f 5-80.

Onder dezen titel wordt aan ons lezend publiek de vertaling aangeboden van negen romantische verhalen, wier aankondiging toevallig vertraagde. De beste uit dezen bundel

{==364==} {>>pagina-aanduiding<<}
zijn die, welker verdichting is ingeweven in eenige ware en belangwekkende gebeurtenis der nieuwere of vroegere geschiedenis. Tot deze rubriek behooren: Russische liefde; de Gevangene; de nacht van Varennes; Kapitein Gars, (allen naar het Hoogduitsch van gustaf von heeringen) en de Bivouac, (naar het Fransch van de la motte-fouqué.) De Waarschuwing (naar het Fransch van claude gillins) wordt aangekondigd als eene ware gebeurtenis. Ook zonder zoodanige waarschuwing door een voorgevoel of droom, als welke hier voorkomt, zou dit verhaal belangwekkend genoeg zijn. Cora (naar het Engelsch van h. neale) is de luimige beschrijving der dwaze verliefdheid van een' onervaren jongeling op een alledaagsch meisje. De Geest van den Orkaan (naar het Engelsch van Miss norton) verhaalt het treurig lot van eenen broeder, die zich door den nood van zijne teederbeminde zuster tot diefstal laat verleiden, en daardoor zichzelven en haar den dood berokkent. De twee Duellen (naar het Fransch van jules janin) besluit den bundel. De ligtzinnige, laat ons liever zeggen beuzelachtige wijze, waarop door den Schrijver over het tweegevecht gesproken wordt, en het onbeduidende van het voorval zelve, doet inderdaad dit verhaal, indien het al opgenomen moest worden, ter naauwernood de laatste plaats tot bladvulling verdienen. Het is dus alleen dit voortbrengsel van den Parijschen broodschrijver, hetwelk wij uitzonderen in ons, over het geheel, gunstig oordeel nopens deze Verhalen.




Nederlandsche Volksverhalen en Romancen, door C.H. Clemens. Iste Aflevering. Te Nijmegen, bij D.J. Haspels. 1838. In gr. 8vo. 56 Bl. f :-80.

Toen Rec. een vroeger stuk van den Heer clemens beoordeelde in dit Tijdschrift, gaf hij hem welmeenend den raad, om niet te spoedig met de uitgave zijner verzen te zijn. Dit is, zoo het schijnt, een raad, die moeijelijk op te volgen is. Althans wat deze eerste Aflevering van Nederlandsche Volksverhalen bevat, zulks had vooraf een strenger toets en beoordeeling moeten ondergaan. Des Dichters doel is goed, en hij heeft door zijne ingevlochtene godsdienstige vermaningen nut zoeken te stichten. Maar meer wordt er vereischt, om een volksverhaal in poëzij te geven, en aan die vereischten is slecht voldaan. Wij willen niet ontkennen, dat hier en daar goede regels gevonden worden; het geheel is echter zeer gebrekkig, zoowel wat plan als uitvoering betreft. - Een lief plaatje versiert deze Aflevering.

Boekbes. No. VII, bl. 319, reg. 18, moeten de ‘eindigen achter te kort te doen.





{==365==} {>>pagina-aanduiding<<}

Boekbeschouwing.

De Godgeleerdheid en de Omwenteling. Eene beschouwing van den invloed der hedendaagsche vorderingen in de godgeleerde wetenschappen op den slaatkundigen en zedelijken toestand der Volkeren. Naar het Hoogduitsch van Dr. K.G. Bretschneider. Vertaald en met eenige Aanmerkingen vermeerderd door H. Nieubuur Ferf, Schoolopziener en Predikant te Bergum. Te Leeuwarden, bij L. Schierbeek. 1838. In gr. 8vo. XX en 232 bl. f 2-40.

Van het oorspronkelijk werkje, dat ten jare 1835 te Leipzig in het licht kwam, onder den titel: Die Theologie und die Revolution, oder die Theologischen Richtungen unserer Zeit in ihrem Einflusse auf den politischen und sittlichen Zusland der Völker, werd een breedvoerig verslag gegeven in de Godgeleerde Bijdragen, (1836) Xde D. bl. 341-366, door f.j. domela nieuwenhuis. Dit verslag, hetwelk ons vergunt van dit vertaalde stukje beknoptelijk te gewagen, deed geene vertaling bij ons te gemoet zien. Voor Duitschland moge het geschrift van bretschneider eenig belang hebben, en in zoo verre ook voor ieder, die de oogen slaat ook op hetgeen buiten het Vaderland plaats heeft; doch daarom is nog de vertaling niet noodig, daar het oorspronkelijke verkrijgbaar en verstaanbaar genoeg is. Wie aan eene vertaling uit het Hoogduitsch behoefte heeft, heeft misschien geene behoefte aan dit vertaalde werkje van bretschneider.
Het werk is in twaalf Afdeelingen gesplitst. I. De staat der zaak, bl. 6-15. II. Het tegenwoordige en voorledene, bl. 15-36. III. Voorafgaande bedenkingen, bl. 37-67. IV. De Troon en de Roomsche Kerk, bl. 67-75. V. Het Protestantsch Supernaturalismus

{==366==} {>>pagina-aanduiding<<}
(Supra-) en de Troon, bl. 75-94. VI. De wetenschappelijke Godgeleerdheid en de Omwenteling, bl. 94-109. VII. De aard der staatkundige bewegingen van onzen tijd, bl. 109-125. VIII. Het oud kerkelijk Supernaturalismus en het godsdienstig ongeloof, bl. 126-159. IX. Eendragt tusschen het godsdienstig geloof en de wetenschappen, bl. 159-189. X. De Godgeleerdheid en de zedelijkheid, bl. 190-211. XI. Overzigt van het geheel, bl. 211-215. XII. Bijvoegsel. De Hegelsche Wijsbegeerte als geneesmiddel onzer Eeuw, bl. 215-232. Deze opschriften wijzen op zichzelve niet duidelijk aan, wat geleverd is. De hoofdsom van het geheele geschrift is: ‘De staatkundige bewegingen van onzen tijd zijn niet te wijten aan de godgeleerde verlichting, en kunnen evenmin door herstelling van de oudkerkelijke Godgeleerdheid gestild worden. Noch het Katholiek noch het Protestantsch Supranaturalismus kunnen als steunsel der Alleenheersching en middel tegen Volksregering beschouwd worden. De bemiddeling kan slechts mogelijk worden, wanneer men de Christelijke denkbeelden standvastig bewaart, maar de vormen van dezelve en de overgangspunten laat varen. Men moet verstandig hervormen, opdat er geene gewelddadige omwenteling worde daargesteld. Om alles in het kort zamen te trekken, behoort er in het algemeen een vrij onderzoek der waarheid naar alle kanten en in alle takken van wetenschap plaats te hebben. In den Staat vrijwillige afstand van alle willekeur. In de Kerk geruste en vredelievende inwilliging der wetenschappen, zonder ergens eene partij staatkundig te begunstigen. In de zeden, eindelijk, hoogachting van de zedelijke eigenschappen in het burgerlijk leven en in de openlijke betrekkingen;
grondvesting van de deugd en de braafheid der volken, niet op onzekere of onbegrijpelijke leerstellingen, maar op de waarheid der zedelijkheid; ondersteuning derzelve door openlijke zeden en gebruiken; verwijdering van al datgene, wat het zedelijk gevoel des volks

{==367==} {>>pagina-aanduiding<<}
vervalscht en stomp maakt, en eindelijk handhaving van de wetten op de eerbiediging der Godsdienst, als het krachtigst middel, om de echte zedelijkheid bij alle leden der maatschappij duurzaam te bevorderen.’ - Zoo oordeelt bretschneider over de kwaal en het geneesmiddel. Zooverre dit oordeel zich tot de Duitsche Godgeleerdheid bepaalt, willen wij hem in het gerust bezit van dit zijn oordeel laten. Doch of nu de Vertaler wél heeft gedaan, dit boek in onze taal met bijvoegsels en wijzigingen in het licht te zenden, daarover zal wel verschillend geoordeeld worden. Naar ons inzien had hij alles moeten geven, zoo als bretschneider het in 't licht zond, of, zoo hij het voor onzen landaard geschikt had willen maken, had hij de Nederlandsche Godgeleerdheid, welke nog iets anders is dan de verlichte Godgeleerdheid van bretschneider, meer moeten doen uitkomen, dan nu is geschied, en van minder verlichte, maar niet minder hoogmoedige drijvers van hetgeen zij niet verstaan had hij geheel kunnen zwijgen. Doch dan had welligt van dit geheele boek van bretschneider in onze taal niets geworden. En welk nadeel zou dan ons godsdienstig publiek geleden hebben?
Van harte zal ieder toestemmen hetgeen bl. 98 voorkomt: ‘Hij, die aan de Duitsche Godgeleerdheid het ontstaan of slechts de bevordering der Fransche Omwenteling toeschrijft, herinnert ons aan de fabel van den Wolf en het Lam, waar in de Wolf, boven (*) het Lam staande, hetzelve beschuldigt, dat het hem het water der rivier troebel maakte.’ Doch ook evenzeer zal elk Nederlandsch Godgeleerde weigeren, zijne Bijbelsche studie en geleerdheid te verwisselen

{==368==} {>>pagina-aanduiding<<}
met de denkbeelden (ideën) van bretschneider, bl. 178 v.v. Wanneer men niet voorstelt wat anderen uit de leere des Bijbels hebben gemaakt, om het even of zij oudkerkelijke Supranaturalisten of moderne Rationalisten zijn, maar jezus voordraagt zoo als Hij zich heeft geopenbaard en zijne Apostelen Hem hebben verkondigd, dan zal er zonder bretschneider's redmiddel wel geloof in de harten wonen, dat zich in zedelijkheid en ongemaakte vroomheid heerlijk zal openbaren.
In de spelling der eigennamen verbetere men voor barth, bl. 8, bahrdt, voor dommela nieuwenhuis, bl. VII en 132, domela nieuwenhuis, voor volke, bl. 228 en 231, vatke, wiens aangehaald werk bij c. bethge, niet bedge, is uitgekomen.




De waardij van de Kerkhervorming der zestiende Eeuw, in eenige Overdenkingen godsdienstig beschouwd, door wijlen Dr. F.V. Reinhard. Met bijgevoegde Aanteekeningen van W.N. Munting, Predikant te Leyden. Te Leyden, bij P.H. van den Heuvell. 1838. In gr. 8vo. XVI en 192 bl. f 1-90.

De zeven in dit bundeltje vervatte Overdenkingen zijn een vervolg van, en maken één geheel uit met de veertien andere over hetzelfde onderwerp, die de Heer munting, in 1810, vertaald en uitgegeven heeft: het zijn oorspronkelijk Leerredenen, maar door den Vertaler onder dezen veranderden titel gesteld. Ref. is geen beminnaar van zulke gemetamorphoseerde Leerredenen, die, onder den titel van Overdenkingen, Beschouwingen, Vertoogen, enz. haren ouden oorsprong moeijelijk verbergen kunnen, en, als tweeslachtige wanschepsels, noch tot de eene noch tot de andere soort behooren, waaraan het ware en eigenaardig kenmerkende leven ontbreekt, of, zoo zij met geringe moeite in voortbrengsels van de laat-
{==369==} {>>pagina-aanduiding<<}
ste te vervormen zijn, duidelijk genoeg toonen, dat zij voor de eerste eigenlijk niet deugen. - Doch kan men dit nu aan zijne plaats laten, dan zal men hier wèl ingerigte en nuttige beschouwingen vinden over het belangrijkste der Kerkhervorming, uit onderscheidene oogpunten bezien; en wel I. als een werk des geloofs, bijzonder van luther, aan de allesleidende regering van God, aan de Goddelijkheid des Evangelies, aan de overwinning der goede zaak, aan zijne roeping daartoe, aan zijne bovenaardsche bestemming. - Hierop wordt gehandeld, II. over de verpligting, om ons den waren geest der Evangelische Kerk voor te stellen, en de bewustheid van ons aandeel aan dezelve in ons te hebben. - Verder wordt, III. de aandacht gevestigd op de magtige bescherming van God, welke voor de uit de Hervorming ontslane Evangelische Kerk tot hiertoe gewaakt heeft. (Met dit bewijs, meent Ref. in 't voorbijgaan te moeten opmerken, moet men toch voorzigtig zijn, en daaruit niet te veel willen besluiten; want zoo die driehonderdjarige voortduring der
Evangelische Kerk op zichzelve een bewijs van goedheid en Godebehagelijkheid ware, dan zouden niet alleen de twee andere hoofdafdeelingen der tegenwoordige Christenheid ditzelfde wapentuig met voordeel tegen haar kunnen keeren, maar dan zou ook het Mohammedanisme zich op zijn twaalfhonderdjarig bestaan mogen beroemen, hetwelk wij zeker gelooven, dat door de Voorzienigheid, om gewigtige en voor de zaak van Godsdienst en Menschheid waarlijk nuttige redenen, alzoo toegelaten en beschermd wordt.) - Nu wordt, IV. een opwekkend overzigt gegeven van de heilige banden, welke de Evangelische Kerk tot één geheel verbinden, namelijk ‘vrijheid van geweten, onderwerping aan het gezag der H.S., geloof aan de hoofdwaarheden van het Evangelie, verdraagzaamheid in al het overige, moedig voorwaarts streven tot elken trap van volkomenheid.’ - In het Vde stuk heeft reinhard opwekkingen ontleend uit de wijze, op welke God groote veranderingen in de zedelijke wereld

{==370==} {>>pagina-aanduiding<<}
doet voortkomen, gelijk hij dan bepaaldelijk de Kerkhervorming als zoodanig eene beschouwt, die ‘voorbereid is in stilte; in beweging gebragt door zwakke werktuigen; bevorderd door het spel der menschelijke hartstogten; en in den beginne met wel is waar voortslepende, maar nog onvolkomene, later daarentegen met steeds geweldadiger’ (lees weldadiger) ‘gevolgen verbonden.’ - In den geest der Kerkhervorming is ook VI: de beschouwing van de verpligtingen, welke de uitspraak van jezus oplegt: De waarheid zal u vrij maken; alsmede, VII. de beantwoording der vraag: Is door de Godsdienstverbetering der zestiende Eeuw alles tot die volkomenheid gebragt, dat er niets verder aan toe te voegen is? waarbij reinhard tusschen het toestemmen en het ontkennen in dezer voege tracht midden door te gaan, dat hij zegt van gevoelen te zijn, ‘dat de hoofdzaak allezins bewerkt is, maar dat men op den ingeslagen weg moet voortgaan en zoeken volkomen te worden.’ - Ziedaar de hoofdonderwerpen, in deze zoogenoemde Overdenkingen behandeld, in welker tweede stuk altijd eene toepassing in den bekenden trant der Leerredenen van reinhard gevonden wordt; welk een en ander, zoowel om het gewigt der zaken, als om de geleidelijke en duidelijke voordragt, met nut en genoegen kan gelezen worden, gelijk ook de meestal historische aanteekeningen, waarmede de Heer munting hetzelve loffelijk voorzien heeft. - Het Reinhardsche predikwerk zal Ref. hier wel niet meer behoeven te beoordeelen; en enkele aanmerkingen, die hem onder het lezen van deze stukken voorkwamen, wil hij, als niet belangrijk genoeg, of als te uitvoerig wordende, thans liever terughouden.

De Geloofswegen, of de liefde uit de kindschheid. Wandelingen op het gebied der Godgeleerdheid in het modekleed der Roman. Naar het Hoogduitsch van J.C.

{==371==} {>>pagina-aanduiding<<}
Biernatzki, door J.B. Te Kampen, bij K. van Hulst. 1838. In gr. 8vo. 160 Bl. f 1-50.

Op het gebied der Godgeleerdheid (of liever, en dit is geheel iets anders, der Godsdienstleer) te wandelen in het modekleed van den Roman, dat wil er bij Rec. nog niet best in, wat ook Schrijver en Vertaler ter verdediging van dit ‘kleed’ mogen zeggen. Wij gunnen echter ook in dit opzigt gaarne aan ieder zijn' smaak. De geest van het boekje is, bij eenige overdrijving in enkele opzigten, tamelijk goed. ‘Wilde de geestelijke nu niet meer wezen, dan hetgeen aangewezen is, treedt hij voor de gemeente op, niet in zijn eigen naam en met zijne leer [dit spreekt van zelf], maar in den naam der kerk en met de leer der kerk, dan zal zijn woord niet ledig tot hem wederkeeren,’ enz. Deze tegenstelling is onjuist. Predikt men de leer der Kerk als zoodanig, dan treedt men juist op met zijne eigene, d.i. eene menschelijke leer; neen! met de leer des Bijbels moet het wezen. Komt de leer der Kerk daarmede overeen, des te beter; doch zoo niet - wij zijn bedienaars des goddelijken woords en van niets anders. Daar ligt onze kenbron, aan welke ieder onze woorden moge toetsen. Met leer der Kerk, hoe men het draaije of plooije - vaarwel, heilig kleinood van het Protestantisme, vrij en onbelemmerd onderzoek van den Bijbel!
‘Wij [Leeraars] leven niet zoozeer in de Apostolische hoop van te gewinnen en te verwerven, dan in die van te behouden en te bewaren. De predikant heeft dus meer de werkzaamheid der huisvrouw in de kerk van Christus, het aandeel des mans heeft de geest Gods aan zich voorbehouden.’ Door onmiddellijke werking? Neen - het geloof is uit het gehoor van Gods woord, zeide paulus, die het zeer wel wist. Dergelijke scheeve stellingen vindt men in dit werkje meer; en, met alle achting voor het goede, dat hier gevonden wordt, zeggen wij, als eenvoudig ons

{==372==} {>>pagina-aanduiding<<}
gevoelen, dat men met dergelijke dingen althans niet bij menschen moest op de baan komen, welke men door ‘het modekleed van den Roman’ voor het Christendom zoekt te winnen; tredende, gelijk bij wettige gevolgtrekking uit de woorden van den Schrijver voortvloeit, in hetgeen ‘de geest Gods zichzelven heeft voorbehouden.’
Gezond voedsel voor Christelijk verstand en hart behoeven wij, Gode zij dank! nog niet uit het Hoogduitsch te vertalen.





Feestrede, ter herdenking van den Akademischen leeftijd; uitgesproken bij de vereeniging van oud-Studenten der Leydsche Hoogeschool, te Leyden, den 9 Aug. 1838, door D.T. Huët, Predikant bij de Walsche Gemcente te Rotterdam. Te Leyden, bij S. en J. Luchtmans. 1838. In gr. 8vo. 52 Bl. f :-65.

Het was, na de uitmuntende Redevoering van van der palm, geene gemakkelijke taak, spreker te zijn bij een herinneringsfeest van oud-Studenten. Des te grooter is de waarde van dit voortreffelijke stuk. Rijkdom van zaken, helderheid van denkbeelden, een ongedwongen toon, waarbij het, waar dit pas geest, aan geene fijn satyrieke invallen ontbreekt, - dit een en ander trof ons vooral bij de lezing dezer Feestrede. Zij bewijst op nieuw, zoo het nog eenig bewijs noodig had, hoe helder huët denkt, en hoe keurig hij zich weet uit te drukken in eene taal, waarin hij niet zoo dagelijks voor het publiek het woord voert, als in de Fransche. Inderdaad, wij houden de keus des Redenaars niet voor de zwakke zijde der beschikkingen van de bestuurders dier feestviering. Niemand, die studeert of gestudeerd heeft, - of laten wij, met den Redenaar, ons beter uitdrukken, die Student is of geweest is - late na, dit boeijende stuk te lezen.


{==373==} {>>pagina-aanduiding<<}

Beschouwing van het natuur- en zedelijk stelsel van de Vrouw, gevolgd door een Fragment over het natuur- en zedelijk stelsel van den Man, en door eene Verhandeling over de Gevoeligheid, door P. Roussel, voorasgegaan door eene geschiedkundige Lofrede op den Schrijver, door J.L. Alibert, vertaald naar de zevende Parijsche uitgave door G. d'Ancona, Med. Dr. enz. Eerste Stuk, inhoudende de boven vermelde Lofrede. Te Amsterdam, bij H.D. Santbergen. 1836. In gr. 8vo. 38 Bl. f :-60.

Of op dit eerste Stuk, dat den beoordeelaar eerst onlangs ter hand kwam, sedert een vervolg gekomen is, weet deze niet.
Hoe men er toe komt, van dit reeds sedert lang bekende werk, als aan den laten avond, nog eene vertaling in het licht te zenden, kan beoordeelaar almede niet beslissen.
Hoe verdienstelijk een Schrijver Dr. roussel geweest is, en hoe veel goeds van dit zijn geschrift ook kan gezegd worden, belangrijke drang- of beweegredenen ter vertaling bestaan er thans vooral niet meer. Beoordeelaar heeft er echter vrede mede, indien de vertaling gewild is en den vereischten aftrek vindt.
Wat de Losrede van den anders met roem bekenden alibert op roussel betreft - in het oorspronkelijke moge zij niet geheel ongevallig zijn, door de vertaling heeft zij vooral niet gewonnen. Deze Lofrede kan echter niet met andere voortbrengsels der vruchtbare pen van alibert wedijveren. Er is weinig of nagenoeg geene geleidelijke orde in, en de sprongen van het eene onderwerp op het andere zijn meestal onverwacht, zonder daarom verrassende te zijn. En wat zal men, ten opzigte der vertaling, van zinsneden als de volgende zeggen? ‘moest hij zich - door zijnen brandenden

{==374==} {>>pagina-aanduiding<<}
ijver voor het welzijn der menschen aan zijne kwellingen zien te onttrekken,’ bl. 7. ‘Het was overigens voor hem niet genoeg, van onder sierlijke vormen zijne schatbare inzagen omtrent de schoonste helst,’ enz. bl. 9. ‘Ik ga nog in deze eeuw, als ergerlijk gemaal, aan het euvel mank van de eeden, die ik haar gezworen heb, getrouw te zijn,’ bl. 20. Eindelijk: ‘Ik zoude vreezen dit gladde ijs te verdooven, dat dit wonderstuk der Godheid en der Natuur in mijne oogen doet voorkomen,’ bl. 8. Wij vermoeden, bij gemis van het oorspronkelijke, of de Vertaler zich hier niet vergist hebbe, en glace, welk woord ook kristal beteekent, hier ten onregte door ijs vertaald heeft; maar ook dan nog, welk eene taal! - De welwillende lezer zal met deze proefjes wel tevreden willen zijn. In het tegenovergestelde geval behoeft hij om meerdere niet verlegen te wezen, die als van zelf zich aan hem zullen opdoen.




Naschrift op het werkje, over de overeenkomst en het verschil tusschen de Jicht en de Scrophulosis. vooral met betrekking tot de Longtering; door A.A. Sebastian, Hoogleeraar te Groningen. Te Groningen, bij M. Smit. 1838. In gr. 8vo. 96 Bl. f 1:40.

De Verhandeling of zoogenoemde Voorlezing van den Heer sebastian, boven reeds breedvoeriger vermeld, ontving nagenoeg overal, in ons Vaderland, een gunstig onthaal, hetwelk zij om den belangrijken inhoud ook overwaardig was. De beoordeelingen, voor zoo verre die ons bekend zijn geworden, waren doorgaande gunstig (*). Een onzer geneeskundige Tijdschriften kondigde haar zelfs met grooten lof aan, blijkens het onderstaande: ‘Het in dit boekje behandelde onder-
{==375==} {>>pagina-aanduiding<<}
werp, waartoe ook het Practisch Tijdschrift voor de Geneeskunde, zoowel door oorspronkelijke als door overgenomene opstellen, van tijd tot tijd bijdragen geleverd heeft, is uiterst gewigtig, en deszelfs bearbeiding belooft meer nut voor de behandeling der longtering, dan de aanbevelingen van alle empirische middelen zamengenomen tegen die ziekte verschaft hebben. Men late zich door de woorden: eene Voorlezing; die op den titel van het werkje voorkomen, niet verleiden tot de meening, dat het, gelijk zoo menige Voorlezing, oppervlakkig wezen zoude. Het is niets minder, dan dit; maar het heeft ook niet veel meer gelijkenis naar eene Voorlezing, dan dat men op de eerste bladzijde de aanspraak leest: Zeer geëerde Hoorders!’ (*)
In een der binnenlandsche Tijdschriften werd echter, bij het overwigt van gunstige beoordeelingen, eene min gunstige gelezen. (†) De Schrijver werd door dezen beoordeelaar nog al scherp over enkele punten doorgehaald. De Heer sebastian, bij zoo vele blijken van verdiende goedkeuring mogelijk te gevoeliger geworden voor eene enkele berisping, heeft gemeend haar niet onbeantwoord te moeten laten; en zoo is het Naschrift ter perse gekomen. De Schrijver der vermelde beoordeeling in den Recensent, thans door sebastian, op zijne beurt, niet zeer malsch behandeld, heeft goedgedacht, zich tegen een en ander ontvangen verwijt te moeten verdedigen, en andermaal eene zeer uitvoerige beoordeeling van werk en Naschrift, en wederlegging, der tegen hem gerigte beschuldigingen, in den Recensent geplaatst. (§)
Dat de Schrijver der beoordeeling meer geletterd schijnt, dan de Heer sebastian dacht en hem voorstelde, blijkt uit de beoordeeling zelve; het is echter gemakke-
{==376==} {>>pagina-aanduiding<<}
lijker, eene uitgebreide letterkundige kennis ten toon te spreiden, dan een oorspronkelijk denkbeeld te opperen en van hetzelve een doelmatig, toepasselijk gebruik te maken. Elk echter hetgeen hem toekomt! Zich in den strijd tusschen twee partijen te mengen, al werden zij ook niet handdadig, is altijd bedenkelijk en zelden raadzaam. Rec. treedt dus in geene verdere beoordecling, en bepaalt zich slechts bij deze aankondiging. Hij meent echter voor zichzelven er dit nog bij te mogen voegen, dat bij den wezenlijken eerbied, welken hij, op voortgezette eigene ondervinding, voor de ervaring aan het ziekbed koestert, hij op niet minder hoogen prijs stelt het licht, hetwelk alleen de ziektekundige ontleedkunde kan aanbrengen. Die van deze de noodige partij wil trekken, moet niet onervaren in de ontleedkunde en geen vreemdeling in de natuurkunde wezen. Een gepast, doelmatig gebruik van deze verschillende takken der wetenschap helpt den waren Arts voor het ziekbed vormen; buiten deze loopt men groot gevaar, met den tijd een routinier te worden, die dan, ongelukkigerwijze, hoe voorspoediger hij slaagt, met des te meer minachting op de wetenschap nederziet.





Brieven in antwoord op de Brieven van den Hoogleeraar Ph.W. van Heusde, over het beoefenen der Wijsgeerte inzonderheid in ons Vaderland en in onze tijden; met bijvoeging van aanmerkingen op deszelfs taalnavorschingen. Door F.C. de Greuve. Te Groningen, bij P. van Zweeden. 1838. In gr. 8vo. 331 Bl. f 3-30.

Het is eene dubbel moeijelijke taak, van een werk verslag te doen en eene beoordeeling te geven, dat eene wederlegging van andere werken bevat, die over de hoogste wetenschappelijke aangelegenheden, namelijk de Wijsbegeerte, handelen. Men dient wel eerst zijn gevoelen over datgeen kenbaar te maken, wat wederlegd

{==377==} {>>pagina-aanduiding<<}
wordt, ten einde op het juiste standpunt te komen, van hetwelk men de wederlegging moet overzien.
Sedert eene reeks van jaren is de beoefening der Wijsbegeerte in ons Vaderland niet met dien ijver behartigd, die dit hooge wetenschappelijke vak verdient. Onze oude Kantiaansche School is bijna uitgestorven; hoezeer een kinker en een schreuder nog voor de wetenschap werkzaam zijn. Vooroordeelen, meestal uit onkunde en miskenning gesproten, bleven omtrent de wijsgeerige studiën onder vele onzer Geleerden heerschen. Een onder hen, de waardige van heusde, gevoed met de kern der Grieksche en Latijnsche letterkunde, poogde echter altijd hierdoor de wijsgeerige kennis te bevorderen; vooral was plato zijn lievelingsschrijver, en zijn naam zal altijd als die van een uitmuntend Commentator van dien Wijsgeer bekend blijven, zoo als hier van zijn Specimen criticum in Platonem en zijne Initia Philosophiae Platenicae de voldoendste geloofsbrieven zijn.
Toen vóór eenigen tijd de beoefening der Wijsbegeerte weder eenigzins begon te herleven, en men hier te lande, na de uitmuntende Verhandeling van borger, de Mysticismo, meer met de Duitsche Wijsbegeerte begon bekend te worden, verscheen er een Nederduitsch werk van den Hoogleeraar van heusde, de Socratische School getiteld, dat een Encyclopedie der wijsgeerige wetenschappen bevatten moest, en welks derde deel wijsgeerige taalnavorschingen inhield. Met gespannen aandacht hebben wij dit werk gelezen, en wat den vorm aangaat, hierin hebben wij den welsprekenden Schrijver van de Brieven over het hooger Onderwijs herkend. Men vindt hier denzelfden eenvoudigen, bevalligen en naïven stijl, dezelfde aangename inkleeding der denkbeelden weder, eenen zekeren geleidelijken gang, die den lezer onmerkbaar daarhenen leidt, waar men hem wil doen aanlanden; maar, wat den inhoud aanbelangt, deze heeft ons, wij moeten dit erkennen, minder bevredigd. Vooreerst vroegen wij ons af, welke Wijsbe-
{==378==} {>>pagina-aanduiding<<}
geerte wordt ons hier geleerd? Is het de Socratisch-Platonische of de Platonisch-Socratische, hetgeen wel niet hetzelfde zijn zal, en hetgeen moeijelijk uit de werken van plato zelven te bepalen is, te meer daar socrates niets in geschrifte heeft nagelaten. Voorts scheen het ons toe, dat plato door den Hoogleeraar, gelijk het doorgaans gaat, als men met eenen Schrijver hoog ingenomen is, veel te éénzijdig beschouwd wordt, zoodat hij van een' zekeren kant meer in hem vindt, dan er, naar ons oordeel, in te zoeken is, en in andere opzigten veel in hem voorbijziet, dat voornamelijk zijne verdiensten als Wijsgeer uitmaakt; in één woord, het letterkundig schoone en godsdienstig zedelijke van plato doet hem het bespiegelende en wetenschappelijke eenigzins voorbijzien. Het
was dus eene populaire en gemoderniseerde Platonische Wijsbegeerte, welke wij hier ontvingen, waaraan echter eene diepe wetenschappelijke beschouwing en eene stelselmatige eenheid ontbreekt. Dat hiermede aan de behoefte van onzen landaard, en aan de vorderingen, die de Wijsbegeerte bij onze Duitsche naburen gemaakt heeft, voldaan is, durven wij gerust ontkennen. Wat de wijsgeerige taalnavorschingen aanbelangt, hierin zijn wij juist van een tegenovergesteld gevoelen met den Hoogleeraar, doch hiervan straks nader. Hetgeen hij Wijsgeerte noemt, is geheel iets anders, dan hetgeen wij door Wijsbegeerte verstaan. Zijn Hooggel. schijnt een' zekeren tegenzin voor de bespiegeling en de wetenschappelijke Wijsbegeerte te koesteren; een' tegenzin, die nog meer blijkt in zijne Brieven over het beoefenen der Wijsgeerte, waarin hij nog meer bepaald tegen de speculative stelsels, vooral die der nieuwere Duitsche Wijsbegeerte, te veld trekt. Hoezeer wij met hem het overdrevene van sommige stelsels, zoo als die van fichte, schelling en hegel, erkennen, is alles in dezelve geen hersenschimmige bespiegeling, of zijn het geen ongerijmde paradoxen, die zij hebben voortgebragt. Hunne bespiegeling is eenzijdig, maar kenmerkt eene

{==379==} {>>pagina-aanduiding<<}
groote wijsgeerige geestkracht, waardoor de Duitsche Wijsbegeerte der 19de eeuw een veelarmige reus geworden is, die in alle vakken van geleerdheid en wetenschap ingegrepen heeft, en dezelve heeft omgekneed en vervormd. Als men tegen de nieuwere Duitsche Wijsbegeerte declameert, moet men hare stelsels grondig onderzocht hebben, om hierdoor dezelve met vrucht te kunnen bestrijden. Omdat wij de Wijsbegeerte als de wetenschap der beginselen en den grondslag van alle overige wetenschappen aanzien, kunnen wij in het gevoelen van den Hoogleeraar omtrent de bespiegeling en het stelselmatige niet deelen. Zoodra men beide mist, bestaat er geen Wijsbegeerte meer; het is slechts eene onzamenhangende verzameling van opmerkingen van het gezond verstand, maar die op geene hoofdbeginselen rusten, en die niet door een stelsel tot eene organische eenheid gebragt zijn.
Het bevreemdde ons reeds, dat er zich geene stemmen tegen de twee eerste deelen der Socratische School verhieven, om de onvolledigheid van dezelve, uit een wetenschappelijk oogpunt beschouwd, met juistheid aan te toonen. Bij de verschijning van het eerste gedeelte der wijsgeerige taalnavorschingen was zulks echter het geval. Een zeker wederlegger trad in het strijdperk, en men kan zeggen, dat hij de overwinning behaalde, omdat hij in waarheid wederlegde. Het grondbeginsel dier navorschingen werd regtstreeks aangetast, en een juist tegenovergesteld als alleen geldend aangenomen. De toon echter van deze wederlegging was een weinig ruw en scherp, en wij mogen vermoeden, dat zij hierdoor bij dezen en genen, die, even als wij, met hooge achting voor den geleerden van heusde vervuld zijn, den invloed miste, dien zij anders geschikt was uit te oefenen; te meer, daar men zich achter de anonimiteit verschanste.
Doch toen de Brieven over de beoefening der Wijsgeerte en de twee overige gedeelten der Taalnavorschingen in het licht waren verschenen, leed het niet lang, of er kwam een uitvoerig werk van den Hoogleeraar te

{==380==} {>>pagina-aanduiding<<}
Groningen, f.c. de greuve, uit, dat deze Brieven en deze Navorschingen op den voet volgde en meestal bestreed, en waarin hij zich als Schrijver van de eerste wederlegging bekend maakte.
Het is moeijelijk, eene uitvoerige analysis van een geschrift te geven, dat eene geheel polemische strekking jegens andere geschriften heeft. Men zoude genoodzaakt zijn, om beide voor en tegen naauwkeurig met elkander te vergelijken, hetgeen ons verre buiten de grenzen, die ons voor eene Recensie afgebakend zijn, brengen zoude, en tevens overtollig wezen voor hen, die met opmerkzaamheid dit wetenschappelijk geschil zouden willen nagaan, omdat zij zelve die vergelijking moeten maken.
Wij moeten ons dus tot de uiteenzetting der hoofdpunten van dit geschil bepalen, en ons oordeel uitbrengen over de wijze, waarop het gevoerd is, ten einde uitspraak te doen over de waarde van een werk, waarvan de strekking is, om aan de beoefening der Wijsbegeerte eenen geheel anderen gang aan te wijzen, dan die, welke de Hoogleeraar van heusde als de meest geschikte aanprees.
Deze stelt in zijne Brieven:
1o. Dat de Wijsbegeerte uit de critische beoefening der oude letteren moet voortspruiten, of op de phylologie, toegepast op de schriften der oude Wijsgeeren, Dichters en Redenaars moet gegrond zijn; dat men uit deze voornamelijk den humanen, letterkundig schoonen zin moet putten, die de wijsgeerige onderzoekingen bevattelijk, leerzaam en toepasselijk op de wetenschappen, de kunsten, de letterkunde en het leven maakt.
2o. Dat eene zoodanige beoefening der Wijsgeerte, met den geest van onzen landaard en met de behoefte van onzen tijd overeenkomt.
3o. Dat men de echte Wijsgeerte geenszins in de hoogbespiegelende stelsels der nieuwere Duitsche Wijsgeeren, en over het algemeen in de afgetrokkene behandeling der bovennatuurkundige wetenschap zoeken moet,

{==381==} {>>pagina-aanduiding<<}
die voor hem de weg is, welke ons tot ongerijmde paradoxen zoude kunnen leiden, en die de echt practische beoefening der overige wetenschappen, en de ontwikkeling van den zin voor het schoone en goede in de letterkunde, zoude kunnen in den weg staan. Het hoofdbeginsel, dat in zijne wijsgeerige Taalnavorschingen overal op den voorgrond staat, is, dat wij uit de woorden van onze Taal tot de kennis der Wijsgeerte, vooral die, welke op de grondstellingen van plato, zoo als de Hoogleeraar zich die voorstelt, rust, kunnen geraken; zoodat wij sommige woorden, zoo als die van oordeelen, begrijpen, waarheid, wezen, enz. slechts grammaticaal en etymologisch hebben te onderzoeken, om spoedig en gemakkelijk eene echt wijsgeerige kennis op te zamelen.
De Hoogleeraar de greuve daarentegen toont aan:
1o. Dat de Wijsbegeerte, wel verre van uit de critische beoefening der oude letteren voort te spruiten, en op de philologie en de studie der oude Schrijvers gegrond te zijn, eene wetenschap is, die op grondbeginselen, uit den aard der menschelijke rede voortvloeijende, rust, en voornamelijk door afgetrokkene bespiegeling moet verkregen worden; terwijl zij noodwendig de resultaten van haar onderzoek onder den vorm van een zamenhangend stelsel tot eenheid moet brengen, zonder dat men hierdoor gevaar zoude loopen, zich met hersenschimmige paradoxen bezig te houden, en de studie der oude letteren, voornamelijk der Grieksche Wijsgeeren, te verzuimen.
2o. Dat eene wetenschappelijke beoefening der Wijsbegeerte met den geest van onzen landaard geenszins strijdt, en met de behoefte van onzen tijd overeenkomt, ten einde hierin niet achterlijk bij andere volken te blijven; hetgeen uit den meer ontwakenden lust voor de wijsgeerige studiën onder sommige onzer landgenooten blijkt, en treffend door het voorbeeld van den te vroeg overledenen Hoogleeraar g. de wal en zijnen voortreffelijken leerling schreuder steinmetz gebleken is.
3o. Dat de echte Wijsbegeerte, ofschoon op verre na

{==382==} {>>pagina-aanduiding<<}
niet volkomen, echter hier en daar in de hoogbespiegelende stelsels der nieuwere Duitsche Wijsgeeren vervat is. Dat men, om over hunne overdrijvingen en eenzijdige beschouwingen een juist oordeel te vellen, deze stelsels grondig moet bestuderen; eene studie, die zij wel waardig zijn, en die ons alleen in staat kan stellen, om hunne afwijkingen te doorzien en er ons voor te wachten. Dat, wel verre dat de afgetrokkene behandeling der bovennatuurkundige wetenschap schadelijk voor de practische beoefening der overige wetenschappen en de ontwikkeling van den zin voor het schoone en goede in de letterkunde en in het leven zijn zoude, integendeel de doelmatige beoefening der Wijsbegeerte, als wetenschap, heilzaam op het een en ander kan en moet toegepast worden, omdat zij ons rekenschap van de strekking en het doel van al deze belangrijke zaken geeft.
Verder wijst hij tot in de kleinste bijzonderheden aan, terwijl hij de wijsgeerige Taalnavorschingen op den voet volgt, dat wij nimmer door de ontleding der woorden tot eene juiste kennis der begrippen kunnen geraken, maar dat wij integendeel door het ontleden der begrippen den zin der woorden, in hunne verschillende beteekenis, kunnen deelachtig worden, en dat een grammaticaal en etymologisch onderzoek alleen niets voldoende zekers voor de wijsgeerige kennis oplevert.
Wij moeten volmondig verklaren, dat dit alles overtuigend betoogd is door de belangrijke Brieven van den Hoogleeraar de greuve, en dat hij hierdoor bewezen heeft een echt wetenschappelijk Wijsgeer te zijn, die de bespiegeling en de toepassing in zijne gevoelens vereenigt; zoodat wij zijn werk als eene volkomene bijdrage aanzien tot onze niet zeer ruim voorziene vaderlandsche wijsgeerige letterkunde, en die tevens zelve het bewijs medebrengt, dat onze landaard zeer geschikt is voor de afgetrokkene wetenschappelijke behandeling der Wijsbegeerte, indien maar meer onzer Geleerden zich hiermede wilden bezig houden.
Wij zijn verpligt, ten slotte, eenige aanmerkingen op

{==383==} {>>pagina-aanduiding<<}
den vorm van het geschrift des Hoogleeraars de greuve te maken. Zijn Hooggeleerde heeft den vorm van Brieven in antwoord op die van Prof. van heusde gekozen; wij hadden liever gezien, dat hij, in den vorm van Verhandelingen, de onderwerpen, die hij hier verdedigt, onmiddellijk had betoogd; zijn werk zou dan die polemische rigting niet zoo sterk hebben doen uitkomen, en, hoezeer de toon gematigd en vriendelijk poogt te blijven, wordt die weleens hier en daar ironisch en sarcastisch. Hij zou dan minder gevaar geloopen hebben van die groote uitvoerigheid, die in eenige wederleggende aanmerkingen aan langwijligheid grenst, en die soms de aandacht vermoeit, in plaats van dezelve te spannen. Prof. de greuve, misschien om te toonen dat hij ook, even als de Hoogleeraar van heusde, Litterator is, heeft zijne Brieven met zeer lange aanhalingen uit ruhnkenius, wyttenbach, plato, cicero en de Grieksche en Latijnsche Dichters voorzien, die wel eens geheele bladzijden vullen, even als die uit sommige hedendaagsche Duitsche Wijsgeeren. Deze aanhalingen zouden merkelijk bekort hebben kunnen worden, en eenige geheel weggelaten, zonder dat hierdoor zijn geschrift aan waarde zou verloren hebben, terwijl het den prijs daarvan merkelijk zou hebben verminderd.
Doch deze aanmerkingen verhinderen niet, dat wij deze Brieven aan alle beminnaars der Wijsbegeerte in ons Vaderland, en ook aan de bezitters der werken van Prof. van heusde, ruimschoots kunnen aanbevelen. Deze zullen, indien zij onbevooroordeeld dit geschrift met de Socratische School, de Taalnavorschingen en de Brieven over het beoefenen der Wijsgeerte vergelijken, met ons erkennen, dat, indien van heusde een wijsgeerig Litterator kan genoemd worden, de greuve een letterkundig Wijsgeer is.


{==384==} {>>pagina-aanduiding<<}

Het Nederlandsch Burgerlijk Wetboek uit deszelfs beginselen verklaard, en met de bepalingen der Fransche Wetgeving vergeleken, door Mr. W.H. van der Voort, Advokaat te Utrecht. Isten Deels Iste Stuk. Boek I, Titel I-XV, (Art. 1-384.) Te Utrecht, bij J. Altheer. 1838. In gr. 8vo. XII en 315 bl. f 3-:

De inrigting van dit werk is zoodanig, dat de Schrijver telkens het artikel of begin van het artikel der Nederlandsche wet opgeeft, voor zoo veel noodig is, om de daarop volgende aanteekening dadelijk verstaanbaar te maken, en dan weder telkens na den medegedeelden aanvang van het artikel, bij wege van aanteekening, zijne beschouwing mededeelt nopens den zin der wet en hare overeenkomst met of verschil van de bepalingen, niet van het Wetboek Napoleon in het bijzonder, maar van de Fransche wetgeving in het algemeen. De reden van dit laatste is, omdat men bij de opstelling en herziening der Nederlandsche wetgeving niet alleenlijk op het Wetboek Napoleon zelf heeft acht geslagen, maar tevens gelet op onderscheidene bijzondere Fransche wetten en op de Jurisprudentie van het Hof van Cassatie te Parijs.
Deze manier verdient allezins goedkeuring, en de bewerking tot dusverre getuigt van de oplettendheid en het helder inzigt des Schrijvers. Zoo wij ons in de identiteit niet vergissen, is de Heer Mr. w.h. van der voort echter reeds overleden. Nadere toetsing zullen wij dus uitstellen, tot hetzij meerdere, reeds afgewerkt liggende deelen in het licht verschenen zijn, of wel de arbeid des oorspronkelijken Auteurs door eenen anderen zal zijn voortgezet, en het werk alzoo volledig zal zijn geworden, of wel zoo volledig, als met de mogelijkheid bestaanbaar zal wezen.





{==385==} {>>pagina-aanduiding<<}

Nalezingen op het Leven van Jezus enz., Verslag van den Roman van Walewein, en andere Bijdragen tot de oude Nederlandsche Letterkunde; door G.J. Meijer, Hoogleeraar te Groningen. Te Groningen, bij J. Oomkens. 1838. In gr. 8vo. 152 Bl. f 1-50.

De beminnaars en beoefenaars onzer oude Taal- en Letterkunde hebben voorzeker groote verpligting aan den Hoogleeraar meijer voor de uitgave van Het Leven van Jezus, naar een Nederlandsch Hss. van de XIIIde Eeuw (Groningen 1835, gr. 8vo.); een werk, 't welk, naar het oordeel van den geleerden willems, zoo niet vóór, dan zeker omtrent het jaar 1200 moet vervaardigd zijn, en dus wel waarschijnlijk voor het oudste bekende Nederlandsche geschrift in proza te houden is. Dit werk, in onderscheidene Tijdschriften (ook alhier 1836, bl. 195) gunstig vermeld, is vooral door den Hoogleeraar siegenbeek op eene geleerde wijze en uitvoerig beoordeeld in den Alg. Konst- en Letterbode, 1836, no. 2-4, alwaar die Taalkundige onderscheidene zeer gewigtige aanmerkingen heeft gemaakt op sommige der aanteekeningen, waarmede de Heer meijer het gemelde werk heeft doen vergezeld gaan.
De Heer meijer, na de uitgave van het Leven van Jezus bespeurd hebbende, dat er nog een Hss. van hetzelve te Stuttgard aanwezig is, heeft het nuttig geacht, van dit Hss. een naauwkeurig verslag te doen, en heeft tevens deze gelegenheid te baat genomen, om aan sommige der aanmerkingen van den Heer siegenbeek openlijk toe te geven, en op andere, waar hij bij zijn gevoelen bleef, zijne tegenbedenkingen mede te deelen. - Dit is de inhoud van het eerste stuk, 't welk in dezen bundel wordt aangetroffen.
No. 2 behelst een verslag van den tot dusverre onuitgegeven en alleen uit één enkel Hss. bekenden Ridderroman, Walewein genoemd. Huydecoper heeft, gelijk men weet, daarvan veel gebruik gemaakt in zijne uitmuntende aanteekeningen op melis stoke. Het Hss. bevat 11333 regels of verzen, maar is niet geheel volledig, en hier en daar door vele schrijffouten onverstaanbaar, zoodat het nog niet raadzaam is hetzelve uit te geven, vóór er een tweede oud Hss. van ontdekt wordt. Des te meer welkom zal dus

{==386==} {>>pagina-aanduiding<<}
dit uitvoerig verslag en uittreksel (bl. 30-83) uit dezen Ridderroman aan onze Landgenooten zijn. Het laat zich met groot genoegen lezen. Naar die uittreksels te oordeelen, zouden wij echter dezen Roman (als Dichtstuk) beneden den Ferguut stellen, onlangs door den Utrechtschen Hoogleeraar visscher in het licht gegeven.
No. 3 behelst Fragmenten van eenen onbekenden Ridderroman in de Nederlandsche taal, behoorende tot den Fabelkring van karel den grooten en zijne Paladijnen. Deze fragmenten zijn te Tubingen gevonden, en door maszman te Munchen in 1828 uitgegeven, doch hier te lande tot dusverre weinig bekend geworden.
Zeer belangrijk is het 4de stuk, zijnde een fragment van een Nederlandsch Nibelungen-Lied. De Heer serrure, thans Hoogleeraar te Gent, vond hetzelve aan een stuk van een' ouden lederen band, waarin de Animadversiones in V.T. libros omnes auct. l. de dieu, Lugd. Bat. 1648. 4o, gebonden waren. Er kan uit worden opgemaakt dat er nog in 1648 een Nederlandsch Hss. der Nibelungen, geheel of gedeeltelijk, moet bestaan hebben. De Heer meijer brengt dit fragment tot de XIIIde Eeuw. Doch de Heer willems stelt het wel eene Eeuw vroeger. (Inleid. tot Reincke de Vos, bl. XVIII.) In allen gevalle zou het hoogst belangrijk zijn, zoo hiervan meer fragmenten konden worden opgespoord. Wanneer Rec. nagaat, dat in de XVIIde Eeuw, meer dan nu, de gewoonte plaats had, om de boeken ingebonden uit te geven, houdt hij het voor niet onmogelijk, dat er ook in andere exemplaren van de Animadversiones van l. de dieu soortgelijke fragmenten schuilen. Dat daarom ieder, die een exemplaar van dit werk bezit, de, waarlijk geringe, moeite neme, de schutbladen van den band naauwkeurig gade te slaan. De graad van waarschijnlijkheid, om er iets te vinden, moge al niet groot zijn, er bestaat dan toch eene reden, om dáár eerder te zoeken dan elders.
Het laatste stuk is het Dichtstuk van maerlant van der Drievoudichede. Hoezeer het in de Hss. meest als een afzonderlijk stuk van maerlant aangetroffen wordt, is het eigenlijk een vervolg op diens breedvoeriger Gedicht Wapene Martijn genoemd, en door de Maatschappij van Nederlandsche Letterkunde uitgegeven. De Heer meijer merkt te regt aan, dat dit stuk niet het minst dichterlijk is onder alle de werken van maerlant, en dat het op sommige

{==387==} {>>pagina-aanduiding<<}
plaatsen eenvoudig schoon, op andere zelfs verheven mag genoemd worden. Met de uitgave van dit aloude Nederlandsche Dichtstuk, 't welk de Hoogleeraar van korte taalkundige ophelderingen heeft doen vergezeld gaan, heeft hij zich op nieuw verdienstelijk aan onze Letterkunde gemaakt.
Mogt dit zoo wél voorzien en zoo belangrijk bundeltje gretig gelezen en ook gekocht worden! Het is niet alleen nuttig voor de bezitters van het Leven van Jezus, maar ook op zichzelf eene gewigtige bijdrage voor de Nederlandsche Taal- en Letterkunde.




Harp en Psalter. Eene Verzameling Christelijke Liederen ter huisselijke stichting, naar het Hoogduitsch van C.J.P. Spitta, door W.R. van Hoëvell, Theol. Dr., Predikans in Neêrlandsch Indië. Te Groningen, bij J. Oomkens. 1837. In kl. 8vo. 167 Bl. f 1-25.

Vreemd en duister is het eerste gedeelte van den titel dezer Liederen, want welk een muzijkinstrument de psalter is, zullen de meeste lezers derzelven wel niet weten; en wat doet het dan nog tot kenmerking van dit bundeltje? Doch den zamensteller schijnt het zonderling contrasterende tusschen titel en inhoud wel meer eigen te zijn. Zoo luidt reeds het opschrift van het eerste stukje: Op! harpen en schalmeien! Wie zou nu hier niet verwachten eene vrolijke, in zachte en liefelijke poëzij gestelde opwekking der Christenen tot Gods lof, of dergelijke? En waarlijk, dan kon het als inleiding van de geheele verzameling zeer gepast geweest zijn: maar neen! het heft aldus aan:

Stiller was het nooit voor dezen 
Op den weg naar Kanaän, enz. 

Verder wordt de poëzij wel beter, en het stukje is niet van de slechtste; maar het is een lied op de terugkeering der Israëliten uit Babel naar hun Vaderland; en wat dit hier doet, begrijpen wij niet. - Zoo is het tweede getiteld: De Verschijning van christus, en doet iets verwachten over de hooge waarde der komst des Zaligmakers in de wereld; maar hiervan vindt men niets: met ziet wel, dat er lang gezinspeeld wordt op het bezoek der Oostersche Wijzen; maar

{==388==} {>>pagina-aanduiding<<}
wat dan eigenlijk dat zoeken en vinden van jezus voor ons is, dit blijft in het duister. Men zie ook het stukje, getiteld: Aandacht, bl. 111:

t Is mij zoo wél in 't Godsgebouw, 
Hoe? kan ik naauw vertellen, 
Mijn oog besproeit een tranendauw, 
Mijn borst vangt aan te zwellen. 
 
o Traan, waarom besproeit ge 't oog? 
Mijn hart, waartoe die slagen? - 
De geest wordt tot mijn God omhoog 
En 't lijf ter rust gedragen. 

Wat is dit nu? Eigenlijk met schijnbaar aandoenlijke woorden niets; en wat beteekent hier de laatste regel? - Meer dergelijke voorbeelden zou Ref. kunnen aanhalen. - Voor het overige zijn wel vele onderwerpen zeer belangrijk, en der verhevenste of zachtste Poëzij overwaardig; maar de behandeling beantwoordt er dikwijls zeer sober en flaauw aan; het is dikwerf niet veel meer dan plat proza en rijmelarij: is het al eens wat beter, het verheft zich zelden boven het middelmatige, en blijft verre beneden de waarde van het onderwerp. Voorbeelden kan men overal vinden, waar men het boekje maar openslaat. Men neme b.v. het stukje, U behoor ik toe, of: Verlangen; en zoo zijn er vele andere. Of kan iemand iets beters vinden in plaatsen als deze, (bl. 92, 93) waar tot de lelie in het veld gezegd wordt, dat God haar ‘vaak een' Engel zond Tot wachter in den nacht, Die wascht uw kleed, zoo fraai en fijn, En droogt het in den wind, En bleekt het in den zonneschijn, En tooit zijn bloemenkind.’ Een Engel dus, die de wasch opdoet.... welk een mislukt streven naar het schoone of verhevene! - Er zijn nogtans ook enkele stukjes, die over 't geheel beter en van zekere eenvoudige schoonheid niet ontbloot zijn, b.v. Avondgebed, (bl. 101,) hoewel het eigenlijk geen gebed is, maar eene opleiding tot bidden door de avondstilte, de Plant door God geplant, (bl. 142,) het Lied van 't Sterven, (bl. 158,) Hoe zal 't ons zijn? (bl. 165-167) hoewel tegen het einde te zeer dalende. Eene kleine proeve uit de Plant door God geplant:

Bewaar in mij de groeikracht, 't vruchtbaar hopen 

{==389==} {>>pagina-aanduiding<<}

Op U, uw rijk en uw geregtigheid, 
En sluit voor mij de milde bronâar open, 
Die wasdom in den dorren tijd verspreidt. 
Rondom mij heen spruit onkruid op uit de aarde; 
o Reinig mij, opdat ik in uw gaarde 
Ten prijs van uwe liefde en hoede sta 
En niet, verstikt in 't kiemen reeds, verga! 
 
Ik weet, Gij geeft het kiemen, wassen, bloeijen, 
Gij, Vader, die en zaait en plant op aard, 
En waakzaam steeds, met liefderijk bemoeijen, 
Elk spruitje kweekt en koestert en bewaart. 
Ik weet, er is geen halm zoo klein en teeder, 
Of zorgend ziet Ge er van omhoog op neder; 
Ik weet, dat Gij, die 't minste zaad gedenkt, 
Ook mij 't ontkiemen, groeijen, rijpen schenkt. 

De godsdienstige toon, die in deze Liederen aangeslagen wordt, is welmeenend, ernstig, hartelijk: hier en daar zou men denzelven zuiverder en helderder Evangelisch, zonder inmenging van den valschen toon van zekere zoete mystiek, mogen wenschen. Niet alleen toch wordt hier, gelijk in menig ander geschrift van vroeger' en later' tijd, het Hoogste Voorwerp van vereering te zeer verward en veranderd, en de Zaligmaker te dikwerf alleen en op zichzelf in plaats van den eenigen God gesteld; maar ook zijn er plaatsen, die meer duistere mystieke spelingen, dan klare Christelijke waarheid bevatten. Reeds is het stukje, (bl. 32,) mijne ziel dorst naar den levenden God, ofschoon wel iets waars en goeds bevattende, daarvan niet vrij; maar nog meer is het zigtbaar in de stukjes, de Zegen van Christelijke Gemeenschap (bl. 108-110) en de dorre tijd, (bl. 144-146,) waar het goede, dat er nog onder schuilt, door overdrijving en wonderlijke voorstelling onkenbaar en onbruikbaar gemaakt wordt. Onze Lezer zal, hoopt Ref., hiervan geen voorbeelden verlangen; wij hebben reeds lang genoeg stilgestaan bij dit wel net gedrukte, maar naar inhoud niet zoo fraaije bundeltje Liederen, dat wij het hoog kunnen aanprijzen.




Gedichten van G. ten Bruggencate, Hz. Te 's Gravenhage, bij S. de Visser en Zoon. 1838. In gr. 8vo. 118 Bl. f 1-50.


{==390==} {>>pagina-aanduiding<<}

Het is voor hem, die geroepen wordt, om een gedeelte van al de dichtstukken en dichtbundels te lezen, welke er bijna maandelijks uitkomen, een wezenlijk genoegen, wanneer hij, te midden van al de onbeduidende of slechte verzen, waarmede men ons overhoopt, van tijd tot tijd iets goeds en meer dan middelmatigs aantreft. Vooral is dat aangenaam, wanneer hij als Recensent moet optreden; want te prijzen is verkieslijker, dan te laken. Jammer maar, dat een Recensent tot het laatste zoo dikwijls gedwongen wordt!
Het lezen van de Gedichten van den Heer g. ten bruggencate, hz. verschafte Rec. dusdanig genoegen, en het is hem een aangename pligt, van den gunstigen indruk rekenschap te geven, dien dit bundeltje op hem gemaakt heeft. Wij moeten den Schrijver daartoe zijne plaats aanwijzen bij onze Dichters. Hij behoort niet tot de stouten en verhevenen, maar tot de zoetvloeijenden en bevalligen. Hij zoekt niet door vreemde wendingen, gedrongenheid, gezwollenheid, levenszatheid, effect te doen, maar drukt, in natuurlijke, ongekunstelde taal, natuurlijk, ongekunsteld gevoel uit. Hij is in aanleg en trant den bevalligen gevoeligen hölty verwant, uit wiens gedichten wij hier meer dan ééne vertaling aantreffen. Een groot gedeelte van den inhoud der verzameling bestaat uit landelijke dichtstukjes, en in deze is de Dichter ook zeker het gelukkigst geslaagd. Zijne Morgen- en avondzangen, herfst- en lente- en winterliederen munten door zoetvloeijendheid, eenvoudigheid en bevalligheid uit, en geen gevoelig beminnaar der natuur zal ze zonder een streelend gevoel van genoegen lezen. Wij willen ten minste hopen, dat al dat schijnbaar verhevene, dat uitheemsche en vreemde, dat bij velen onzer jongere Dichters thans in de mode is, dien smaak voor het naïve en eenvoudige (het ongekunsteld eenvoudige) nog niet hebbe weggenomen. Het spreekt van zelf, dat in dergelijke stukjes zuiverheid van taal en gelukkige keuze van woorden een onmisbaar vereischte is, en ook daarin is ten bruggencate meestal gelukkig geslaagd. Hij blijft gewoonlijk even ver van het platte en ondichterlijke, als van het gezwollene verwijderd, en slechts van tijd tot tijd stuit men op minder goede of minder gelukkige uitdrukkingen, b.v. wanneer hij den winter laat slinken (bl. 103.)
Behalve deze landelijke stukjes zijn er ook anderen, romances of dichtstukjes, onderscheidene onderwerpen behan-
{==391==} {>>pagina-aanduiding<<}
delende. Na den lof, dien wij den Dichter hebben toegezwaaid, zal hij het wel niet ten kwade duiden, dat Rec. deze als over het algemeen minder goed gelukt beschouwt. De Eendragt b.v. is veel te lang en te gerekt. Ook de romances missen dat boeijende, hetwelk deze moeijelijke dichtsoort behoort eigen te zijn, indien zij zal behagen. Dat geldt ook van de Vaderlandsche romances, waarvan tollens vroeger wel het gelukkigste voorbeeld heeft gegeven, maar die bij de meeste anderen over het algemeen iets zeer eenzelvigs en vervelends verkrijgen. Onder de stukjes, die na de landelijke gedichtjes uitmunten, behoort, naar het oordeel van Rec., Mozes dood. Er heerscht ook daarin eene eenvoudigheid, die tevens iets statigs en ernstigs bezit, geheel voegende aan het onderwerp. Ziet hier, als proeve, eenige regels uit den aanvang:

o Eedle man, die ginds naar Nebo's top 
Uw gangen rigt, gehoorzaam aan uw' God, 
Wat stijgt gij kalm ten steilen bergspits op! 
Hoe rustig nog volvoert gij 't hoog gebod! 
Verzilverde ook de tijd uw achtbaar hoofd, 
Geen ouderdom drukt uwe kracht ter neêr; 
Uw boezemgloed is geenszins uitgedoofd; 
Uw geest steeds vlug en vaardig, als weleer. 
Verheven ernst rust op uw sier gelaat; 
Een heilig vuur straalt uit uw helder oog, enz. 

of, uit hetzelfde vers, eene beschrijving van Kanaän:

Een stroom, ontweld aan Libans boschrijk oord, 
Door beek bij beek gevoedsterd in zijn vaart, 
Stuwt zich met kracht door 't lagehend landschap voort, 
En schenkt er vreugde en vruchtbaarheid aan de aard. 
De dalen zijn met jeugdig groen bekleed, 
Waarop het rund zich dartelend vergeet; 
De gele halm is voor den oogst gereed, 
En buigt zich reeds door 't zware van den last; 
De wijngaardrank siert iedren heuveltop, 
En biedt den lust haar purpren trossen aan; 
De hooge palm rijst bij de bergkruin op, 
En boeit het oog door 't heerlijk groen der blaân; 
De olijvenstam, omringd van spruit bij spruit, 
Bukt nederwaarts met kostelijke vrucht; 

{==392==} {>>pagina-aanduiding<<}

De vijg strekt gul haar breede blaadren uit, 
En biedt haar schaauw bij zoele zomerlucht. 

Dat er ook in deze regels enkele vlekjes zijn, heeft Rec. door het onderstrepen der woorden doen gevoelen. Maar over het algemeen zijn zij goed gelukt, en kunnen als proeve strekken van hetgeen men hier vindt.
Wij wenschen het lieve bundeltje in vele handen.




Étrennes Nationales. Chants Patrlotiques, dédiés à son Altesse Royale le Prince d'Orange, par August Clavareau, Chev. de l'Ordre du Lion Neerlandais, Membre de la Société Litt. de Leyde, Correspondant de l'Institut des Pays-Bas. Maestricht, F. Bury-Lefebvre. 1839. 8vo. 128 pag.

Het klinkt vreemd, eene vaderlandsche nieuwjaarsgift in het Fransch te ontvangen, en de titel, als in weêrspraak met zichzelven, schijnt daarom minder gelukkig gekozen. Men ontvangt hier eenige vertalingen van Hollandsche dichtstukken, waarvan verscheidene reeds vroeger door afzonderlijke uitgave of andere plaatsing bekend zijn; een paar stukken, oorspronkelijk van clavareau, zijn daarbij gevoegd. De meesten van deze stukken zijn buiten den tijd; of liever, sedert 1830 is men zoo zeer overladen met vaderlandsche gezangen, dat de lust, om ze te lezen, meer dan verzadigd is. Overigens kent men de wijze, waarop de Heer clavareau vertaalt. Het minst gelukken den verdienstelijken Man de eenvoudige stukken, en ons Volkslied heeft het karakteristieke verloren. Hoog loopt Rec. dus met de uitgave van dit bundeltje niet, schoon hij de waardij van sommige stukken daarom geenszins ontkent.

Verhalen en Romancen in Verzen, door Nederlandsche Dichters. Te Zutphen, bij W.C. Wansleven. 1838. In kl. 8vo. VI en 168 bl. f 1-50.

Men vindt zich bij het lezen van den titel en het vergelijken van de in dezen bundel vervatte stukken eenigzins teleurgesteld, wanneer men ontdekt, dat van de Verhalen en

{==393==} {>>pagina-aanduiding<<}
Romancen door Nederlandsche Dichters bijna de helft vertalingen zijn. De makers behooren, met enkele uitzonderingen, bijna allen tot de mindere sterren aan onzen letterkundigen hemel. De inhoud is dan ook over het algemeen niet uitstekende boven het middelmatige; enkele stukken, zoo als die van den Heer graadt jonckers, daar beneden; ook dat van den Heer looijen onderscheidt zich door langwijligheid. Astarte van van langelaar heeft goede en los gedichte brokken. Onder de vertalingen zijn aardige stukjes. Hercules eerste worstelstrijd van ten kate heeft de goede en kwade eigenschappen van den trant van dezen jeugdigen dichter; er is kracht en gang in, maar hij zoekt deze wel eens in vreemde en klinkende woorden, die ze niet geven kunnen. Dat is eene gevaarlijke klip, waarop hij dreigt te stranden.
Het vignet onderscheidt zich niet door bijzondere schoonheid.

Anne Grey, door eene jonge Dame. Uit het Engelsch. II Deelen. Te Amsterdam, bij J.D. Sijbrandi. 1838. In gr. 8vo. 327 en 315 Bl. f 6-40.

Er komt zulk eene menigte van Romans en verdichte verhalen van allerlei soort en waarde in het licht, dat het niet anders kan, of de een moet den ander als verdringen, en het hangt dikwijls van het toeval af, welke keuze de lezer doet uit een aantal, dat hij onmogelijk alle doorlezen kan. Maar daardoor wordt dikwijls een weinig beduidend of zelfs geheel onverdienstelijk werk door velen ter hand genomen, alleen omdat het met eenen uitlokkenden titel, met eenen beroemden naam of wat dies meer zij prijkt; terwijl andere van meer innerlijke waarde worden over het hoofd gezien, omdat zij een of meer dezer uitwendige aanlokselen missen. Rec. hoopt, dat onder de aldus over het hoofd geziene de Roman niet moge behooren, aan het hoofd dezes genoemd. Hij onderscheidt zich in vele opzigten gunstig boven vele anderen. Het Voorberigt meldt ons, dat het een eersteling is van eene vrouwelijke hand, en Rec. stemt met dat Voorberigt volkomen in, wanneer het zegt, dat de vrouwelijke toon in dit boek niet te miskennen is. Het is een familietafereel, waarin de verschillende personen ons met eene juistheid en bevalligheid geteekend worden, die der Schrijfster

{==394==} {>>pagina-aanduiding<<}
eene eervolle plaats onder de bekwaamsten harer vrouwelijke landgenooten verzekeren. Zoo oordeelde het Engelsche publiek ook, en ondanks den verbazenden toevoer van Romans, waarmede het maandelijks als overstroomd wordt, beleefde Anne Grey meer dan éénen druk, terwijl er in Parijs en Brussel verschillende nadrukken van werden bezorgd.
Naar Recs. oordeel getuigt dit voor den goeden smaak van het romanlezend publiek, en hij wenscht ook bij ons dit boek opgang. Het onderscheidt zich door eene juiste karakterteekening, niet van denkbeeldige personen, maar van menschen uit het gewone leven. Anne Grey, de heldin van den Roman, de bescheidene en beschroomde, de bevallige en begaafde, de teedere en godvruchtige, is met eene kieschheid en sijnheid geschetst, die elken lezer moeten innemen, en den wensch des Vertalers doen billijken, dat onder de lezeressen vele Anne Grey's mogen gevonden worden. Hare zuster, hare moeder, en ieder lid der familie bijna, staan ons als voor de verbeelding. Gelukkig is de greep der Schrijfster, om het gedrag van Charlotte Daventry, eene nicht van Anne, eene duivelin in boosheid en wraakzucht, door twee magtige oorzaken te verklaren; door hare liefde voor den minnaar van Anne, en door hare opgewondenheid van verbeelding, die tot krankzinnigheid overslaat. Zonder dit laatste ware haar karakter al te boos.
Behalve door deze juistheid van teekening, onderscheidt deze Roman zich door zekere frischheid van stijl en voorstelling. Men kan zien, dat de schatkamers van den geest nog niet uitgeput zijn, en op vele plaatsen ontbreekt het aan wezenlijke geestigheid niet. Goed gevoel, dikwijls treffend uitgedrukt, wordt hier op vele bladzijden gevonden, en zonder de zedepreêkster te willen uithangen, heeft de Schrijfster toch een waarlijk zedelijk boek geschreven, hetwelk ook om deze reden alle aanprijzing verdient. Men zoeke hier slechts geene avontuurlijke ontmoetingen, ingewikkelde intrigues en wat dies meer zij.
De beide Deelen van dezen Roman zijn versierd met verschillende vignetten, die eene gunstige uitzondering maken op de gewone vignetten voor onze boeken, en het werk tot sieraad verstrekken. Wij wenschen Anne Grey vele lezers en onder onze vaderlandsche meisjes vele evenbeelden en navolgsters!





{==395==} {>>pagina-aanduiding<<}

De Schaapherder. Een Verhaal uit den Utrechtschen Oorlog 1481-1483. Door J. van den Hage. IV Deelen. Te Amsterdam, bij J.M.E. Meijer. 1838. In gr. 8vo. Te zamen 1760 bl. f 16-80.

De Heer van den hage - of hoe hij heeten mag, indien het gerucht naar waarheid zegt, dat dit een verdichte naam is - leverde vóór weinige jaren het Slot Loevestein, een' Roman, aan welken eene welverdiende goedkeuring te beurt viel. Op veel grooter schaal is de Schaapherder aangelegd, die, wat de uitvoerigheid betreft, de meeste, zoo niet alle nieuwere Romans overtreft, en de tijden van Willem Levend en Susanna Bronkhorst herinnert. Wij moeten van dit lijvige werk eenig verslag geven.
Zonder door opgave van den gang der geschiedenis het verrassende der nieuwheid te willen benemen aan diegenen, welke dit werk nog niet hebben gelezen, kunnen wij alleen zeggen, dat de zelfopoffering van jan van schaffelaar de geschiedkundige hoofddaad uitmaakt. Indien het er nu op aankomt, dat de Romanschrijver eene gelukkige keuze doe van het tijdperk zijner geschiedenis, dan meenen wij, dat onze Schrijver daarin goed is geslaagd. De Utrechtsche oorlog in het laatst der 15de eeuw, over de plaatsing van david van bourgondië op den Stichtschen bisschopszetel, is daartoe allezins geschikt, en de Schrijver toont zulk eene naauwkeurige kennis der toenmalige zeden en gewoonten, (waaraan slechts weinige uitdrukkingen zouden kunnen geacht worden ongetrouw te zijn) dat zijn werk te dezen met de uitmuntendste stukken in dit vak van Letterkunde kan gelijk gesteld worden. Burgers en edellieden, krijgers en geestelijken, stedelingen en dorpers zijn allen juist in den geest van dien tijd geteekend. De eigenlijke knoop des verhaals wekt en spant de aandacht. De karakters zijn met juistheid geschilderd, goed volgehouden en behoorlijk afgewisseld. Doch hetgeen, waarin de Roman bijzonder uitmunt, zijn de uitstekende partijen. Men leze of herleze de beschrijving der legerplaats van perrol, de boodschap van dezen naar de heks der Hunneschans, de verwoesting van de Schaffelaar, het gevecht te Eemnes, de vlugt van frank met maria; en wat niet al! Maar voor-
{==396==} {>>pagina-aanduiding<<}
al noemen wij die overheerlijke, echt meesterlijke schildering van het gebeurde op den maaltijd in het bisschopshof te Utrecht, die niet alleen de kroon is van den ganschen Roman, maar waartegen zelfs de anders keurige beschrijvingen van het tournooi te Haarlem en van den scheepstogt naar Vriesland, (in
de Roos van Dekama) onzes inziens, de vergelijking op verre na niet kunnen uithouden. Wij zouden alle drie de afdeelingen van dat Hoofdstuk onverbeterlijk noemen, indien niet in de woning van perrol de schilderij wat al te sterk ware gekleurd, waar de welvoegelijkheid liever eenen sluijer over enkele bijzonderheden hadde gewenscht te zien geworpen. Maar onwaar is het, wat Rec. hier en daar door het gedienstige gerucht hoorde verspreiden, dat de Schaapherder althans geene lectuur voor vrouwen is. Onkiesch is de Schrijver nergens; uiterst welvoegelijk b.v. is de poging van perrol tot verleiding van maria geschilderd, en ook op de bedoelde plaats, schoon hier, als gezegd, de tint minder kon en moest wezen, is de belangstelling van den onbedorven lezer (en voorkomen, dat de onreine verbeelding niet vooruitloope en aanvulle, kan men toch niet) zoo sterk op coene van baerbergh gevestigd, dat het overige slechts eenen zeer vlugtigen indruk achterlaat. Voegt men nu bij het tot lof van dezen Roman gezegde, dat de stijl voortreffelijk, de voordragt uiterst onderhoudend, en de kunst van dialogiseren ongedwongen is, dan zal men gaarne de veelzijdige voortreffelijkheid van deze vrucht eener vaderlandsche pen toestemmen.
Zoo welgemeend deze losspraak is, zoo waar is het, dat wij, des ongeacht, nog al eenige aanmerkingen te maken hebben. Het lust ons, die - met voorbijgang van kleinigheden - mede te deelen; welligt kan dit zijn nut hebben voor den Schrijver en voor anderen.
Vooreerst moeten wij den vervaardiger doen opmerken, dat, schoon wij niets terugnemen van het straks aangaande de goede keuze des onderwerps gezegde, de afloop der geschiedenis in zooverre geene nieuwsgierigheid spant, als het algemeen bekend is, dat jan van schaffelaar, om den zijnen lijfsbehoud te verwerven, van den toren te Barneveld is gesprongen. Men ziet dus dezen afloop vooruit. Men weet alzoo ook, dat het tusschen schaffelaar en maria tot geen - immers tot geen duurzaam - huwelijk komen zal. Men weet, welk lot den op den toren opge-
{==397==} {>>pagina-aanduiding<<}
slotenen te wachten staat. Het vooruitzien van dit alles staat der onverminderde belangstelling en verrassing in den weg. Maar hier zien ook Schrijvers van historische Romans eene der redenen, waarom het te ontraden zij, daarin geschiedkundig-bekende personen als hoofdpersonen te doen optreden. En het aangemerkte is hier te meer jammer, vermits het buitendien aan geen knoop oatbreekt. Hoe perrol aan de roode hand kwam, en waarom hij in zulk eenen sellen toorn ontstak, wanneer hij die slechts hoorde noemen; dit is eigenlijk, schoon door den Schrijver slechts als eene bijzaak behandeld, de intrigue; dat is hetgene, naar welks ontknooping de lezer het meeste verlangt; meer, dan naar het einde van het insluiten op den toren, want dit weet hij; meer, dan naar de betrekking tusschen den Schaapherder en frank, niettegenstaande de Schrijver het laatste voor den hoofdknoop schijnt te willen laten doorgaan. Doch hierover nader. Het gezegde brengt ons tot eene
tweede aanmerking, namelijk, dat de Roman te lang is. Dat wil niet enkel zeggen, dat hier en daar de kennelijke zucht doorstraalt, om wijdloopig te zijn; iets, dat, hoe onderhoudend ook de voordragt zijn moge, de aandacht te lang vergt, om die onverdeeld te kunnen boeijen. Zoo hadden de tooneelen in het huis Oosterweerd te Utrecht, en de drie dagen op den toren, onverhinderd vele inkorting kunnen lijden. Zelfs zouden wij den Schrijver over het geheel meerdere spaarzaamheid, sobrietas zeggen de Latijnen, hebben aangeraden. Hij heeft, naar het ons toeschijnt, al te veel willen geven. Hadde hij, dachten wij meermalen onder het lezen, dit tafereel liever tot eenen volgenden Roman bewaard; hier was buitendien reeds overvloed genoeg. Doch wij weten niet, hoe vruchtbaar de verbeelding van den Schrijver zij; en het zou niet fraai zijn, te klagen over het tegendeel van iets, waarover wij ons bijna bij ieder hedendaagsch stuk moeten beklagen, ten deele van schrijvertjes, die baarblijkelijk toonen, niet te weten, wat een historische Roman is. Maar wij bedoelden nog iets anders met de woorden: deze Roman is te lang. Wanneer het - ijsselijk fraai geschilderde - sterfbed van perrol de intrigue heeft ontknoopt, is de aandacht genoegzaam bevredigd. Het eenige, dat de lezer nog eenigzins zou wenschen te weten, is de betrekking tusschen ralph en frank, en of de laatste nog met maria trouwt; doch dit laatste moge hij zich

{==398==} {>>pagina-aanduiding<<}
naar welgevallen denken; onverschillig is het hem, wat er werd van Heer loef, van ada, van den Bisschop, van heintje, en van meerderen. De Romanschrijver doe als de Tooneeldichter; wanneer de ontknooping daar is, mogen zich de medespelers eenvoudig voor het publiek buigen - het gordijn valt, en het wordt den aanschouwer niet haarklein uitgelegd, of de verslagenen cafu quo worden begraven, of de vreemden huiswaarts keeren en de hoofdpersonen lang of kort leven, of de echt met kinderen gezegend wordt, enz.; de handeling, die men zich voorgenomen had voor te stellen, is ten einde, en - daarom is het stuk uit. Misschien zal de Schrijver antwoorden, dat de knoop van zijn verhaal juist ligt in de betrekking tusschen ralph en frank; dat de titel, dien hij aan zijn werk heeft gegeven, dit reeds aanwijst. Wij zeggen, en dit is onze derde aanmerking, dat dit punt ons voorkomt, de zwakste zijde van het geheel te zijn. De Schaapherder zou, naar den titel, de spil moeten zijn, waarop alles draait. En wat is hij? Iemand, van wien men niets anders verneemt, dan dat hij, als een Deus ex machina, overal is, waar hij wezen moet, om frank uit het gedrang te helpen; terwijl de ontknooping hunner onderlinge betrekking niets treffends heeft en den herder niets belangrijker maakt. Waartoe ook die laatste verwikkelingen moeten dienen, begrijpen wij niet; zij rekken onnoodig het werk, dat, als gezegd, dan eigenlijk reeds uit is. En dat geen der hoofdpersonen in het einde gelukkig wordt, is een offer aan eenen hedendaagschen smaak, of liever wansmaak, hetwelk den indruk inderdaad benadeelt.
Wij voegen er laatstelijk bij, dat de gansche Roman, behoudens knoop en inkleeding, gebouwd is op den onderlingen haat van schaffelaar en perrol. Dit ware goed, mits dan de oorzaak hiervan - al ware het eerst op het einde geweest - ware ontknoopt geworden; nu blijft deze omstandigheid goeddeels onopgelost. Ook hadden wij wel gewenscht, dat de edele schaffelaar tegenover den afschuwelijken verworpeling perrol eene betere houding hadde gehad; b.v. zoo als de, tegen dronkenschap en daaruit ontstane onbedachtzaamheid aan, door en door ridderlijke baerbergh. Welk een monster het hoofd der zwarte Bende ook zij, hij komt van de zijde zijner bekwaamheden gunstiger uit, dan zijne partij. Over het onwaarschijnlijke, dat

{==399==} {>>pagina-aanduiding<<}
de heks der Hunneschans die is, welke zij blijkt te zijn, zeggen wij niets, daar wij niet deelen (zonder het al te avontuurlijke te begeeren) in het gevoelen van sommigen, dat een Roman te beter is, naarmate de geschiedenis zich minder verheft boven hetgene gewoonlijk in de wereld gebeurt.
Kortom, de Schaapherder is een fraaije, uitmuntende Roman; maar indien hij merkelijk ware ingekort, indien hij vroeger eindigde, en hier en daar die verschikkingen onderging, die alsdan noodig waren - b.v. den ganschen ralph weg en frank de zoon van de heks en - men begrijpt wien - dan zou hij onder den titel: de Roode Hand nog veel hooger staan, en nog veel meer dan nu zijnen Schrijver en onzer vaderlandsche Letterkunde tot eer strekken. De fout zit in het ineenzetten des geheels. De schoonheden in détail zijn groot en vele.
De meeste misstellingen, die wij aanteekenden, vonden wij achter het laatste Deel verbeterd. Wij willen onze naauwkeurigheid niet uitstallen, door de overige aan te wijzen. Alleen moeten wij den Schrijver nog zeggen, dat de Romanschrijver niet behoorde te vermelden, wat eerlang van de Kamppoort te Amersfoort worden zal, (zie D. I. bl. 9) noch dat aldaar - hoe waar dit ook zij - nog heden ten dage schoone meisjes zijn (ald. bl. 27.) Uit sommige bijzonderheden zouden wij opmaken, dat hij daar ter stede, zoo niet woont, dan toch bijzonder bekend is.
Wij besluiten deze beoordeeling met den Schrijver op te wekken, dat hij, op het ingeslagen spoor voortgaande, de Letterkunde van zijn Vaderland helpe verrijken, en alzoo - immers indien daaraan iets te doen is - medewerke, om de meestendeels ellendige vodden te helpen verdringen, die ons onophoudelijk door eene dolle vertaalwoede onder den naam van Romans worden aangeboden.
De Uitgever heeft eer van het werk, vooral ook van de vier onderscheidene vignetten.




Qui fit, Maecenas? Dichterlijke Nanuts voorlezing, door Mr. A.W. Engelen. Te Groningen, bij W. van Boekeren. 1839. In gr. 8vo. 26 Bl. f :-50.

Onze letterkunde is, bij vergelijking, niet zeer rijk aan

{==400==} {>>pagina-aanduiding<<}
goede satirische, luimige en geestige poëzij, en elke bijdrage daartoe, mits zij van de echte soort is, moet ons welkom zijn. De Heer engelen, een man van veelzijdige talenten, en die in de laatste jaren door onderscheidene geschriften eenen welverdienden roem heeft ingeoogst, had vroeger door zijnen Dichterlijken Brief getoond, wat hij ook in dit vak vermogt. Van verschillende kanten is men over dat stuk gevallen. De hartstogten van het oogenblik, bijzondere betrekkingen enz. hadden daaraan ongetwijfeld eenigzins deel, en de onbevooroordeelde lezer, die het stuk nu ter hand neemt, zal moeten erkennen, dat daarin veel goeds niet alleen, maar veel waars is gezegd. Dat de Dichter zich hier en daar door zijnen ijver te verre liet vervoeren, is intusschen even min te ontkennen, en het is loffelijk gehandeld, wanneer hij zelf, in deze Nanutsvoorlezing, wel niet terugneemt, wat hij gezegd heeft, maar toch het al te stoute van zijne taal verontschuldigt:

Zoo 'k eenmaal, om de schim van Bilderdijk te wreken, 
Wat al te vrij en licht, al te onbedacht mocht spreken, 
't Geschiedde in 't openbaar, en 't deed me zelfs verdriet, 
Zoo 'k iemand onverdiend beleedigde in mijn lied, enz. 

Hij levert in dit stukje eene nieuwe proeve van zijn talent, en hier althans is niets, wat iemand kan beleedigen. Het stuk loopt over 's menschen ontevredenheid met zijn lot en de oorzaken dezer algemeene zielsziekte.
Ook hier geeft engelen een bewijs van zijne bekwaamheid in het overbrengen der oude Dichters, en de vertalingen uit de Satiren van horatius, die hier voorkomen, zijn zoo gelukkig en los, dat men aan geene vertaling zou denken.
Maar niet minder geestig, ongedwongen en los zijn de oorspronkelijke gedeelten van deze Nanutsvoorlezing, waarbij de beschrijving van het leven te Elburg, en vooral van de vergadering van het Nut en Nanut, door onschuldige luim en geestigheid uitmunten, en ook geen der Elburgers zal kunnen kwetsen. De schildering van de wijze, waarop hij den dag doorbrengt, gedeeltelijk horatius gevolgd, maar door wijze van bewerking tot 's Dichters eigen werk gemaakt, is niet minder gelukkig uitgevallen.
De Heer engelen heeft dan door dit stukje op nieuw zijnen dichterlijken roem gehandhaafd. Hij is een voorbeeld

{==401==} {>>pagina-aanduiding<<}
van gelukkige beoefening der oude letteren, zoodat deze op de voortbrengselen van eigen geest eenen weldadigen invloed heeft, en vrijwaart voor den valschen smaak, dien de uitsluitende beoefening der nieuwste, vooral Fransche, litteratuur zoo ligtelijk aanbrengt.
Eene proeve te geven, is moeijelijk; want, om den Dichter regt te doen wedervaren, zou zij te groot moeten zijn. Liever wekt Rec. zijne lezers op, om zich het boekje aan te schaffen, hen verzekerende, dat hij, ook wat het werktuigelijke der kunst aangaat, goede verzen zal aantreffen. De Heer engelen geve ons meer dergelijke proeven!




Nieuwe Bijdragen tot de Geschiedenis van het Strafregt. In Verhalen, door J.B. Christemeijer. Te Schoonhoven, bij S.E. van Nooten. 1838. In gr. 8vo. 303 Bl. f 3-35.

Deze bundel bevat drie Verhalen: de twee lettermerken, of de vond in zee; de notendop, of de ontmoeting op de heide; de vraag naar den weg, of de Italiaansche marskramer. De Schrijver verzoekt zijnen Recensenten, den zamenhang niet te ontleden, of den knoop te zeer bloot te leggen. Wij zullen dit dan ook niet doen, alleen zeggende, dat christemeijer niet onduidelijk te kennen geeft, het tweede en derde te hebben verdicht. Het eerste is naar een mondeling verhaal. De waardige man, aan wien hij ‘het fonds van hetzelve’ te danken heeft, is zeer verkeerd onderrigt geweest, zoowel ten aanzien van den persoon des vermoorden, als van den moordenaar, en van de eigenlijke aanleiding tot de ontdekking. Ook is de misdadiger niet, zoo als het hier heet, gevat en gestraft, maar voortvlugtig gebleven. Namen en zaken te noemen, zou hier niet voegzaam zijn, schoon Rec. met volle verzekerdheid spreken kan. Doch de Heer christemeijer kon niet helpen, dat zijn zegsman met de zaak niet naauwkeuriger bekend was.
Plaatsgebrek verhindert ons, meer te zeggen van dezen net, - schoon dan ook bijster wijd - gedrukten bundel. Ook is de Schrijver sedert jaren als onderhoudend verteller bij het publiek bekend. Wij voor ons hadden echter gaarne het tweede, maar vooral het derde verhaal war minder uitgesponnen gezien.


{==402==} {>>pagina-aanduiding<<}

De zwakheid van het menschelijk hart. In romantische Tafereelen, door H.M. Te Rotterdam, bij Mensing en van Westreenen. In gr. 8vo. 279 Bl. f 2-70.

Wij zullen ons niet inlaten in eene breedvoerige beoordeeling van het al of niet gepaste voor dezen bundel der benaming: zwakheid van het menschelijke hart. Alleen willen wij aanmerken, dat deze naam het meest toepasselijk is op het eerste der hier voorkomende verhalen. Behoorden nu eenmaal de beide andere tot hetzelfde convooi, dan waren zij wel genoodzaakt, om onder dezelfde vlag te varen. In het eerste hier voorkomende verhaal wordt de vroeger, als een wijs en deugdzaam man, beproefde eduard, door de tooverkracht van een portret, onwederstaanbaar, zoo het heet, gedwongen, om voor de ligtzinnige vrouw, wier afbeeldsel hetzelve voorstelt, zijne voortreffelijke vrouw, zijne kinderen, zijnen eervollen rang in de maatschappij te verlaten. Eerst in het oogenblik der vernietiging van het afbeeldsel verdwijnt de begoocheling. Het verhaal houdt het verlangen, om den eindelijken afloop te weten, zeer goed levendig. Wij houden niet, zelfs in verdichte verhalen, van hetgeen aan het, in onzen tijd weder verlevendigde, geloof in bovennatuurlijke sympathie en diergelijke bijgeloovigheden voedsel geeft. Wij dachten daarom, bij de lezing van dit verhaal, aan het gezegde van horatius:

Quodcunque ostendis mihi sic, ineredulus odi. (*) 

Het slot echter bevredigde ons eenigermate. In hetzelve zegt latour tot zijnen vriend eduard, die zijne dwalingen wilde verontschuldigen met de tooverkracht van het portret: ‘Neem de toevlugt niet tot eenen Demon buiten u, om beter te schijnen. De betoovering woonde niet in het portret, maar in uw hart. Haar naam is hartstogt.’
De Roover van Ospedaletto is eene nieuwe variatie van het afgesleten thema der Italiaansche roovergeschiedenissen, en Het levende Beeld schildert den toestand van eenen belangrijken krankzinnige. - Wij hebben in deze verzameling

{==403==} {>>pagina-aanduiding<<}
niets gevonden, hetwelk schadelijk is voor de goede zeden; daarom aarzelen wij niet, om vooral wegens het belangwekkende van het eerste dezer verhalen, het boek als eene bruikbare bijdrage aan te kondigen tot lectuur voor ons beschaafd publiek.

Lionel Lincoln, of de Belegering van Boston, door J.F. Cooper. II Deelen. Te Amsterdam, bij J.F. Schleijer. 1838. In gr. 8vo. 618 Bl. f 6-:

Het is twijfelachtig, of de lotgevallen van den held des verhaals, dan of de belegering van Boston, met welke in de laatste helft der voorgaande eeuw de Noordamerikaansche vrijheidsoorlog aanving, als hoofdzaak in dezen Roman behandeld worden. De lezing van dit verhaal vordert eene zekere mate van bekendheid met de geschiedenis van dien tijd. Waarschijnlijk stelt zich de Schrijver bij voorkeur zijne landgenooten als lezers voor, die hij mag vooronderstellen, dat met het gewigtigste tijdvak van hunne geschiedenis gemeenzaam bekend zijn, daar elders, ten minste bij den gewonen Romanlezer, de tijd de geschiedkundige daadzaken van dit verhaal reeds begint te verduisteren. Daar echter de gebeurtenissen der Amerikaansche omwenteling in Europa, en vooral ook in ons Vaderland, met zoo veel deelneming beschouwd zijn, mogen wij vooronderstellen, dat het bij onze landgenooten tot aanbeveling van dit werk zal verstrekken, dat de Schrijver, bij het verhalen van geschiedkundige gebeurtenissen, zich nergens eenige afwijking van de waarheid veroorloofd, maar integendeel dezelve zoo getrouwelijk beschreven heeft, als zulks iemand mogelijk was, die geen ooggetuige van dezelve geweest is. De lotgevallen van lionel, den ridderlijken held des verhaals, die, ofschoon een geboren Amerikaan, echter, door zijne Engelsche familiebetrekkingen en door zijnen stand als krijgsman van eenen hoogen rang, genoodzaakt is, aanvankelijk den strijd tegen zijne landgenooten te voeren; die te midden van de gevaren en rampen des oorlogs nog geschokt wordt door de trapswijze ontraadseling van zeer geheimzinnige familiegebeurtenissen en door de zorgen der liefde, - (dit alles houdt de belangstelling in het romantische verhaal bij den lezer levendig, en maakt hem begeerig, om den eindelijken afloop te leeren kennen;

{==404==} {>>pagina-aanduiding<<}
terwijl de afwisseling der voorstelling van ernstige met die van vrolijke en lachverwekkende karakters en luimige schilderingen het dit werk niet aan stof tot aangenaam onderhoud doet ontbreken). - Of het eene fout van den Schrijver, dan wel van den Vertaler, is, dat wij, op bladz. 271 van het IIde Deel, aan eenen man eenen ouderdom van meer dan eene eeuw hooren toeschrijven, van wien op de volgende bladzijde gezegd wordt, dat hij slechts drie ën tachtig jaren oud is, kunnen wij niet beslissen. Over het geheel evenwel heeft de Vertaler zich loffelijk van zijne taak gekweten, en mag, dewijl deze Roman ook van de zijde der zedelijkheid aanbeveling verdient, gerekend worden, zich bij ons lezend publiek door de overbrenging verdienstelijk te hebben gemaakt.

Pauline van Saalberg, een Nederlandsch Tafereel uit de negentiende Eeuw. Oorspronkelijke Roman, in den smaak der Kleine Pligten. Te Amsterdam, bij J.C. van Kesteren. 1838. In gr. 8vo. 380 Bl. f 3-25.

De heldin van dezen Roman, een lief en zedig meisje, maakt zichzelve het slagtoffer van eene misdadige liefde jegens het hoofd eens huisgezins, waar zij logeert, en die in haar die hoedanigheden vindt, welke hij in zijne vrouw en moeder zijner kinderen niet aantreft: zij verwijdert zich eindelijk wel uit dat gezin, maar onderhoudt de wederzijdsche genegenheid door briefwisseling, in denzelfden geest gestemd, en waardoor zij elkander zelfs door valsche godsdienstige gronden misleiden: ten laatste neemt hare gezondheid allengs zigtbaar af; zij kwijnt weg, en sterft. - Ziedaar in korte woorden het beloop van dezen Roman! Rec. kan niet zeggen, dat die wending der geschiedenis, waarbij de groote zaak in questie blijft staan, en in den grond door beiden aangehouden en zelfs in de sterkste bewoordingen goedgekeurd wordt, hem behaagt, omdat zij, naar zijn inzien, tot bevordering van het zedelijk goede in dit opzigt niet zeer dienstig is, maar veeleer, hoewel de Schrijver dit zeker niet bedoeld heeft, der zelfmisleiding in de hand werkt.
Wat den vorm en stijl van dezen Roman aangaat, dezelve is niet kwaad, en laat zich met zeker gemak lezen, maar

{==405==} {>>pagina-aanduiding<<}
is niet bijzonder oorspronkelijk: men kan het denzelven aanzien, dat de Schrijver andere, vooral oudere Hollandsche Romans gelezen heeft. In de episodische brieven, die hier inkomen, van zekere Beatrix van Domperen, en Margaretha en Jochem Ronduit, herkent men eene navolging van dergelijke in de Romans van de Jufvrouwen bekker en deken, maar hier hangen zij door een' zeer lossen en breekbaren draad met de hoofdgeschiedenis zamen, steken bij het overige te zeer af, en konden zeer wel gemist worden. - Waarom er op den titel bijgevoegd is: in den smaak der Kleine Pligten, betuigt Rec. niet te begrijpen, want hij heeft geen de minste overeenkomst tusschen beide gevonden, noch naar stof noch naar vorm, dan dat beide in brieven zijn; maar hij is van oordeel, dat deze, ofschoon niet onverdienstelijk, echter in beide opzigten verre voor die eerste moeten achter staan.

De Strandbewoners. Door L. Rellstab, Schrijver van 1812 enz. Uit het Hoogduitsch. Te Amsterdam, bij Gebr. Diederichs. 1838. In gr. 8vo. 192 Bl. f 1-80.

Deed het ons meermalen leed, bij het aankondigen van werken van denzelfden Schrijver, dat wij die niet onbepaald konden aanbevelen, zoo veel te aangenamer is ons de taak, om op het thans voor ons liggend verhaal ons lezend publiek opmerkzaam te maken, in hetwelk rellstab zijn, nooit door ons geloochend, talent, om regt onderhoudend te schrijven, heeft besteed aan het schilderen van tafereelen, die zeer zeker met genoegen zullen beschouwd worden door iederen lezer, die aanspraak mag maken op gevoel en smaak. De bescherming der belaagde onschuld door den zamenloop van verschillende omstandigheden, die deze bescherming kenmerken als het bestuur der Voorzienigheid; de bekrooning der kuische liefde van William en Helga; de straf van den ondeugenden belager: dit alles maakt dit verhaal zelfs leerzaam, en geeft daaraan eene goede zedelijke strekking. De eindelijke ontknooping bevredigt den leeslust, die door het onderhoudende van het verhaal tot het laatste toe levendig is gehouden, op eene allezins voldoende wijze. Naar ons oordeel verdient deze vertaling van de overgroote menigte der

{==406==} {>>pagina-aanduiding<<}
op dezelfde wijze bij ons genaturalizeerde vreemdelingen gunstig onderscheiden te worden.




Albrecht Beyling en zijne Tijdgenooten. Oorspronkelijk historisch-romantisch Tafereel uit de Hoeksche en Kabeljaauwsche Twisten. Door H.C. Dresselhuys. IIde Deel. Te Amsterdam, bij G. Portielje. 1837. In gr. 8vo. 339 Bl. f 3-30.

Wij lieten de verloofde bruid van den held dezes Romans in handen van haren halven broeder floris van kyfhoek. In dit Deel wordt zij door hem aan het Hof van Vrouw jacoba gebragt, en bijna tot een huwelijk gedwongen, maar ontsnapt de gevangenis, waarin hare weigering haar bragt, en treedt te Rotterdam met beyling in den echt. De gehuwden leven stil op hunne goederen; maar een zonderling testament van den vader van den held brengt hem weder in den krijg; hij wordt binnen Schoonhoven belegerd, gevangen, en, na het uit de geschiedenis bekende uitstel, eindelijk levend begraven. Ziedaar het hoofdbeloop der gebeurtenissen, die vrij goed in het kleed der verdichting gestoken zijn. Wij waarschuwen intusschen, zoo als dat bij soortgelijken letterarbeid doorgaans noodig is, om in dezen Roman geene Historie te zoeken. Immers de komst van jacoba van beijeren, na hare vlugt uit Gent, had plaats in den zomer van 1424; de dood van beyling in December van datzelfde jaar. Haar geheime huwelijk met frank van borselen, dat hier in dien tusschentijd gesteld wordt, viel wel tien jaren later voor, nadat zij reeds, bij het verdrag van Julij 1428, filips van bourgondië als Ruwaard erkend en zich met den blooten naam van Gravin vergenoegd had. Dit weinige zij ter herinnering genoeg. - Op bladz. 65, reg. 15, vonden wij regeren voor zegenen, hetgeen wel onder de zinstorende fouten mag gerekend worden.








Museum voor jonge lieden uit den beschaafden stand. Door T. van Spall; onder medewerking van Wed. A.B. van Meerten, geb. Schilperoort, P. Moens, en

{==407==} {>>pagina-aanduiding<<}
eenige letterlievende Vrienden. Isten Deels 1ste en 2de Stuk. Te Dordrecht, bij P. Los, Gzn. 1839. In kl. 8vo. 158 Bl. f 1-60.

Leerzaam vermaak, of Lettergeschenk voor de Nederlandsche Jeugd, in Verhalen, door C. van der Vijver. Te Amsterdam, bij G.W. Tielkemeijer. In 12mo. 76 Bl. f :-90.

Gelijkenissen van Jezus, verklaard door eene Moeder aan hare Kinderen. Naar het Fransch van Mevr. A. de Savignac, door A. Wassenbergh, Predikant te St. Anna-Parochie. Te Leeuwarden, bij L. Schierbeek. In 12mo. 122 Bl. f :-30.

Nouveaux petits poèmes pour le jeune âge, tirés des meilleurs écrivains français, tant anciens que modernes, et, en grande partie, librement imités du hollandais, par G. Verenet, Lecteur à l'Université et au Gymnase d'Utrecht. Utrecht, chez van Paddenburg et Comp. 1839. En 12mo. 152 pag. f :-90.

L'Ami des petits enfans, ou choix de contes et historiettes de Berquin, Campe et Blanchard, orné de jolies figures. A la Haye, chez A. Kloots. En petite 8ve. 78 pag. f :-90.

No. 1 is weder de onderneming van eene soort van Tijdschrift, dat om de twee maanden zal worden uitgegeven, dat f 4-80 in het jaar kosten zal, en welks stukjes door elkander niet minder dan vijf vellen druks zullen behelzen en een of twee plaatjes bevatten. De uitvoering is keurig net, en de steendrukplaat, die dit stukje verstert, van backer. Dit is genoeg gezegd. De namen op den titel waarborgen het deugdelijke van den inhoud. Het derde opstel hadde beter aan het hoofd gestaan. Wij verlangen naar het daarbij beloofde. De vaderlandsche Romance van Ds. middelkoop, hoezeer goed geversisiceerd, staat hier vreemd, daar zij niets bevat, dat hare plaatsing in een werk voor de jeugd wettigt. Vertalingen uit Duitsche Dichters, als de

{==408==} {>>pagina-aanduiding<<}
tweede van C.J.W. in het tweede Stukje, konden gerust wegblijven, daar het Loflied, bl. 158, ondanks den naam van matthison, niets om 't lijf heeft; zijne eerste daarentegen, het Akkerlied, is zeer fraai. Indien de deelneming ruim genoeg is, om de kosten goed te maken, zonder vermindering van gehalte of vermeerdering van prijs, (een schandelijk middel, daar men liever iets meer opoffert, dan een niet compleet werk bezit) zal de jeugd van den beschaafden stand een aangenaam Tijdschrift bezitten in dit Museum, dat de vermelding der goedkeuring en begunstiging onzer waardige Kroonprinses op den titel draagt.
No. 2 kondigen wij met genoegen aan, omdat de Heer van der vijver zich daarin heeft vrij gehouden van de hem anders eigene wijdloopigheid. Het eerste verhaal is in gevoelens en uitdrukkingen hier en daar een weinig overdreven. Het boeksken is een leerzaam vermaak.
No. 3. De uitmuntende Parables de l'Evangile, expliquées et mises à la portée des petits enfans par une mère, par Mad. de savignac, verdienden eene Nederduitsche overzetting. De Eerw. wassenbergh heeft die taak loffelijk verrigt. Tweederlei uitgave ziet van dit werkje het licht, de eene op gemeen papier tot schoolgebruik, tot den boven opgegeven prijs, de andere op velin-papier, met eene andere letter en steendrukplaatjes (die echter verreweg het minste van het geheel zijn). De laatste is tot schoolprijsjes allezins geschikt en kost 90 c.
No. 4 is voor de Fransch leerende jeugd een zeer geschikt verzenboekje, waarin Godsdienst en zedelijkheid overal worden ingeprent. Het woord grande op den titel hadde kunnen wegblijven, of de imitation is zoo librement gedaan, dat het oorspronkelijke nagenoeg onkenbaar is geworden. Doch dit doet er op zichzelf niet toe.
No. 5, eindelijk, is een nuttig en aangenaam boekje. Hoe kon het van zulke bekende Kinderschrijvers ook anders? De figures zijn inderdaad vrij jolies; hetwelk wij vermelden, om de steendrukkerij van koole en roest, de eenige, zoo wij meenen, in Zeeland, met reeds verdienden lof aan te moedigen.
Meer kunnen wij, bij den overvloed van boeken voor groote menschen, (gelijk de jeugd zegt) van deze kinderboekjes niet zeggen.


{==409==} {>>pagina-aanduiding<<}

Boekbeschouwing.

Palestina, of het Heilige Land, van de vroegste (tijden) tot op den tegenwoordigen tijd. Op geschiedkundige waarheid, volgens de meest geloofwaardige Reizigers, gegrond; benevens een beknopt overzigt van de Aardrijkskunde, Land- en Plaatsbeschrijving; alsmede van de Geschiedenis des Joodschen Volks, de Kruistogten, en van de Letterkunde en Godsdienst der oude Hebreën, van Dr. M. Russel; naar het Hoogduitsch van Dr. A. Diezmann. II Deelen. Met Platen. Te Amsterdam, bij G. Portielje. 1838. In gr. 8vo. VIII, 200 en 229 bl. f 5-10.

Er is over het Joodsche land door Aardrijks-, Oudheid- en Reisbeschrijvers reeds zoo veel geschreven, dat er overvloedige bouwstoffen tot het zamenstellen van een werk, als het bovenstaande, voorhanden zijn, en de groote kunst is, niet om slechts eene zekere grootere of kleinere compilatie uit dat een en ander te maken, of (gelijk hier ook al dikwijls geschiedt) brokstukken uit deze en gene Reizen mede te deelen, maar van alle die bouwstoffen een oordeelkundig gebruik te maken, en hieruit zulk eene geregelde beschrijving van Palestina, zoo als het oudtijds was, en zoo als het heden is, te voorschijn te brengen, die aan de tot hiertoe gedane onderzoekingen evenredig is. - Tot de zamenstelling van het hier aangekondigde werk, dat oorspronkelijk in het Engelsch geschreven is, zijn (zoo als uit het berigt des Vertalers en uit den inhoud zelven blijkt) vele van de nieuwste, meest Engelsche en ook ettelijke Fransche Reizigers gebruikt: Hoog- of Nederduitsche Schrijvers, hiertoe dienende, vindt men niet vermeld. Het is in zijne soort niet kwaad, maar ook niet uitstekend; insgelijks

{==410==} {>>pagina-aanduiding<<}
ten aanzien van den stijl niet verwerpelijk, maar ook niet bijzonder aantrekkelijk; doch zoo als het is, laat het zich met een zeker genoegen doorloopen.
Het eerste Deel bevat 5 Hoofdstukken, waarvan het eerste voorloopige, zonder eenige bepaalde orde of zamenhang bijeengebragte, opmerkingen geeft, loopende voornamelijk over de belangrijkheid van de geschiedenis van Palestina, en van het Volk, dat het voormaals bewoond heeft; over de vruchtbaarheid van het land; en eindelijk over de aardrijkskundige verdeeling van hetzelve, waarvan bl. 26-29 vijfderlei naar de verschillende tijden opgegeven wordt, waarin echter, gelijk op meer plaatsen in dit werk, drukfouten en misstellingen (*) moeten ingeslopen zijn, die het voorgestelde onverstaanbaar maken. Zoo lezen wij daar niet slechts Amarieten voor Amorieten, maar ook onder de ‘oude Israëlitische verdeeling’ des lands: ‘Stam ascher’ (aser) ‘(Asser in Libanon)’: wat beteekent dit laatste? Bij den halven stam van manasse, Dora en Caesarea, en bij dien van juda, ‘eigenlijk Judea;’ dat latere namen waren. Philistijnen, komen die overeen met simeon's erfdeel, en lag dit ten Zuidwesten van dan? is het niet veel meer in het Zuidelijke van juda, en daarin als geënclaveerd? en woonden de Philistijnen niet aan de zeekust hooger op, bij Dan
en Juda? Hoe komt Juda hierbij achter Joppe gemeld, alsof het eene stad ware? Wat doet bij ruben de latere naam Peraea, die teregt in de derde kolom als naam van Romeinsche verdeeling vermeld is? en zoo ook bij gad, Decapolis, Ammonitis; bij den halven stam manasse, Gaulonitis, Batanaea? Verder Caesarea, Philippi, alsof het twee steden waren, l. Caesarea Phi-
{==411==} {>>pagina-aanduiding<<}
lippi; daarentegen Samaria Neapolis, l. Samaria, Neapolis; Asdod, (v. Motus) l. Azotus. - Zoo wordt ook, bl. 3, jacob niet naauwkeurig ‘een Syriër’ genoemd; want, ofschoon hij lang in Syrië bij laban geleefd had, was hij toch zelf in Kanaän geboren: en kan men zeggen, dat hij ‘den dood nabij was,’ toen hij ‘met eenige menschen’ (l. met zijn huisgezin) ‘naar Egypte trok?’ en zijn er blijken, dat de Israëliten in Egypte ‘hunne oogen steeds op Palestina vestigden, als de schouwplaats van hunnen roem, (?) en den eigendom van hunne stammen’? Kan men jezus eenen ‘Leeraar uit de laagste klassen van het Hebreeuwsche volk’ noemen?
Het tweede Hoofdstuk, Geschiedenis van den Hebreeuwschen Vrijstaat getiteld, handelt voornamelijk over de staats-inrigtingen der Israëliten, en bevat wei niets nieuws, maar over 't geheel zeer goede, doelmatige en duidelijk voorgestelde opmerkingen en ophelderingen. - Bl. 33 staat ‘nakomelingschap van izaäk’, voor jacob of israël; want onder de eerste zouden ook de Edomiten vervat zijn, van welke hier niet gesproken wordt. Kan men de Israëliten onder josua ‘ervarene troepen’ noemen, ‘die, door langdurige dienst in een brandend heet (?) klimaat, gehard waren’ (bl. 34)? - Bl. 35 noemt de Schrijver de landverdeeling van Kanaän door josua, eer dat alles veroverd was, ‘eene onverstandige staatkunde, eenen maatregel, die binnen korten tijd veel schuld en lijden aan zijn volk berokkende:’ wij lezen echter josua XIII:1-7, dat deze landverdeeling op uitdrukkelijken last van jehova geschiedde! - Waaruit het blijkt, dat ‘de stam dan, zoo om andere redenen, als in het bijzonder wegens de onoverwinnelijke neiging tot afgoderij, somwijlen van het register uitgesloten was,’ zoo als bl. 43 beweerd wordt, is ons niet bekend: het is waar, in het Iste Boek der Kronijken wordt wel het geslachtregister van dan niet gevonden, maar ook niet dat van zebulon, en van dat van napthali

{==412==} {>>pagina-aanduiding<<}
slechts een paar regels, H. VII:13, bij allen zonder bijvoeging van eenige reden, maar die waarschijnlijk nergens anders in gelegen is, dan dat die stukken verloren zijn geraakt, gelijk die geheele negen eerste Hoofdstukken er zeer fragmentarisch uitzien, en alle blijken dragen, dat de latere verzamelaar daarvan bijeengebragt heeft, wat hij uit de algemeene schipbreuk der Natie redden kon.
In het derde Hoofdstuk wordt in eene ‘korte schets’ een goed, maar hier en daar wat oppervlakkig overzigt gegeven der ‘geschiedenis’ (des Israëlitischen Volks) ‘van de troonbestijging van saul, tot aan de (tweede) verwoesting van Jeruzalem’: het laatste gedeelte, na den tijd der Maccabeërs, is, naar evenredigheid, wat al te uitvoerig behandeld. Onder de drukfouten is hier te rekenen absolon, l. absalom, alcinnus, l. alcimus, misschien ook ‘Maccabeesch Volk,’ voor geslacht. Doch hoe alexander jannaeus, bl. 93 ‘een man van lage afkomst’ heeten kan, is onbegrijpelijk, daar hij een zoon van joannes hyrcanus, en dus kleinzoon van simon den Maccabeër was, wien salome alexandra, de weduwe zijns broeders aristobulus, boven zijne twee andere broeders hare hand en het Rijk bood.
Het vierde Hoofdstuk voegt zonderling genoeg bijeen de Letterkunde en de godsdienstige gebruiken der oude Hebreën, en men vindt hierover wel het een en ander goeds gezegd, maar het is er verre van af, dat deze onderwerpen hier volledig zouden behandeld worden: men vindt hier geen geregeld of zelfs maar algemeen overzigt van de nog voorhanden zijnde voortbrengsels der Hebreeuwsche Letterkunde, en de beschrijving der godsdienstige gebruiken bepaalt zich meest alleen tot de Feesten; ja over het geheel is dit Hoofdstuk al zeer schraal uitgevallen, en tegen verscheidene dingen, die de Schrijver beweert, valt gegronde twijfel of bedenking in te brengen. Waaruit blijkt het, b.v., dat de Profetenscholen op kosten van den Staat onderhouden werden,

{==413==} {>>pagina-aanduiding<<}
zoo als bl. 110, en dat zij naar de klooster-inrigtingen geleken, zoo als bl. 128 gezegd wordt? (In plaats van elia leest men daar zacharia.) De (zeer onjuiste) onderscheiding van groote en kleine Profeten wordt bl. 118 beweerd te zijn ook ‘naarmate van het gewigt van hetgeen zij behandelden,’ hetwelk moeijelijk te bewijzen zou zijn. Bl. 119 schijnt russel de Psalmen voor eenen geheel van david afkomstigen bundel, geheel voor de openbare Godsvereering ingerigt, en salomo om zijne Spreuken voor eenen Profeet te houden!! - Er is geen het minste blijk in de Schriften des O.V., dat de Synagogen reeds vóór den tijd der Babylonische ballingschap zouden bestaan hebben; want de eenige plaats, uit Ps. LXXIV, die russel, bl. 133, daarvoor aanhaalt, is buiten twijfel uit het Maccabesche tijdvak, zoo als onder anderen door muntinghe, van der palm, en nog onlangs door van bemmelen, Geschiedenis der Maccabeërs, bl. 108, 9, en ten zelfden jare door hesse, in zijne Diss. de Psalmis Maccabaïcis, Vratislav. 1837, aangetoond is: en Hand. XV:21 zegt jacobus niet, zoo als russel hem laat zeggen: ‘Mozes heeft sedert langen tijd Synagogen in alle steden laten bouwen, om er in te prediken, en iederen Sabbat wordt er in de school gelezen;’ maar er staat: ‘Van oude tijden af zijn er in elke stad, die mozes prediken, daar hij op iederen Sabbat in de Synagoge wordt gelezen.’ Waar bestaat de zekerheid van ‘een feest der herstelling van het goddelijk vuur in den tempel,’ en wel ‘dat ontstoken
werd op den dag, toen nehemia de offerdienst in het nieuwe gebouw verrigtte’? (bl. 142) en was nehemia dan Priester? - Bl. 143 noemt russel ‘het door mozes nagelaten stelsel van wetten het eenige volledige Wetboek;’ maar dit zal toch wel zeer betrekkelijk te verstaan zijn, naar de gesteldheid des Volks, waaraan, en den tijd, waarin het gegeven werd. - Verder wordt aldaar beweerd, ‘dat de Hebreën geen wereldlijke Letterkunde hadden, na-
{==414==} {>>pagina-aanduiding<<}
melijk geene schriften, welke slechts tot onderhoud en vermaak dienden;’ maar daaruit, dat er geene zoodanige overgebleven zijn, volgt immers niet, dat zij niet bestaan hebben; zoo ook, dat ‘zij geen beeld van eene zaak in den Hemel of op aarde toelieten,’ namelijk niet tot godsdienstige vereering, maar immers niet in het algemeen? zelfs bl. 144, dat zij hunne Poëzij op geene andere dan godsdienstige onderwerpen toepasten; en dus, dat ‘het (zoogenaamde) Hooglied van salomo wel eene geestel ke beduidenis moet hebben;’ doch waaruit is dit met mogelijkheid te bewijzen? zullen dan de 1005 gedichten van salomo en zijne schriften over de Natuurlijke Historie (I Kon. IV:32, 33) allen van godsdienstigen inhoud geweest zijn? - Overdreven en aan het belagchelijke grenzende is, wat russel daar verder zegt: ‘Nooit schijnt een enkele glimlach het gelaat van eenen Joodschen Geleerde opgehelderd te hebben, nooit eene kleingeestige gedachte door zijne ziel gegaan te zijn’!! Even min kan Rec. hem toestemmen, wat een weinig verder volgt: ‘Men kan geen sterker bewijs van de reinheid en verhevenheid der Hebreeuwsche Dichtkunde geven, dan de daadzaak, dat men dezelve (derzelver voortbrengsels, zal de Schrijver zeker willen zeggen) in de Christelijke Kerk invoerde,
en voor de uitdrukking van die verhevene gevoelens, welke het Evangelie in het hart van ieder waarlijk geloovende opwekt, geschikt oordeelde’; want dit was de vrucht van gedeeltelijk verkeerde denkbeelden en van overdreven' eerbied omtrent die Bijbelsche dichtstukken, en over 't geheel omtrent den Psalmenbundel: en hoeveel ontbreekt er dan nog aan de gepastheid derzelven voor dat gebruik! hoe vele zijn daartoe geheel ongeschikt, terwijl men zelfs andere geschiktere, maar die niet in dien bundel stonden, ongebruikt liet liggen.
Het vijfde Hoofdstuk, eindelijk, van dit eerste Deel bevat eene beschrijving van Jeruzalem, namelijk van het hedendaagsche, en bestaat meest in uittreksels uit vroe-
{==415==} {>>pagina-aanduiding<<}
gere en latere reizigers desaangaande. De Schrijver schijnt hier en elders in dit eerste, en ook in het 1ste en 2de Hoofdstuk van het tweede Deel, nog al veel geloof te slaan aan de echtheid van de aanwijzingen van zekere zoogenoemde heilige plaatsen, maar het daaromtrent met zichzelven niet eens te zijn, want nu eens spreekt hij vrij geloovig, dan eens weder meer twijfelachtig, en de gronden, die hij bijbrengt, zijn doorgaans zeer zwak. Rec. acht het niet noodig hierover uit te weiden, maar hecht voor zichzelven weinig waarde aan alle zulke overleveringen, in een land, waarover zoo vele verwoestingen gegaan zijn, dat zelfs de sporen der beroemdste gedenkteekens der kunst genoegzaam geheel uitgewischt zijn; en hoe veel te meer dan nog moet de geheugenis verloren geraakt zijn van zulke eenvoudige, door niets onderscheidene plekjes, als b.v. waar het huis van jozef en maria gestaan heeft, of waar jezus geboren is, en dergelijke; maar welke de overdrevene godsdienstigheid en ligtgeloovigheid van latere tijden meende gevonden te hebben, omdat zij ze gaarne wilde vinden.
Ten aanzien van het tweede Deel zij het genoeg, kortelijk te zeggen, dat het in de twee eerste Hoofdstukken eene beschrijving behelst van het land ten Zuiden en ten Oosten, en ten Noorden van Jeruzalem; en, behalve de bovengenoemde hoogst betwijfelbare overleveringen omtrent zekere heilige plaatsen aldaar, kan men die beschrijving over 't geheel met genoegen volgen. - Het derde Hoofdstuk geeft een overzigt van de Geschiedenis van Palestina, van den val van Jeruzalem tot aan den tegenwoordigen tijd, waarbij dus ook, en nog al breedvoerig, de op den titel gemelde Kruistogten verhaald worden. - Het vierde Hoofdstuk, eindelijk, handelt over de Natuurlijke Geschiedenis van Palestina, en wel in zes Afdeelingen, getiteld: 1. Aardkunde. (Hier had, volgens den Bijbel, nog wel iets meer over de bergwerken en derzelver voortbrengsels kunnen gegeven worden.) 2. Weêrkunde. 3. Dierenrijk. (Dit

{==416==} {>>pagina-aanduiding<<}
moest, blijkens de twee volgende, Zoogdieren zijn.) 4. Vogels. 5. Amphibiën en kruipende dieren. 6. Vruchten en Planten. Daar dit alles in slechts 43 bl. afgehandeld wordt, kan men ligtelijk begrijpen, dat het zeer onvolledig en oppervlakkig is. Van Visschen en Insekten, zelfs van de in het Oosten zoo bekende sprinkhanen, vindt men hier geen woord. - Waar de Schrijver bij mozes gelezen heeft, dat de vogels in drie klassen verdeeld werden, namelijk lucht-, land- en watervogels, betuigt Rec. niet te weten; want in de hoofdplaats, 3de Boek van mozes XI:13-20, waar de onreine, d.i. ter spijze en ten offer niet bestemde vogels worden opgenoemd, is het niet te vinden; en hoe de Schrijver de meeuw onder de luchtvogels, en wel tusschen den gier en den havik; den uil, den steenuil en de hoppe onder de watervogels komt te plaatsen, terwijl hij den nachtuil onder de landvogels heeft, begrijpt Rec. niet, evenmin als waarom hij de vledermuis N.B. onder de watervogels tusschen uil en roerdomp plaatst. - Over het geheel is het Rec. in dit werk voorgekomen, dat, waar de Schrijver op uitlegkundigen bodem treedt, hij geene groote bekendheid met den weg en met de latere vorderingen op denzelven aan den dag legt, gelijk men over het geheel genomen, en enkele uitzonderingen daarlatende, wel zeggen kan, dat de Engelschen op het Godgeleerde grondgebied nog wel eenige mijlen ten achteren zijn. - Men neme dan dit werk zoo als het is, en doe voordeel met het nuttige, dat er voor sommige lezers nog wel in te vinden is!
Elk Deel is met twee nette Platen uit de steendrukkerij van backer versierd, welke gezigten uit het Joodsche land, zoo als het thans is, voorstellen.




Tiental Leerredenen over het boek Daniël, door P.J. Laan, rustend Predikant bij de Hervormde Gemeente te Amersfoort. Te Utrecht, bij J.G. van Terveen en Zoon. 1838. In gr. 8vo. 335 Bl. f 2-75.


{==417==} {>>pagina-aanduiding<<}

Van den prediktrant des Eerw. Schrijvers behoeft niet veel gezegd te worden. Men heeft dien uit de Leerredenen, gevoegd bij 's mans werk over de Openbaring, leeren kennen, als geleerd, zaakrijk, onderwijzend, hartelijk en gemoedelijk. Men vindt dit alzoo terug in den onderhavigen bundel, waarin de vier eerste Hoofdstukken van Daniël worden behandeld in negen Leerredenen, waarbij ééne over Hebr. XI:34a ten vervolge van Dan. III:13-30. Het overige van het geschiedkundige gedeelte dezes Bijbelboeks is in negen Leerredenen nog te wachten, met een aanhangsel, bevattende des Schrijvers - gedeeltelijk uit het aangehaalde werk reeds bekende - gedachten aangaande het Profetische in daniël's boek, niet boek daniël's, gelijk hier meestal gezegd wordt: het laatste strijdt tegen den aard der taal, die slechts enkele, door het algemeene gebruik half gewettigde, uitzonderingen lijdt, als werken Gods enz.
Vooraf gaat eene inleiding, over den algemeenen inhoud, het belang, de geloofwaardigheid, echtheid, ongeschondenheid, en het Goddelijk gezag van dit boek; met een woord ook over de - teregt naar de apocryphe boeken verwezene - aanhangsels tot hetzelve. Bedachten wij niet, dat laan hier niet schreef voor Theologanten, maar voor ongeleerde, schoon niet geheel ongeoefende Christenen, dan zouden wij verscheidene aanmerkingen maken, die wij nu terughouden. Zoo zijn op verre na - maar, als gezegd, tot dit doel behoefde het ook in geenen deele - niet al de nieuwere bedenkingen der zich noemende hoogere kritiek aangevoerd of opgelost. Zoo is het eene zonderlinge orde, eerst over het gewigt, daarna over de geloofwaardigheid - vooraf over het Goddelijk gezag, later over de ongeschondenheid des boeks gehandeld te vinden. Van de zeer goede inleiding voor het werk van j.a. vos over dezen Profeet zagen wij met genoegen in dit gedeelte des werks een oordeelkundig gebruik gemaakt; ook in de Leerredenen bemerkten wij, dat noch dit werk, noch dat van den diepgeleerden bekker, door laan wordt achter

{==418==} {>>pagina-aanduiding<<}
de bank geschoven. Beide boeken verdienen nog eenen lof, dien de onpartijdigheid bezwaarlijk aan velen onzer oudere practische en populaire Bijbelverklaarders durft geven.
Werden vroeger deze Leerredenen met genoegen gehoord, men zal ze nu met genoegen lezen. Wij durven den waardigen - van predikwerk, maar niet van studiën rustenden - laan gerust aanmoedigen, om ook het vervolg niet aan het godsdienstig publiek te onthouden. (Aan dezen wensch is, na het inkomen van deze Beoordeeling, reeds voldaan.)





Iets ter nagedachtenis van Freerk Hoekstra, in leven Leeraar der Doopsgezinden, in de Gemeenten Holwerd, Zaandam en Harlingen. Door A. van Steenderen. Te Francker, bij J.F. Jongs. 1839. In gr. 8vo. 48 Bl. f :-60.

Rec. gelooft gaarne, dat dit Iets uit waarachtige belangstelling in den verdienstelijken hoekstra is voortgevloeid. Maar dit neemt niet weg, dat de nagedachtenis van den eerwaardigen Man door dergelijk geschrijf volstrekt niet vereerd wordt, en dat iemand, die niet meer begrip heeft, wat er tot goeden stijl, taal enz. behoort, het niet moest wagen, zulks in het licht te zenden. Wil men een voorbeeld, men zie bl. 14: Oosterbaan, wiens huis voor hem open stond; wien (die) hem vele vriendschapsblijken bewees en vele genoegens deed genieten. Iets dergelijks leest men ook bl. 23. Het beste van het geheele boekje zijn de uittreksels uit de schriften van den Heer hoekstra, die eenen beteren lofredenaar had verdiend.




Grondbeginselen der ziektekundige Ontleedkunde. Door G. Andral, Hoogleeraar in de faculteit der Geneeskunde te Parijs. Uit het Fransch, naar de tweede Uitgave, door E.C. Buchner, (*) Dr. in

{==419==} {>>pagina-aanduiding<<}
de Natuurlijke Wijsbegeerte en Geneeskunde te Amsterdam. Iste Deel. Algemeene ziektekundige Ontleedkunde. Te Amsterdam, bij S. de Grebber. 1838. In gr. 8vo. VIII, 333 bl. f 3-90.

Uit een gedeelte der Voorrede van Dr. e.c. buchner, waar hij zich, zonder dit zoo dadelijk te willen zeggen, over de onderneming van dezen arbeid als 't ware tracht te verontschuldigen, wordt bij Rec. bevestigd, hetgeen hij reeds meermalen meent opgemerkt te hebben, dat bij velen onzer kuns oefenaren het beoefenen der ontleedkundige Ziektekunde nagenoeg zoo veel geldt, als der leer van broussais geheel toegedaan te wezen. Het is of de Heer buchner vreest, dat, bij het hooren van den naam van ziektekundige Ontleedkunde, men, zonder navraag, dadelijk tegen het werk van andral en zijne vertaling vooringenomen zal wezen, even of zulk een arbeid alleen het uitvloeisel van eenen in de leer van broussais ingewijden kan zijn. Opdat het onderhavige werk niet ongehoord moge veroordeeld worden, wordt bij de vermelding van andral's naam terstond gezegd, dat hij wel uit de Fransche School is voortgesproten, weleer onder den invloed van broussais gestaan, maar als 't ware zich geëmancipeerd heeft. Indien andral vroeger onvoorwaardelijk broussais gevolgd ware, maar zich later met zulken arbeid van de vroegere banden losgemaakt had, het zoude hem tot niet minder eere verstrekt hebben. Mogten zij even zoo vrijzinnig wezen, of nog worden, indien dit mogelijk is, die geen onderscheid weten te maken tusschen het nasporen der ziekelijke overblijfsels van den mensch aan de hand der natuur en het verklaren der ziekelijke ontaardingen uit het eenzijdig gezigtpunt der irritatieleer! Wie zoude in elk geval wel

{==420==} {>>pagina-aanduiding<<}
het meest den weg der eenzijdigheid bewandelen, - hij, die alles uit het eenzijdige der irritatieleer wil verklaren, of hij, die, met versmading van den arbeid van bichat en die zijn voetspoor zijn gevolgd, in een zamengesteld geneeskundig voorschrift den eindpaal der geneeskundige volkomenheid meent bereikt te hebben? Dit is zeker, dat, wanneer ook de ziektekundige Ontleedkunde steeds veel te wenschen zal overlaten, hare beoefening reeds veel meer voordeel heeft aangebragt, dan een aantal, zelfs in keurig Latijn, hetwelk een cicero en celsus mogelijk nog met een cura ut valeas (*) zouden groeten, geschrevene waarnemingen, wier eenigste grondslag is: post hoc, propter hoc. - Nog onlangs kon men den geest van dezen of genen Geneeskundige zien doorstralen, bij den gerezen twist tusschen eenen Hoogleeraar in de Geneeskunde met zijnen Recensent: over de overeenkomst en het verschil tusschen de Jicht en Scrophulosis, vooral met betrekking tot de Longtering. In die beoordeeling (Rec. ook der Rec. XXXI. D. No. 6.) leest men onder anderen: ‘Die met de practische Geneeskunde vertrouwelijk omgaan en met al hare vereerders kennis wil blijven houden, moet zich van eenen al te vertrouwelijken omgang met hare gezusters’ (wie zijn die Dames met name?!) ‘zelfs in de snipperuren trachten te onthouden.’ Uit den aard van den strijd kan men hier niet wel denken aan die gezusters, om het woord van den Rec. te behouden, waarvan cicero zegt: secundas res ornant (†), maar zal men waarschijnlijk onder anderen hier ook de ziektekundige Ontleedkunde enz. te verstaan hebben. Het schijnt dus de Praxis medica, de zoogenoemde praktijk, te zijn, waarbij men nagenoeg blijven moet, praktische waarnemingen lezen, waarnemingen schrijven; maar het waargenomene bij het leven

{==421==} {>>pagina-aanduiding<<}
verder, na den dood, met het mes in de hand, te vervolgen, en, hoe schraal ook de oogst dikwijls moge uitvallen, onverdroten weder bij dergelijke gelegenheid aan het werk te gaan, zoude dit ook een al te vertrouwelijke omgang genoemd kunnen worden?
Met den Heer buchner stemmen wij toe, dat de Geneeskunde niet alleen als wetenschap, maar ook als kunst aan de ziektekundige Ontleedkunde vele waarheden en ontdekkingen van daadzaken verschuldigd is. Ook verder, wanneer hij zegt: Tot bewijs hiervan behoeven wij slechts te denken aan de betere en naauwkeurigere kennis, die wij in de laatstverloopene jaren hebben verkregen aangaande de ziekten der werktuigen van de ademhaling en van den bloedsomloop, en de op deze kennis steunende geneeskundige behandeling. (*) Tegen dit laatste gezegde hebben wij echter, der waarheid getrouw en elk het zijne willende geven, eenige bedenking. Zoo als het daar gelezen wordt, zoude men vermoeden, dat men in de behandeling dezer ziekten, voor de lijders, het al verre gebragt had, vooral waar men de trompet, bij de aankondiging van het werk van ramadge, zoo sterk heeft hooren steken. Het ware te wenschen, dat men zulks van vele zulke verderfelijke ziekten, als de knobbel-longtering, de zoogenoemde keeltering, de uitzetting van het hart, enz. zeggen kon. Is men echter tot dusverre weinig gevorderd, om deze gebreken, in zekere tijdperken bijna ongeneeslijk geworden, te heelen, de Geneeskundige, die langs dezen weg zijne kunst beoefenen mag, zal juist door die verkregene kennis zijnen lijderen een aantal proefnemingen besparen, waarmede de practici tot dusverre der kunst geen voordeel gedaan, maar den lijder menig bitter uur vóór
den doodstrijd bezorgd hebben.

{==422==} {>>pagina-aanduiding<<}
Niemand neme dit gezegde als eene ingewikkelde beschuldiging. Elke poging tot redding, ter goeder trouw in het werk gesteld, is vrij van verdenking. Die echter herhaalde malen, b.v. bij longtering, de ontaardingen van de longen en de ziekelijke aandoeningen van het darmkanaal onderzocht heeft, zal eindelijk tot de overtuiging komen, dat in het laatste, ja reeds in het tweede tijdperk dezer ziekte, een aantal geneesmiddelen niet alleen geen heil aanbrengen, maar dat zij den lijder zelfs onnoodig kwellen zullen, en dat in deze gevallen het eenigste en beste middel verzachten is. Zulk eene wijze van handelen, eene omzigtige behandeling in vele ziekten, is of wordt alleen de vrucht van de beoefening der ziektekundige Ontleedkunde, die echter ook wederom binnen zekere grenzen behoort te blijven of teruggebragt te worden. Nooit moet men bij het kille beeld des doods vergeten, dat het slechts eene flaauwe tint van den vroegeren gloed des levens is. De veranderingen door ontsteking na den dood kunnen nooit opheldering geven over de oorspronkelijke verandering des bloeds bij de ontwikkeling en den voortgang der ontsteking. (*) Die echter niet bloot ziektekundige Ontleedkunde in de ontleedzaal beoefent, maar zich slechts daarheen begeeft, om, in vergelijking met hetgeen hij, bij het leven, aan het ziekbed zag en opteekende, nog eenige vragen aan de overblijfsels der ziekte in de veranderde bewerktuiging te doen, die zal niet bij de koude beschouwing des doods alleen blijven stilstaan, maar tevens bewaard worden voor die speculative, tot nog minder leidende bespiegelingen, die, terwijl zij eene onzigtbare kracht als eene schaduw volgen, door een dwaallicht al verder en verder van het regte spoor op
ongebaande vlakten asdwalen.
Wat nu de aanleiding ter vertaling van dit werk be-
{==423==} {>>pagina-aanduiding<<}
treft, voor velen der genen, zoo als zij zich voordoen, die niet gunstig voor de beoefening der ziektekundige Ontleedkunde gestemd zijn, zal zij voor overtollig gehouden worden. De meesten onder dezen kunnen ook geacht worden geene vertaling te behoeven, omdat zij der Fransche taal magtig genoeg zijn. Voor diegenen, welke dezelve niet verstaan, zoude de vraag kunnen geopperd worden, of zij in het geheel wel vatbaar zijn voor het onderwijs, hetwelk in zulke boeken weggelegd is. Deze arbeid van andral vooronderstelt toch eene zekere mate van ontleed- en natuurkundige kennis, welke voor het tegenwoordige nog niet algemeen aangetroffen wordt. Men zoude derhalve den inhoud van dit werk als voor velen onzer Heelkundigen te hoog kunnen achten. Let men echter op den gunstigen invloed, welken onder anderen de Klinische School te Amsterdam en de Geneeskundige Militaire School te Utrecht op de verspreiding van ontleed- en natuurkundige kennis uitoefenen, waardoor derzelver kweekelingen voor die der Hoogescholen in geenen deele behoeven onder te doen, dan laat zich verwachten, dat door den tijd de zucht ter beoefening van de ziektekundige Ontleedkunde meer algemeen zal worden. Daartoe kan dan ook het gebruik van dit werk medewerken en den lust tot zulke nasporingen bevorderen. Wij hopen derhalve, dat de Heer buchner genoegzame aanmoediging zal vinden, om dezen arbeid, door de vertaling ook van het tweede Deel, te voltooijen.
Wanneer dit tweede Deel het licht zal zien, en de Uitgever ons hetzelve doet toekomen, zullen wij op de geheele beoordeeling van den inhoud dezes werks terug komen. De vertaling schijnt ons welgelukt te zijn. Vooralsnog kan men zich met den Vertaler vereenigen, dat het werk van andral een der beste mag genoemd worden, vooral om de orde, welke bij de zamenstelling in acht genomen is, en die men in andere niet minder voortresselijke werken wel eens mist. Daarmede willen wij echter niet gezegd hebben, dat men de verdeeling

{==424==} {>>pagina-aanduiding<<}
van den Schrijver, in dit eerste Deel, bevattende de algemeene ziektekundige Ontleedkunde, voor de eenigste en beste moet houden. Die verdeeling is deze: Iste Afd. Afwijkingen in den bloedsomloop. 2. Afwijkingen in de voeding. 3. Afwijkingen in de afscheiding. 4. Afwijkingen in het bloed. 5. Afwijkingen in de zenuwwerkzaamheid. Er zijn tegen deze verdeeling al aanstonds bedenkingen te maken. De afwijkingen in den bloedsomloop en van het bloed zelf staan in zulk een naauw verband, dat, wanneer men elk onder eene afzonderlijke afdeeling wilde brengen, zij elkander onmiddelijk volgen moesten. De omloop van het bloed, de gesteldheid van het bloed en de zenuwverrigtingen maken als een groot geheel uit, welks drie afdeelingen tot elkander in het naauwste verband staan. Zij oefenen op de voeding den grootsten invloed, even als de voeding wederom op hare onderhouding werkt. Welke bedenkingen men echter tegen deze verdeeling moge in te brengen hebben, zij geeft aanleiding tot eene geleidelijke volgorde, en dit is reeds veel voor eenen tak, waar overvloed van stof is, die, zal zij bruikbaar worden, eene behoorlijke rangschikking vordert. Hiermede heeft in elk geval andral een begin gemaakt, en daardoor zich groote verdienste verworven.




Verhandeling over de besmettelijke Longziekte van het Rundvee en de maatregelen en middelen om dezelve af te weren en te stuiten, door J. van Hertum, 's Rijks Veeärts der eerste klasse te Zierikzee. Te Zierikzee, bij P. de Looze. 1839. In gr. 8vo. 99 Bl. f 1-:

Dit geschrift behandelt een onderwerp, waarin elk, die het met het Vaderland wél meent, belang stelt. De besmettelijke longziekte onder het rundvee, die in de laatste zes jaren tot verscheidene streken van Oud-Nederland doorgedrongen is, heeft reeds vele duizende

{==425==} {>>pagina-aanduiding<<}
stuks rundvee weggesleept en menige veehouders jammerlijk doen verarmen. Men zal dus ongetwijfeld den bekwamen Veeärts van hertum dankzeggen, dat hij over dit aangelegen onderwerp zijne gedachten heeft medegedeeld in een opstel, hetwelk evenzeer van zijne kunde getuigt, als het zich door verstaanbaarheid en beknoptheid onderscheidt. In de inleiding maakt ons de Schrijver met de geschiedenis dezer ziekte bekend, waarvan de eerste bepaalde narigten eerst in de zeventiende en achttiende eeuw voorkomen. Zij woedde in 1743 en sedert dien tijd in Zwitserland, en in de laatste helft der achttiende eeuw herhaalde malen rondom Parijs en in verschillende streken van Duitschland. Bij ons echter vindt men van haar vroeger geen gewag gemaakt, en zij verscheen eerst in 1833 in Noord-Nederland. De Verhandeling zelve bestaat uit twaalf Hoofdstukken. Het eerste bevat eene bepaling der ziekte; juister gesproken handelt het over de benamingen, waardoor men haar aanduidt, onder welke de Schrijver aan die van besmettelijke longziekte, of peripneumonia exsudativa contagiosa, de voorkeur geeft. Het tweede handelt over den aard der ziekte; zij bestaat, volgens den Schrijver, in eene geheel bijzondere, eigenaardige ontsteking der longen en meestal ook van het borstvlies, die zoodanig eene ziekelijke verandering of ontaarding van het weefsel der longen ten gevolge heeft, als men bij geene andere longontsteking aantreft. Deze ontsteking gaat met koorts en doorzweeting van stolbare vezelstof gepaard. In het derde Hoofdstuk wordt de gang der ziekte beschreven, d.i., haar voortgang en verspreiding onder het rundvee, waaraan zij alleen eigen is, terwijl zij bij andere huisdieren niet wordt waargenomen. Het vierde Hoofdstuk handelt over de onderscheiding en de verschijnselen der
ziekte. Deze verschillen, naar mate de vorm der ziekte meer zuiver ontstekingachtig of wel asthenisch is. In het eerste geval is het beloop der ziekte veel sneller, en het dier sterft na vijf of zes dagen; onder den laatsten vorm schijnt de ziekte in ons Vaderland het meest voor

{==426==} {>>pagina-aanduiding<<}
te komen, en duurt drie of vier weken; de koorts is dan in den aanvang minder merkbaar; er ontstaan op het laatst zuchtige gezwellen, en de buik is trommelachtig opgezet. In beide vormen nogtans zijn vele verschijnseis dezelfde; een krampachtige hoest, verminderde eetlust, eene ruischende beweging in de longen, die men gewaar wordt als men het oor achter de schouders legt, en die eerst op de lijdende zijde heviger gehoord wordt, maar vervolgens alleen aan den tegenovergestelden niet aangedanen borstwand wordt waargenomen; hoe meer de verstoringen in de longen toenemen, hoe beperkter de plaats wordt, waar zich het geluid laat hooren. Het haar is stroef en zonder glans, en staat vooral op den rug en aan de schouders op eene zeer eigenaardige wijze overeind. Ten laatste vermagert het rund plotseling, de ademhaling wordt snel en benaauwd, en het dier sterft onder stuiptrekkingen of door uitputting van krachten. Het vijfde Hoofdstuk handelt over de verschijnselen bij de gestorvene dieren. De ziekelijke veranderingen, die men na den dood waarneemt, bepalen zich niet alleen tot de borstholte, maar zijn toch vooral in de longen zigtbaar. Het weessel der longen heeft zijne natuurlijke sponsachtige hoedanigheid verloren; de longen zijn niet alleen aanmerkelijk vergroot, maar hare zwaarte is somtijds op eene onbegrijpelijke wijze vermeerderd, daar zij dikwerf het zes- en tiendubbele gewigt van derzelver natuurlijke zwaarte verkrijgen; eene taaije, geelachtig witte, stolbare vezelstof bedekt hare oppervlakte en vervult de longcellen. Zoodanig vertoonen zich de longen vooral, wanneer de ziekte zich reeds vóór den dood volkomen ontwikkeld had en een' acuten loop volgde. Bij runderen, die na langer tijdsverloop aan deze ziekte bezwijken, in die gevallen, waarin zij meer asthenisch was, vertoonen de longen zich dikwerf in eenen graauwachtig netvormige zelfstandigheid veranderd, somtijds bijna verteerd,
zoodat het schijnt alsof er geene longen meer voorhanden zijn. Het zesde Hoofdstuk behelst een onderzoek aangaande de oorzaken der ziekte. Welke

{==427==} {>>pagina-aanduiding<<}
ook de eerste werkende oorzaken geweest mogen zijn, die deze ziekte oorspronkelijk deden ontstaan, thans kan men derzelver voorkomen noch aan weêrsgesteldheid, noch aan inrigting der stallen, noch aan verpleging, voeding en onderhouding van het vee toeschrijven. Men ziet haar dikwerf te voorschijn komen op boerderijen, waar de stallen ruim zijn ingerigt en het vee rijkelijk gevoed en wel verzorgd wordt; terwijl daarentegen andere streken in de nabijheid der eersten, waar het vee slecht gevoed en in naauwe onzuivere stallen wordt opgesloten, geheel daarvan verschoond blijven. De Schrijver toont uit overtuigende voorbeelden aan, dat zich de ziekte door besmetting verspreidt, en dat zij in ons Vaderland ook door besmetting aangebragt is. Zij ontstond het eerst in eene gemeente in Gelderland niet ver van de Pruissische grenzen, verspreidde zich vervolgens in de omstreken van Nijmegen, Doesburg enz., en, na twee jaren achtereen alleen in Gelderland geheerscht te hebben, sloeg dezelve in December 1835 en Januarij 1836 naar de provincie Zuid-Holland over. Dat zij van elders naar ons is overgebragt, wordt des te aannemelijker, omdat zij sedert lang in de nabijheid onzer grenzen heerschte. - Het zevende Hoosdstuk behelst eenige denkbeelden omtrent den aard en de eigenschappen der smetstoffe. Over dit onderwerp weet de Schrijver weinig bepaalds te zeggen. Belangrijk zijn intusschen de proefnemingen van Prof. vix te Giessen, welke leeren, dat de longziekte door inenting inderdaad aan gezonde runderen kan worden medegedeeld. - In het achtste handelt de Schrijver over de onderkenning der zickte, en vergelijkt dezelve te dien einde met andere ziekten, waarmede men haar veelligt zou kunnen verwisselen. - Het negende bevat eenige weinige woorden over de voorzegging bij de
longziekte, welke de Schrijver over het algemeen als zeer ongunstig stelt, nogtans de kenteekenen, die eene aanvankelijke beterschap aanduiden, beknoptelijk opgevende. Het tiende Hoofdstuk handelt over de geneeswijze en de geneesbaarheid der longziekte in het al-
{==428==} {>>pagina-aanduiding<<}
gemeen. De geneeswijze, in den Algemeenen Konst- en Letterbode van 4 Mei en 14 Dec. 1838 door den Heer van elburg aanbevolen, keurt onze Schrijver af; in den acuten vorm komt wel in den beginne eene aderlating te pas, maar in den asthenischen vorm zal dezelve slechts zelden aangewezen zijn en dan nog matig moeten wezen. Asleidende uitwendige prikkels, inwrijvingen van eene zalf, door den Duitschen Veeärts walch aanbevolen, en uit braakwijnsteen, poeder van Spaansche vliegen, euphorbium, basilicum-zalf en terpentijn-olie bestaande, op de vooraf kaal geschorene borstwanden, en voorts eene, naar gelang der verschijnselen en het beloop gewijzigde, inwendige behandeling, verdienen, volgens hem, meer vertrouwen; hoezeer hij evenwel in de toediening van geneesmiddelen weinig voordeel ziet, en dezelve, wegens het gevaar, dat daarbij door de verdere verspreiding der ziekte ontstaat, doorgaans meent te moeten afraden. Alle pogingen moeten, volgens hem, daarheen gerigt worden, om het contagium te vernietigen, hetwelk door geene geneesmiddelen kan geschieden. ‘Het eenige en afdoende middel, om daartoe te geraken, is: dat wij alle werkelijk zieke en besmette runderen onverwijld dooden of afslagten, onder behoorlijke voorzorgen opruimen, en vervolgens de stallen en alle voorwerpen, welke met de smetstof bezoedeld kunnen zijn, naauwkeurig zuiveren of vernietigen,’ (bl. 80.) Op dit beginsel berust ook, hetgeen de Schrijver in het elfde
en twaalsde Hoofdstuk voordraagt, welke handelen over de maatregelen en middelen van policie, welke tot afwering der longziekte in ons Vaderland kunnen en behooren aangewend te worden, en de maatregelen en middelen, om de longziekte in ons Vaderland te stuiten en uit te roeijen. Wij wenschen in het belang van ons Vaderland, dat deze denkbeelden en voorgestelde maatregelen door de Regering behartigd en opgevolgd mogen worden, al moge de Schrijver ook eens in sommige opzigten wat te ver gaan. Dat b.v. de besmetting door runderen, welke de long-
{==429==} {>>pagina-aanduiding<<}
ziekte doorgestaan hebben en voor hersteld doorgaan, nog maanden lang en misschien wel zoo lang dezelve leven, aan gezond vee, waarmede zij in aanraking komen, zou kunnen worden medegedeeld, (bl. 67) is eene stelling, die wij uit algemeene gronden van pathologie geneigd zijn te betwijfelen, osschoon de Schrijver haar eene daadzaak noemt, welke door de dagelijksche ondervinding overal is bewaarheid gevonden. Doch waar men, met te weinig te doen, alles veelligt bederven zou, is er minder vrees om te ver te gaan. De zaak is dringend en eischt spoedige en krachtige maatregelen.




Over den Oorsprong en de Geschiedenis der Hollandsche Duinen, door W. van den Hull. Met eene Afbeelding van het Strand. Te Haarlem, bij de Erven F. Bohn. 1838. In gr. 8vo. 120 Bl. f 1-40.

De Schrijver van dit niet onbelangrijk werkje tracht eerst te bewijzen, dat de wording der Hollandsche Duinen moet gezocht worden in de assluiting der Noordzee van den Atlantischen Oceaan door de Anglo-Gallische landengte, die naderhand de straat van Calais geworden is. Ten tweede poogt hij de geschiedenis dier Duinen op te geven (natuurlijk zoo wat in het breede tot zeker algemeen overzigt), sedert het bestaan dier zeeëngte tusschen Frankrijk en Engeland; en ten derde spoort hij eenige bewijzen op voor den loop des Rijns langs de Hollandsche binnenduinen, ten einde daaruit, bij nadering, den tijd te bepalen, in welken gene (d.i. die) duingronden ontstaan zijn, die zich heden ten oosten de Leidsche vaart tot aan het Haarlemmermeer uitstrekken.
Met scherpzinnigheid en bescheidenheid behandelt de Schrijver zijn onderwerp, waarbij hij niet verzuimt, de geschiedkundige berigten te raadplegen en met zijne inzigten in overeenstemming te brengen. Dat echter veel hier voorkomt, dat meer als waarschijnlijke gissing, dan als bewezen zaak moet worden beschouwd, ligt in den aard der behandelde stof. - Zonderling is des Auteurs gewoonte, om telkens vooraf te schrijven, waar vóór genoegzaam was, b.v. bl. 1: vooraf het bestaan dier waterkeeringen, en op een aantal andere plaatsen. Overigens is de stijl goed en duidelijk.


{==430==} {>>pagina-aanduiding<<}

Geschiedenis der achttiende Eeuw en der negentiende tot op den ondergang van het Fransche Keizerrijk; door F.C. Schlosser, Hoogleeraar te Heidelberg. Iste Deel. Te Groningen, bij W. van Boekeren. 1839. In gr. 8vo. 367 Bl. f 3-:

Het uitstekende genoegen, waarmede Rec. het hier boven genoemde boek heeft gelezen, beweegt hem, om daarvan zoo spoedig mogelijk eene aankondiging te schrijven, in de hoop, dat dezelve eenigzins zal kunnen medewerken, om het debiet van een werk te bevorderen, dat door deszelfs hoogstbelangrijken inhoud en levendigen stijl algemeen gelezen verdient te worden. Een ontelbaar aantal romans en verhalen worden dagelijks in onze taal overgebragt, hetzij ze van meerder of mindere waarde mogen zijn. Rec. hoopt, dat de uitkomst zal leeren, dat ons publiek ook voor degelijker lectuur nog den smaak niet heeft verloren, en dat een boek, als het onderhavige, dien opgang zal mogen maken, waarop het in een beschaafd land, waar kennis op prijs wordt gesteld, aanspraak heeft.
Het tijdperk der geschiedenis, hetwelk de Hoogleeraar schlosser zich ter behandeling heeft gekozen, is belangvol en rijk aan gewigtige gebeurtenissen, aan groote namen van verschillenden aard, aan veranderingen in den geheelen maatschappelijken, politieken, letterkundigen toestand van Europa. Het begint met den Spaanschen successie-oorlog, waar de namen van eugenius en marlborough onze aandacht trekken, en met den Noordschen oorlog, waarin peter de groote en karel XII in al hunne goede en kwade eigenschappen ten tooneele treden. Frederik de groote in al de kracht van zijn genie, lodewijk XV in al de zwakheid van wellustigheid en zedeloosheid, of katharina II, de merkwaardige beheerscheres van een groot rijk, de strijd tusschen Engeland en Amerika, en de Fransche revolutie met al hare gruwelen en gevolgen, zietdaar slechts eenige groote punten, waarop het oog zich bij het noemen van de geschiedenis der achttiende eeuw als onwillekeurig vestigt.
Er bestaan intusschen verschillende wijzen, waarop deze geschiedenis kan worden behandeld; maar die, welke schlos-
{==431==} {>>pagina-aanduiding<<}
ser gekozen heeft, is voorzeker wel diegene, waardoor de geschiedenis inderdaad de leermeesteresse der wijsheid worden kan. ‘Het hoofddoel bij het schrijven van dit werk was,’ zoo luiden de woorden des Hoogleeraars, ‘om den zamenhang der staatkundige gebeurtenissen uit (met) de wijzigingen van het huiselijke en burgerlijke leven aan te toonen, dus den geheelen uitwendigen vorm der beschaafde maatschappij van onze dagen, benevens den voortgang der inwendige beschaving en de voornaamste veranderingen in dat gedeelte der letterkunde, hetwelk den geleerde niet uitsluitend aangaat, te ontwikkelen.’ Geene gemakkelijke taak voorzeker, maar het middel, niet alleen, om ons den geest der geschiedenis te doen kennen, om ons den voortgang en ontwikkeling der beschaving te doen opmerken, maar ook, om ons de geschiedenis van onzen eigen leeftijd te doen begrijpen, om ons den maatschappelijken toestand te verklaren, waarin wij zelve leven, en ons op oorzaken te wijzen, wier gevolgen nog voortduren. Er is misschien in de nieuwere geschiedenis geene eeuw aan te wijzen, waarin de geheele maatschappij in hare verschillende betrekkingen zoo vele veranderingen heeft ondergaan, als in de achttiende; en wij behoeven de inleiding van schlosser slechts te lezen, waarin hij met korte woorden het kenmerkende van ieder tijdperk opgeeft, dat hij achtereenvolgens zal behandelen, om daarvan levendig doordrongen te zijn. Het gezegde van lodewijk XIV: L'état, c'est moi! was in het begin dezer eeuw nog de stelregel, waarnaar schier alle regeringen handelden, terwijl de volken het zich lijdelijk getroostten; hoe veel moest er gebeuren, hoeveel veranderd en ontwikkeld worden, voor dat de souvereine magt des volks het beginsel kon
worden, van waar men uitging, het gezag, dat alleen werd erkend, en dat brooddronken en teugelloos met alles kon spotten, wat voorheen als heilig of eerwaardig werd beschouwd! Hoe belangrijk is het voor hem, wien het lot, de beschaving en ontwikkeling des menschdoms ter harte gaat, voor hem, die uit het voorledene voor het tegenwoordige en voor de toekomst wil leeren, hier den gang der gebeurtenissen, den gang van den menschelijken geest na te gaan, oorzaken en gevolgen te verbinden, en te onderzoeken, wat in zulk eenen tijd van beweging ten goede, wat ten kwade heeft gewerkt!
En zietdaar, wat schlosser in zijne Geschiedenis

{==432==} {>>pagina-aanduiding<<}
tracht te doen; zietdaar, wat het aantrekkelijke van zijn boek uitmaakt, en het ook door hem met hooge belangstelling zal doen lezen, die met de gebeurtenissen zelve gemeenzaam bekend is. In dit eerste Deel der vertaling vindt de Nederduitsche lezer reeds iets daarvan, maar naarmate hij verder komt, zal hij het gewigt van die beschouwingen duidelijker leeren inzien.
Na eene Inleiding, die over het doel, de verdeeling en wijze van bearbeiding de noodige inlichtingen geeft, en verder een overzigt behelst van den staatkundigen toestand van Europa bij het eindigen van de zeventiende eeuw, begint de Schrijver in het eerste Hoofdstuk der eerste Afdeeling terstond met de beschouwing van den Spaanschen successie-oorlog. Met siksche trekken worden in eene eerste § de oorzaken van dezen krijg en de toestand der hoofdmagten, die daarin deel namen, geschetst, en daarbij regtmatige hulde toegebragt aan onzen willem III, van wien schlosser getuigt, dat hij zich nooit grooter betoonde, dan in deze laatste oogenblikken van zijn leven. De tweede § behelst de geschiedenis van den oorlog zelven; en zeker is zelden van deze gebeurtenissen zulk een helder, geleidelijk, levendig en boeijend tafereel opgehangen, waarin niet alleen de wapenseiten, maar ook de karakters der verschillende in dien oorlog werkzame personen zoo kennelijk zijn afgeteekend, dat wij hen als voor oogen zien. Een treffend kontrast maakt hier de traagheid en ellendigheid van het Duitsche rijk met de bekwaamheid en talenten van eugenius en marlborough; terwijl de toestand van het Spaansche hof en filips met niet minder krachtige trekken is afgemaald. Een derde §, over den vrede van Utrecht, Rastadt en Baden, besluit het eerste Hoofdstuk van dit belangrijke werk.
Het volgende Hoofdstuk handelt over den Noordschen oorlog; een niet minder belangrijk gedeelte der geschiedenis dan het voorgaande. Treffend is hier de teekening van karel XII, den heldhastigen, ridderlijken, maar tevens stijfkoppigen en dollen Koning van Zweden. Tegen hem over staat peter de groote, een man, moeijelijk om te beoordeelen, wiens talenten hier wel naar waarde worden geprezen, maar wiens list, wreedheid en tirannij toch ook met sterke kleuren worden geteekend, zoodat men zich als onwillekeurig gedrongen voelt, om met den Schrijver in te stemmen, als hij zegt: (bl. 310) ‘Ook bij peter be-
{==433==} {>>pagina-aanduiding<<}
vestigt zich de bekende ondervinding, dat zelfs bij de heroën de prijs, dien zij voor een' onsterfelijken roem en voor eene magt en glans, die meer menschen dan Gode welgevallig is, moeten betalen, van dien aard is, dat de bedaarde aanschouwer en de gewone mensch voor eene grootheid terugbeest, die den grooten hoop en dichters en redenaars met bewondering vervult.’ Bij peter intusschen gingen die onedele eigenschappen met veel groots en goeds gepaard, en als de man, die Rusland het eerst uit deszelfs barbaarschheid heeft teruggeroepen, zal hij altijd merkwaardig blijven en in de gevolgen een weldoener voor zijn land moeten genoemd worden, al is het dan ook, dat zijne tijdgenooten dikwijls veel van zijne woestheid hadden te lijden, en dat zijn persoonlijk karakter vele onedele trekken bezat. Maar dergelijk eene vergoeding had augustus II van Polen niet. Het is een bedroevend schouwspel, dat de verregaande zedeloosheid, de jammerlijke verkwisting, de geheele armzaligheid van dezen Vorst en zijn' gunsteling flemming ons oplevert, en het hart bloedt bij het zien van de gewetenlooze uitzuiging, waaraan het volk in die dagen blootstond, ten einde schatten
op te brengen, die in overdaad en wellust werden verkwist. De haren rijzen ons te berge, wanneer wij zien, dat aan het hof van dien ellendeling de onbeschaamdste losbandigheid zoo zeer alle palen te buiten ging, dat hij zich niet ontzag, bij een bezoek van den Koning van Pruissen, dezen met deszelfs zoon in een vertrek te geleiden, waar de Gravin orselska, zijne natuurlijke dochter en tevens zijne meest begunstigde minnares, geheel naakt op eene sofa lag. Geheel verschillend was het karakter van frederik willem I van Pruissen; maar ofschoon zeker zijne spaarzaamheid tegen de verkwisting van anderen gunstig afstak, zoo staan toch ook zijne kleingeestigheid en bekrompenheid, zijne onbeschaafdheid en willekeurigheid hier op de regte wijze geteekend.
Rec. heeft aldus slechts eenige hoofdtrekken aangestipt van datgene, wat men in dit belangrijke en onderhoudende boek kan vinden. Het ontleent een nieuw belang daaruit, dat het geheel uit de bronnen is geput, en door aanhalingen van gelijktijdige Schrijvers den lezer nog beter in staat stelt, om over den geest des tijds zelf te oordeelen. Het is in eenen krachtigen, kernachtigen stijl geschreven. Schlosser schroomt niet, zich van tijd tot tijd van woorden en uit-
{==434==} {>>pagina-aanduiding<<}
drukkingen te bedienen, die misschien een ander als te plat zoude verwerpen; maar dit gebeurt vooral dàn, wanneer verontwaardiging zijne pen bestuurt, en de zedelijkheid van zijn werk (indien Rec. zich zoo mag uitdrukken) wint er bij. De Vertaler, die zich loffelijk van zijne niet gemakkelijke taak heeft gekweten, heeft met regt begrepen, dat eigenaardige van schlosser's stijl niet te moeten wegnemen. Hij ga op den ingeslagen' weg voort, en levere ons spoedig het vervolg! Rec. hoopt en vertrouwt toch, dat deze onderneming genoegzamen bijval zal vinden. Ook voor onze leesgezelschappen (althans voor de betere onder deze) is dit boek eene zeer geschikte lectuur. Het zou ons van den smaak van ons publiek spijten, indien het voor zulk een werk geenen zin meer had, en het zou een slecht bewijs zijn voor de degelijkheid onzer lezende klasse. Schlosser, die, getuige zijne gunstige beoordeeling van de Archives van den Heer groen van prinsterer (in de Heidelberger Jahrbücher), ook het goede onzer historische literatuur op prijs weet te stellen, ondervinde het, dat ook wij de verdiensten van den Duitschen Geschiedkundige naar billijkheid weten te waarderen!
Enkele zinstorende drukseilen hadden wel mogen worden opgeteekend. Overigens is de uitvoering van dit werk eenvoudig en goed. Een ruim debiet beloone de onderneming des Uitgevers!

Schetsen van het Eiland Java en deszelfs onderscheidene Bewoners. Naar het Hoogduitsch van Pfyffer von Neueck, voormalig Zwitsersch Officier in dienst van het Nederlandsch Gouvernement in Oostindië. Te Amsterdam, bij J.C. van Kesteren. 1838. In gr. 8vo. XXIV en 250 bl. f 2-40.

Een veeljarig verblijf in het op den titel genoemde gedeelte van Oostindië stelde den Schrijver in staat, zich met de zeden, gewoonten, behoeften en taal der inboorlingen en bewoners bekend te maken. De vergelijking van zijne berigten met die van anderen pleit voor zijne waarheidsliefde; terwijl het hier behandelde onderwerp zeer zeker de opmerkzaamheid waardig is van den Nederlandschen lezer, bij wien thans

{==435==} {>>pagina-aanduiding<<}
de Nederlandsche Oostindische bezittingen te beschouwen zijn als de zuilen, waarop de welvaart en het geluk van ons dierbaar Vaderland zijn gebouwd. Ten einde onze Lezers eenigermate in de gelegenheid te stellen, om te weten, wat zij in dit werk vinden zullen, laten wij hier de opgave van den inhoud volgen. Iste Hoofdstuk. Topographische en statistieke schets van Java. II. Natuurlijke Historie van Java. III. De Javaan, beschouwd onder een ligchamelijk en zedelijk opzigt. IV. Algemeene levenswijze der Javanen. V. Godsdienst der Javanen. VI. Kunsten en Wetenschappen. VII. Burgerlijk en krijgsmagtig Bestuur. VIII. Levenswijze der Europeërs op Java. IX. Tafereel der onderscheidene Natiën, die het eiland Java bewonen. X. Besluit. Nalezingen. - Wij erkennen, dat meer grondige en volledige berigten over Nederlandsch-Oostindië door Nederlanders deels kunnen geleverd worden, deels werkelijk geleverd zijn. Maar men behoort, gelijk de Vertaler te regt aanmerkt, niet uit het oog te verliezen, dat de Schrijver op niets verder aanspraak maakt, dan op het leveren van Schetsen, dat is, van een vlugtig overzigt van Java; terwijl men echter deze schetsen vol zal vinden van daadzaken, welker bijzondere merkwaardigheid niet kan worden miskend. Indien aan het werk een minder bekwame Vertaler ten deel gevallen ware, dan zou het eenigermate kunnen beschouwd worden als verouderd en niet meer van toepassing op Java's tegenwoordigen toestand, die zoo zeer is veranderd na het jaar 1827, toen de Schrijver dit eiland verliet, onder het bestuur van den Generaal van den bosch; maar in de nalezingen heeft de Vertaler zijne aanmerkingen tot verduidelijking, of ook wel tot teregtwijzing, verzameld. Voor Lezers, die
minder op de avonturen, in eene gewone reisbeschrijving voorkomende, dan op wetenswaardige zaken gezet zijn, is het werk, gelijk het in onze taal thans wordt aangeboden, eene welkome bijdrage.





Iets over het Ontwerp eener zoogenaamde Giro- of Handelsbank; bij gelegenheid der Recensiën van het werk van den Heer W.C. Mees, Proeve eener Geschiedenis van het Bankwezen in Nederland, gedurende den tijd der Republiek, door J. Ackersdijck, Hoogleeraar aan de Uni-
{==436==} {>>pagina-aanduiding<<}
versiteit te Utrecht. Te Rotterdam, bij W. Messchert. 1839. In gr. 8vo. 68 Bl. f :-70.

Te regt is Prof. ackersdijck verontwaardigd over den onbescheiden toon der drie Recensiën van het werk van den Heer mees, gelijk die Recensiën voorkomen in het Handelsblad van 5, 9, 11 en 17 Oct. 1838, den Konst en Letterbode van 26 Oct., 2 en 6 Nov., en den Gids, No. XI van hetzelfde jaar. Ook hij houdt, even als wij, het voor waarschijnlijk, dat die drie Recensiën het werk zijn van denzelfden persoon, en wel denkelijk van hem, die in der tijd de Bedenkingen over het Crediet, Gedachten over den Handel, en welligt meer van die strekking, nameloos in het licht heeft gegeven, en wiens doel niets anders was, dan de nu voorloopig althans mislukte oprigting eener Girobank, die crediet zou geven, zonder ooit te betalen. Kort, krachtig en helder verdedigt de Hoogleeraar de ware wetenschap tegen alle stichters van luchtkasteelen en bevorderaars van windhandel; want het geliefkoosde stelsel der vijanden van den Heer mees verdient geenen beteren naam, en met juistheid zegt Prof. ackersdijck, bl. 51, hetgeen hij vervolgens nog nader uiteenzet, dat die soort van Bank, welke door de bestrijders der wetenschap, gelijk die alom in Europa onderwezen en verstaan wordt, zoo gaarne zou worden opgerigt, eene Bank zou zijn, welke insolvent opgerigt werd. De kundige Lezer oordeele en kieze!

Notice Historique sur l'établissement et les progrès de la Société établie dans les Pays-Bas pour l'amélioration morale des prisonniers; suivi du Réglement de la dite Société. Par Jean Etienne Mollet. Amsterdam, chez S. de la Chaux et Fils. 1838. 8vo. 120 pag. f 1-50.

Het Voorberigt vermeldt de reden, waarom dit werkje het licht ziet. Niet alleen enkele personen uit het buitenland, maar ook menschlievende Vereenigingen, of Gouvernements-administratiën, uit verschillende oorden van Europa, wenschten het op den titel genoemd Genootschap, in deszelfs aard, doel en werkzaamheden, te leeren kennen; dan daartegen bleef de onbekendheid met onze moedertaal, bij den vreemdeling, eene groote, soms onoverkomelijke, zwarig-
{==437==} {>>pagina-aanduiding<<}
heid in den weg leggen; en van hier, dat deszelfs Hoofdbestuur besloot, aan een' zijner medeleden, den Heer mollet, tevens Secretaris voor de buitenlandsche betrekkingen, de taak op te dragen, om, door het opstellen van dit geschrift in de Fransche taal, aan eene wezenlijke behoefte te voldoen.
De Schrijver heeft dezen zijnen arbeid opgedragen aan zijne Medehoofdbestuurders, en hij deed zulks in weinige, maar veelzeggende en hartelijke bewoordingen. Aandoenlijk zelfs is het slot dier Opdragt, die wij hier, vertaald, laten volgen: ‘De betrekkingen, die ik met Ul. aanknoopte, hebben mij den oogenblik doen zegenen, waarin uw Vaderland het mijne geworden is; en alhoewel mijn hart nog steeds in liefde wordt aangetrokken door dat Zwitserland, waar ik het eerste licht aanschouwde, zoo beklaag ik het mij niet, hetzelfde lot met den Rijn te deelen, die, afgedaald van de bergen van Helvetië, zijnen loop in de vlakten van Holland gaat eindigen; vermits mijne laatste blikken zich kunnen vestigen op die achtingwaardige vrienden, die eenige mijner laatste levensjaren verzoet hebben, door het bekoorlijke hunner Vereeniging zoo wel, als door het voorbeeld hunner deugden.’
Na, in het Voorberigt, eenige algemeene denkbeelden, zoo wel ten aanzien van het in dit Rijk aangenomen gevangenisstelsel, als van de beginselen, die door het Genootschap worden aangekleefd, kortelijk ontwikkeld te hebben, behandelt de Schrijver, in acht Hoofdafdeelingen, de volgende onderwerpen: 1o. Oorsprong des Genootschaps. 2o. Verrigtingen van het Gouvernement, met opzigt tot gevangenissen en gevangenen. 3o. Betrekkingen des Genootschaps tot het Gouvernement. 4o. Betrekking van hetzelve tot de gevangenen. 5o. Betrekking van hetzelve tot de ontslagenen. 6o. Binnenlandsche betrekkingen des Genootschaps. 7o. Deszelfs betrekking tot het buitenland. 8o. Besluit. Wordende hierachter de vertaling van het Reglement des Genootschaps gevonden.
Het blijkt, dat de Schrijver, bij het opstellen van dit werkje, een gepast gebruik gemaakt heeft van de jaarlijksche Verslagen, van wege het Genootschap in 't licht gegeven, waardoor dan ook dit geschrift inzonderheid rijk in zaken mag genoemd worden. Inderdaad, dit werkje mag als de quintessence van al deze meer uitvoerige Verslagen worden aangemerkt; en moet men zich verwonderen, dat het Ge-
{==438==} {>>pagina-aanduiding<<}
nootschap, met zoo geringe middelen, in verhouding tot de groote behoeften, en in zoo weinige jaren, zoo veel goeds heeft mogen tot stand brengen of helpen bevorderen. Hoogstbelangrijk zijn de mededeelingen, bl. 72 te vinden, en waaruit blijkt, dat, van den jare 1828 tot 1837, een getal van 2903 ontslagenen tijdelijk zijn ondersteund, en 564 aan een middel van bestaan zijn geholpen; van deze 3467 individus hebben, volgens ingekomene berigten, een aantal van 93 zich de hulpbetooning, aan hen bewezen, onwaardig gemaakt; dan men mag teregt vragen: wat zou er van die 3467 geworden zijn, indien het Genootschap zich deze ongelukkigen niet had aangetrokken? Immers, de zorg voor gevangenen en ontslagenen, althans in den zin en geest des Genootschaps, was, tot vóór weinige jaren, ook in ons Vaderland, eene geheel vreemde zaak.
De Tabel, op bl. 73, is een gedenkstuk der weldadigheid van diegenen onzer Landgenooten, die, alle vooroordeelen ter zijde stellende, in 1823 en vervolgens, de nieuwe Instelling hielpen vestigen en sedert opgebouwd en geschraagd hebben. Immers blijkt uit dezelve, dat, van den jare 1825 tot 1837, voor onderwijs en invoering van arbeid in de gevangenissen, zijn besteed f 30,502: 87; dat aan ontslagenen is verstrekt f 34,555: 925; dat de kosten van administratie hebben beloopen f 27,948: 54, en dat er, in 't geheel, in dertien jaren, een kapitaal van f 96,459: 455 door ongeveer vierduizend onzer Landgenooten, ten nutte van gevangenen en ontslagenen, is bijeengebragt.
Het is der aandacht van den bekwamen en der zake kundigen Schrijver geenszins ontsnapt, dat onze Nederlandsche gevangenissen en derzelver inrigting, over het geheel, nog geenszins zijn, wat men, omtrent een en ander, als wenschelijk mag beschouwen, uitgaande van het beginsel: dat de gevangenisstraf tevens middel tot verbetering van den misdadiger behoort te zijn. Dan, hij gaat hierbij, aan de eené zijde, wel met rondborstigheid, maar ook tevens met bescheidenheid, en onder erkentenis van het bestaande goede, te werk. Recensent huldigt hierin de wijze voorzigtigheid des Schrijvers te meer, omdat er alle grond bestaat voor de onderstelling, dat het de bedoeling is van het Hoog Bestuur, om eensdeels in de lokaliteit der des behoevende gevangenissen, anderdeels in het, tot hiertoe gevolgd, gevangenisstelsel, die verbeteringen in te voeren, die zoo wel door het

{==439==} {>>pagina-aanduiding<<}
voorbeeld, elders gegeven, als door eigene ervaring, als nuttig en doelmatig erkend zijn. Maar daarenboven beschouwt Recensent het als gepaster, om bestaande leemten en gebreken, wier herstel en verbetering van het Rijksbestuur ashangen, bescheidenlijk ter kennis van dat Bestuur te brengen, dan dat men een overzigt daarvan geve aan het publiek, en nog wel (gelijk met het onderhavige werk het geval is) aan een buitenlandsch publiek, te eenemaal onvermogend, om de bestaande kwaal te verzachten of weg te nemen.
Van vele zijden beveelt zich dit werkje, alhoewel oorspronkelijk ten behoeve van den vreemdeling opgesteld, ook voor den Nederlander als belangrijk aan, wanneer hij begeerig mogt zijn, om van eene vaderlandsche Instelling, waaromtrent onkunde en vooroordeel geheel verkeerde denkbeelden vormen en verbreiden, duidelijke en welgegronde begrippen te erlangen. Niemand zal dit boek onbevredigd uit de hand leggen, en een iegelijk, die de waarheid liefheeft, zal, door de lezing van dit eenvoudig Verslag, indien hij tot hiertoe vreemd bleef aan deze Inrigting, zich gewis opgewekt gevoelen, om, door de uitgave van slechts één stuiver 's weeks, een penningsken te offeren op het altaar der menschenliefde.
Recensent bevond zich dikwerf in de gelegenheid, om met de bedoelingen en werkzaamheden des Genootschaps, ook in bijzonderheden, bekend te worden, en maakt daarom aan het einde van dit verslag de woorden des Heeren mollet, bl. 15 van het Voorberigt, gaarne de zijne: ‘Ik zal hier bij het gezegde niets meer voegen dan eenige woorden, ter verklaring van hetgeen ik door het Boetestelsel versta. Het is het, door alle denkbare middelen, in praktijk brengen van het voorschrift des Bijbels: “Heb berouw en bekeer u, en uwe zonden zullen u vergeven worden.” Indien de gevangene, welke zijne misdaad ook zij, daarover berouw gevoelt, zich in waarheid boetvaardig toont, en hij daarvan doet blijken, door een onderworpen, ootmoedig, bescheiden en arbeidzaam gedrag, gedurende zijn verblijf in den kerker; heeft hij dan niet de vergeving verdiend, die hem, onder deze voorwaarde, beloofd was? En die vergeving, wordt deze hem volkomen verleend, waar men zich alleen bepaalt, om hem de deuren van het verblijf der smart te openen? Behoort men niet, gelijktijdig, hem de helpende hand te reiken, en de aanwending

{==440==} {>>pagina-aanduiding<<}
der middelen gemakkelijk te maken, tot het verkrijgen eener eerlijke betrekking, waarin hij zich het onmisbaar dagelijksch brood kan verschaffen, zonder de toevlugt te nemen tot zijne voormalige afdwalingen? Edele en edelaardige zielen, spoedt u dan ter onzer ondersteuning! Uw eigen welbegrepen belang raadt u zulks, de menschheid schrijft het u voor, en de liefde, die deugd, welke alle andere overleeft, maakt het u ten pligt! De Zaligmaker der wereld beveelt u, uwe vijanden lief te hebben, en hen wél te doen, die u haten en vervolgen; met des te meer reden geldt dit, zonder twijfel, omtrent hen, die opgehouden hebben zulks te doen. Moge elken dag het getal van hen aangroeijen en zich verdubbelen, tot wie deze oproeping niet vergeefs is gerigt geweest!’





M. van Geuns, over het gebruik en misbruik van sterke Dranken, bewerkt tot een Volksboek voor den tegenwoordigen tijd, door O.G. Heldring. Te Groningen, bij J. Oomkens. 1839. In kl. 8vo. VIII en 163 bl. f :-60.

Het misbruik van sterke dranken! Welk waar menschenvriend, die over deze zaak ernstig nadenkt en met den toestand onzer natie bekend is, zoude niet gaarne alles aanwenden, om het te keer te gaan? Hoe ligtzinnig en onnadenkend handelen toch zij, die met de thans opgerigte Matigheidsgenootschappen spotten, en, hoezeer voor zichzelven het misbruik afkeurende, echter geene pogingen willen aanwenden, om, door raad en voorbeeld, door invloed en vermaning, het kwaad, in den kring, waarin zij werken kunnen, te keer te gaan! Het gewone spreekwoord: ‘het misbruik neemt het gebruik niet weg,’ (abusus non tollit usum) geldt hier niet, want het gebruik zelve is veelal reeds misbruik. Men begint het in te zien. God geve, dat het niet te laat zij! - Neen, sterke dranken, die het bloed verhitten en eene koortsachtige opgewektheid in het ligchaam brengen, zijn noch voor redelijke menschen noodig, die een vrij gebruik hunner vermogens behoeven, noch voor zedelijke wezens geschikt, die te allen tijde God moeten verheerlijken en Zijnen wil volbrengen. Kan men inderdaad een afzigtelijker, walgelijker tooneel uitdenken, dan hetgeen ons een dronkaard vertoont? Zijne menschelijkheid heeft hij uit-
{==441==} {>>pagina-aanduiding<<}
geschud en zijne vrijheid verloren; eene vreemde hand moet hem geleiden, en eene onzalige drift vervoert hem dikwerf tot de gruwzaamste buitensporigheden en misdrijven. Is dat de mensch naar Gods beeld geschapen? Is dat het pronkstuk der schepping op aarde? En wie peilt de eilenden, die, door het toedoen van zulke rampzalige slaven hunner lusten, onder hunne betrekkingen en in hunne gezinnen worden gesticht? Zoo er ooit eene zaak is, die eene edele geestdrift verwekken moest, het is deze. De vrijverklaring der slaven, die elk mensch, waardig dien naam te dragen, toejuicht, geldt ons nog minder dan dit; hier willen wij duizenden vrij maken en hunne kinderen met hen, die rondom en met ons leven. En men vreeze niet, dat er het menschdom iets bij
verliezen zal. Hoe dikwerf het ook herhaald worde, is het nog niet overtollig: het gebruik van sterke dranken is voor de inspanning van krachten volstrekt niet noodig. De wonderen van heldenmoed, die Griekenlands oude vrijheid vestigden; de groote daden van leonidas, miltiades en themistocles waren geenszins de vruchten van eenen bedwelmenden en prikkelenden drank; en de onsterfelijke zangen van homerus zijn evenmin als de meesterstukken der phidiassen uit een dronkenmansbrein voortgekomen.
Wij wenschen daarom, dat de goede zaak moge zegevieren, en hopen, dat ook het Volksboekje, 't welk wij aankondigen en dat een' schat van nuttige zaken behelst, op eenen vruchtbaren en weltoebereiden akker zijne milde zaden uitstrooije. Menschenvrienden, Christenen, alwat uwe hand vindt om te doen, doet dat met al uwe magt, eer de nacht komt, waarin niemand werken kan!




Proeve eener Recensie door een niet-recenserend Schrijver. Ook onder den titel van: Alweder iets over het Grieksche Treurspel, door P. van Limburg Brouwer. Te Groningen, bij W. van Boekeren. 1839. In gr. 8vo. IV en 39 bl. f :-60.

Indien iemand, dan is wel zeker de Heer van limburg brouwer bevoegd, om zijne gedachten, of liever zijne nadere gedachten, over het Grieksche Treurspel mede te

{==442==} {>>pagina-aanduiding<<}
deelen. Maar al is men door en door geleerd, al bezit men sijnen smaak en warmte van gevoel, echter is men daardoor nog niet onfeilbaar. Immers Prof. geel, de Heer j.w. elink sterk, en de op eene eenigzins andere wijze, zoo 't schijnt, zich gevormd hebbende of gevormd zijnde, aan den beoordeelaar dezer Proeve insgelijks onbekende, Recensent van het werkje over den Schrik en het Medelijden in het Grieksche Treurspel, die in dit Tijdschrift zijn gevoelen geuit heeft; al die Heeren bezitten bekwaamheid en talent. Echter verschillen zij in denkbeeld. Bij gevolg moet nu eens deze, dan gene op het eene of andere punt hebben gedwaald.
Wat nu de thans aangekondigde Proeve van den Heer limburg brouwer betreft, volkomen kan Recensent zich vereenigen met zijn gevoelen over de vrees (niet schrik) en het medelijden in het Grieksche Treurspel. Wat de beschouwing van orestes als ἔνδεος betreft, zoodat hij door apollo niet alleen gelast, maar gedreven wordt, om zijne moeder te straffen, ook hiermede kan Recensent zeer wel instemmen. Naar de Godsdienstbegrippen der Grieken, hield het stuitende der daad natuurlijk op door het bevel en de aanblazing. Orestes, in zijn binnenste alzoo worstelende met het tegen een hem gedaan Goddelijk gebod in strijd komende menschelijk gevoel, geraakt in eene tragische stelling, gelijk aan die van abraham, toen hij meende op bevel van jehova zijnen zoon izaak te moeten slagten.
Maar dat electra haren broeder toeroept: Tref haar nog eens, zoo gij kunt! neen, dit schijnt ons noodeloos tot den aanleg van het stuk. Dit geeft er iets afgrijselijks aan. Immers electra had geenen last van apollo te volvoeren. Zoo men sophocles niet vergoden wil, dan moet men hier den Recensent in de Letteroefeningen gelijk geven.
Het is waar, de Grieken dachten en gevoelden in vele opzigten anders dan wij. Doch wat algemeen menschelijk is, dat is zoo wel antiek als hedendaagsch, wat het grondbeginsel betreft. Alleen de toepassing daarvan kan, uit hoofde van deze of gene begrippen, gewijzigd worden. Zeer juist beweert dan ook de Heer van limburg brouwer, dat men met de hulpmiddelen, die ons tegenwoordig ten dienste staan, al mist men veel, waarvan een Grieksch Dichter partij kon trekken, even zoo goed een voortreffelijk Treurspel zou kunnen vervaardigen, als men dit in Griekenland deed. Met andere woorden, zoo b.v. sophocles in onzen tijd

{==443==} {>>pagina-aanduiding<<}
leefde en voor onze tijdgenooten werkte, zou hij even indrukwekkende, schoon op eenigzins anderen leest geschoeide, Tragediën leveren. Den Rei en nog veel meer moeten wij thans wel opofferen; doch daarentegen gedoogde de inrigting van het Grieksche tooneel, of wel de nationale begrippen der oude Grieken, geene voorstelling van liefde of minnenijd in het Treurspel. Naar het Recensent voorkomt, zou men die hartstogten, mits tragisch werkende, niet alleen in stukken uit de Middeleeuwen en den hedendaagschen tijd kunnen behouden, maar ook in Grieksche stukken, voor een hedendaagsch tooneel bewerkt, mogen invoeren. Want wel behooren zij niet tot de oude, tegenwoordig voor onveranderde opvoering ongeschikt geworden, Tragedie; maar zij zijn echter geenszins vreemd aan het karakter en de zeden der Ouden. Of wat noopte paris tot het schaken van helena? Waarom toog agamemnon met al zijne Grieksche bondgenooten ter verdelging van Troje? Wat was de reden der gramschap van achilles? - Liefde en minnenijd, benevens de uit die hartstogten ontstane wraakzucht en wanhoop, waren niet beneden de waarde van het Heldendicht: waarom zouden zij, in hunne vreeselijke werking, in een Treurspel niet mogen worden voorgesteld? Verkozen dit de Grieken niet, waarom zijn de hedendaagschen aan hun voorbeeld gebonden, al schilderen zij Grieken uit de heldeneeuw, die toch eveneens menschen waren als wij? Op dit punt moeten wij inzonderheid verschillen van hetgeen de Letteroefenaar zegt, bl. 21 van No. I voor Jan. 1839.
Wat eindelijk het karakter van creon aangaat, hier schijnt ons zoo wel de Heer van limburg brouwer als de Heer elink sterk te dwalen, schoon beider gevoelens lijnregt tegen elkander overstaan. Sterk oordeelt zeker te gunstig over creon: want het Noodlot of Godsbestuur is regtvaardig, en zoo creon zulk een voortreffelijk Vorst ware geweest, als waarvoor sterk hem groet, dan zou hij door tiresias, door het Noodlot, ja eindelijk door zichzelven niet zijn veroordeeld. Maar was hij een huichelaar, gelijk van limburg brouwer hem afmaalt? Neen! Vooreerst, een huichelaar, een veinsaard, moge in een hedendaagsch Drama te pas komen, of in een stuk van kotzebue onmisbaar zijn; zulk een karakter, zoo het ten minste niet met zekere grootheid gepaard gaat, is verre beneden de waardigheid der Tragedie. En creon, zoo

{==444==} {>>pagina-aanduiding<<}
zijne aanspraak, waarbij hij de grondregelen van zijn bestuur openlegt, geveinsd ware geweest, zou geene historische grootheid bezitten; hij zou laag en verachtelijk zijn. Ten tweede, de drift, die creon veelal beheerscht, verbiedt het, huichelarij in hem te onderstellen. Ten derde, al is de Rei niet onfeilbaar, indien creon geene loffelijke hoedanigheden en goede beginselen bezeten had, de Rei, in de antigone uit de oudsten des volks, dus uit de verstandigsten en eerwaardigsten, bestaande, zou hem niet zoo toegejuicht en aangehangen hebben. Doch waarom zich liever creon niet voorgesteld, als in het algemeen pligtlievend en opregt, maar uitermate gestreng van aard, hoog denkende van het oppergezag der Vorsten, vaderlandlievend, maar juist daardoor met afkeer vervuld tegen hem, die de wapenen tegen dat Vaderland, welks zoon hij was, voor eigene grootheid gevoerd had. Een gestreng en oploopend karakter vervalt daardoor tot wreedheid, tot onregt. Alzoo werd zelfs een creon voor het Godsgerigt strafschuldig. Trouwens overdrijving, ook in het beste, doet den mensch dwalen. De edele antigone, door wanhoop overmeesterd, beneemt zich het leven. Zonder te groote overijling zou zij gered zijn geweest. Zij, zoo wel als eurydice, zijn zelve de oorzaak van haren dood. - Hoe ontzettend! Hoe deelen wij in het treurig lot van zoo vele achtingwaardigen, die, door verschillende hartstogten weggesleept, zich in het ongeluk storten! Bij de overpeinzing daarvan beven wij voor onszelven. Wij behoeven geene booswichten te zijn, om, bij eenen zamenloop van omstandigheden, strafschuldig en ongelukkig te worden. Indien wij de antigone van sophocles uit zulk een oogpunt beschouwen, zullen wij door vrees en medelijden, in dien zin, waarin de Heer van limburg brouwer zelf dat wil, worden
gelouterd. Bij elke andere beoordeeling van creon mist de Tragedie haar doel.




Jacobaas Weeklacht op het Huis te Teylingen. Door Mr. J. van Lennep. Te Amsterdam, bij P. Meijer Warnars. 1839. In gr. 8vo. 24 Bl. f :-30.

Sedert geruimen tijd had de eertijds zoo vruchtbare Muze van den Heer van lennep ons slechts weinige dichterlijke

{==445==} {>>pagina-aanduiding<<}
produkten aangeboden, en Rec. zal niet ontveinzen, dat hij met leede oogen zag, hoe de Dichter der Nederlandsche Legenden en der Academische Idyllen zich meer uitsluitend aan den proza-roman scheen toe te wijden. In den voorgaanden winter echter vernam hij met genoegen, dat bij eene openlijke vergadering van het Koninklijk Instituut door van lennep een nieuw dichtstuk was voorgedragen. Slechts ééne stem van goedkeuring en lof deed zich van alle kanten hooren, en met verlangen zag men de uitgave van Jacobaas Weeklacht te gemoet. Aan dat verlangen is thans zoowel in de werken des Instituuts als door dezen afzonderlijken druk voldaan, en er valt niet aan te twijfelen, of de algemeene verwachting zal rijkelijk zijn bevredigd. Naar het oordeel van Rec., hetwelk instemt met dat van zoo vele bevoegde regters, is dit kleine stukje een juweel van goeden smaak, van waarachtige poëzij, van diep gevoel, van wezenlijke kunst, die de hoogte der schijnbaarste eenvoudigheid en kunsteloosheid heeft bereikt, en hij getroost zich de lezing van menigen lijvigen dichtbundel zonder poëzij, indien hij van tijd tot tijd zich mag verkwikken met stukken, als Jacobaas Weeklacht.
Het is een gelukkig denkbeeld van den Dichter, jacoba van beijeren op het Huis te Teylingen tot zijn onderwerp te hebben gekozen. De schoone, maar rampspoedige vrouw, de fiere Landsgravin, wier leven zoo rijk was aan treurige lotwisselingen, dikwijls door hare eigene schuld veroorzaakt, nu van rang en magt beroofd, op een eenzaam kasteel in kwijnende ziekte den dood te gemoet gaande, welk een schoon onderwerp ter poëtische behandeling! Gelukkig ook is de keuze, om haar zelve als sprekende voor te stellen, of liever, om de verschillende denkbeelden, die in oogenblikken van ernslig nadenken bij haar moesten oprijzen, in natuurlijke en ongedwongene, maar tevens hoog kunstige volgorde woorden te geven. De vijfvoetige jambe, die hier de plaats van den stijven alexandrijn of van de te gemeenzame legendemaat vervangt, leent zich uitstekend, om de zwaarmoedigheid uit te drukken, die natuurlijk den grondtoon van dit dichtstuk uitmaakt, en heeft tevens eene eenvoudigheid, die voor dergelijke bespiegelingen onmisbaar is, en eene verscheidenheid, die voor eentoonigheid vrijwaart. Ook de taal is in overeenstemming met het onderwerp; zij is eenvoudig; zij heeft niets van die conventionele poëtische woorden, waar-
{==446==} {>>pagina-aanduiding<<}
in de eenige poëzij van zoo velen onzer soi-disant Dichters bestaat. De poëzij zit hier in de zaak, in de gedachte, in het gevoel, in de natuurlijke uitdrukking van dat gevoel. Hoe verschillende ook beide stukken zijn, Rec. gelooft, Jacobaas Weeklacht, wat het genre betreft, te moeten stellen naast de Lament of Tasso, dat meesterstuk van byron's dichtgenie, ook door van lennep vertaald.
Het stuk vangt aan met de beschrijving van jacoba's slapelooze nachten, en reeds de eerste regels ademen een' weemoed, die zich als onwillekeurig aan den lezer mededeelt. De lijderes staat ons terstond levendig voor oogen, die

de lange en slapelooze nacht, 
Die rust aan de aard, maar haar geen laafnis bracht, 

doorworsteld heeft, voor wie

't is maanden reeds geleden, 
Dat haar geen slaap weldadig de oogeleden 
Gesloten heeft, 

of, zoo zij al sliep, die slaap schonk haar geen rust,

bij 't vruchteloos bestrijden 
Van schimmen, die het malend brein zich teelt, 

en

Waaruit zij zich niet losscheurt, dan benaauwd, 
Het bleek gelaat met tapplend zweet bedaauwd 
En ziek van angst. 

Ook de morgen vermindert haar verdriet niet; maar dan kan zij toch weder

geregeld en bedaard 
Herdenken aan hetgeen zij heeft geleden, 
Aan 't geen zij was en 't geen zij is op heden, 

en bij het als onwillekeurig haar ontsnapte woord van vroeger heil keeren hare gedachten tot het voorledene terug. Zij gaat hare geschiedenis door, haar eerste huwelijk en weduwschap, hare liefde voor arkel, haren moeijelijken toestand als Landsgravin, haar huwelijk met Graaf jan, zijn schandelijk gedrag, hare eigene dwalingen en verkeerdheden,

{==447==} {>>pagina-aanduiding<<}
en de straf, waarmede zij daarvoor moest boeten. Er is in dit gedeelte van het dichtstuk veel karakteristieks, dat getuigt, hoezeer de Dichter zich geheel in jacoba's toestand heeft verplaatst; van den eenen kant spreekt de trotsche en eerzuchtige Gravin, de dochter van willem VI, van de andere zijde de zwakke, naar liefde hakende vrouw, die, niet geleerd hare driften te beteugelen, aan de inspraak van den hartstogt alles opoffert; beide karaktertrekken vereenigen zich treffend, als zij zegt van Graaf jan:

En toch, ik had dien smaad vergeten konnen, 
Hij had wellicht mijn liefde nog gewonnen, 
Zoo hij voor 't minst zijn feilen had vergoed 
Met ééne deugd, met mannelijken moed. 

De gedachte aan den smaad, haar aangedaan, roept haar een tooneel harer kindschheid voor den geest, als haar Vader willem zich over haar bezit en hare vooruitzigten verblijdde, en treffend is het slot van deze herinnering:

Wat bleef mij van mijn heerschappij? - Dit slot. 
En van mijn volk, mijn heir, mijn duizendtallen? 
... Daar gaan zij ginds, mijn machtige vazallen! 

Er ligt in dezen laatsten regel eene diepte van gevoel, eene bitterheid van gewaarwording, die zich in ons eigen harte overstort. Maar hoe schoon is hier de overgang tot zachtere aandoeningen, wanneer bij de herhaling van dit: Daar gaan zij, de schilderachtigste beschrijving wordt gevoegd van de eenvoudige slotbewoners, niet om eenige fraaije regels te pas te brengen, maar om bij jacoba den wensch te doen geboren worden, dat ook haar lot gelijk aan het hunne mogt zijn! Eens had zij geloofd, dat dit mogelijk ware. Zij had in dat vooruitzigt van de Grafelijke kroon afstand gedaan en den geliefden borselen gehuwd. Maar zij had zich bedrogen: want hij,

Hij acht den prijs te hoog, dien zij betaalde, 

en

Meer dan zij betreurt zijn ziel 't gemis 
Der heerschappij, die haar ontnomen is. 


{==448==} {>>pagina-aanduiding<<}

Bitter en grievend is die teleurstelling, en hartroerend hare klagt, omdat haar de moedervreugd was onthouden. De Dichter zag juist en voelde fijn, toen hij de ongelukkige zich liet verliezen in de gedachte aan datgene, wat zij voor haar kind zou gedaan hebben, en de schoonheid der uitdrukking moet door ieder gevoeld worden, als zij spreekt van

langzaam, zoetjens 
D'onwissen tred der wankelende voetjens 

te besturen. Maar niet minder gelukkig is hierop de overgang tot geheel andere denkbeelden. Het is dat kind, waarnaar zij wenscht, hetwelk hare gedachten afleidt. Indien zij een' zoon had, ach wat zou hij zijn?

Een speelpop voor oproerige onderzaten! 
Een doelwit voor den haat van flips! 

En zoo vestigen hare gedachten zich onwillekeurig op dezen. Dat was de man, die aan hare zijde had moeten staan, de man, die voor haar Vaderland noodig is. Het gevoel der vrouw gaat hier weder over in dat van de Gravin van Holland, en jacoba is voor een oogenblik weder de moedige, trotsche, eigenzinnige, wraakgierige dochter van willem. Dat gevoel spreekt uit hare taal, die levendig, vurig, driftig wordt. Maar het duurt slechts een oogenblik, en die geestdrift is voorbij. Zij voelt

ook thans de wraakzucht haar verlaten; 
Haar geest wordt dof; haar levenskracht neemt af, 

en bij het naderen van het graf

Betaamt het niet aan vijandschap te denken. 

Ach, zij gevoelt te zeer, hoe veel vergeving zij zelve behoefde; en zoo komt zij terug tot datgene, waarmede zij was aangevangen, tot de onrust en kwellingen, die haar dag en nacht pijnigen, bij de herinnering van het kwaad door haar gesticht, het bloed, door haar vergoten, en die haar hare weeklagt met een innig gebed tot de Moedermaagd doen eindigen.

{==449==} {>>pagina-aanduiding<<}

De Dichter zelf voegt er nog eenige regelen bij, die volkomen bij het stuk passen en het waardig besluiten, zoodat de indruk, dien men van hetzelve wegdraagt, die is van innig medelijden met de ongelukkige, en dat men hem van ganscher harte de regels nazegt, waarmede hij zijn stuk eindigt, en waarvan de laatste als eene gulden spreuk, op duizend gevallen toepasselijk, in ieders hart behoorde gegrift te staan:

Blijven ons haar bittre rampen nutte les en leering biên; 
Maar geen vonnis! - Maar geen haat meer, die alleen de schuld wil zien. 
Neen, ons hart betreur' de zonde, met de rampen, die zij baart; - 
Maar het oordeel over zondaars heeft de Heer voor zich bewaard. 

Zietdaar den inhoud en den lof van dit voortreffelijk dichtstuk! Als kleine, bij eenen nieuwen druk gemakkelijk te verbeteren vlekjes, noemt Rec. het herhaalde: En toch, dat wat dikwijls komt, en den te langen volzin bl. 6.
De Heer van lennep verrijke onze poëzij nog dikwijls met zulke verzen! Hij zal er meer duurzamen roem mede behalen, dan door sommige zijner grootere, ook proza-stukken, hoeveel goeds ook deze bezitten. Romans schrijven, gelijk de zijne, doen er meer; maar weinigen, zeer weinigen zijn in staat, eene Jacobaas Weeklacht te dichten.




Gedichten van H. Maronier. Te Rotterdam, bij A. Wijnands. 1838. In gr. 8vo. VIII en 240 bl. f 2-60.

De Heer maronier is reeds lang genoeg als Dichter bij ons publiek bekend, om eene uitvoerige beoordeeling van zijnen dichttrant overtollig te maken. Hij zelf betuigt in zijne Voorrede, waarin overigens het afgezaagde en tot walgens toe herhaalde onderwerp van Recensenten-partijdigheid al weder wordt aangevoerd, dat hij op geenen onderscheidenden rang als Dichter aanspraak maakt. Uit zoo vele zijner vroegere stukken heeft men hem leeren kennen, als een man, wien het niet aan dichterlijken aanleg ontbreekt. Hij heeft zich eene zekere gemakkelijkheid van versisicatie eigen gemaakt, die zijne verzen vloeijend doet lezen; hij is bezield

{==450==} {>>pagina-aanduiding<<}
van eenen goeden, godsdienstigen geest, en maakt zijne dichtstukken dienstbaar aan de bevordering en verbreiding van zulk eenen geest. Hooge vlugt zal men vergeefs bij hem zoeken, eenvoudige, welmeenende taal op vele plaatsen niet miskennen; met één woord, maronier is gewoon de lier te hanteren, en wie met die gemakkelijkheid, welmeenendheid en goeden geest tevreden is, zal ook in dezen bundel zijne behoefte bevredigd vinden, vooral in stukken als Maria, De Christenleeraar, Bij de wieg van een onecht kind, Tempelgang, Wederzien, De Pelgrim enz. Maar meer moet men hier ook niet zoeken; het zijn gewone denkbeelden, die door niets verrassends of nieuws treffen; en de beide eerste redevoeringen in verzen, zoo als men die, een vijfentwintig jaren geleden, plagt te houden, zijn daarvan, door keuze van onderwerp en behandeling, sprekende bewijzen. Minst gelukkig is maronier, als hij zich uit den kring van eenvoudige, welmeenende en godsdienstige bespiegeling rukt en historische onderwerpen wil behandelen. Adolf en imagina, onder anderen, lijdt aan verbazende gerektheid.
Over het geheel is deze bundel zoo, als men dien van den Heer maronier kon verwachten, en wijst hem zijne bescheidene plaats onder onze Dichters aan. Zeer zelden laat hij zich door de zucht naar het vreemde verlokken, om woorden te smeden, gelijk bl. 84, waar wij lezen van een onderzonnig leven; - ondermaansch is ook al zoo oud!...




Jacob Simonsz. de Rijk, een Voorbeeld van ware Vaderlandsliefde; door W. Plokker, Stads Burger-Schoolhouder te Brielle. Te 's Gravenhage, bij A. Kloots. 1838. In kl. 8vo. 106 Bl. f 1-20.

Een welgeschreven boekje, door den Heer plokker in het licht gegeven, om in zijne betrekking, als Onderwijzer der Jeugd mede te werken, om haren lust meer en meer op te wekken tot de beoefening der vaderlandsche Geschiedenis. Het leven en karakter van den edelen de rijk, uit goede bronnen bijeenverzameld, wordt in vele belangrijke bijzonderheden vermeld en waardig voorgesteld; terwijl de schets van de omstandigheden des lands ten tijde van de rijk juist

{==451==} {>>pagina-aanduiding<<}
geschikt is, om de lezers op het regte standpunt te plaatsen, van waar zij den vaderlandschen held in al deszelfs grootheid kunnen leeren kannen. Het geheel heeft mede de strekking, om aan te toonen, hoe hij, die, door pligt en zedelijkheid geleid, met het oog op hooger Bestuur zijn pad bewandelt, tot heil voor zichzelven en anderen werken, kloekmoedig strijden en alle gevaren trotseren kan; waardoor het dan ook allezins dienstbaar is, om het gevoel der jeugd voor het goede, ware, schoone en godsdienstige op te wekken.
Den stijl wenschten wij hier en daar wat minder afgebroken; hierdoor zoude het boekje op vele plaatsen zich vloeijender laten lezen. Korte zinnen kunnen een' geheelen schat van denkbeelden bevatten en soms eene zeer goede uitwerking doen; doch zulks moet altijd overeenkomstig het onderwerp zijn, dat men behandelt. Het boekje is met een vignet en twee plaatjes versierd; terwijl een slotzang, (welk toevoegsel van een' anderen Onderwijzer, den Heer van es, niet geheel zonder dichterlijke verdiensten is) het geheel besluit. De Heer plokker stichte in zijne belangrijke betrekking veel nut: het aangekondigde werkje kan hiertoe bijdragen.




Gedichtjes voor Kinderen, door L. Schipper. Te Haarlem, bij de Erven F. Bohn. 1838. In kl. 8vo. 68 Bl. f 1-20.

Deze Kindergedichtjes van den op onzen Zangberg nog weinig bekenden Heer schipper hebben wij met genoegen gelezen. Het behoeft naauwelijks gezegd te worden, hoe moeijelijk het is, den eenigen van alphen, in het dichten voor kinderen, te evenaren. Hij alleen verstond de kunst, om den waren kindertoon, zonder platheid of weinigbeduidendheid, bij eene edele eenvoudigheid en kunstelooze innemendheid, aan te slaan. Schipper heeft gevoeld, voor wie hij schreef, en voor het kinderlijk verstand en hart wordt hier veel goeds ter opleiding gevonden. Op sommige rijmklanken, zoo als ze b.v. in het eerste stukje geplaatst zijn, zouden wij wel eenige aanmerking kunnen maken; ook de veelvuldige verkleinwoordjes hinderden ons wel eens: levenspligtjes, zaakjes en dergelijke zijn minder voegzaam; doch de vervaardiger toont te veel smaak, om niet bij eene

{==452==} {>>pagina-aanduiding<<}
tweede proeve zulks onder het oog te houden en te vermijden. En hiermede wenschen wij het lieve boekje een goed vertier!

Columbus, Cortez, Pizarro; of de ontdekking van Amerika, door J.H. Campe. Naar den veertienden druk, uit het Hoogduitsch vertaald. Met Platen [en Kaarten.] II Deelen. Te Amsterdam, bij ten Brink en de Vries. 1838. In kl. 8vo. 571 Bl. f 4-80.

De Amerikaansche Volkplanters, of de wedergevonden Broeders. Eene Nederlandsche Geschiedenis, voor de Jeugd. Met Platen. Te Deventer, bij A. ter Gunne. In kl. 8vo. 180 Bl. f 1-60.

In het eerste dezer werkjes voor de jeugd geeft de sedert vele jaren met roem bekende Kinderschrijver campe (wie verstond, om zoo te spreken, zijnen Robinson Crusoë niet?) een uiterst onderhoudend en leerzaam verhaal van de ontdekking van Amerika, in den vorm van gesprekken tusschen een' vader en zijne kinderen. Het werkje is ook onder ons sinds lange bekend. Een eigenlijk kinderboek is het niet; aankomende knapen en meisjes zullen het steeds met groot genoegen lezen, en, met ouders en opvoeders doen gelijk wij, den Heer p. best danken voor zijne welgeslaagde overzetting, de uitgevers voor de keurige uitvoering. Het verwondert ons in geenen deele, dat van het oorspronkelijke eene zoo dikwijls herhaalde oplage noodig was, en twijfelen geenszins aan eenen blijvenden goeden opgang, ook bij ons, van dit bevallige en nuttige werk.
Ook No. 2 is geen onverdienstelijk toevoegsel tot de Bibliotheek voor de Jeugd. Men vergeve het ons, dat wij, bij den overgrooten stapel van boeken voor volwassenen, aanprijzenswaardige boekjes voor het opkomend geslacht doorgaans slechts met aanbeveling aankondigen.

No. VIII.	Boekbesch. bl. 328. reg. 20. leze men: waar over.
Bl. 335.	reg. 7. placenta.
	reg. 8. v.o. Deughdighe.
Bl. 350.	reg. 5. zee.
Bl. 360.	reg. 17. kuyk.
	reg. 2. v.o. voor den brandstapel.
Bl. 361.	reg. 24. is.
No. IX.	- - bl. 387. reg. 2. v.o. leze men: men ziet wel.
Bl. 391.	reg. 9. v.o. vergast.






{==453==} {>>pagina-aanduiding<<}

Boekbeschouwing.

Commentarius perpetuus in Epistolam Pauli ad Philippenses. Edidit Wessel Albertus van Hengel. Lugduni Batavoruni et Amstelodami, apud S. et J. Luchtmans et J. Müller. 1838. formâ 8vâ. maj. VIII et 349 pag. f 3-90.

Voor eenen Brief van naauwelijks zes bladzijden eene doorloopende verklaring van 333, dat is dus voor elke door malkander van 55½ bladzijden aanteekeningen, dit is zeker, op zichzelf beschouwd, niet zeer uitlokkend: men vraagt zich, of paulus dan zoo duister en moeijelijk geschreven heeft; en verbeeldt men zich, dat de gansche Bijbelbundel eens in deze manier gecommentarieerd wordt, dan schrikt men voor de immensa librorum moles, waarmede men dan overladen zal worden: men brengt zich onwillekeurig langwijlige Commentators van vorige eeuwen, zoowel in de Classische als in de Bijbelsche Letterkunde, te binnen, en denkt aan rabener's Hinemar van Repkow, Noten zonder tekst. De Hoogleeraar zelf schijnt dit gevoeld te hebben, daar hij zich in de Voorrede over de uitvoerigheid eenigzins verontschuldigt, maar als redenen daarvan opgeeft, 1o. dat hij eene doorloopende verklaring heeft willen schrijven, waarin niets, dat tot kennis van de woorden en spreekwijzen en van den ganschen zamenhang der rede dienen kan, overgeslagen wordt; 2o. dat hij dikwijls de verkeerde beteekenissen heeft moeten wederleggen, die men, als bij uitlegkundige overlevering, aan de woorden gegeven heeft; 3o. dat hij gemeend heeft, de verschillende gevoelens der Uitleggers te moeten aanwijzen en, waar zij met zijn gevoelen streden, te wederleggen; 4o. dat hij zijne verklaring ook door uitwendigen vorm den lezers wilde aanbevelen. Gaarne laat Rec. deze redenen gelden voor hetgene zij kunnen, en gevoelt ook,

{==454==} {>>pagina-aanduiding<<}
hoe moeijelijk het is, een' ander als het ware voor te schrijven, hoe verre hij de grenzen van zijnen arbeid zetten moet; maar hij kan toch niet ontveinzen, dat hem de omslagtigheid, waarin de Commentator door dit een en ander vervalt, wel eens hinderde, en het somtijds moeijelijk maakte, niet alleen deszelfs eigen gevoelen op te delven, maar ook en vooral met den oorspronkelijken Schrijver, die opgehelderd wordt, zoo gemeenzaam te worden, dat hem de zin en de schoonheden van dezen voortreffelijken Brief duidelijk voor oogen kwamen. - Hoe dit intusschen zij, men mag in allen gevalle den Hoogleeraar dankbaar zijn voor het vele goede, dat hij hier tot het hoofdoogmerk bijeengebragt heeft; waarbij men nog voegen kan het licht, dat hij ook aan andere plaatsen van gewijde en ongewijde Schrijvers toegebragt heeft; hoewel Rec. wel bekennen wil, dat hem zulke excursus in oude en nieuwe Commentariën doorgaans niet bevallen, vooreerst omdat zij de rede met eenen ballast van geleerdheid, waaronder de eigenlijke Schrijver soms bedolven wordt, overladen en langwijlig maken, en ten andere omdat zulke uitweidingen grootendeels weder verloren en vergeten raken, daar men, ofschoon de Schrijver, even als de Hoogleeraar van hengel, door Indices daarin tracht te voorzien, dezelve daar niet zoekt, en naderhand niet zal gaan zoeken, ten ware men onder het lezen met de pen in de hand dezelve in zijne adversaria overgebragt heeft.
De Hoogleeraar meent, dat deze Brief van paulus, ofschoon groote moeijelijkheden hem somtijds verhinderd hebben zichzelven te voldoen, nogtans door deze Verklaring opgehelderd is. Het spreekt van zelf, dat Rec. zulks niet in bijzonderheden kan gaan toetsen; en al wilde hij zich zelfs maar tot enkele plaatsen bepalen, dan zou hij nog, hetzij bij overeenstemming of bij verschil, slechts zijne individuéle meening gezegd hebben, waarvoor, behalve dat, in dit Tijdschrift geene genoegzame ruimte is; maar tevens houdt hij het er niet voor, en hij denkt, ook de Hoogleeraar niet, dat het onderzoek

{==455==} {>>pagina-aanduiding<<}
nu, om zoo te spreken, gesloten is, maar dat er nog wel eens onderzoekers en verklaarders na van hengel zullen opstaan, die hier of daar nog wel eens een straaltje, misschien slaauwer, misschien helderder, zullen laten vallen, maar aan welke toekomende lichtontstekers hij nogtans van voller harte raden wil, het licht, dat hun hier van de Minerva Leidensis toestraalt, niet te versmaden.




Victor Keller's nalatenschap aan zijne vrienden, een vervolg op zijne Uren aan de Godsdienst gewijd; naar het Hoogduitsch door J.M.L. Roll, Evangelisch Luthersch Predikant te Amsterdam. Iste Deel. Te Leeuwarden, bij G.T.N. Suringar. 1838. In gr. 8vo. XIV en 322 bl. f 3-60.

Het vroegere werk van victor keller, een Roomsch-katholijk Geestelijke, gelijk men uit het Voorberigt van den Weleerw. Heer roll zien kan, is in geest en strekking bij ons publiek te algemeen bekend, dan dat het noodig zoude zijn, breedvoerig over keller's Nalatenschap te handelen. Het laatstgenoemde werk is geheel in denzelfden trant geschreven, als de Uren aan de Godsdienst gewijd, en zal dan ook dezelfde of soortgelijke goedkeuring en berisping ondergaan.
Wie in het algemeen wilde ontkennen, dat er in dit boekdeel, even als in de vorige geschriften van keller, veel, zeer veel goeds gevonden wordt, dat er in verschillende omstandigheden troost, stichting en opwekking in kan gevonden worden, zou alleen in zijn oordeel door partijdigheid worden geleid, en de groote bijval, dien de Uren hebben gevonden, zou voldoende zijn, om hem te logenstraffen. Er is ook hier weder een rijkdom van zaken behandeld, en men behoeft de inhoudsopgave slechts door te loopen, om zich te overtuigen, dat vele onderwerpen uit het leven genomen en voor het leven der Christenen van belang zijn. Het

{==456==} {>>pagina-aanduiding<<}
spreekt van zelf, dat de waarde der onderscheidene stukken ook zeer verschillende is, en dat, naar oogenblikkelijke gemoedsgesteldheid of behoefte, deze of gene der vertoogen meerderen indruk zullen maken.
Naar het oordeel van Rec. zijn die beschouwingen, welke uit het leven en de zedekunde genomen zijn, het gelukkigste geslaagd, maar laten andere, waar de geloofsleer mede in aanmerking komt, nog al veel te wenschen overig. Menschenvrees, ootmoed, miskend worden, ware weldadigheid, zonder huiselijkheid geen huiselijk geluk, schijnen hem onder de best gelukte te mogen worden geteld. Een algemeene aanmerking zou bij hem zijn, dat de behandeling dikwijls wat lang, wat waterig is, dat meerdere kortheid en kernachtigheid ook dieperen indruk zou hebben te weeg gebragt.
Rec. gelooft niet te behooren tot het getal van hen, tegen wie de Weleerw. Heer roll, in zijne Voorrede, keller in zekeren zin in zijne bescherming neemt; maar hij kan toch den wensch niet onderdrukken, dat hier en daar niet alleen eenen Evangelischen geest, dien niemand hier vruchteloos zal zoeken, maar ook meer stellige Evangelieleer wierd gevonden. Men neme b.v. het eerste vertoog: De beeldtenis van Jezus, of het beeld van een volkomen mensch. Bl. 19 worden, tot gemakkelijker overzigt, de grondbeginselen der geloofs- en zedeleer met weinige woorden aldus opgegeven: ‘Het wezenlijke van beide bestaat daarin, dat hij God als den Vader van alle menschen, en alle menschen, zonder onderscheid van volk, als Gods kinderen voorstelde; dat hij de aanbidding van God aan den beperkten kring der Mozaïsche offerdienst onttoog, en dezelve tot eene zaak der gezamenlijke menschheid maakte; dat hij alle uitwendig godsdienstig gebaar wilde veranderd hebben in eene vereering van God in geest en waarheid, en de toenmalige godsdienstige gebruiken begeerde vervangen te zien door reinheid van zin en eenen onberispelijken, heiligen wandel; dat hij in het algemeen zedelijke veredeling tot het doel van

{==457==} {>>pagina-aanduiding<<}
het streven aller menschen maakte, allen door den band van hartelijke, belangelooze liefde wenschte te omstrengelen, en deze liefde beschreef als het eigenlijke merkteeken, waardoor de zijnen zich moesten kenschetsen; dat hij eindelijk gewaagde van onsterfelijkheid en vergelding aan gene zijde van het graf, en de onvergankelijke belooning Gods hechtte aan standvastige deugd, aan streven naar gelijkvormigheid met God, aan onwankelbare getrouwheid des beroeps, in één woord, aan geestelijke volkomenheid, in zooverre zij voor stervelingen bereikbaar is.’ Dat is alles waar, maar het is niet voldoende. Waar de grondbeginselen eener Christelijke geloofsleer worden opgegeven, mag christus zelf niet aldus geheel voorbijgezien worden; daar komt dan zijn leven, vooral ook zijn lijden en sterven voor de zonden der wereld, eene voorname plaats toe. Trouwens, dat daarvan geen gewag wordt gemaakt, bevreemdt ons minder, wanneer wij later, bl. 44, lezen: ‘In dit namelooze lijden zag hij het middel, om achting in te boezemen voor zijne leer, en aan geheel de wereld te bewijzen, hoe eerwaardig en heilig de wil zijns Vaders was in zijne oogen.’ Neen! hooger, verhevener was het doel des Verlossers in zijnen kruisdood, en men kan over zijne grootheid niet spreken, zonder dat doel voor oogen te houden. Ook op het vertoog: Geloof, zouden soortgelijke aanmerkingen te maken zijn.
Wilde men op iedere stelling, in deze stukken voorgedragen, letten, er zou menige onnaauwkeurigheid zijn aan te wijzen in redenering enz. Het meest bevreemdden ons hier en daar opvattingen van bijbelsche zaken, b.v. andermaal uit het eerste vertoog, bl. 21, dat jezus zijne discipelen lang had gadegeslagen vóór Hij hen uitnoodigde, Hem op zijnen weg te vergezellen; hetgeen door de Evangelische verhalen blijkbaar tegengesproken wordt.
Ofschoon Rec. dus niet behoort onder diegenen, die onvoorwaardelijken lof aan keller's schriften meenen

{==458==} {>>pagina-aanduiding<<}
te moeten toezwaaijen, zoo ontkent hij van den anderen kant het vele goede, daarin vervat, niet. Hij hoopt, dat ook deze Nalatenschap veel nut moge stichten, en dat God daartoe zijnen zegen gebiede!




Gelijkenissen van Jezus, verklaard door eene Moeder aan hare Kinderen. Naar het Fransch van Mevr. A. de Savignac, door A. Wassenbergh, Predikant te St. Anna Parochie. Te Leeuwarden, bij L. Schierbeek. 1837. In kl. 8vo. 122 bl. f :-30.

Op den titel van dit boekje staat wel ‘verklaard’, in het Fransch zelfs ‘expliquées et mises à la portée des petits enfans;’ maar gelijk de Eerw. Vertaler met reden zegt, ‘de Gelijkenissen van onzen Heer, die altijd voor de jeugd vele aantrekkelijkheid hebben,’ (ja! maar toch niet allen, zegt Ref., en niet allen zijn even geschikt voor dezelve) ‘worden hier niet zoo zeer verklaard, dan’ (l. als) ‘wel toegepast op verschillende voorvallen in het dagelijksche leven, en menige heilzame vermaning en liefderijke waarschuwing wordt uit dezelve afgeleid ter aankweeking van goede gezindheden en verschillende deugden.’ - Gelijk Ref. den lof van dit laatste aan dit boekje gaarne toekent, zoo rekent hij daarentegen het eerste, het niet genoeg verklaren van de Gelijkenissen, een hoofdgebrek van hetzelve; want zonder verklaring, die sommige althans voor de jeugd wel noodig hebben, kunnen zij niet goed verstaan, en zelfs niet goed toegepast worden. Voorbeelden althans van verkeerde toepassing kan men hier meer dan één vinden. Zoo zal de Gelijkenis van het verloren stuk gelds onder anderen moeten leeren, dat ‘wij ons niet beroemen moeten op deugden, welke wij bezitten, maar zonder ophouden streven naar die, welke ons ontbreken, en dat men hiermede vroegtijdig moet beginnen.’ In die van de arbeiders in den wijngaard zal ‘de voorname leering’ zijn, ‘in de eerste zulke

{==459==} {>>pagina-aanduiding<<}
Christenen voor te stellen, die zich op hunne deugd verheffen, in de laatste degenen, die gewillig, opregt en nederig den wil van God gehoorzamen.’ In die van het onkruid onder de tarwe ‘wilde onze Heer zijne leerlingen doen opmerken, dat men, het misdrijf van den schuldigen straffende, met de ondeugd tevens de deugd zou kunnen uitrukken, welke op den bodem van het hart van den schuldigsten ontkiemt.’
Het hier gegeven onderwijs is ingekleed in den vorm van verhaaltjes uit het huiselijk leven, waarin eene moeder uit deze of gene bijzonderheid aanleiding neemt, wel eens niet zeer gepast, maar ontijdig, gezocht en als uit de lucht gegrepen, om haren kinderen eene Gelijkenis voor te lezen, of te laten lezen, dezelve nu eens meer, dan eens minder gelukkig op het voorkomende geval toe te passen, en daarover nu eens grondiger, dan eens oppervlakkiger, doorgaans nog al op een' strakken toon, te moraliseren. Papa, die meest uit reizen is, verschijnt maar eens op het tooneel, leest ook eene Gelijkenis voor, en zegt ook wel goede dingen, maar is vrij scherp, en mogt waarlijk, vooral na zoo lange afwezigheid en bij zijne met zooveel vreugde verwachte tehuiskomst, zijne moraal wel wat vriendelijker preken. - In het 15de verhaaltje zijn niet minder dan drie nog al ongelijksoortige Gelijkenissen in 8 bladzijden, waarvan de tekst er 4 beslaat, (men kan dus begrijpen, hoe oppervlakkig!) behandeld. - Het 8ste stukje heeft het slot der Bergrede van jezus, dat eigenlijk geen Gelijkenis, maar eene vergelijking is, ten onderwerpe; maar hoe dit bij eene kleine berispelijkheid van hendrik in het spelen met zijn broertje te pas, of liever te onpas, gebragt kan worden, en hoe de Schrijfster zeggen kan, dat jezus hier spreekt van ‘het geloof, eenige zekere voorwaarde van het eeuwige leven,’ is Rec. onbegrijpelijk. - De drie laatste verhaaltjes, die hier te vinden zijn, behooren ook eigenlijk hier niet; want zij handelen over eenige stukken uit de gemelde Bergrede; maar anders,

{==460==} {>>pagina-aanduiding<<}
ofschoon er ook wel aanmerkingen op gemaakt konden worden, zijn zij niet het slechtste gedeelte van dit boekje.
In korte woorden, Rec. heeft wel het een en ander goeds in dit boekje gevonden, maar wat zoo wel den vorm als de verklaring van de Gelijkenissen van jezus voor de jeugd aangaat, loopt hij met dit Fransche product niet hoog, en stapt er hiermede van af. Alleen wil hij nog zeggen, dat er ook eene uitgave van bestaat, waarvan papier en druk beter zijn, met vier plaatjes versierd, en op den titel vermeerderd met de woorden: ‘een geschenk voor jonge lieden.’

Handleiding tot de Geneeskundige Praktijk, door Dr. Ludwig Choulant, Hoogleeraar enz. enz. Uit het Hoogduitsch vertaald door J.C. Gude. Te Utrecht, bij C. van der Post, Jr. 1837. In gr. 8vo. XII, 247 bl. f 2-80.

Dit werk van den genoeg bekenden Hoogleeraar choulant wordt door eene Voorrede voorafgegaan, gedeeltelijk niet zonder bitterheid geschreven. Hoe scherp echter de berispende toon sommigen schijnen moge, hij is niet ongegrond; het is ongelukkig, dat zulken, als hier door den Schrijver gegispt worden, door den tijd het leven van vele menschen zal worden toevertrouwd, en wat zullen deze te wachten hebben, waar het gesteld is geweest gelijk de Schrijver zegt: ‘Gelijk zoo vele leerlingen in de Geneeskunde niet gelooven eenen leiddraad tot hunne studie te behoeven, zoo zullen voorzeker nog meerdere van onze jonge practici naar geene handleiding in hunne praktijk omzien.’
Wij hebben evenwel slechts eene vertaling voor ons. De Voorrede is van den Schrijver des werks, niet van den Vertaler. Deze heeft er zelf niets bijgevoegd. Het ware te wenschen, dat het gezegde alleen toepasselijk op Duitschland kon geacht worden, en dat men er niet bij behoefde te denken: c'est partout comme chez nous.

{==461==} {>>pagina-aanduiding<<}
Maar is de kring ook eng van degenen, wien het ernst met de kunst is; bij hen zullen pogingen, als die van onzen Schrijver, juist doel treffen. Zij zullen bevorderen, dat het artselijke leven niet alleen uitwendige vruchten drage, maar ook voor het inwendige leven van den Arts. Tot dezen wendt zich de Schrijver door dit geschrift met een bescheiden vertrouwen. Hij worde niet teleurgesteld, en zijne pogingen mogen hem en der menschheid eenen rijken oogst bezorgen!
Wij ontvingen sedert eenigen tijd meerdere werken van dien aard, die, gelijk de Schrijver van zijn eigen werk getuigt, omdat de grenzen niet scherp getrokken kunnen worden, binnen welke men de geneeskundige wetenschap beperken mag, in vorm en aanleg van elkander afwijken, in strekking verschillen.
De Schrijver zegt van zijn werk: ‘Mogt dit boek met al deszelfs gebreken niet als een glinsterende druppel bevonden worden, die, zonder nut en spoedig verdwenen, den grooten vloed der medische literatuur alleen helpt opzwellen, maar als eene donkere, zich gaarne verbergende kern, waarmede het betere als een kristal zich moge vereenigen, voor den bijzonderen Geneesheer niet alleen, maar ook voor de geneeskundige wetenschap en kunst in het algemeen.’ Ondanks het gezwollene en duistere van dezen zin, door de vertaling noch verholpen noch verbeterd, zal niemand dit geschrift als een voorbijgaand, vergankelijk voortbrengsel van den dag beschouwen. Voor zulk een lot wordt het door den wezenlijk belangrijken inhoud gewaarborgd. De hoofdpunten: I. de herkenning der ziekte; II. de behandeling der ziekte; III. de voortgaande behandeling van den zieke; IV. de verdere vorming van den praktischen Geneesheer, zijn in 198 § § wel niet geheel boven bedenkingen, maar doorgaande evenwel zeer wel bearbeid. Zij, voor welke dit boek geschreven is, (Voorrede, bl. V) zullen het niet zonder vrucht lezen, en ook de geoefendste practicus zal hier en daar nog een' nuttigen wenk, een doelmatig gezegde ontmoeten.

{==462==} {>>pagina-aanduiding<<}

Indien den Schrijver, gelijk hij verzekert, de literatuur, die niet geheel ontbreken mogt, geene gemakkelijke taak was, hij heeft zich evenwel zeer goed van dezelve gekweten, zoo als dit van hem verwacht kon worden. Mogten wij dit ook met ruimte van den Vertaler kunnen zeggen! Zijn werk is niet onder het gewone, onder het alledaagsche fabrijkmatige te tellen, maar hij heeft zich geenszins van den knellenden band van het oorspronkelijke kunnen vrijmaken. Men merkt het gewrongene vooral in de Voorrede en in de Inleiding op. Sommige zinsneden zijn zoo moeijelijk te verstaan, dat zij eene herhaalde lezing vorderen, om wél begrepen te worden. Ook op de keus van woorden vallen hier en daar gegronde aanmerkingen.
Ondanks de gemaakte bedenkingen, is deze Handleiding als doelmatig tot de Geneeskundige Praktijk te beschouwen, en alzoo der aanprijzing wel waardig.
Als een aanhangsel wordt op het einde van dit boek nog gevonden: I. De raad van asklepiades. II. De geneeskracht der Natuur, oorsprong der Geneeskunst. III. Schets eener toekomstige bearbeiding der praktische Geneeskunst.




Heinrich Schmid's Voorlezingen over het wezen der Wijsbegeerte en hare beteekenis voor wetenschap en leven. Voor denkende Lezers. Uit het Hoogduitsch vertaald en met Ophelderingen voorzien door F.C. de Greuve, Hoogleeraar te Groningen. Iste Afdeeling. Zevental Voorlezingen over de waarde der Wijsbegeerte. Te Groningen, bij P. van Zweeden. 1838. XXXVI, 236 bl. f 2-40.

Dit werk, dat door den Hoogleeraar ph.w. van heusde, in zijne Brieven over het beoefenen der Wijsbegeerte, werd aangeprezen, en door Prof. de greuve, in zijne Brieven in antwoord, dikwijls met lof aangehaald is, verschijnt thans in onze taal, na eenige

{==463==} {>>pagina-aanduiding<<}
omwerking te hebben ondergaan; waardoor de laatste aan zijne belofte gestand doet.
Niemand zal ontkennen, dat er omtrent de Wijsbegeerte, als wetenschap beschouwd, in ons land, vooral uit vooringenomenheid en onkunde, vele misbegrippen heerschen, wat het wezen en de waarde van dezelve betreft. Men beschouwt de bespiegelende Wijsbegeerte meestal als eene drooge studie van afgetrokkene waarbeden, of wel van hersenschimmen, die volstrekt van geene toepassing op de overige wetenschappen en wel het minst op het werkelijke leven zijn. Een zoodanig oordeel kan wel niet anders dan uit onkunde van het wezen der Wijsbegeerte voortspruiten; want hun, die het meest tegen dezelve uitvaren, moet men meestal de kennis van hare eerste grondbeginselen ontzeggen. Zij hebben volstrekt geen begrip van hetgeen, waartegen zij te veld trekken; zij hechten zich aan bijzondere misbruiken, die wel eens van de afgetrokkene redenering gemaakt worden, en zien het geheel en de strekking der bespiegeling over het hoofd. Hoe zouden zij ook iets van de heilzame toepassing derzelve op alle wetenschappen en op het leven kunnen gewaar worden, daar zij onkundig zijn van den aard eener wetenschap, die ons alleen tot de echte kennis van al de andere kan geleiden?
Het is door deze Voorlezingen, dat men genoegzaam over deze belangrijke onderwerpen kan ingelicht worden. Eene korte opgaaf van den inhoud en de slotsommen derzelve kan hiervan ten bewijze strekken. De eerste handelt over het begrip der Wijsbegeerte, en er wordt in aangetoond, dat dezelve de wetenschap van alle vrije kennis is, objectief ten opzigte van haren inhoud beschouwd, en subjectief ten opzigte van haren vorm; de wetenschap van de wetten en voorwaarden der menschelijke kennis. In de tweede Voorlezing, die over de zielkundige ontwikkeling der wijsgeerige kenwijze handelt, wordt bewezen, dat zij zich grondt, wat haren inhoud betreft, op zuivere redekennis, en ten aanzien van haren vorm, op zuiver denken, of op het verstand. De der-
{==464==} {>>pagina-aanduiding<<}
de, die het doel der Wijsbegeerte ten onderwerp heeft, betoogt, dat dit doel en de bestemming der Wijsbegeerte zich uitstrekt tot het geheele menschelijke leven, met betrekking tot deszelfs hoogere, zuivere doeleinden, van wetenschap, kunst, Godsdienst en deugd. De vierde Voorlezing handelt over de tegenstanders der Wijsbegeerte, de vijanden der geestvrijheid, de Practici, de Popularisten, of het zoogenoemde gezonde menschenverstand en het onmiddellijke gevoel; waarin de wetenschappelijke en afgetrokkene bespiegeling grondig tegen hunne aanvallen verdedigd wordt, en voor het eenzijdig gebruik van het zoogenoemde gezonde menschenverstand en het dweepen met het onmiddellijke gevoel wordt gewaarschuwd. De vijfde wijst de betrekking aan van de ervaring tot de Wijsbegeerte, en de belangrijkheid derzelve voor Natuurkunde en Geschiedenis. De zesde de betrekking der Wijsbegeerte tot de Geneeskunde, de Regtsgeleerdheid en de Theologie, waarin zeer behartigenswaardige wenken en opmerkingen voorkomen, even als in de zevende Voorlezing, die over de
Wijsbegeerte en den Tijdgeest handelt.
Wij hebben met genoegen en opmerkzaamheid deze Voorlezingen nagegaan, en er, ofschoon niet veel verrassend nieuwe gezigtspunten, echter eene duidelijke uiteenzetting van denkbeelden in aangetreffen, die den eenigzins gemeenzame in de Duitsche Wijsbegeerte verder tot het beoefenen van de wetenschap der bespiegeling kan aansporen. Eene andere vraag is het, of wij dezelve volkomen geschikt keuren, om tot eene inleiding der wijsgeerige wetenschappen voor jonge lieden of liefhebbers van dit vak te dienen. Wij moeten verklaren, dat zij ons hiervoor, wat inhoud en vorm aanbelangt, te Duitsch en te eenzijdig voorkomen. Men moet reeds eenigzins met de geschiedenis en de stelsels der hedendaagsche Duitsche Wijsbegeerte bekend zijn, om alles, wat schmid in zijne polemica tegen sommige derzelve aanvoert, te kunnen vatten. De Vertaler erkent zelf in zijne Voorrede, dat zijn Schrijver hier en daar partijdig

{==465==} {>>pagina-aanduiding<<}
is, maar voegt er tevens bij, dat dit in eene Inleiding tot de echt speculative Wijsbegeerte geen nadeel doet. Wij houden het tegendeel staande, en zijn overtuigd, dat men zich hierin zoo veel mogelijk tot een verheven en algemeen standpunt moet verheffen, waaruit men de eerste grondbeginselen der wijsgeerige wetenschap moet overzien; terwijl men zich dan minder met het wederleggen van bijzondere stelsels behoeft in te laten. De verdienstelijke Vertaler heeft in zijne Voorrede verder de redenen ontwikkeld, waarom hij zelf geene oorspronkelijke Inleiding tot de Wijsbegeerte geschreven heeft; hoezeer wij met dezelve eenigzins kunnen instemmen, hadden wij toch liever gezien dat hij dit plan gevolgd ware. Hij zoude dan ook niet genoodzaakt zijn geweest, om, door invoegselen van meerdere of mindere lengte, sommige te sterke of partijdige oordeelvellingen en onjuiste gezegden te wijzigen; hetgeen toch, na al de moeite, welke hem zulks gekost heeft, eene ongelijkheid van stijl en soms van den gang der denkbeelden veroorzaakt, die den geoefenden lezer dadelijk in het oog valt. Hij zoude dan verder, ook wat den vorm betreft, eene zekere Duitsche kleur in de voordragt en sommige Germanismen in de woorden vermeden hebben, waartoe men zoo ligt vervalt, wanneer men een wetenschappelijk werk uit het Duitsch vertaalt. Wij zullen dezelve niet afzonderlijk aanwijzen, omdat hier de waarde der onderwerpen zoo zeer den vorm overweegt; maar wij moesten er echter de opmerkzaamheid op vestigen, omdat wij onze taal even zoo goed als de Duitsche geschikt houden, om er afgetrokkene denkbeelden zuiver in uit te drukken. Onze landaard, die al de vereischten tot het beoefenen der wetenschappelijke Wijsbegeerte in zich vereenigt, en minder met ligtzinnigheid, overhelling tot dweeperij en sombere zwartgalligheid, dan de Franschen, Duitschers en Engelschen, behebt is, heeft in
zijne taal een volkomen geschikt middel, om zijne gedachten met duidelijkheid en juistheid in te kleeden. Eigenlijke wijsgeerige kunsttermen moeten in eene Inleiding tot de Wijsbegeerte

{==466==} {>>pagina-aanduiding<<}
zoo veel mogelijk vermeden worden, en niet zonder eene daarbij gevoegde verklaring worden gebruikt.
Uit een levensberigt, dat in eenen eenigzins zwellenden stijl geschreven is, verneemt men, dat de Schrijver dezer Voorlezingen de zoon is van eenen man, die zich ook omtrent de Wijsbegeerte, volgens de methode van kant, verdienstelijk gemaakt heeft. Hij zelf was tevens ook een leerling van den beroemden fries, die in zijne Neue Kritik der Vernunft de leemten en onvolkomenheden van de leer van kant heeft trachten aan te vullen en te verbeteren, en die in onophoudelijken strijd was tegen de absolute stelsels der nieuwere Duitsche Wijsbegeerte. Hieruit is ook de partijdigheid van schmid tegen de gevoelens van fichte, schelling en hegel te verklaren, die, daar zij dikwijls met eene onregtmatige hardheid over hunnen gemeenschappelijken meester oordeelden, terwijl hunne stelsels uit zijne leer voortgesproten zijn, ook, op hunne beurt, door de gewijzigde volgelingen van kant, eenzijdig en niet altijd grondig en onpartijdig beoordeeld zijn.
Niettegenstaande onze aanmerkingen, wenschen wij deze Voorlezingen in handen van allen, die in de Wijsbegeerte als wetenschap belang stellen, voornamelijk in die van jonge lieden, die zich aan het akademisch onderwijs toewijden, om eerlang in de aangelegenste betrekkingen der maatschappij op te treden; ten einde hun te doen zien, dat hunne studie, wil zij iets meer dan eene bekrompene broodstudie zijn, op eenen wijsgeerigen grond moet rusten, daar het alleen de Wijsbegeerte is, die den aard en de strekking van iedere wetenschap en betrekking moet aanwijzen; terwijl zij anders niet dan op eene onvruchtbare veelweterij, empirische practijk, en onverdraagzame aankleving van eene, zonder grondig onderzoek, aangenomene leer, uitloopen.
Wij doen voor het overige hulde aan de moeite, die de Hoogleeraar de greuve aan deze Voorlezingen besteed heeft, en verlangen spoedig de overige, met gelijke zorg door hem bewerkt, in het licht te zien ver-
{==467==} {>>pagina-aanduiding<<}
schijnen, met den wensch, dat zijn voorbeeld van werkzaamheid in het vak der Wijsbegeerte door velen onzer Hoogleeraren en Geleerden moge gevolgd worden.




Gesprekken der Dooden. Te Groningen, bij W. van Boekeren. 1839. In gr. 12mo. 91 bl. f :-90.

Als Schrijver van dit kleine, maar geestige boekje heeft zich in den Letterbode bekend gemaakt de Hoogleeraar p. van limburg brouwer. Trouwens, wie den gryllus van denzelfden Schrijver kent en deze Gesprekken opmerkzaam leest, zou gemakkelijk tot de gissing komen, dat beide uit ééne pen zijn gevloeid. Het is bekend, hoe lucianus dialogi mortuorum geschreven heeft, en in navolging van deze ontvangen wij hier drie Gesprekken, in de onderwereld gehouden, in geestigen, satirischen toon geschreven, en waardig, om naast die van den Griekschen Satyricus te worden geplaatst. Zij zijn van zeer verschillenden inhoud. In het eerste gesprek worden, in de zamenspraak tusschen orpheus, herman en eugène, de philosophische droomerijen der Duitsche geleerden over orpheus geestig en scherp ten toon gesteld. Het tweede is een vervolg op eene der Zamenspraken van lucianus, en de geletterde lezer zal wél doen, vooraf den Griek na te lezen, om regt smaak te vinden in Micyllus en zijn haan. Het derde levert, in het gesprek van Dr. matanasius met den dichter choerilus, eene geestige satire op de mania van vroegere en latere uitgevers van classische schrijvers, die eenen vrij nutteloozen arbeid besteden aan het maken van tallooze noten, en om woorden, letters en nietigheden de studie der zaken verwaarloozen; een gebrek, dat men den hooggeleerden Schrijver niet te last zal leggen, die in de degelijke vruchten zijner letteroefeningen toont, dat het hem om gewigtige zaken te doen is. De Heer brouwer geeft deze Gesprekken louter als spelingen; maar ook daarin

{==468==} {>>pagina-aanduiding<<}
komt menige trek voor, die meer is, dan eene geestige aardigheid, en die wel mag ter harte genomen worden.
De behandeling is allergelukkigst. Het zijn gesprekken, en de naam (vooral in het eerste) behoeft niet genoemd te worden, om dadelijk te weten, wie de spreker is. Er is eene losheid en gemakkelijkheid in, die niets te wenschen overlaten. Proeven mede te deelen, gaat niet. Wij raden liever ieder aan, die smaak in geestigheid en luim heeft, om zich dit kleine boekje aan te schaffen.

Het Christendom in de Zuidzee, of Reizen en Lotgevallen van den Zendeling J. Williams; met Aanteekeningen over de Natuurlijke Geschiedenis der Australische Eilanden, den Oorsprong, de Talen, Overleveringen en Zeden der Bewoners. Naar de achtste uitgave uit het Engelsch vertaald. Met Platen. Iste Deel. Te Gorinchem, bij H. Horneer. 1838. In gr. 8vo. XII en 321 bl. f 3-20.

Het eerste Deel van den titel dezes werks doet alreede zien, wat als het hoofddoel van hetzelve te beschouwen is; en ofschoon het aan zulke aanteekeningen niet ontbreekt, als in het tweede gedeelte vermeld staan, en de Schrijver ook in 't vervolg nog meer zoodanige belooft, (Voorr. bl. III en IV) zoo is het nogtans uit alles blijkbaar, en wordt het door hem erkend, dat het Zendelingswerk de hoofdzaak van zijn schrijven is. Hoe hij zich dit voorstelt, ziet men aldaar bl. IV en V: ‘Zelfs wanneer men dezelve (de Zendelingsondernemingen) uit het laagst mogelijke oogpunt beschouwt, als een werktuig namelijk voor de omverwerping van kinderachtige, vernederende en wreedaardige bijgeloovigheden, voor het verheffen van een groot gedeelte van ons geslacht op de schaal der wezens, en voor het invoeren onder hen van de wetten, de orde, de gebruiken, de kunsten en de genoegens van het beschaaf-
{==469==} {>>pagina-aanduiding<<}
de leven, - moet het nut derzelve erkend worden,’ enz.; en verwonderd vraagt men zichzelven: ‘Is dit het laagst mogelijke oogpunt’? Eer zou men nog zeggen: ‘Wanneer men ze beschouwt als een werktuig van koophandel en winzucht,’ waarvan men de Engelschen wel eens beschuldigt. En wat is dan nu, volgens williams, het hoogste oogpunt? ‘Hare hoofdbedoeling is, om van zeshonderd millioenen van Adams kinderen den vloek af te wenden, die op hen rust;’ (waar staat dit laatste geschreven?) ‘hen tot de waardigheid van verstandige schepselen en kinderen Gods te verheffen;’ (is dit zoo verre verwijderd van het boven genoemde verheffen van een groot gedeelte van ons geslacht op de schaal der wezens?) ‘hunne gedachten bezig te houden met de bespiegeling, en hunne harten te vervrolijken met het uitzigt der onsterfelijkheid.’ Ja voorzeker! dit behoort onmisbaar tot de bedoeling van het Zendelingswerk; doch daarmede is het van het vorige
niet afgezonderd, maar het moet eene opleiding tot eene Christelijke Godzaligheid zijn, die de beloften heeft, zoowel van het tegenwoordige, als van het toekomende leven.
De groep der Australische eilanden, waaromtrent dit eerste Deel berigten mededeelt, is die der Hervey-eilanden; terwijl het tweede, die omtrent de Samoa- of Navigateurs-eilanden schijnt te zullen bevatten. Omtrent de eerste, en bijzonder omtrent de vorming van zulke koraaleilanden, vindt men hier, in het tweede Hoofdstuk, eenige niet onbelangrijke berigten. In het overige des werks zijn dergelijke aanteekeningen, die de Natuurkunde of de Natuurlijke Historie betreffen, zeldzamer, en geven Ref. geen genoegzame stof, om er zich langer bij op te houden.
Voornamelijk wil dus Ref. nog een oogenblik stilstaan bij de hier geleverde resultaten van het Zendelingswerk; en dan vindt hij aan de eene zijde reden, om zich te verblijden over den, ook hieruit blijkbaar wordenden, weldadigen invloed van het Christendom op zedelijkheid

{==470==} {>>pagina-aanduiding<<}
en geluk, waarvan onder anderen de geschiedenis der bekeering tot het Christendom van den Koning van Aitiu in het 6de Hoofdstuk, en de uittreksels uit aanspraken van inlandsche Christenleeraars, bl. 253 env. (derzelver getrouwe mededeeling vooronderstellende) ten bewijze kunnen strekken. Zoo vond hij ook veel goeds in het door de Zendelingen ingevoerde burgerlijk Wetboek op Rarotonga, bl. 142 enz. Maar aan de andere zijde, wanneer Ref., als vriend van eene redelijke Godsdienst, en dus vooral van redelijk Christendom, dit werk in het licht zijns tijds beschouwt, dan moet hij zich bedroeven over de gebrekkige en ellendig bekrompene wijze, waarop het Evangelie door de Zendelingen wordt medegedeeld. Men vergunne hem eenige staaltjes daarvan, zoo als hij ze onder het lezen aanteekende, bij te brengen! Bl. 75 laten inlandsche door de Zendelingen gevormde Leeraars op het onderwijs omtrent het bestaan van God terstond volgen een gesprek over Engelen en Duivelen: de zaak zelve eens daarlatende, moet men toch vragen: Is het verstandig, reeds in het begin van het onderwijs over dit onderwerp te spreken, en dit voor zulke menschen? Uit bl. 81 en andere plaatsen blijkt, dat deze Zendelingen het Opperwezen den volke voorstellen onder den Israëlitischen naam van jehova, bl. 209 ook onder dien van den God Jacobs; waartoe dit? waarom niet liever onder den Christelijken naam van hemelschen Vader? - Bl. 107 komt het verhaal voor van eene op zee zwalkende boot, welker inlandsche Christen-manschap het uiterste gebrek lijdt, en nogtans zwarigheid maakt, om visch te vangen, omdat - het Zondag was. Welk een angstig naauwgezet Joodsch Christendom! Judas maccabeus was reeds verlichter en wijzer, dan deze Engelsche Christen-Zendelingen. Williams, dit zij te zijner eere gezegd, keurt het ook wel af, maar men
ziet er toch uit, wat die Zendingshelden dikwijls leeren. Bl. 140 wordt gesproken over eenen Zendeling, die over de liefde van christus predikte, en wel in het eerste deel zijner rede over derzelver aard

{==471==} {>>pagina-aanduiding<<}
en eigenschappen, en daartoe zijne hoorders op Eph. III wijst, als hierop toepasselijk, en zoo, in het 2de deel op Rom. VIII, als ziende op derzelver onveranderlijke natuur: wie dit een en ander in de aangehaalde plaatsen ongedwongen aanwijzen kan, erit mihi magnus Apollo. - Dat de Zendelingen zich der veelwijverij niet gunstig betoonen, is allezins pligt- en doelmatig; maar zou het wel goed te keuren en niet veel te streng zijn, Christen gewordene Heidenen tot echtscheiding en wegzending van wettige vrouwen en kinderen te noodzaken, gelijk daarvan bl. 151 env. een voorbeeld voorkomt? - In het tiende Hoofdstuk vinden wij des Schrijvers echtgenoote ziek geworden, en nu meent zij, dat dit eene Goddelijke bezoeking is, omdat zij hem van eene reis naar de Navigateurs-eilanden had willen afhouden: welk eene bekrompene denkwijze! maar wat doen ook vrouwen en kinderen mede op zulke togten? - Bl. 190 wordt verhaald, dat een door de Zendelingen gevormd Leeraar, op Rarotonga gekomen, terstond begonnen was met den inwoners het verbranden van hunne afgoden aan te raden: uit eene noot echter, bl. 205, zou men zeggen, dat williams dergelijke maatregelen afkeurt, en inderdaad, hoe onverstandig, met zulk eenen geweldigen raad te beginnen, die de menschen, welke aan hetgene, dat zij, hoe ongerijmd dan ook, voor het heiligste houden, gehecht zijn, noodzakelijk verbitteren moet! Waarlijk, zulke beeldstormers waren de Apostelen van jezus niet! - Ref. maakte straks melding van de loffelijke zijde der aanspraken van inlandsche Christenleeraars; maar zij hebben ook zeer hare berispelijke zijde, en leveren menige proeve van de zonderlinge denkwijze, hun ingeboezemd. B.v. bl. 254 worden ‘duizendpooten en hagedissen, spinnen en ratten, vuig en verachtelijk gedierte’ genoemd, die men, nu ‘de kandelaar, het woord Gods, aangebragt
is,’ als ‘afzigtige voorwerpen met huivering en walging beschouwt.’ Zoo dacht paulus niet, toen hij schreef: ‘Alle schepsel Gods is goed, en geen ding is verwer-
{==472==} {>>pagina-aanduiding<<}
pelijk.’ - Bl. 256 vindt men eene proeve, dat men zich op Tahiti even tritheïstisch over den eenigen waarachtigen God weet uit te drukken, als in sommige symbolische schriften van vroeger eeuwen; en bl. 263, 4, dat die arme inboorlingen ook al onderwijs krijgen in de typologie, gelijk bl. 296 met veel lof vermeld wordt een voor hen opgestelde ‘breedvoerige en leerrijke Catechismus, welke een veelomvattend stelsel van Godgeleerdheid in schoone en treffende taal bevatte’!! - Bl. 266 wordt verhaald van de vrouw eens Opperhoofds, welke reeds lang verlangd had Christen te worden, N.B. om zoo mooi gekleed te gaan als de Christenvrouwen, terwijl zij ‘in Satans gewaad’ gekleed was. Fraaije voorstelling dus, haar door de Zendelingen bijgebragt! - Ref. zou nog meer staaltjes van dezen aard kunnen bijbrengen; maar het aangevoerde moge genoeg zijn, om de verslagen van het, in zijnen aard en bedoeling prijselijk, maar niet overal even gelukkig uitgevoerd Zendelingswerk, met oordeel des onderscheids te doen lezen, uit de dwaasheid van anderen wijsheid te leeren, en deze voor de groote en goede zaak des Goddelijken Christendoms met waarheid en liefde te doen aanwenden!




Disquisitio de L. Aelio Stilone, Ciceronis in Rhetoricis magistro, Rhetoricorum ad Herennium, ut videtur, auctore. Inserta sunt Aeliï Stilonis et Serviï Claudiï fragmenta. Scripsit J.A.C. van Heusde, Phil. Th. Mag. Litt. Hum. Doct. Trajecti ad Rhenum apud R. Natan. 1839. forma 8va maj. VIII et 109 pag. f 1-20.

De Heer van heusde doet, in eenen Brief, die voor eene Voorrede dienen kan, aan zijnen Neef, Prof. rovers, verslag, wat hem aanleiding tot het onderzoek naar den Schrijver van de Rhetorica ad Herennium gegeven, en wat hij daartoe gedaan heeft. - Na ter inleiding opgemerkt te hebben, dat de reden, waarom

{==473==} {>>pagina-aanduiding<<}
dit onderwerp door velen ter sprake gebragt is, daarin te zoeken schijnt, dat dit werk te voren doorgaans aan cicero toegeschreven werd, doet hij (Cap. I) eene korte opgave van de verschillende gevoelens der latere Geleerden daaromtrent, en handelt (Cap. II) bijzonder over de gissing van schutz, die het aan gnipho, eenen leermeester van cicero, toeschrijft, welke hij tracht te wederleggen. - Hierop zou men verwachten, dat hij tot het voorstellen van zijn eigen gevoelen zou overgaan; maar hij geeft eerst nog, (Cap. III) om, zoo het schijnt, aan eene vrij schrale en dorre stof eenige meerdere uitgebreidheid en belangrijkheid bij te zetten, een overzigt van de beoefening der Taal- en Redekunde bij de Romeinen, tot aan den tijd van cicero, en komt alzoo (Cap. IV) tot eene vermelding van hetgene, dat er van l. aelius stilo, en van deszelfs schoonzoon servius claudius, welk laatste hier minder belangrijk schijnt, bekend is; ja geeft zelfs de fragmenten op, die men van deze beiden, met meerdere of mindere zekerheid, bij andere Schrijvers vindt. Na deze breede uitweiding komt hij eindelijk, p. 84, (Cap. V) aan het eigenlijke onderzoek. Hiertoe voert hij eerst eenige bijzonderheden aan, die hem schijnen te bewijzen, dat aelius waarlijk de Schrijver van het bewuste werk geweest is, maar die Rec. niet veel meer dan de mogelijkheid hiervan schijnen aan te toonen. Daarna tracht hij drie bedenkingen, welke tegen dat gevoelen kunnen ingebragt worden, weg te nemen, namelijk 1. dat de Auctor ad Herennium een vers, waarmede lucilius het eerste boek zijner Hekeldichten aan l. aelius opdraagt, berispt, hetwelk van heusde meent, dat hij nogtans
kan gedaan hebben, omdat die Dichter deszelfs vriend scaevola gehekeld had: maar kan men toch wel zonder noodzaak onderstellen, dat aelius zoo onbescheiden en onbeleefd zal geweest zijn, dat hij den Dichter, die hem zijn werk opdroeg, juist om eene sout in eenen regel zijner opdragt, zoo openlijk in geschrifte zou ten toon gesteld hebben? 2. Waarom ci-
{==474==} {>>pagina-aanduiding<<}
cero zijne Rhetorica de Inventione niet afgewerkt heeft, die zoo zakelijk en woordelijk met het werk van den Auctor ad Herennium overeenkomen. Van heusde meent, dat cicero, bij het onverwacht uitkomen van het werk van aelius zelven, (waarbij hij dan toch, in parenthesi gezegd, den naam van plagiarius kwalijk ontgaan kan) het zijne gestaakt heeft: maar dit kon immers waar zijn, wie ook de bewuste Auctor moge geweest zijn, en doet niets af ten bewijze voor aelius. 3. Waarom quintilianus het werk ad Herennium niet aangehaald, en aelius niet als Schrijver genoemd heeft; hetwelk van heusde meent, dat hij zal gedaan hebben, om cicero te sparen, die het zijne uit de lessen van zijnen meester geput had: maar dit kon immers waar zijn, wie ook de Meester moge geweest zijn, en bewijst dus weder niets bepaald voor aelius. - Hoe dit een en ander ook zij, en hoewel deze letterkundige quaestie in het oog van Rec. niet van zoo groot belang is, zij nogtans de poging des Schrijvers van deze Disquisitio in eere, die daaraan zijne moeite besteed heeft!





Historische Kamper Kronijk; door E. Moulin. Iste Deel. Tweede Druk. Te Kampen, bij de Erven Aegidius Valckenier. 1839. In kl. 12mo. 434 Bl. f 2-:

Met genoegen kondigen wij dezen, van vroeger ingeslopene feilen gezuiverden, en met latere nasporingen en bijzonderheden verrijkten herdruk eener in ons oog zeer belangrijke Kronijk aan, welke allereerst in stukjes is uitgegeven, en van welke het eerste stukje in 1817 in het licht verscheen, en sedert door 23 andere gevolgd werd.
Op eene wijze, die allen lof verdient, heeft de kundige Schrijver, in dit eerste deel, loopende van Christus geboorte tot op het einde der regering van Keizer

{==475==} {>>pagina-aanduiding<<}
karel V (1555), ons, gelijk hij in het Voorberigt schrijft zijn oogmerk te zijn, in XVIII Hoofdstukken, de eerste XIX stukjes bevattende, eene schets gegeven van den vroegsten toestand van Overijssel, van de opkomst, den aanwas en voormaligen bloei der stad Kampen, van de zeden, gebruiken, krijgs- en regeringszaken der voormalige inwoners, en daarbij tevens doen zien, hoe deze, onder verschillende Graven en Heeren gezeten, bij derzelver onderlinge twisten, aan geweld en heerschzucht ter prooije, maar ook steeds tot vechten en verwoesten bereid waren; en hoe zij daarna, onder het bestuur der Bisschoppen vereenigd, in gedurigen krijg met naburige Vorsten, echter van lieverlede uit den staat der ruwheid en afhankelijkheid tot dien van beschaving en het waarderen der vrijheid zijn opgevoed, en daardoor voorbereid, om de verkregene regten en vrijheden tegen de dwingelandij der Spaansche Vorsten te verdedigen.
Wij prijzen allen oudheidminnaars en beoefenaars der Vaderlandsche Geschiedenis deze Kronijk, in welke vele onbekende zaken worden aan 't licht gebragt, en waardoor wij ons in staat gesteld zien tot eene betere bepaling van het ware oogpunt, waaruit onderscheidene in Overijssel en inzonderheid te Kampen voorgevallene gebeurtenissen behooren beoordeeld te worden, ter sterkste aan. Spoedige verschijning van het tweede Deel is onze wensch; en met dien wensch, twijfelen wij niet, of zullen zij, die met den inhoud van het tegenwoordige bekend zijn, zich gereedelijk met ons vereenigen.




Schets eener Geschiedenis van den Oud-Nederlandschen Staat, van den aanvang der Grafelijke regering van Filips van Bourgondië, of het jaar 1433, tot aan de slooping van dien Staat door den inval der Franschen, in het begin van het jaar 1795; met eene Inleiding over de vroegere Staatsgesteldheid en Geschiedenis der zeven, later, door de Unie van Utrecht, Vereenigde Gewesten, door Matthijs Sie-
{==476==} {>>pagina-aanduiding<<}
genbeek. Te Leiden, bij S. en J. Luchtmans. 1839. In gr. 8vo. XII en 518 bl. f 4-60.

Redevoering ter gedachtenis van den zesden van Wintermaand des jaars 1813, dag waarop de Koning der Nederlanden van de hem opgedragene Souvereiniteit bezit heeft genomen, den zevenden dier maand van het jaar 1838, in eene openbare Vergadering der Maatschappij van Nederlandsche Letterkunde te Leiden uitgesproken door Matthijs Siegenbeek; met eene toepasselijke Cantate. Te Leiden, bij S. en J. Luchtmans. 1839. In gr. 8vo. f :-65.

Abrégé de l'Histoire de la Patrie depuis l'époque la plus reculée jusqu'à nos jours, à l'usage de l'adolescence et des écoles secondaires du Royaume des Pays-Bas; par F. Douchez. II Parties. A Amsterdam, chez G. Portielje. 1838. Petit en 8vo. f 2-20.

Oordeelkundig, onpartijdig en gematigd is voorwaar de Schets der Geschiedenis van Oud-Nederlands Staat, gelijk de achtingwaardige Hoogleeraar siegenbeek haar geleverd heeft. Wanneer men bij deze verdiensten van het werk nog voegt, dat het in een' goeden en deftigen, aan het onderwerp voegenden historiestijl is geschreven, en telkens naar de bronnen verwijst, waaruit het verhandelde geput is, en waaraan het kan getoetst worden; als men opmerkt, dat Schrijvers van geheel tegen elkander inloopende beginselen met dezelfde naauwkeurigheid worden aangehaald, en de waarheidlievende lezer, wien men nergens bijzonder voor of tegen iemand of iets zoekt in te nemen, alzoo zich steeds den weg ziet aangewezen, ja aangemoedigd wordt tot nader vergelijkend onderzoek; wanneer men over dat alles nadenkt, dan zal men zich zeker over de uitgaaf van dit werk verheugen, en het bij andere belangrijke schriften over onze Geschiedenis, vooral bij wagenaar en bilderdijk, inzonderheid als teregtwijzing voor laatstgenoemdens hartstogtelijke en partijdige beschouwingen, gaarne eene plaats in zijne boekerij inruimen.
Ook de Redevoering ter gedachtenis van den 6 Dec. 1813, met de hier en daar niet ongelukkig geslaagde dichtregelen der Cantate, en de belangrijke aanteekeningen achter het stukje, zijn ons uit de hand des bejaarden, maar altijd werkzamen Professors welkom.

{==477==} {>>pagina-aanduiding<<}

Het werkje van douchez, waarvan wij de twee eerste deelen aankondigen, en welks derde deel, van 1795 tot op onzen tijd, nog verschijnen moet, beantwoordt tot dusver zeer goed aan het oogmerk der uitgaaf voor de ontluikende jongelingschap en voor het onderwijs op de middelbare scholen. Voor zoo ver wij het hebben nagegaan, is het naauwkeurig en vrij onpartijdig, ten minste gematigd, geschreven. Niet weinig gemak voor de jeugdige beoefenaars der Fransche taal geeft achter ieder deel een woordenboekje, alleen voor de moeijelijkste woorden en spreekwijzen, door den Amsterdamschen onderwijzer bigot er aan toegevoegd.




Reizen in Circassië en eenige naburige Landen, in 1836 gedaan, door Edmund Spencer, Esq. Uit het Engelsch beknopt vertaald door J. Olivier, Jzn. Te Amsterdam, bij Gebr. Diederichs. 1839. In gr. 8vo. 282 Bl. f 2-90.

Onder die landen, welke, bij de zich steeds uitbreidende magt van het Russische Keizerrijk, tegenwoordig de aandacht grootelijks tot zich trekken, behoort voorzeker ook het op den titel genoemde Circassië. Bekend is ook de naijver, waarmede de Engelschen de pogingen der genoemde Mogendheid gadeslaan, om haar gebied door de bewoners van de Caucasische bergstreek te doen eerbiedigen. Is het deze naijver, welke, bij de onder de Engelschen zoo zeer heerschende zucht tot reizen, zeker ook het zijne toebrengt, om Britsche reizigers die landstreken vooral in onzen tijd te doen bezoeken, in welken het Russisch gebied de Engelsch-Oostindische bezittingen hoe langer hoe meer nadert; zoo vloeit hieruit echter voor de wetenschap dit gewin voort, dat zoodanige, tot nog toe weinig bekende landen en volken, hoe langer hoe meer voor de onderzoekingen van den aardrijkskundige toegankelijk worden. Eene reisbeschrijving van deze soort is het, welker vertaling wij thans hebben aan te kondigen. De Schrijver, die zich reeds vroeger door zijne Schetsen van Duitschland en van de Duitschers voordeelig bekend gemaakt heeft, scheepte zich, volgens zijn verhaal in dit werk, te Pesth in Hongarije op eene stoomboot in, en voer den Donau af, over de Zwarte Zee, voorbij Konstantinopel, naar de Dardanellen; maakte van daar een uitstapje te land, om de voormalige standplaats van Troje te bezigtigen, en voer vervol-
{==478==} {>>pagina-aanduiding<<}
gens weder naar Konstantinopel terug. Na eenig verblijf aldaar en het bezigtigen van het merkwaardige van die stad en hare omstreken, begeeft zich de Schrijver met eene Engelsche stoomboot naar Tribizonde in Klein
Azië, en van daar op eene Turksche brigantijn naar eene haven ten noorden van Tribizonde, Pchad genaamd, op de Circassische kust, waar het Caucasische gebergte zich genoegzaam tot aan de Zwarte Zee uitstrekt. Door middel van eene Turksche aanbeveling gelukte het den Reiziger, om door de, anders omtrent vreemdelingen zeer wantrouwende, bergbewoners gastvrij te worden opgenomen. - Hier eindigt het aaneengeschakeld reisverhaal en vangt de beschrijving aan van Circassië en deszelfs bewoners. Niet alleen deze beschrijving, maar ook het verhaal der vaart van den Schrijver over den Donau, door en tusschen de landen, aan het Oostenrijksche, Russische en Turksche gebied onderworpen, levert veel wetenswaardigs op. Daar het verhaal van dezen togt en van het verblijf te Konstantinopel, en de berigten aangaande het oude Troje, bijna de helft van het werk beslaan, ontvangt de lezer hier inderdaad meer, dan op den titel beloofd wordt. Wat Circassië zelf betreft, heeft de Vertaler het te regt noodig geoordeeld, vele niet zeer onzijdige beoordeelingen van de maatregelen der Russische Mogendheid ten aanzien van dit land weg te laten. De berigten zelve, aangaande de natuurlijke gesteldheid van Circassië, de zeden, gewoonten, levenswijze en het karakter der Circassiërs, verdienen in allen deele de aandacht der beoefenaars van land- en volkenkunde, als betrekking hebbende tot een volk, hetwelk, ook wegens deszelfs ligchamelijke schoonheid, eenen gevestigden roem heeft verkregen, en deszelfs afzonderlijk volksbestaan zoo lang en met zoo veel kloekmoedige volharding heeft weten te bewaren. Daar, waar onze Reiziger vroegere
Aardrijkskundigen, zoo als klaproth, pallas en clarke, van onnaauwkeurigheid beschuldigt, zet het aan zijne teregtwijzingen niet weinig gezag bij, dat geen Europeesch reiziger van den nieuweren tijd, voor zoo veel ons bekend is, zoo goed de gelegenheid gehad heeft, om Circassië te leeren kennen, als onze Schrijver; terwijl tevens daar, waar wij niet kunnen vooronderstellen, dat de Heer spencer door staats- of volksvooroordeelen verblind is, zijne berigten in allen deele den stempel van waarheidsliefde dragen. Als eene proeve van de wijze, waarop de Schrijver verhaalt, plaatsen wij hier de

{==479==} {>>pagina-aanduiding<<}
volgende beschrijving van het militaire Cordon, hetwelk Oostenrijk getrokken heeft, om zijne provinciën tegen de invallen en strooperijen der Turken te beveiligen.
‘Dit uitmuntend Cordon strekt zich uit van Bocca di Cataro, in Neder-Dalmatië aan de Adriatische zee, tot aan de Bukovina aan de grenzen van Polen, en doorloopt de provinciën Croatië, Slavonië, Hongarije en Zevenbergen, een afstand uitmakende van vierhonderd-vijf-en-vijftig Duitsche mijlen, bewoond door eene bevolking van bijna twaalfmaalhonderd-duizend zielen, die hunne landerijen, regten en privilegiën, onder de uitdrukkelijke voorwaarde genieten, dat zij ter verdediging van de grenzen de wapenen zullen voeren. Ieder man, van achttien tot vijftig jaren oud, is tot deze krijgsdienst verpligt, en na verloop van dezen tijd verrigten zij gedurende tien jaren de dienst, waartoe gewoonlijk oude krijgslieden gebezigd worden. Elk regiment kiest zijn' eigen' Kolonel, die met zijnen militairen rang het gezag van een burgerlijk opperhoofd vereenigt. Langs de geheele linie is eene reeks van wachthuizen opgerigt, die genoeg nabij elkander staan, om de onderlinge gemeenschap te onderhouden; en zoo er eene rivier tusschen ligt, worden zij op pontons gebouwd. De wachthuizen in de bergdistrikten zijn in de rots gehouwen en zeer sterk. Vermits zij doorgaans achter borstweringen verborgen of onder digt lommer verholen liggen, worden zij eene geduchte hinderlaag voor een invallend leger. Achter deze keten zijn de wachthuizen der officieren, van alarmklokken enz. voorzien, waardoor, in geval van dringend gevaar, de geheele bevolking van deze ontzaggelijke grenslinie, in minder dan vier uren tijds, onder de wapenen kan gebragt worden.
Dit belangrijke distrikt, hetwelk vóór nog geen twintig jaren, door derwaarts gezondene officieren, als eene soort van ballingplaats werd aangemerkt, is thans zoo aanmerkelijk verbeterd, dat de reiziger, die dit gedeelte van den Oostenrijkschen Staat bezoekt, altijd met vreugde het gebied van het militaire Cordon betreedt. Hij vindt hier niet slechts zeer wél onderhoudene wegen, die vaak met vruchtboomen beplant zijn, maar ook goede herbergen; de steden en dorpen zijn beter gebouwd, en hebben openbare wandelingen voor het volk, hetwelk op zon- en seestdagen, in hunne beste kleederen gedost, bij de vrolijke toonen van viool en zakpijp, zich met dansen verlustigt. Hunne velden zijn hier

{==480==} {>>pagina-aanduiding<<}
ook beter onderhouden, en de kleine schilderachtige hutjes van de boeren, met bloeijende tuinen omringd, hebben het voorkomen van welvaart en vrijheid; want de zware hand van eenen landheer wordt hier evenmin gevoeld, als die van eenen schraapzuchtigen rentmeester, die het volk de vruchten van hunnen arbeid ontrukt.
Deze militaire landbewoners leven in een' staat van ware aartsvaderlijke onschuld, en men ziet niet zelden een geheel geslacht, soms uit zeventig personen bestaande, eendragtig en vriendschappelijk onder een en hetzelfde dak wonende. Somtijds vereenigen familiën, die met elkander vermaagschapt zijn, zich tot eene enkele gemeente, bebouwen gemeenschappelijk den grond, en deelen gelijkelijk de opbrengst van hunnen arbeid. Zij kiezen doorgaans den man, wiens gedrag het voorbeeldigst is, tot hun opperhoofd, en deze is de onherroepelijke scheidsman en regter, ingeval er het een of ander geschil tusschen de leden van het groote huisgezin mogt ontstaan.’
Over het geheel komt het ons voor dat de Vertaler zich loffelijk van zijne taak gekweten heeft. Hunne voor hare, waar van vrouwen gesproken wordt, zoo als: hunne moeder, hunne gelaatstrekken, hunne gelaatskleur, zal de Vertaler zelf ons wel veroorloven als eene uitzondering op dit gunstig oordeel aan te stippen. De afbeelding tegenover den titel, ofschoon van geene groote waarde als plaat, is echter voldoende, om de gedaante van een Circassisch Opperhoofd in uniform aanschouwelijk te maken.




Plegtige Intrede van Keizer Karel den Vijfden, in Utrecht, in den jare 1540. Voornamelijk volgens den Triumphus Caroli V Caesaris, van Cornelius Valerius, door Jhr. Mr. A.M.C. van Asch van Wijck. Te Utrecht, bij L.E. Bosch. 1838. In gr. 8vo. XII, 92 en 18 bl. f 1-:

Na eene Voorrede, die tot algemeene toelichting van het volgende strekt, vindt men hier eerst een levensberigt van cornelius valerius, den dichter van den Triumphus Caroli V Caesaris, welk gedicht, vergeleken met de Kronijk van henrica van erp en de Analecta van matthaeus, niet weinig bouwstof voor den hoofdinhoud van dit werkje geleverd heeft. Die hoofdinhoud behelst, overeen-
{==481==} {>>pagina-aanduiding<<}
komstig den titel van het boeksken, het verhaal der plegtige intrede van karel V in Utrecht, ten jare 1540. Dit verhaal begint met bl. 1, en eindigt bl. 24. Nu volgen de bijlagen, eerst eene lijst der Regenten van de stad Utrecht, sedert 24 Oct. 1539-16 Oct. 1540; daarna eenige uittreksels uit de Utrechtsche Staten-Notulen des jaars 1540, tot het hoofdonderwerp betrekkelijk, alsmede uit de Kameraarsrekeningen, waaruit men de kosten van al die seestelijkheden eenigzins kan nagaan. Met bl. 41 beginnen de ophelderende aanteekeningen, doorloopende tot bl. 92. Maar nu treft men aan, met geheel nieuwe paginering, (hetgeen wij minder verkieslijk oordeelen) de beide in de Voorrede aangehaalde Latijnsche gedichten van c. valerius op de intrede van karel V te Utrecht, in 1540, en op de feestviering der Orde van het Gulden Vlies te Utrecht, in 1546. Een facsimile der handteekeningen van karel V en eenige aanzienlijken en Regenten, tot levering waarvan Jhr. beeldsnijder van voshol den Schrijver in staat had gesteld, besluit en versiert het geheel.
Zeker heeft Jhr. asch van wijck eenen verdienstelijken arbeid verrigt; maar het jammert ons, juist om de waarde van het werkje, dat de correctie, voor het weinige Grieksch en het veelvuldige Latijn, niet beter is uitgevallen. De verschooning, daarvoor bij het lijstje der Errata gevraagd, zou wel eenige weinige feilen over het hoofd doen zien, maar kan moeijelijk tot verontschuldiging voor zoo veel verstrekken. Behalve een paar notabele fouten in het Grieksch, is, in de mededeeling der Middeleeuwsche stukken in het Latijn, de toenmalige spelling met de naderhand herstelde klassieke gedurig ondereengeward, zoodat men nu eens vinden zal Praepositus, straks weder (gelijk men in de Middeleeuwen schreef) Prepositus; nu eens dioecesis, dan weder diecesis. Somwijlen is niet de a of de o uit de tweeklanken ae en oe (gelijk behoorde) weggelaten, maar integendeel de nooit onderdrukt wordende e. Best zou het zijn, dergelijke stukken mede te deelen gelijk zij waarschijnlijk geschreven zijn, en dus voor ae en oe altijd de enkele e te laten drukken. Eenige feilen in het Hollandsch gaan wij voorbij. Het spreekt van zelf, dat deze literarische aanmerkingen op de wezenlijke waarde van het werkje niets mogen afdingen.





{==482==} {>>pagina-aanduiding<<}

Verzameling van Fransche Woorden, uit de Noordsche Talen afkomstig of door sommigen afgeleid, bijeengebragt door Mr. J.H. Hoeufft, Iste Stuk. A-E. Te Breda, bij Broese en Comp. 1837. In gr. 8vo. 160 Bl. f 1-60.

Deze Verzameling is een nieuw blijk, dat de Heer hoeufft in zijnen ouderdom nog steeds werkzaam is, om uit zijnen rijken schat van taalkennis en belezenheid oude en nieuwe dingen voort te brengen. Ref. wil uit het Voorberigt, zoo veel mogelijk met 's Mans eigene woorden, kortelijk mededeelen, wat de Schrijver hiermede bedoeld en hoe hij hierin gehandeld heeft. Onder het bewerken van zijne Taalkundige Aanmerkingen op eenige Oud-Friesche Spreekwoorden had hij voor eigen gebruik eenige aanteekeningen op het papier gebragt, om met voorbeelden te toonen, dat de Schrijvers der Fransche Etymologische Woordenboeken veelal, uit onkunde van de Noordsche Talen, in de grofste misslagen vervallen zijn. Zes jaren geleden besloot hij, om die aanteekeningen uit te geven, maar werd hierin weder teruggehouden door de uitgave der Origines Françaises van nu wijlen pougens; doch daar hiervan niet meer dan het eerste Deel verschenen is, heeft hij nu zijn vroeger voornemen weder opgevat en uitgevoerd, daarbij zelfs nog zoo veel mogelijk gebruik makende van een eerst later tot zijne kennis gekomen Etymologisches Verzeichniss van stosch. - Voorts heeft hij, bij het opgeven van verschillende, zelfs tegenstrijdige afleidingen, niet dan zeer spaarzaam zijn eigen gevoelen geuit, om geen meesterachtig beslissenden toon aan te nemen, en den Lezer zelven het genoegen der keus over te laten. Hoe bescheiden en vriendelijk en jonger lieden ten voorbeelde dit ook zij, had Ref. nogtans wel gewenscht, dat zulk een bevoegd Regter zijn eigen oordeel wat meer uitgedrukt hadde, daar hetzelve, met goede gronden gestaafd zijnde, den taalkenners niet onverschillig kan zijn: evenwel moet men, volgens deszelfs verzoek, wel in het oog houden, dat hij geen eigenlijk gezegd Etymologicon, maar alleen eenige bijdragen of bouwstoffen tot hetzelve
den beoefenaar der Fransche en Cimbrische taalkunde wilde aanbieden; en hiermede is deze Verzameling juist zeer goed gekenmerkt. - Ook heeft de Schrijver hier en daar eenige klaarblijkelijk verkeerde aflei-
{==483==} {>>pagina-aanduiding<<}
dingen in het midden gebragt, doch zulks somtijds gedaan, om de te groote neiging van sommigen tot het, uit de gelijkheid van letters of uitspraak, vormen van afleidingen ten toon te stellen, en somtijds om uit een zoodanig dwaalbegrip aan anderen aanleiding te geven tot het opsporen van de ware herkomst van een woord.
Zulk een Repertorium nu van bouwstoffen, die tot de Etymologie van verscheidene verouderde of nog gangbare Fransche woorden in de Noordsche Talen te vinden zijn, is natuurlijk voor geen uittreksel of bijzondere beoordeeling vatbaar. Wat de laatste betreft, zijn Ref., bij het doorloopen, wel verscheidene woorden voorgekomen, bij welke hij zich met de opgegevene afleidingen niet vereenigen kon, of die hij ten minste zeer onzeker vond; ook wel eens de zoodanige, waarop hij het puntdicht, dat men op eene afleiding van ménage maakte, en dat de Heer hoeufft bl. 58 aanhaalt, kon toepassen:

‘Alfana vient d'equus, sans doute; 
Mais il faut convenir aussi, 
Que pour arriver jusqu'ici 
Il a beaucoup perdu en route.’ 

Doch wilde hij hierover uitwelden, dan zou hij de grenzen van eene hier passende recensie verre moeten te buiten gaan; en met het geven van eene sobere proeve van dien aard verkrijgt de taalkennis geen aanwinst. - Eene enkele aanmerking van eenen anderen aard zij het Ref. vergund nog in het midden te brengen. Het is hem namelijk voorgekomen, dat, bij het afleiden van Fransche woorden uit de Noordsche Talen, alleen de naaste afleiding moest in aanmerking genomen, en dat dus zoodanige woorden niet behoefden vermeld te worden, die men, ja, wel eindelijk misschien tot eenen Noordschen oorsprong terugbrengen kan, maar die toch eigenlijk daaruit niet regtstreeks genomen, en eerst door middel van eene andere Taal in het Fransch gekomen zijn. Het is toch overbekend, dat de Latijnsche en Grieksche Talen vele woorden aan het Fransch verschaft hebben, en bij het smeden van nieuwe nog gedurig verschaffen: nu is het, ja, zeer wel mogelijk, dat de stamvormen van sommige dier Latijnsche en Grieksche woorden iets met die van eene of andere Noordsche Taal gemeen hebben; maar daarom kan men

{==484==} {>>pagina-aanduiding<<}
nog niet zeggen, dat die Fransche woorden uit die Noordsche Taal herkomstig zijn. Bij voorbeeld, in de woorden agriculteur, agriculture, die Ref. op dit oogenblik, bl. 5, voor zich heeft, zij het al eens waar, dat ‘het laatste gedeelte komt van den Keltischen wortel col, de daad van snijden beteekenende, en agriculteur dus iemand is, die het land, de aarde doorkliest, doorgraaft;’ maar desniettemin zijn die woorden, zoo als zij daar nu in het Fransch zijn, zeker niet uit het Keltisch, maar uit het Latijn, agri cultor, agricultura; en de opgegevene afleiding zou alleen in overweging kunnen komen, wanneer men over het Latijnsche woord colere handelde. Is cher, charité, klaarblijkelijk het naast van carus, (charus), caritas (charitas), couronne van corona, zoo goed als trône van thronus, waarom zal men dan den oorsprong in het Noorden gaan zoeken? - Indien deze aanmerking van eenig belang mogt bevonden worden, dan zouden er uit de gegevene Verzameling misschien verscheidene woorden kunnen gemist worden; maar in allen gevalle blijft zij een nuttig Repertorium van taalgeleerdheid, waarvoor men den Heere hoeufft dank verschuldigd is, en welks voortzetting men verlangen mag.




Memorie betrekkelijk de wederregtelijke intrekking van de benoeming van den Ingenieur-Directeur der Hollandsche IJzeren Spoorweg-Maatschappij, op den 7 Dec. 1838. Iste Stuk. Te Amsterdam, bij S. de Grebber. 1839. In gr. 8vo. 43 Bl. f :-60.

Schoon dit niets tot de zaak in betwisting doet, moeten wij beginnen met de aanmerking, dat deze Memorie van taalfouten krielt, vooral tegen de geslachten der zelfstandige naamwoorden, en dat ook de stijl alles behalve gekuischt is. Wat het onderwerp aangaat, wij hooren hier slechts ééne partij, en weten niet, wat de tegenstanders van den Schrijver hier en daar nog verder zullen antwoorden. Indien echter deze Memorie geheel de waarheid en niets anders dan de waarheid behelst, dan is de Heer brade onbillijk en ondankbaar behandeld, en voor zoo veel hij door het aangaan eener dading met Commissarissen der Hollandsche IJzeren Spoorweg Maatschappij zijn oorspronkelijk regt mogt vertee.

{==485==} {>>pagina-aanduiding<<}
kend en zich in betrekking van gesalarieerd Ambtenaar dier Heeren mogt verplaatst hebben, is dat niet alleen ten gevolge van allerlei lagen en kunstgrepen geweest, maar zelfs heeft men van den tekst dier Acte (Bijlage C) een misbruik tegen den Heer brade gemaakt, zoo schandelijk en argligtig als maar immer mogelijk is. Doch de zaak zal in regten behandeld worden, (*) en daarbij moet het blijken, of Commissarissen van den IJzeren Spoorweg de grieven tegen hun, zoo het hier schijnt, onregtvaardig gedrag kunnen oplossen. Voor hunnen goeden naam is het niet genoeg, bij gebrek van bewijs ter andere zijde, (hetwelk mogelijk plaats zal hebben) voor den Regter te zegevieren. Hunne goede trouw moet blijken aan het Publiek.

De vrije Fries. Mengelingen, uitgegeven door het Provinciaal Friesch Genootschap, ter beoefening der Friesche Geschied-, Oudheid- en Taalkunde. Te Leeuwarden, bij G.T.N. Suringar. Isten Deels Isten en 2de Stuk. 1837, 8. In gr. 8vo. 188 Bl. f 1-20.

In een Voorberigt aan den Lezer ontvangt men eerst eenig verslag van den aard en den gang der werkzaamheden van het Provinciaal Friesch Genootschap in het algemeen, en van het ontstaan dezer voortgezet wordende verzameling van Mengelingen, welke door hetzelve worden uitgegeven, in het bijzonder. Daarna vindt men een vertoog over eene nederzetting of volkplanting der Friezen in Zwitserland, benevens eenige aanmerkingen over den togt der Friezen naar Rome, door wijlen Mr. f. binkes; een stuk vol belangrijke navorschingen en gissingen, waarbij echter zeer veel onzekers natuurlijk is overgebleven. Jan bonga, een krachtig en stout historisch gedlcht van j.d. ankringa. Brief van goslik colonna, Hopman over eene compagnie Franeker burgers, aan den Magistraat der stad Franeker. Deze brief, den 15 Augustus 1672 geschreven, doet zien, dat de bedoelde compagnie vrij onhandelbaar en weinig vaderlandschgezind was;

{==486==} {>>pagina-aanduiding<<}
doch reeds waren er 120 vrijwilligers van dezelfde kleine stad uitgetrokken, en dus viel er van de gedwongene ligting weinig uitstekends te verwachten. De brief is medegedeeld door a. telting. De Heer hettema geeft eenige toelichting op eene bewering van Mr. h.a. evertsz., dat zeker welbekend Friesch Geschiedschrijver suffridus petrus en niet petri (gelijk men gewoon is) zou behooren genoemd te worden. De Heer r. posthumus nacht eenige Friesche woorden, spreekwijzen enz. op te helderen. Tot dusver het eerste Stukje. In het tweede ontmoet men Herinneringen van Martena-huis te Franeker, door Mr. j.w. de crane; een stuk, hetwelk in belangrijkheid niet behoeft onder te doen voor dat over der Friezen volkplanting in Zwitserland door Mr. binkes, waar het eerste Stukje mede werd aangevangen, en men vindt bij het medegedeelde nopens het Martena-huis natuurlijk meer historische zekerheid, want men doolt hier niet om in den tijd der dichterlijke volksoverleveringen. Wijders treft men in dat tweede Stuk nog aan: Gedachten bij het lezen van het Idioticon Frisicum, of Woordenboek van bijzonder in Friesland gebruikelijke woorden en spreekwijzen, door ev. wassenbergh; van Jhr. Mr. m. hettema. De Heer hettema, die ook het eerste Stukje met eene taalkundige bijdrage verrijkt had, neemt thans in het tweede vooral, tot opheldering van het Friesch, zijne toevlugt tot het IJslandsch, om de geletterden op die minder bekende, maar, volgens des geleerden Commentators gevoelen, met het Friesch zeer naauw verwante taal, oplettend te maken. Eens ongenoemden Proeve van de taal,
zoo als dezelve op het eiland Schiermonnikoog gesproken wordt, besluit, tot bladvulling, dit tweede Stukje. - Over het geheel beschouwd, levert derhalve de aangekondigde verzameling tot dusver een voldoend bewijs van de werkzaamheid en het nuttige der bemoeijingen van het Friesche Genootschap, hetwelk zich met de uitgaaf dezer Mengelingen belast heeft, op welker verder vervolg wij allezins prijs stellen.







Aardrijkskundig Leesboek tot uitbreiding der kennis van verschillende Volken op den Aardbol. Tweede verbeterde Druk. IIIde en IVde Aflevering. Te Deventer, bij A.J. van den Sigtenhorst. 1838. In 8vo. 200-412 bl. f 2-80.

{==487==} {>>pagina-aanduiding<<}
Euthymia, verzameld door J.A. Bakker, J. van Harderwijk, Rz. en G. van Reyn. IIde Stuk. Te Rotterdam, bij H.W. van Harderwijk en S. van Reijn Snoeck. 1838. In gr. 8vo. 128 Bl. f 1-40.

Algemeene en bijzondere Technologie, door Dr. S. Bleekrode. Vde en VIde Aflevering. Te Groningen, bij P.S. Barghoorn. 1838. In gr. 8vo. 409-600 bl. Bij Inteck. f 2-40.

Als men op den inhoud let, hebben een leesboek over de aardrijkskunde, verhandelingen en losse stukken uit zedekunde en sraaije letteren, en een gestreng wetenschappelijk werk uit het vak van natuur- en werktuigkunde al zeer weinig met elkander gemeen. Wij voegen ze dan ook eeniglijk zamen als vervolgwerken, die slechts eene korte vermelding vorderen en bekomen kunnen.
Het aardrijkskundig Leesboek is met deze beide Afleveringen volledig. Wij hebben den zindelijken herdruk met genoegen gelezen, en vereenigen ons ten volle met den lof, vroeger in dit Tijdschrift (*) aan den eersten druk gegeven. De platen zijn goed uitgevoerd, en een gegraveerde titel met vignet, bij de laatste Aflevering gevoegd, beveelt het geheel evenzeer als het cartonnen bandje tot een fraai geschenk, bijzonder tot prijs op de middelbare scholen, aan.
De keurig net gedrukte Euthymia gaat op dezelfde uitmuntende wijze voort. De Opmerkingen over Romans en Romanlectuur van bakker zouden, al bevatte het stukje niets anders, ons vurig doen wenschen, dat het algemeen verspreid wierde, en met bedaard nadenken gelezen door Romanschrijvers, Romanvertalers en Romanlezers. Het onderwerp is in onze dagen eene meer uitvoerige, opzettelijke behandeling overwaardig, waartoe wij den verstandigen, gematigden en smaakvollen Schrijver nog wel durven opwekken. Een fraai onderwerp voor een Socratisch gesprek! De Lof der Dwingelandij is eene goed volgehoudene ironie. Ook het overige heeft waarde. Wij vinden niets, dat zijne plaats niet verdiende; en, schoon in het algemeen alles, wat Tijdschrift is, niet door ons kan worden aangekondigd en beoordeeld, maken wij gaarne met het onderhavige (dat ook niet op ge-
{==488==} {>>pagina-aanduiding<<}
regelde tijden, maar nu en dan in het licht komt) eene eervolle uitzondering, omdat het zulk een schoon innerlijk met zulk een bevallig uiterlijk vereenigt.
Dr. bleekrode's Technologie, eindelijk, wordt in deze stukken zoo voortgezet, dat daarin de beweegkracht van water en van wind behandeld wordt. Daar aan het laatste gedeelte de platen nog ontbreken, hebben wij het nog slechts kunnen doorloopen. Wij hopen, dat de Schrijver zijnen belangrijken arbeid zonder al te lang verwijl zal voortzetten, schoon de Uitgever den spoed niet maakt, waartoe hij zich bij de inteekening had verbonden. Doch het is hier: sat cito, si sat bene. Zoo de verdienstelijke Schrijver het soms niet mogt kennen, maken wij hem opmerkzaam op een werk, getiteld: Hartmann, Encyclopaedisches Handbuch des Maschinen- und Fabrikwesens, uitgegeven te Darmstadt bij leske. Wij kennen het nog alleen uit Duitsche Recensiën, maar volgens deze zou het zeer belangrijk zijn voor het onderwerp, dat de Heer bleekrode behandelt.
Het bovenstaande zij genoeg tot aanbeveling dezer vervolgstukjes.

De Vrijmetselarij en de Jezuitisch-Hierarchische Propaganda. Geschiedkundige Vergelijking. Door G. Friederich, Theol. Doct., Evang. Pred. te St. Catharina, binnen Frankfort aan den Main. Une Société, qui ne travaille qu'à faire germer, fructifier toutes sortes de vertus dans mes Etats, peut toujours compter sur ma protection. C'est la glorieuse tâche de tout bon Souverain, et je ne discontinuerai jamais de la remplir. Fred. le Grand, sur la Maçonnerië. Naar het Hoogduitsch. Te Amsterdam, bij Gebr. Diederichs. 1839. In gr. 8vo. XVI en 129 bl. f 1-25.

Bij het groot verschil in de heerschende gevoelens over de Vrijmetselarij, is het voor Recensent onmogelijk, een oordeel over het bovenstaand werkje te vellen, hetwelk aan allen zal voldoen. Somtijds hoort men in den kring der beschaafde wereld de bewering, alsof de eeuw der Vrijmetselarij zou zijn vervlogen, alsof zij zichzelve zou hebben overleefd en in de rij der maatschappelijke instellingen overtollig zou zijn geworden; om nu niet te spreken van het eenvoudige ge-
{==489==} {>>pagina-aanduiding<<}
meen, hetwelk de leden van dit Genootschap houdt voor zoekers naar den steen der wijzen. Bij anderen daarentegen is zij het noli me tangere, hetwelk men met geene ruwe hand mag aanraken, zonder verontwaardiging en gramschap te doen uitbarsten, ja eene geestdrift op te wekken, welke de oningewijde in zijne onkunde wel eens gewoon is te vergelijken bij die, welke heerscht in de minneliederen, door den H. franciscus aan de Maagd maria toegezongen. Ons zij het daarom genoeg, zonder zelven partij te kiezen, dit stukje aan te kondigen als eene zeer aanprijzende voorstelling der Vrijmetselarij, vooral dewijl zij, zoo als de Schrijver beweert, in regtstreekschen strijd verkeert tegen de Jezuitsch-Hierarchische Propaganda, welke hier beschreven wordt als ‘de ultramontaansche Congregatie, die de menschheid op nieuw, in dweepzieken ijver, met den vergiftigen adem van Jezuitsche grondstellingen en handgrepen poogt te verpesten, om haar daardoor in een' bedwelmenden sluimer te doen nederzinken; en dan de bedwelmden in den donkeren nacht der Middeleeuwen terug te voeren.’
De geschiedenis der Jezuitenorde, van welke ook hier eene schets wordt gegeven, is te zeer bekend en te dikwijls beschreven, dan dat men in dit kort bestek omtrent dezelve iets nieuws zou kunnen ontvangen. Het inderdaad belangrijke van dit stukje bestaat voornamelijk daarin, dat hetzelve den lezer bekend maakt met de tegenwoordige woelingen van dit Genootschap, en met het deel, hetwelk de genoemde Propaganda heeft aan staatkundige omwentelingen en pogingen tot omwentelingen. Zijn er voorstanders van het hier aangevallen Genootschap, die zich in staat gevoelen, met op waarheid gegronde redenen, het hier beweerde te wederleggen; zij zijn het aan de eer van deze Orde verpligt. Zoo lang echter dit niet volledig ten uitvoer gebragt is, is het onderhavige stukje, benevens de geschriften, die hier worden aangehaald, de opmerkzaamheid van lezers van iederen stand, van Overheidspersonen zoo wel, als van onderdanen, overwaardig. Tot zoo lang zeggen wij met den Schrijver: ‘Het menschdom moet voor-, niet achterwaarts gaan; de Godsdienst van jezus, hetgeen zij in hare oorspronkelijke reinheid, overeenkomstig den zin haars Goddelijken Stichters, was, al verder en verder, en in steeds toenemende mate, worden: - verkondigster van licht en liefde! Dat is de wensch van alle braven, waarin zich al het goede,

{==490==} {>>pagina-aanduiding<<}
edele en schoone oplost. Tot bereiking van dit doel, moeten zij, standvastig vereend, een' stalen muur, eene heilige keurbende vormen tegen den vergistigen, verstand en hart moerdenden pestwalm van het Jezuitisme, 't welk, werkzamer dan ooit, ons geslacht weder in den afgrond van verderf dreigt te storten, waar geen enkele straal van vrijheid van denken, of redelijke zelfstandigheid, in het akelig duister van den stikdonkeren nacht vermag door te dringen.’




Tooneelen uit het Dagelijksche Leven. Zestal Verhalen van F.H. Greb. Te Dordrecht, bij van Houtrijve en Bredius. 1838. In gr. 8vo. XVI en 205 bl. f 2-:

De Opdragt van dit boeksken is aan den Heer a. van der hoop, jr., aan wien de Auteur erkent groote verpligting te hebben, naardien zijn geest door het génie van dien Dichter dikwerf werd aangeblazen, en deze hem in zijne letterlievende oeseningen van jongs af heeft voortgeholpen. Dan volgt Iets, dat strekken kan tot Voorberigt, waaruit men zien kan, dat deze Verhalen oorspronkelijk ter vervulling van leesbeurten zijn opgesteld, dat zulks op aanraden van een' vriend geschied is, en wat dezen tot die raadgeving bewoog. Aan het slot van dit Iets vindt men eenige welgemeende raadgevingen aan de Recensenten, en een heilwensch aan elken toegevenden Lezer.
De titels der Verhalen zijn: Ouderenschuld, Kinderschuld, Vooroordeel, Ligtzinnigheid, Teleurstelling, Miskenning.
Het eerste levert een waarschuwend tafereel, ten bewijze, dat de schande van de daden der ouders op hunne kinderen overgaat, gelijk hier de dochter van maria welnets zich verpligt ziet haren teedergeliefden minnaar op te geven, en kort daarna aan de tering wegkwijnt, omdat de moeder des minnaars, bovendien reeds uit adeltrots tegen die echtverbindtenis ingenomen, daarvan niets meer hooren wilde, toen zij vernomen had, dat maria zich, ook als vrouw, aan verregaande ongeregeldheden had overgegeven. De laatste maakt, uit wanhoop, een einde aan haar leven, en de ongelukkige minnaar volgt, na van de paden der losbandigheid, waarop zijne teleurstelling hem gevoerd had, teruggekeerd te zijn, zijn meisje vroegtijdig in het graf.
Kinderschuld heeft het vierde Gebod van de Wet der tien

{==491==} {>>pagina-aanduiding<<}
Geboden, niet der, maar, zoo als 't zeker gemeend zal zijn, naar de Augsburgsche Geloofsbelijdenis, (eigenlijk volgens den kleinen Catechismus van luther, Hoofdst. I) tot motto, t.w. Eert uwen Vader en uwe Moeder, enz. Een ongelukkig slagtoffer der verleiding van een zedeloos meisje en van haren even ondeugenden broeder wordt hier sprekende ingevoerd, en verhaalt op eene roerende wijze, hoe het veronachtzamen der vermaningen van brave ouders hem van misdaad tot misdaad, van onheil tot onheil gevoerd heeft, zonder dat iets in staat is geweest, de solteringen van zijn geweten tot bedaren te brengen. Het slot dezer geschiedenis is dan ook, dat de ongelukkige, die vrijwillig tot den rang van bedelaar is afgedaald, na eene vlaag van zinsverbijstering, in een gering Zeeuwsch herbergje den geest geeft.
Het derde Verhaal behelst de lotgevallen en bekentenissen van een slagtoffer des vooroordeels van den vader zijner eerste geliefde, die hem hare hard weigerde, omdat de vader des minnaars bankbreukig was geworden. De menschenhater, wiens nagelaten geschrift ons de bijzonderheden deswege mededeelt, heeft, in zijnen wrevel onverschillig en losbandig geworden, zijne vrouw van vedriet doen sterven, en komt, na zijne eerste geliefde als gehkkige vrouw en moeder ontmoet en nog eenigen tijd eer afgezonderd leven geleid te hebben, aan de tering om.
De onzalige gevolgen van het ligtzinnig spotten met de Liefde worden in het vierde Verhaal geschilderd. Een jeugdig losbol heeft het hart van een bevallig buurmeisje aan haren minnaar ontroofd; de vroeger ingetogen minnaar vangt een liederlijk leven aan, doet in dronkenschap eene poging tot zelfmoord, wordt nog gered, maar verlaat het Vaderland, zonder dat ooit meer iets van hem vernomen wordt. Het meisje, nu ook door den tweeden minnaar verlaten, komt van droefheid om, en de schuldige begeeft zich met der woon naar elders.
In het stuk, Teleurstelling getiteld, beklagen wij eenen ongelukkigen jongeling, die een meisje huwt, dat wel bevallig en onberispelijk, maar niet in staat is zijne gevoelige en fijn gestemde ziel te doorgronden. De derde hoofdpersoon in dit Verhaal is een ander meisje, beter hiertoe in staat, maar voor welke hij meer vriendschap dan liefde meent te gevoelen, waarom hij tot zijne eerste, reeds verlatene geliefde terugkeert. Deze echter, voor de oppervlakkige genie-
{==492==} {>>pagina-aanduiding<<}
tingen der wereld meer dan voor edeler gewaarwordingen vatbaar, wordt hem, na een tweejarig huwelijk, ontrouw, en de ongelukkige man vindt, vermoedelijk ten gevolge van zelfmoord, te Scheveningen in de zee zijn graf.
Het laatste Verhaal heeft tot inleiding een gesprek over de redenen, waarom kunstenaars (kunstbeoefenaars van professie, ware hier welligt gepaster woord geweest) over het algemeen zoo laag staan in de achting hunner medemenschen. Onze Schrijver vindt de hoofdoorzaak daarin, dat de wereld te ongevoelig, te veel aardsch is, om in de kunsten meer dan een vermaak, een tijdverdrijf te beschouwen, daarom ook den kunstenaar niet naar verdienste huldigt, enz. Ferdinand evertson was het slagtoffer eener zoodanige Miskenning. Eerst wilde niemand hem in betrekking stellen, omdat hij Dichter was; toen werd hem de hand van een bemind meisje geweigerd, omdat hij, en desespoir de cause, Acteur was geworden. Nadat hij uit de brandende woning des vaders de voornaamste bezittingen van dezen geborgen had, en de trouweloosheid des aanstaanden echtgenoots van het meisje was ontmaskerd, zou de zaak zich welligt nog geschikt hebben; maar die ongelukkige tering kwam ook hier tusschenbeiden; de arme johanna daalde in het graf, en ferdinand, aan zijne eenige liefde getrouw tot in den dood, bleef tot zijn einde toe treuren en tooneelspelen.
‘Gij moogt weder komen verhalen,’ riepen de vrienden van den Heer greb, toen zij scheidden, en hij eindigt zijn boek met de woorden: ‘Mogt ik ook bij mijne lezers mogen wederkomen!’
Hoezeer wij, omdat het hier oorspronkelijke voortbrengselen geldt, reeds vrij uitvoerig zijn geweest, erkennen wij toch, dat uit de gegevene ruwe omtrekken niet veel over de bewerking valt te oordeelen. Maar den doorgaanden geest zal men er toch genoegzaam uit zien, en opgemerkt hebben, dat de thans zoo menigvuldig voorgeschrevene Roman-ingrediënten, vooral zelfmoord en tering, ook hier rijkelijk zijn aangewend. Rec. neemt de vrijheid, den Heere greb te vragen, of hij zich van zoodanige herhaling van akeligheden, in een zoo beperkt bestek, grooteren invloed belooft, dan van de karakterkundige voorstelling der minder ijselijke, maar toch even beklagelijke gevolgen van onderscheidene ondeugden en dwalingen, gelijk die in het dagelijksche leven voorkomen? Hij vreest, dat vele lezers, die daardoor in zich-
{==493==} {>>pagina-aanduiding<<}
zelve keeren zouden, nu de door hem geschilderde uitkomsten als te overdreven, te romantisch, zullen aanmerken, en dat daardoor voor sommigen hunner het goede doel zal verloren gaan, dat de Verhaler zich heeft voorgesteld.
Eene tweede algemeene aanmerking is, dat de Schrijver, die het toch in zijne keuze had, wien der door hem ingevoerde personen hij de zedelessen wilde doen uitdeelen, en de beslissende uitspraken, bij vriendschappelijke redetwisten, in den mond leggen, welligt de hem eigene bescheidenheid meer zou hebben doen uitkomen, wanneer hij daartoe een ander dan bijna altijd zichzelven had gekozen.
Wij zouden te breedvoerig worden, wilden wij al de bijzondere aanmerkingen nederschrijven, onder de aandachtige lezing dezer Verhalen gemaakt. Elk heeft zijne wijze van zien, en wij laten den Heere greb de zijne. Alleen hopen wij, om zijnentwille, dat hij niet al te zwart over de miskenning en vooroordeelen denkt, waaraan personen van smaak en verdienste onderworpen zijn. Wie zichzelven wrevelig uit den kring wil rukken, waartoe wij hier op Aarde bepaald zijn, zal zeker in dien kring weinig bijval vinden; maar wij gelooven, dat men, met de vereischte menschenkennis, door anderen bemind en geacht, en voor de Maatschappij nuttig zijn kan, al beoefent men, zonder daarom datgene te verwaarloozen, waartoe wij tot onderhoud van ons en de onzen verpligt zijn, eenig vak van wetenschap of kunst. De voorbeelden ontbreken niet.
Dit een en ander verhindert ons niet, de lezing dezer met smaak en onderhoudende levendigheid geschrevene Verhalen aan te prijzen, die allen het loffelijk doel tot bevordering van deugd en goede zeden, tot asmaning van schadelijke meeningen en gevaarlijke dwalingen, hebben. De Verhaler kome, zich gegronde aanmerkingen ten nutte makende, bij ons Publiek weder, en helpe, door goede oorspronkelijke, maar minder akelig afloopende Verhalen of andersoortige voortbrengselen, schadelijke vreemde lectuur verdringen! Hij blijve de vreugd zijner brave ouderen; toone voortdurend aan zijne tijdgenooten, dat men gevoel en smaak kan bezitten, zonder ligtzinnig te zijn; zij bevrijd voor de gevolgen van Vooroordeel en de smarten der Teleurstelling; en, wel verre van miskend te worden, ondervinde hij, dat men, ook onder ons, ware verdiensten weet op prijs te schatten en te vergelden!






{==494==} {>>pagina-aanduiding<<}

De Zeestraat van 's Hage naar Scheveningen, door Constantijn Huygens; op nieuw uitgegeven, naar de hedendaagsche taal en spelling gewijzigd en met eenige Aanteekeningen voorzien, door Mr. J.G. la Lau. Te 's Gravenhage en Amsterdam, bij de Gebr. van Cleef. 1838. In kl. 8vo. XII, 71 bl. f :-75.

Het is niet te verwonderen, dat de Korenbloemen van huygens in onzen leeftijd minder bekend zijn, dan de dichtwerken van vondel, hooft en vooral cats. Gezwegen toch van het vele, dat, vooral in zijne Sneldichten, te zeer afwijkt van hetgeen wij als welvoegelijk aanmerken, is huygens vooral duisterder, dan zijne tijdgenooten, vooral door de ineengedrongen kortheid, het al te spelend vernuft en de jagt op verouderde spreekwijzen en woorden, die dikwijls bij hem aangetroffen worden. Jammer echter, dat deze gebreken hem meer ongelezen laten liggen, dan hij verdient. Zijn Zeestraat onder anderen is een der zinrijkste gedichten van den zinrijken huygens, maar zoo vol van duistere en vreemde zegswijzen en van stroeve regels, dat, buiten opzettelijke beoefenaars onzer oudere Letterkunde, weinigen dit Leerdicht hebben gelezen. Het was dus geen ongelukkig denkbeeld van den Heer la lau, eene proeve te nemen, ‘om zulk eenen Dichter het ouderwetsche kleed uit te trekken, en in eene zoodanige nieuwe kleeding te voorschijn te brengen, dat hij, zonder aanstoot te lijden, in een fatsoenlijk gezelschap zou kunnen verschijnen. Ten dien einde,’ zoo vervolgt hij, ‘hebben wij 't oorspronkelijke door verandering van spelling, omzetting van stroeve regels, of verandering van zulke, die thans te zeer tegen rijm, taal of uitdrukking zondigen, voor het lezend publiek bruikbaar trachten te maken, ons ten regel stellende; om in die veranderingen zoo spaarzaam te zijn, als immer mogelijk scheen, opdat huygens huygens blijven zou.’
In hoeverre de Heer la lau in dezen zijnen arbeid geslaagd zij, moet uit vergelijking van zijne met de oorspronkelijke uitgave blijken. Ons bestek laat niet toe, daartoe het geheele Gedicht te doorloopen; dit is ook niet noodig, en het zal genoeg zijn, dat wij b.v. uit het eerste derde gedeelte eenige plaatsen bijbrengen, die gelukkig verbeterd zijn, met

{==495==} {>>pagina-aanduiding<<}
andere, waar ons die verbetering minder goed toeschijnt. Om plaats te winnen, zullen wij ons daarbij onthouden van alle taal- en letterkundige uitweidingen, waartoe de gelegenheid ons anders alligt zou kunnen verlokken.
Wij zeiden straks, dat huygens niet zelden duister wordt door het gebruik van verouderde woorden en spreekwijzen. Hij doet het ook in dit Gedicht op vele plaatsen. Een paar, door den tegenwoordigen Uitgever zeer goed verbeterde, voorbeelden mogen volstaan.

Het wereldsche beleid van Landen en van Steden 
Begaep ik even soo; 

schreef de Dichter. Het is teregt veranderd in beschouw.

Ded' ick het ijverigh, en met de selve trouw, 
Die 'ck noch het Vaderland, als 't fijn most, leesten souw. 

Leesten, 't Hoogduitsch leisten, praestare, zegt kiliaan, en na hem woordelijk bilderdijk in zijne aant. te d. pl. Het is jammer, dat die geleerde man zijne aanteekeningen op huygens meer, dan die op hooft, heeft ontsierd met de ellendigste uitvallen. Slechts ééne proeve. Op het woord oortjens (Zeestraat, bladz. 17 zijner uitg.) teekent hij aan: ‘Men mag hier wel aanmerken, dat een oortjen twee duiten (een vierde van een stuiver) was: want onze kleinkinderen zullen 't zekerlijk niet meer weten, na de invoering van 't verstand-verstompend decimaal stelsel in munt,’ enz.!! Men zou bijna vragen, hoe het verstand-verstompend stelsel heette, waarin de schrijver van zulke vreemde invallen en uitvallen opgevoed was? Maar wij moeten niet afwijken. La lau veranderde den regel aldus:

Waarmeê 'k den Lande nog, als 't zijn moest, dienen zou. 

Dienen regeert echter den derden naamval niet, waarin den Lande staat.
Huygens schreef:

Terwijl ick 't seggen gae, en dien slagh van gedachten 
Of wel, of qualick, soeck in andere te smachten. 

d.i. smakelijk maken, een verkeerd en geheel ongewoon ge-
{==496==} {>>pagina-aanduiding<<}
bruik van dit woord. De verandering in deze uitgave is dus eene goede verbetering:

Terwijl ik 't zeggen ga, en wat ik van die zaken, 
Of wel, of kwalijk ook, zoek smakelijk te maken, 

Hard is de uitdrukking:

Ick sie geen sterren lichten, 
Die 't voor die van eertijds niet toe en stae te zwichten, 

maar verbeterd in:

Die het niet passen zou voor vroegeren te zwichten. 


En, als ick wegh sou zijn, een vroom mann' mogelijck 
Van herten seggen sou: Die brodder had gelijck, 

is ook zoo vloeijend niet, als:

En als ik weg zou zijn, een wijs man, die het las, 
Van harte zeggen zou, dat het geen dwaasheid was. (*) 

In de regels:

Daar viel geen houden aen: als 't hert van onderen 
Aen 't blixemen geraeckt, will 't boven donderen. 

wordt, om niet te spreken van het duistere der geheele uitdrukking, onderen en donderen als staand rijm gebruikt, hetgeen verkeerd is. Het is daarom, met behoud van den zin, schoon in een ander beeld, zeer goed veranderd:

Daar viel geen houden aan: als 't hart van onder blaakt, 
Dan slaat de vlam ligt uit, de tong wordt welbespraakt. 

Doch wij zijn aan de waarheid verpligt te zeggen, dat dit zuiveren van de dictie het poëtische wel eens benadeelt.

Maar 't pleiten ging niet aan: men leende mij geene ooren, 
Schoon d' overtuigingskracht der rede zich liet hooren. 

moge netter zijn, maar is ook prozaïscher, dan het oude:

{==497==} {>>pagina-aanduiding<<}


Daer 't sinnelickst geweld van Reden in kon boren. 

En wipte, zegt huygens:

En wipte menighmaal ter slincker en ter rechter, 
Eer hij, sijn eigen Rol, sijn eigen scherpe Rechter, 
Het vonnis vellen dorst. 

Het was misschien om regter (dexter) niet op regter (judex) te laten rijmen, dat la lau schreef:

Zijn eigen zaakbeslechter. 

Huygens bedoeling is min of meer duister. Heeft hij met scherpe Rechter bedoeld onverbiddelijke regter of scherpregter? In het laatste geval zou zijn tijdgenoot vondel de diaeresis hebben gebruikt en geschreven scherrepregter.
Alle verandering is geene verbetering. Dit spreekwoord vindt hier en daar ook in dit werkje zijne toepassing. Op dit punt kunnen wij kort zijn.
Huygens schreef:

En 't queecksel heeft sich selfs gequeten, soo het most, 
En manlick uytgevoert hetgeen ick wel begost. 

Naar den zin behoorde het te zijn moest en begon; doch de Heer la lau heeft de bedoeling niet juist uitgedrukt, aan het rijm een offer brengende, toen hij schreef: zoo het kon en begon. Zoo rijmt ook bij huygens hert (cor) op werdt. De Uitgever heeft de woorden behouden, maar een ongebruikelijk rijm gegeven in hart op wordt (bladz. 6) en worden op harden (bladz. 11, in plaats van werden op harden.)
Waar de Dichter zegt, dat alles zijn' bestemden tijd heeft, en men dien slechts dient te weten, zegt hij:

De kind'ren weten tijd van knickeren en koten, 
En, sonder Almanack, en is 't haer noyt ontschoten 
Wanneer 't goed knickeren, wanneer 't goed koten wordt; 
Soolangh schiet alle kracht van redenen te kort. 

Deze regels verdienden niet te worden overgeslagen. Het is eene vernuftige aanwending van eene dagelijksche opmerking.
Eene korte levensbeschrijving van huygens, het verslag van deszelfs reis naar Oranje, met iets over dat Prinsdom,

{==498==} {>>pagina-aanduiding<<}
benevens het ontwerp van den straatweg zelven, maken geen ongeschikt toevoegsel uit tot het net gedrukte boekje. De aanteekeningen zijn zeer weinige. Het ware te wenschen, dat het aangewende middel mogt medewerken, om den lust tot beoefening der schriften van constanter, gelijk hij zich noemde, te verlevendigen. Westerbaen's Ockenburg ware voor dergelijke behandeling, waarbij veel moest worden uitgelaten, ook niet ongeschikt.




Dichterlijke Mengelingen van P.J.V. Dusseau. Te Winschoten, bij J. Huisingh. 1838. In kl. 8vo. VIII en 96 bl. f 1-20.

Een nieuw bundeltje bij den grooten stapel van de zoodanigen, die beter ongedrukt bleven, omdat zij zich door niets onderscheiden. Heerscht er dan in deze Dichterlijke Mengelingen geen goede, godsdienstige geest? O ja; maar hij zal door het gebrekkige der stukken weinig indruk maken. Is maat en rijm niet in orde? O ja; maar maat en rijm maken geen gedicht. Het verwonderde Rec. op den omslag van dit boekje te zien, dat de Heer dusseau Predikant en dus een gestudeerd man is. Van den zoodanigen toch verwacht men met regt meer, dan van den ongestudeerde. Hij kent de heerlijke voorbeelden der Ouden; zijn smaak is door studie, door lectuur, door omgang ontwikkeld, en hij moest te kieskeurig zijn, om eigene gebrekkige produkten in het licht te zenden. Misschien zegt de Heer dusseau, dat hij dat gebrekkige niet heeft ontkend in zijne Voorrede; dat is zoo, maar die erkentenis beteekent niet veel, zoo lang zij niet van de uitgave terughoudt. Vraagt men, wat Rec. dan op deze stukken heeft aan te merken, het is dit: zij zijn in inhoud en gedachten alledaagsch en weinig dichterlijk, in uitdrukking gebrekkig. Ziet eens b.v. een couplet uit het vers: de Orkaan:

Paleizen, op wier hooge tinnen 
Het oog bewondrend staart, 
Ontroeren ook de trotsche zinnen 
Van 't godendom der aard'. 
De hut en stulp, met rieten daken, 
Doen 't landvolk bange zuchten slaken, 

{==499==} {>>pagina-aanduiding<<}

En vorst en onderdaan buigt zich eerbiedig neêr 
Voor de onbegrensde magt van aller schepslen Heer. 
Het leven is hun beiden heilig, 
Maar riet en marmer even veilig. 

Wie zal uit de zes eerste regels, wanneer hij niet uit het verband ziet, dat de Dichter zoo iets heeft willen zeggen, begrijpen, dat de orkaan het paleis zoo min, als de hut spaart? Wat beteekent het, dat het leven hun beiden heilig is? Eene dergelijke proeve, en wij vinden ze op iedere bladzijde, is voldoende, om te doen zien, dat de Heer dusseau de gave niet bezit, om zijne gedachten klaar en duidelijk in maat en rijm uit te drukken. Hij houde zich liever aan het proza.
Het best zijn nog de vertalingen; maar ook deze kunnen niet wedijveren met de overbrengingen, die wij, van sommlgen der stukjes, van tollens of ook van ten bruggencate bezitten. Rec. gelooft dus, dat de Heer dusseau zijnen tijd nuttiger kan besteden, dan met verzen te maken.

Mijne belofte. Cedichten door G.G. van Meurs. Te 's Gravenhage, bij K. Fuhri. 1838. In gr. 8vo. 78 Bl. f 1-:

De menschen doen somtijds vreemde belosten, die veel liever ongedaan of althans onvervuld moesten blijven. Daaronder behoort ongetwijfeld ook de belofte, volgens welke de Heer van meurs dit bundeltje in de wereld zendt. Het schijnt uit eene toespraak aan zijne kinderen te blijken; dat hij aan zijne eerste vrouw de uitgave heeft beloofd. Dat eene gade eene toegevende beoordeelaarster van het werk eens geliefden echtgenoots was, laat zich begrijpen; maar indien zij de dichtstukken van haren man als ware poëzij heeft beschouwd, dan had zij, bij al hare deugden, weinig begrip, wat er tot een goed vers behoort. Was haar doel, deze rijmen, waarin overigens een goede geest heerscht, als eene gedachtenis voor hare kinderen te bestemmen, dit doel ware of door overschrijven of des noods door drukken zonder uitgave te bereiken geweest. Voor het publiek moet men beter beslagen ten ijs komen, en met alle welwillendheid kan men van deze stukken niets anders zeggen, dan dat zij

{==500==} {>>pagina-aanduiding<<}
goed gemeend zijn, maar volstrekt geene poëtische waarde hebben, en dat het veel beter ware, indien de Heer van meurs ze te huis had gehouden. Men behoeft het eerste stuk, de arme Weduwe met hare Kinderen, slechts te lezen, om daarvan overtuigd te zijn. Rec. zal er hier en daar een' regel uit mededeelen, om zijn gevoelen te staven. Men bemerkt terstond, dat de Dichter, door rijm en maat gebonden, zich niet naar eisch weet uit te drukken, als hij, ter beschrijving van den hongersnood, verhaalt:

Ach, ach, één bete slechts staat daar voor 't troostloos harte! 

of als hij de koude aldus schildert:

De snerpende koude doet 't water verstijven, 
Doen hen zoo veel mooglijk in 't hutje verblijven, 
Van wege de buldrende en barre natuur. 

Als later de zoon der weduwe, als een arme grijsaard verkleed, verschijnt, dan wordt datgene, wat aandoenlijk moet heeten, eigenlijk lachverwekkende, b.v.:

Vierentwintig donkre uren 
Moest ik in de kou verduren 
Zonder ééne bete brood, - 
Sprak de grijsaard - o mijn vrinden, 
Moest ik hier deez hut nu vinden, 
Om te zien uw grooten nood? 
 
Neen, ik kan en mag niet eten 
Hier, waar de armoe is gezeten, 
Neen, ik ga weer verder voort. 
Ach, sprak toen de weduw, eerwaardige oude, 
Wat ik u mag bidden, blijf hier met deez koude, 
Bewoon met ons hier dit verschrikkelijk oord! 

Een uitlokkend voorstel! Nog aandoenlijker is het oogenblik der herkenning:

Daar staat hij, rijk gekleed, als in een vorst herschapen, 
En roerend staan zij hem al weenend aan te gapen!!! 

De Heer van meurs doe in het vervolg niet weder zulke onbezonnene beloften! - Het vignet is even treffend als de poëzij.





{==501==} {>>pagina-aanduiding<<}

Bijdrage ter vereering der nagedachtenis van Roeland van Wijk, Jacobus Zoon, in leven Phil. Theoret. Mag. Litt. Hum. Doctor en Rector der Latijnsche Scholen te Kampen, door G.H. Hein, P.H. Gallé, D.H.P. Abbing, A.L. Lesturgeon en W.S. de Rooy. Te Zwartsluis, bij R. van Wijk, Anthz. 1839. VIII en 81 bl. f :-75.

Onder de vele verliezen, die, vooral in den laatsten tijd, de geleerde en letterkundige wereld door den dood van verdienstelijke mannen in verschillende vakken ondervonden heeft, behoort ook voorzeker het verlies, hetwelk de Latijnsche Scholen te Kampen trof, door het afsterven van haren achtingwaardigen Rector r. van wijk, jz. De werkzame man werd in den bloei zijner jaren aan zijne gade, een achttal kinderen, en dierbare betrekkingen ontrukt! De nagedachtenis van dien waardigen onderwijzer en opvoeder der jeugd openlijk te vereeren kon dan wel niet anders of moest aan allen, die hem gekend hadden, hoogst-welgevallig zijn. Dit geschiedde in de te Kampen gevestigde Afdeeling der Maatschappij Tot Nut van 't Algemeen, op den 19 December des vorigen jaars, bij welke gelegenheid de Heer hein, Predikant aldaar, doeltreffend over de verdiensten van den asgestorvene sprak, en van wijk schetste 1.) in zijne vorming voor het wetenschappelijke, 2.) in zijnen openbaren werkkring, 3.) in zijne betrekking, waarin hij tot deze Afdeeling der Maatschappij: Tot Nut van 't Algemeen heeft gestaan.
Schoon wij hier geen eigenlijke levensbeschrijvende lof- of lijkrede aantreffen, is echter de behandeling zeer gepast, en zijn de punten goed uiteengezet; in welke al dat belangrijke omtrent van wijk wordt voorgedragen, dat zijnen vrienden en vereerders niet anders dan welkom kan geweest zijn. Het stuk bevat vele noemenswaardige aanteekeningen, die de blijken leveren dat van wijk den naam van Geleerde in zijn vak ten volle verdiende. Geheel uit het hart is de aanspraak van Do. hein bij het graf van van wijk: vertroostend en opbeurend voor de bedroefde betrekkingen. Ook de Heer gallé heeft een' laatsten groet bij het graf zijns vriends uitgesproken, welke regelen den echten toon en de uitdrukking des deelnemenden gevoels kennen doen. Eenige verzen,

{==502==} {>>pagina-aanduiding<<}
van vrienden van den afgestorvene, worden mede in dit bundeltje, als blijken hunner hoogachting en hulde, aangetroffen. Van de dichterlijke waarde spreken wij niet; wij vereeren het doel: het gedicht van den Heer gallé verdient eervolle onderscheiding. Wie coupletten vervaardigt als het volgende en dergelijken weet de lier wèl te hanteren:

Wien zou 't niet bang zijn in de ziel, 
Als hier geen hooger lichtstraal viel, 
In 't donker van den nacht der graven? 
De spotter suft; - de wijsgeer bloost; - 
De rede zwijgt; - de Bijbel troost: 
U toeft het zaligst loon der braven! - 

Dat loon zij het deel van van wijk en van allen, die het goede ter bevordering van waarheid, deugd, kennis en verlichting, in hunnen werkkring voorstaan!
Het aanzienlijk getal Inteekenaren, of het verder ruime debiet, moge vooral bijdragen tot het doel waartoe het werkje, bijzonder voor de naaste betrekkingen van den overledene, werd uitgegeven; die wij met den Eerw. hein toeroepen: ‘dit zij uwer aller troost - de Afgestorvene heeft wel kort, doch tevens lang en niet te vergeefs geleefd!’
Op de spelling ware hier en daar wel wat aan te merken, dan wij zien uit het Voorberigt: ‘afwijkingen van de algemeen aangenomene heeft men aan de vrije keuze der Opstellers overgelaten, zonder daarin iets te veranderen.’ Eenheid is echter altijd verkieselijker.




Gedichten van B.Ph. de Kanter. 's Gravenhage, bij W.P. van Stockum. 1838. In kl. 8vo. VI en 96 bl. f 1-25.

Ziet daar, lezers, een bevallig gedrukt bundeltje Gedichten, waaraan geen billijk beoordeelaar gloed en warmte, vloeijendheid en sierlijkheid zal ontzeggen. De Heer de kanter toont in de meeste zijner stukjes, dat hij inderdaad een gevoelig Dichter is. Het is meestal niet de verhevenheid der onderwerpen of gedachten, maar de gevoelige, warme, hartelijke toon, die deze stukken met welgevallen doet lezen. De Dichter heeft naauwe verwantschap met hölty in Duitschland en met bellamy bij ons. Intusschen kan Rec. zich volstrekt niet vereenigen met het invoe-
{==503==} {>>pagina-aanduiding<<}
ren van de oude Latijnsche en Grieksche voetmaten in onze poëzij. De meeste proeven mislukken; en reeds dit, dat geene proeve ook, hoe verdienstelijk, algemeenen opgang maakte, is een bewijs, dat de zaak niet bij ons te huis behoort. Er is te veel over dat punt van weerszijden geschreven, om daarover hier op nieuw te spreken. De Heer de kanter zou door onze redenen niet worden overtuigd, evenmin als zijne gedichten ons zijn gevoelen kunnen doen omhelzen. Maar de indruk, dien de lezing zijner verzen, in der Ouden voetmaten opgesteld, op Rec. maakte, was telkens deze: Hoe jammer, dat de Dichter, die, blijkens andere stukken in dezen bundel, onze gewone rijmende metra zeer goed weet te bezigen, ook hier niet liever dien eenvoudiger toon heeft aangeslagen! Er is en blijft in het andere iets stijss en gedwongens, iets onnatuurlijks, dat onaangenaam aandoet.
Ondanks deze aanmerking, beveelt Rec. de lezing van dit bundeltje elken beminnaar van lieve, gevoelige poëzij ten sterkste aan. De uitvoering is zeer net.

Aan de Bruid van den Erfprins. Te Haarlem, bij Erven F. Bohn. 1839. In gr. 8vo. 4 bl. f :-15.

Dit dichtstukje is onderteekend nicolaas beets; maar men zou haast denken, dat de een of ander den Dichter eene kool heeft gestoosd, en diens naam heeft gestolen, om zijner rijmelarij opgang te doen vinden. Zoo verre is het beneden de bekende dichterlijke talenten van den Heer beets. Indien dat het geval ware, verdiende het wel bekend te worden. Moeijelijk laat het zich toch vooronderstellen, dat de Dichter van jose, kuser en guy de vlaming een stukje van zes coupletten zou willen uitgeven, dat letterlijk niets beteekent en grootendeels plat proza is. Moeten het misschien poëtische wendingen heeten, wanneer, tegen alle regels onzer taal, twee coupletten met de onbevalligste en stootendste constructiën beginnen?

Ons Haagsche Hof zich sier betoont 
Op al den luister, die het kroont. 

en:

De Burgerij naar 't zoet gelaat, 
Met liefde en eerbied, de oogen slaat. 


{==504==} {>>pagina-aanduiding<<}

Is het welligt eene dichterlijke omschrijving van het eenvoudige denkbeeld, dat de Bruid weldra met haren Bruidegom in het Vaderland komen zou, wanneer gezegd wordt:

Dat zij de princelijke voeten 
Haast zetten zou op Hollands grond. 

Ook het vierde couplet is treffend. Daarin wordt gezegd, dat de moeders de kleine kinderen van den grond zullen tillen, om hun de Bruid te doen zien, en hun zeggen zullen,

- - - schoon 't hun wonder schijn, 
Dat wij onze Erfprincesse groeten, 
Die eens hun Koningin zal zijn. 

Het is te hopen, dat voor die kleine kinderen de krachtige tegenstelling niet moge verloren gaan van onze Erfprincesse en hun Koningin. Het fraaist van allen intusschen, gezwegen van den echt-Hollandschen Leeuw, die ‘hoslijk haar te voet valt,’ is het slot:

En Hollands juichtoon stijgt ten hoogen: 
O Koningskind, en Vorstenbruid! 

Kijk, dat zijn nog woorden van kracht en beteekenis!!! De Vervaardiger heeft zeker geen zeer hoogen dunk van den dichterlijken smaak van het jonge paar, dat hij het zulke rijmen durft aanbieden.





Een dag in het Kamp bij Rijen, 1831, in luimig rijm beschreven door J. Overbeek, jr., Schutter bij de 1ste Komp. van het 1ste Batt. der 2de Afd. mobiele Noord-Hollandsche Schutterij. (Uitgegeven ten voordeele van het fonds tot ondersteuning van de gewapende dienst.) Te Amsterdam, bij J.D. Sijbrandi. 1839. In gr. 8vo. 40 bl. f :-55.

Een stukje, dat geene aanspraak maakt op poëtische waarde, maar getrouwelijk beschrijft, wat er al zoo in het kamp gebeurt. Het komt wat laat; maar er zijn welligt nog Schutters genoeg, die zich het vroeger ondervondene nog eens willen herinneren en dit kleine stukje koopen. Wij hopen het, om het weldadige doel der uitgave. Wie smaak vindt in stukjes gelijk het bekende Familiaar Souper, de Trekschuit enz., zal welligt hier evenzeer zijnen smaak voldaan vinden.






{==505==} {>>pagina-aanduiding<<}

Boekbeschouwing.

Het wezen des waren Christendoms, of Johannes eerste Brief verklaard en ontwikkeld. Met een kort uitlegkundig Aanhangsel. Een Huisboek voor beschaafde Bijbelvrienden. Vrij naar het Hoogduitsch van K. Rickli, door L.C. Meijer, Predikant bij de Hervormden te Houtenisse. Met een Voorberigt van D.T. Huët, Predikant bij de Walsche Gemeente te Rotterdam. Te Rotterdam, bij T.J. Wijnhoven Hendriksen. 1838. In gr. 8vo. XXIV en 533 bl. f 5-:

Een werk, dat met een aanprijzend Voorberigt van den bekwamen en Christelijk-liberalen Rotterdamschen Kerkleeraar huët in het licht verschijnt, laat zich met een gunstig vooroordeel in de hand nemen, en hierin is de steller van het volgende verslag niet teleurgesteld, maar wil, om het zeer goede, dat hij er in vond, hetgene, dat er hem minder in beviel, gaarne ter zijde zetten. Om den aard, het oogmerk en den inhoud van hetzelve te leeren kennen, meent hij het beste te zijn, den inhoud van het gemelde Voorberigt hoofdzakelijk mede te deelen, en er eene of andere aanmerking tusschen te vlechten.
Te Lucern werd tot in 1826 geen Evangelisch-Hervormde Gemeente geduld: ten voordeele van die, welke toen aldaar gesticht werd, gaf haar Predikant rickli, tien jaren geleden, eenen bundel Leerredenen of Bijbeloefeningen uit, ter verklaring van den eersten Brief van joannes. Dit werk werd in Duitschland met de meeste goedkeuring, ook van bevoegde beoordeelaars, onder anderen van lücke in zijne Theol. Stud. und Krit., ontvangen. Hierdoor ontstond bij den Heer meijer, Predikant te Houtenisse, in Zeeland, het

{==506==} {>>pagina-aanduiding<<}
verlangen, om dit werk te vertalen: hij nam hiertoe den raad in van den Heer huët, ofschoon hem onbekend; deze moedigde hem hiertoe aan, en schreef er op deszelfs verzoek een Voorberigt voor. - Het werk zelf is door den Vertaler veelzins van gedaante veranderd. Wat voorafging en slechts van plaatselijk belang was, is weggelaten. De algemeene aanmerkingen over den eersten Brief van joannes vindt men voor het wezenlijke in eene Inleiding van den Heer meijer. Weggelaten is ook de vertaling van den geheelen Brief; maar boven elke der 25 hier voorkomende stukken is die van dat gedeelte des Briefs geplaatst, dat daarin behandeld wordt. - (Den achter het Voorberigt volgenden inhoud van den Joanneïschen Brief, zoo als rickli zich dien in zamenhang voorstelt, wil Ref. hier althans in deszelfs hoofddeelen kortelijk opgeven: Inleiding. De zekerheid, reinheid en het doel der Apostolische verkondiging H. I:1-4. Eerste Deel. De grondwaarheden des Christendoms. I:5-II. II. a. Wezen der ware gemeenschap met God. I:5-7. b. Mogelijkheid derzelve, in weerwil van onze zondigheid. I:8-II. 2. c. Hare werkelijkheid door het bewaren van Gods geboden. II:3-11. Tweede Deel. Vermaningen, op de voorgestelde waarheden gegrond. II:12-III:22. a. Den Vader lief te hebben. II:15-17. b. Het geloof in den Zoon getrouw te blijven. II:18-27. c. De regtvaardigheid te betrachten, en alle zonde te vlieden. II:28-III:22. Derde Deel. Het geloof in jezus christus en de broederlijke liefde, als de beide grondzuilen des Christendoms. III:23-V:12. a. Overzigt hiervan. Geloof en liefde de hoofdsom van geheel het Christendom. III:23, 24.
a. Geloof en liefde, de grondslagen onzer gemeenschap met God. IV:1-13. b. Geloof en liefde, op de zekerste Goddelijke getuigenissen rustende. IV:14-V:12. Besluit. De vrijmoedigheid van den Christen voor God, en haar vaste grond. V:13-21.)
De homiletische vorm van het oorspronkelijke werk is aanmerkelijk gewijzigd, en van hier menige verandering,

{==507==} {>>pagina-aanduiding<<}
uitbreiding en inkorting. (Naar Refs. oordeel is echter die vorm nog maar al te zigtbaar: na eene doorloopende ophelderende of paraphraserende verklaring volgt doorgaans datgene, wat men in eene Leerrede de toepassing noemt; en men gevoelt het zeer duidelijk, dat Hoorders in Lezers veranderd is: dit tweeslachtige wil Ref. het minst bevallen.) Daarentegen zijn de hoofd- en onderdeelen des Briefs, ook in de opschriften, duidelijker voor oogen gesteld dan in het oorspronkelijke. Voor het overige is gewijzigd, wat geheel plaatselijk, of min verstaanbaar, of voor misverstand vatbaar was; want de Vertaler wilde het werk tot een Christelijk, niet alleen stichtelijk, maar ook waarlijk leerzaam Huisboek, en tevens tot eene welkome bijdrage voor eigenlijke Geleerden maken, opdat alzoo dit Apostolische geschrift, als het eigenlijke en te allen tijde bruikbare wezen des Christendoms voorstellende, door dezen arbeid in gewigt en waardij voor den Christen mogte winnen. - Met dit gevoelen van den Heer meijer stemt de Heer huët over het geheel (‘ieder heeft toch,’ zegt hij te regt, ‘zijne eigene wijze van zien, zeggen en schrijven’) overeen, (en zoo ook Ref.): hij heeft uit dit werk ‘rickli leeren kennen als eenen opregten vereerder van het Christendom, eenen schranderen Schriftverklaarder, en eenen helderdenkenden en bezadigden Godgeleerde,’ wiens boek ‘zich aanprijst door eene goede echt Christelijke stemming,’ ook door ‘zeer vernuftige verklaringen van duistere plaatsen, en de wijze, waarop hij den Brief opvat en den zamenhang toelicht.’ Ten aanzien van dit laatste zullen sommigen de bedenking hebben, ook door lücke geopperd, ofschoon niet zwaar gedrukt, of rickli zich dit verband
niet wel eens te kunstig voorstelt. (In deze bedenking deelt ook Ref. eenigzins: in eenen brief aan gemeenzame vrienden, of waarin veel gevoel heerscht, schrijft men niet naar zulk een ordelijk afgemeten plan: men behoeft daarom nog niet zonder doel, zonder orde, zonder eenigen zamenhang in het wilde daarheen te schrij-
{==508==} {>>pagina-aanduiding<<}
ven; maar men komt ligtelijk tot uitweidingen of herhalingen, en dikwijls door de fijnste punten of draden van aanraking, door ééne enkele gedachte, door één enkel woord van het eene op het andere; en zoo omtrent dunkt het Ref. ook in dezen Brief, waar men het den ouden joannes kan aanzien, dat zijn hart van de groote zaak des geloofs en der liefde, of, om met den Heer meijer te spreken, van het ware wezen des Christendoms vol is.) In een Aanhangsel, ‘alleen voor Geleerden bestemd, en dat elk ander Lezer zonder schade ongelezen zal kunnen laten,’ heeft de Schrijver de wetenschappelijke gronden, waarop zijne verklaring en indeeling des Briefs rusten, nader aangewezen; en de Vertaler heeft dit met eenige aanteekeningen verrijkt. (De aard van dit Tijdschrift, en de ruimte, die hierin genomen kan worden, laten Ref. niet toe, zich met eene opzettelijke beoordeeling van dit Aanhangsel bezig te houden: der overweging van deskundigen beveelt hij het wel aan, en erkent gaarne het vernuft des Schrijvers, om zijne wijze van opvatting van orde en zamenhang in dezen Brief te verdedigen, maar kan tevens niet ontveinzen, dat zij hem dikwijls te kunstig en te gedrongen voorkomt. - Volkomen vrede daarentegen heeft Ref. met een ander hierop volgend bijvoegsel over de bekende plaats, H. V:7, 8, welker belangrijke geschiedenis in de nieuwere kerkelijke vertalingen door den Schrijver, die de bewuste woorden: ἐν τῷ ὀυρανῷ - έν τῇ γῇ,
met het volkomenste regt als onecht verwerpt en uit zijne vertaling uitlaat, gegeven wordt, en waarbij de Vertaler doelmatig laat voorafgaan, wat lücke, in zijn Commentar über die Schriften des Evang. Johannes, aangaande het ontstaan dier hoogstverwerpelijke lezing bijgebragt heeft. - Deze Brief van joannes, merkt huët, zich hierin bij rickli en meijer voegende, verder aan, handhaaft de oorspronkelijke Christelijke leer tegen onchristelijke leeringen van dien tijd, met name tegen de Gnostieken: (Ref. twijfelt, of de Gnostieken hier nog niet wat te vroeg gezocht zijn; maar hij kan hierover te dezer plaatse niet uitweiden,

{==509==} {>>pagina-aanduiding<<}
en er ligt daarenboven over sommige antichristische gevoelens, waartegen de eerste Christengemeente op verschillende plaatsen te strijden had, eene duisterheid, die welligt nooit geheel opgehelderd zal worden) al vinden die oude dwalingen nu geene voorstanders meer, ook in onze dagen nogtans blijft dit Apostolisch geschrift voor het wezen des Christendoms belangrijk, want ook nu nog stelt men daarvoor wel eens of willekeurige verdraaijingen, of diepzinnige bespiegelingen, of duistere en der zedelijkheid en der liefde schadelijke leerstelsels, of vruchten van dweeperij en geestdrijverij in de plaats. Hiertoe kan dit Joanneïsche geschrift nog dienen, om den Christenen te herinneren, dat zij steeds terugkeeren tot jezus christus, tot de ontwijfelbare daadzaken, door zijne eerste leerlingen gehoord, gezien en verkondigd, ‘tot het eenvoudige geloof in Hem, waardoor wij gemeenschap hebben met God en met elkander, en gereinigd, geheiligd, als kinderen Gods en navolgers van christus, gezind zijn en handelen; want, hoezeer onze Christelijke kennis volmaakbaar is en trapswijze volkomener kan worden, de geest des Christendoms de menschheid en alle hare belangen immer dieper doordringen moet, de hervorming der Christelijke Kerk nooit als geheel voltooid kan aangemerkt worden, en iedere eeuw het Christendom van haar eigen standpunt beschouwen zal; het eigenlijke wezen des Christendoms, waarvan de kennis voor alle tijden en menschen behoefte blijft, dit is onveranderlijk.’ - Hiertoe ‘zullen nog vrij wat scheidsmuren, door menschenhanden opgerigt, moeten wegvallen, moet vrij wat wind van leering door den bezielenden geest des reinen Christendoms verdreven worden.’ - Zoo ‘zullen wij dan in het einde op dezelfde hoogte staan’ als de eerste Christenen? ‘Ja, maar verrijkt met al den schat der ervaring van eeuwen bij eeuwen’ enz. Onder dit schoone
‘voortschrijven’ van den Heer huët, waarvan het bovenstaande slechts eenige staaltjes gaf, zou Ref. gaarne mede zijnen naam zetten; en hij eindigt

{==510==} {>>pagina-aanduiding<<}
zijn algemeen verslag van dit werk, met, in navolging van denzelven, ‘de aandacht van alle beschaafde Bijbelvrienden en Christelijke huisgezinnen, gelijk ook van zijne Medebroeders in de bediening, op hetzelve te vestigen,’ en den Vertaler, ‘die, op zijne afgelegene standplaats, de uren, welke hem van zijne ambtsbezigheden overschieten, zoo nuttig gebruikt, en met een oplettend oog den gang der wetenschap gadeslaat,’ de aangenaamste belooning en de krachtigste aanmoediging toe te wenschen.




Aanwijzing van de Echtheid der gezamenlijke Schristen des Nieuwen Verbonds. Voor nadenkende niet geleerde Lezers. Door Dr. H. Olshausen, Prosessor te Erlangen. Uit het Hoogduitsch vertaald door A.R. Berghege, Hzn., Predikant te Hillegondsberg. Te Rotterdam, bij van der Meer en Verbruggen. 1838. In gr. 8vo. VIII, 238 bl. f 2-:

De Schrijver van dit werkje, door meer dan één vooral uitlegkundig geschrift bekend, ook bij onzen Landaard, had ten jare 1823 als buitengewoon Hoogleeraar te Koningsbergen in het licht gegeven: Die Echtheit der vier canonischen Evangelien aus der Geschichte der zwei ersten Jahrhunderte erwiesen. Dit geschrift, den Geleerden genoeg bekend, had aan eene vertaling voor Nederlanders geene behoefte. Het werkje, dat hier wordt aangekondigd, is bestemd voor het grootere Publiek. Niet geleerde, maar beschaafde Lezers, die iets vernomen hebben van de bedenkingen nopens de echtheid van de Schriften des Nieuwen Verbonds, vinden hier aanwijzing van de echtheid dier Schriften, zoo verre dit in beperkte ruimte, met terzijdestelling van alle eigenlijke geleerdheid, geschieden kon. Het spreekt van zelve, dat Geleerden hier niet veel voor zich zullen vinden, maar evenzeer, dat zij, afgaande op den titel, hier niets voor zich zoeken zullen. De vertaling zou ook voor

{==511==} {>>pagina-aanduiding<<}
hen onnoodig zijn, welke, nu voor een ander Publiek bestemd, door berghege regt goed is bezorgd geworden.
In eenen tijd, waarin alles openlijk wordt behandeld, kan dit vertaalde stukje nuttig zijn; ofschoon wij voor ons nog ruimer aanbevelen de voortreffelijke Verhandeling van Doctor van heyst over het kanoniek gezag van de Schriften des Nieuwen Verbonds, eene Verhandeling voor Geleerden hoogstbelangrijk, en voor nietgeleerden, die iets meer dan aanwijzing verlangen, onmisbaar. Doch wij willen van Professor olshausen niets vergen, buiten hetgeen hij beloofd heeft.
Wij geven den hoofdinhoud op. Inleiding, bl. 1-13. Hierop volgen tien Afdeelingen: 1. Over het Nieuwe Verbond in het algemeen, bl. 14-32. 2. Over de verzameling der Evangeliën, bl. 33-47. 3. Over de vier Evangeliën en de Handelingen der Apostelen, bl. 48-71. 4. Over de Brieven van paulus, bl. 72-103. 5. Vervolg. Over de Brieven van paulus, welke tijdens en na zijne gevangenschap te Rome geschreven zijn, bl. 104-127. 6. Over den Brief aan de Hebreën, bl. 128-143. 7. Over de Algemeene Brieven, bl. 144-159. 8. Over den tweeden Brief van petrus, bl. 160-179. 9. Over de Brieven van jacobus en judas, bl. 180-198. 10. Over de Openbaring van johannes, bl. 199-218. Alles wordt besloten met opgaaf van de slotsom, bl. 219-238. Het is onze gewoonte niet, bladwijzers te schrijven op de werken, die worden aangekondigd of beoordeeld. Hier evenwel hebben wij dit noodig geacht, om deskundigen te doen gevoelen, dat alles door Prof. olshausen beknopt is behandeld, zoodat er weinig gelegenheid is tot korte zamenvatting van den hoofdinhoud des werks, of tot meer bijzondere beoordeeling van eenige punten; daar de beknopte behandeling van zoo vele en groote bezwaren, als men weet, dat bij dit onderwerp in overweging moeten komen, weinig meer kan zijn, dan op-
{==512==} {>>pagina-aanduiding<<}
gaaf van aanmerkingen, die door hare algemeenheid veelal buiten schot zijn.
Onnaauwkeurig is de opgaaf der betwiste lezing 1 joan. V:7, 8, bl. 5. ‘De woorden: Drie zijn er, die getuigen in den hemel, de Vader, het Woord en de Heilige Geest, en deze drie zijn één, zijn zonder twijfel als onecht te beschouwen.’ Van de onechtheid der gewone lezing houden wij ons overtuigd. Geen tot dusver echt bevonden Handschrift deelt die lezing mede. Doch de opgaaf van olshausen is niet juist, daar alzoo de woorden op de aarde schijnen aangehouden te worden, waaruit niet geleerde maar nadenkende lezers bewijs voor de echtheid van het overige zouden kunnen ontleenen. Wij herinneren ons uit onzen Akademischen leeftijd dergelijk betoog uit den mond van Geleerden gehoord te hebben. Het onechte is in het volgende, zoo als het behoort, onderscheiden aangewezen: ‘Drie zijn er, die getuigen [in den Hemel, de Vader, het Woord en de Heilige Geest, en deze drie zijn één. En drie zijn er, die getuigen op de aarde] de Geest en het Water en het Bloed, en die drie zijn tot één.’ Voor niet-geleerden is naauwkeurigheid nog meer noodig, dan voor Geleerden, die middelen genoeg bezitten, om het onnaauwkeurige dadelijk te ontdekken.
Zoo vinden wij ook onnaauwkeurigheid bl. 14: ‘De oudste sporen van het aanwezen van het gansche N.V., als eene verzameling van Schriften, welke een gesloten geheel uitmaakten, vinden wij eerst driehonderd jaren na de tijden der Apostelen.’ Dit is met andere woorden hetzelfde, maar nog korter gezegd: Eusebius heeft het eerst melding gemaakt van die Schriften als een gesloten geheel. In zoo verre hebben wij niets hierop aan te merken. Maar minder juist is het, wanneer olshausen hierop volgen laat: ‘Dat er zulk een geruime tijd verliep vóór en aleer deze verzameling van Schriften naauwkeurig bepaald was, had deszelfs grond vooral daarin, dat de afzonderlijke Schriften

{==513==} {>>pagina-aanduiding<<}
van dezelve, welke natuurlijk vroeger bestonden dan de gansche verzameling, in den beginne of elk op zichzelven of in kleinere verzamelingen in omloop waren.’ Hier heeft zich olshausen niet naauwkeurig uitgedrukt. Niet geleerde maar nadenkende Lezers zouden hieruit afleiden, dat eerst na drie eeuwen de verzameling bestond; terwijl de onderscheiding en algemeen erkende, betwiste en onechte ten tijde van eusebius een vroeger aanwezen van die verzameling aanduidt. De zaak is: eusebius is de eerste kerkelijke Geschiedschrijver ook omtrent hetgeen vóór hem is geschied. Al vermeldt hij het eerst die verzameling als een gesloten geheel, zoo kan die verzameling veel vroeger hebben bestaan, zoo als dit met het Nieuwe Verbond meer dan waarschijnlijk is. Olshausen had voor zijn publiek juister moeten schrijven. Maar het is allen Geleerden niet gegeven, voor ongeleerden bevattelijk te schrijven. Men moet en op woorden en op zaken letten, zal men de ongeleerden niet buiten hunnen kring op vreemd grondgebied overbrengen, en van zaken spreken, waarover zij niet juist kunnen oordeelen.
Als aanwijzing van de echtheid der Schriften van het Nieuwe Verbond zal het zijne lezers vinden, die intusschen bij het lezen dienen op het oog te houden, dat zij, om tot vastheid te komen, vaster steunsel behoeven, dan olshausen hun in dit geschrift heeft aangeboden.




Tafereelen uit het boek Esther. Belangrijke bijdragen tot de oude Geschiedenis, voor den beschaafden stand, door J.P. Sprenger van Eyk, Predikant te Rotterdam. Te Rotterdam, bij Mensing en van Westreenen. 1838. In gr. 8vo. 128, XXVIII bl. f 1-50.

Door vroegeren arbeid, aan samuël en jona besteed, heeft zich de Eerw. sprenger van eyk

{==514==} {>>pagina-aanduiding<<}
als smaakvol beoefenaar der Bijbelsche geschiedenissen doen kennen. Het onderhavige werkje is daarvan een nieuw en aangenaam bewijs. Belangstelling in de geschiedenis zelve, opmerking, dat het goede, hetwelk daarover in onderscheidene schriften verspreid ligt, nog altijd plaats overliet voor eene opzettelijke pragmatische behandeling, en ‘dat zelfs bij ons beschaafd godsdienstig publiek de achting voor het Bijbelboek Esther op verre na zoo algemeen niet is, als men reden heeft te verlangen,’ - dit was het, wat den werkzamen Schrijver bewoog, om te beproeven, of hij eene gunstige verandering in de beoordeeling dezer geschiedenis zou kunnen helpen te weeg brengen.
Zoozeer wij dat doel prijzen, zoozeer vleijen wij ons, dat het grondig en met gekuischten smaak geschreven werkje door onze beschaafde godsdienstige landgenooten zal ontvangen worden met blijdschap en dankbaarheid voor de moeite, die zich de waardige Rotterdamsche Leeraar te hunnen behoeve gegeven heeft. De verdeeling in hoofdstukken geeft geschikte rustpunten voor den lezer; verscheidene aanteekeningen onder den tekst dienen tot opheldering van sommige bijzonderheden of eenige min duidelijke plaatsen in dit Bijbelboek (*), en wat daartoe te uitgebreid was, wordt in Bijvoegsels en Nalezingen opgenomen, onder welke het betoog, dat ahasveros de xerxes der ongewijde geschiedenis is, door justi medegedeeld in eichhorn's Repertorium für Bibl. u. Morgenl. Literatur, en door den Eerw. van eyk zelven in de Fakkel tot eene zamenspraak omgewerkt, met regt de eerste plaats bekleedt.




Proeve eener verbetering van het Apothekerswezen. Door B. Meylink, Philos. Nat. Doctor, enz. Apotheker en Chemist te Deventer. Te Deventer, bij

{==515==} {>>pagina-aanduiding<<}
A.J. van den Sigtenhorst. 1838. In gr. 8vo. IV en 64 bl. f :-60.

De Heer meylink deelt in het Voorberigt de redenen mede, welke hem eerst wederhouden en later aangespoord hebben, zijne gevoelens mede te deelen over den, zoo hij dit noemt, waarlijk treurigen toestand van het Apothekerswezen in ons vaderland. (Zoude het niet beter gezegd zijn, over den toestand der Artsenijmeng- of bereidkunst?) Belangstelling in de zaak deed hem eindelijk alle bezwaar te boven komen, en zoo ziet zijn geschrijf, zediglijk eene Proeve genoemd, het licht. Uit den aard der zaak kan het ook niet meer wezen, daar het den Heer meylink, ook bij den besten wil, aan het vereischte gezag en de noodige magt ontbreekt, om ten uitvoer te brengen hetgeen hij oorbaar zoude oordeelen, indien alles ook uitvoerbaar ware, wat hij in het belang der wetenschap, des Apothekers en der menschheid behoefte oordeelt.
Overeenkomstig het Voorberigt, moet de Inleiding beginnen met het aanheffen van eenen klaagtoon over de verachtering van het Apothekerswezen en het daarmede verbonden bestaan. Maar kan het wel met den Apothekerstand naar wensch gaan, wanneer de geheele Geneeskunde nog zoo veel te wenschen overiaat? Behalve hetgeen echter, bij dezen stand van zaken in het algemeen, meer bijzonder op het Apothekerswezen moet afstuiten, zoude misschien ook op den teruggang van de Apothekerskunst en het bestaan der Apothekers het gezegde van schiller toepasselijk kunnen zijn: dat, waar de kunst terugging, de kunstenaars daartoe ook het hunne bijdroegen? Welligt is hier ook veel te wijten aan het verzuim van het bekende gezegde: schoenmaker, houd u bij uwe leest! Indien de Apotheker bij zijne gewigtige betrekking ook nog die van Genees- of Heelmeester wil waarnemen, en daardoor van zelf een groot gedeelte van den dag uithuizig is, zal het dan in den winkel wel zoo gaan, als het behoort? Het is toch mede

{==516==} {>>pagina-aanduiding<<}
een bekend gezegde: het oog van den meester maakt het paard vet. En gesteld ook, dat de bedienden of leerlingen eerlijk genoeg zijn, wie staat den bezorgden lijder borg, dat, bij de afwezigheid van den meester, zij steeds even naauwkeurig op alles zullen toezien? Het moge sommigen menschen, van wege de vermeende bezuiniging, welkom zijn, dat de Apotheker het voelen van den pols en het bezigtigen der tong als op den koop er bij waarneemt; het moge eenen enkelen lijder een' hoogen dunk van des Apothekers geleerdheid geven, wanneer hij hem over een troisquart hoort redeneren, alsof hij er den lijder mede te lijf wilde, - de Apotheker houdt zich niet bij zijne leest! De verleiding is echter groot, wanneer de Etiquette het medebrengt, gelijk dit in sommige steden gebruikelijk is, dat de Apotheker den lijder moet bezoeken, zoodra hij eenige recepten voor hem heeft gereed gemaakt. Bij deze gelegenheid vordert de wellevendheid, dat hij de tong bezigtige, den pols bevoele, enz. En wie kan zich in zulk een geval van goeden raad onthouden? Haalt hij dan toevallig de schouders op, zoo wordt hij ligtelijk verzocht met de daad te verbeteren, wat hij stilzwijgend schijnt af te keuren; waartoe anders de schouders opgehaald en het gelaat in eene geheimzinnige plooi gebragt? Wij willen hier niet van de Hoofdstad spreken, waar het gewoonte is geworden, eerst de toevlugt tot den Apotheker te nemen, en de Geneesheer slechts in overweging komt, wanneer het met den lijder niet naar wensch schijnt te zullen afloopen, - wanneer het de betrekkingen met den behandelenden Apotheker bang begint te worden, en nu den Geneesheer de eer, om de uitvaart te besturen, wordt opgedragen. Rec. gaat dagelijks voorbij zulk een' winkel, waar hij slechts zelden den patroon op zijne plaats ziet, die intusschen elders bezig is, terwijl alles door de handen der bedienden of leerlingen gaat. Hij kent daarentegen ook eenen
Apotheker, dien men zelden buitenshuis ontmoet. Des eersten zaken gaan niet vooruit; het bestaan van den ande-
{==517==} {>>pagina-aanduiding<<}
ren is zoo ruim, als betamelijke menschen dit slechts verlangen kunnen.
Het valt niet te ontkennen, dat vereenvoudiging van den voorraad van geneesmiddelen den Apotheker van groot bezwaar zoude ontheffen; tot dusverre wordt hij echter ook nog door geen tarief in het verkrijgen van behoorlijke winst belemmerd.
Veel goeds zoude er zeker uit voortvloeijen, indien tot de Geneeskundige Commissiën alleen de kundigste en ervarenste mannen gekozen werden; maar wie zal hen daarvoor erkennen? Hoe zoude het hier en daar dan met familiebelangen, betrekkingen enz. gaan?.... De somwijlen mislukte keuze in dezen zal echter den Apothekersstand niet doen kwijnen. In allen gevalle, wat kunnen Commissiën en Visitatiën helpen, wanneer de vergiftige planten (bl. 14) juist het weligste bij de Chemisten en Droogisten groeijen en tieren; vooral wanneer Apotheker en Droogist vaak in denzelfder persoon vereenigd zijn? Wie zal zulk een' hof mogen en moeten wieden?.... Het is zeker geen blijk van eene werkdadige uitoefening der Geneeskundige Policie, wanneer in den kom- en eisch-winkel (!), bij koffij en thee, rabarber en sennebladeren te verkrijgen zijn; ook Urbanus-pillen; - maar is er zoo veel verschil tusschen deze en Prof. Hofman's slijmpillen? Wanneer een Apotheker sirop de punch, van Veen's Elixir, Haarlemmer olie, tandkralen en een aantal andere uitheemsche snuisterijen in de Courant en aan de glazen met overgroote letters aankondigt, en zoo in het vak van den Neurenberger winkel treedt; ligt dat de Kruidenier zich dan op het Apothekersveld tracht schadeloos te stellen. (Wij laten Gomma, Cholera- en Levens-Elixir te Leeuwarden voor hetgeen zij zijn.) Welligt zoude dit kwaad niet zoo welig uitspatten, indien het getal der Apothekers beperkt kon worden, gelijk dat der Notarissen. Dat toch het ongelukkige Patent heilzame verordeningen niet in den weg mogt staan! Ook den Notarissen zijn bijzondere verpligtingen opgelegd, en met reden,
want het

{==518==} {>>pagina-aanduiding<<}
geldt hier vaak de beurs; waarom ook niet den Apothekers? het raakt hier ook iets van belang - het leven!
Om den aanwas der Apothekers te beperken, zoude misschien hetgeen de Schrijver bij derzelver opleiding verlangt iets uitwerken; het is echter als een zeer twijfelachtig middel te beschouwen. Hoe groot is niet het aantal wachtende Kandidaten voor de dienst bij de Hervormde Kerk in ons Land; evenwel wordt menige Jochem niet afgeschrikt, om te beproeven, of hem door den tijd het geluk niet mag te beurt vallen van te hooren: Baas Jochem, is Mijnheer uw zoon ook te huis? (*) Men mag het er echter voor houden, dat de Heer meylink te veel verlangt, bl. 17 en 18, taalkennis, en deze niet gering of beperkt, rekenkunde en wiskunde; zoo toch zouden de Apothekers-leerlingen mede bevestigen, wat elders gezegd is:

Al wie in Neêrland eens het daaglijksch brood wil eten, 
Moet blokken dag en nacht, om hoeken af te meten. 

Voorts artsenij-, planten-, natuur- en scheikunde. Moeten alle Apothekers in het vervolg ook Artis Pharmaceuticae Doctores wezen? Die tot den Hoogen Geneeskundigen Raad zouden dienen, behoorden zeker dien graad te bezitten. Dewijl het Koningrijk der Nederlanden een Hoog Geregtshof, een' Hoogen Raad van Adel enz. bezit, heeft zeker de Schrijver gemeend, dat een Hooge Geneeskundige Raad ook den Geneeskundigen stand zoude verheffen, tot sieraad en luister verstrekken. Het denkbeeld is niet onaardig. De plaatsen zouden ook geene Sinecuren wezen, naar de werkzaamheden, waarmede de Heer meylink hen bedeeld wil hebben. Nu, wanneer men pakhuizen, zolders en kelders moet bezoeken, heeft men nog al wat te doen, blijft er niet veel tijd over, om andere zaken bij de hand te nemen, en mogen de leden wel ruim bezoldigd worden! Meylink verlangt ook, en te regt, dat die bezoldiging

{==519==} {>>pagina-aanduiding<<}
niet karig zij; of de door hem voorgestelde middelen eene ruime belooning zullen opleveren, is echter zeer twijfelachtig. Wij vreezen ook voor eene gunstige bedeeling van den Hoogen Geneeskundigen Raad op het Budget. Wat heeft de Hooge Raad van Adel niet al moeten doorstaan! Nu van, dan wederom op het Budget. En werkten hier niet de menschelijke zwakheden gunstig mede, zoo als onlangs nog deswege gezegd is, wie weet, wat er niet reeds gebeurd ware?
Bij de geheime middelen gedenkt de Heer meylink den Apothekers in gunst; zij alleen mogen de goedgekeurde verkoopen. Arme massignac, met uwe huile acoustique en verdere heilaanbrengende middelen! Het zoude voor u worden, of het jaar 1687 terugkeerde. (*)
Met den Hoogen Geneeskundigen Raad zullen er echter Geneeskundige Commissiën blijven bestaan. (plaatselijke Hoven?) Zij ontvangen hun Reglement van bl. 26-30.
Wat de uitoefening der Geneeskundige praktijk ten platten lande betreft, komen hier de oude klagten terug; zij zouden gegrond kunnen wezen, wanneer alle maatschappelijke inrigtingen waren, wat zij bchoorden te zijn. Zoo lang deze zoete begoochelingen der verbeelding niet verwezenlijkt worden, zal het dienen te blijven zoo als het thans is. Moest elk dorp eene Apotheek hebben, dan mogt de Apotheker tevens wel Kroeghouder worden, om het dagelijksch brood te vinden. Doch laat ons de Apothekers niet bij de Matigheidsgenootschappen in verdenking brengen, alsof zij in dezen naar een bij onze naburen in gebruik zijnde voorregt hunkerden. Met reden mag de stand des Apothekers een fatsoenlijke genoemd worden; wij verheugen ons dus, dat, ondanks de aankondigingen boven vermeld, het bij ons nog niet zóó verre gekomen is als bij onze

{==520==} {>>pagina-aanduiding<<}
naburen, bij welke alles zoo goed, voorbeeldig is, en de wetenschap op den hoogsten trap staat, (bl. 58, 62) dat er de Apotheker veeltijds, Zondags althans, Koffijhuishouder is!
Nu volgen voorschriften ter opleiding tot Apotheker, worden zijne verpligtingen vastgesteld, en natuurlijk ook van zijne privilegiën gesproken.
Van eenen leerling bij deszelfs inschrijving f 100-: te vorderen, is wat veel, zelfs voor fatsoenlijke ouders. Waar zal een bediende de f 200-: zoo gemakkelijk verkrijgen? Dat een Apotheker zijne privilegiën, met f 400-: te betalen, verkrijge, kan er door; maar hem bij buitengewone bekwaamheden voor de eer van derzelver verklaring nog f 200-: daarenboven te laten betalen, die eer wordt duur gekocht. Ter verontschuldiging kan echter strekken: honos alit artes. Wij hopen, dat dit voorstel van den Heer meylink bij de Akademiën niet opgemerkt zal worden; anders loopen wij gevaar, voor de graden nog opcenten, behalve de reeds bestaande verhooging, te moeten betalen. Quid non mortalia pectora cogis! sacra auri fames! O Eer! wat komt gij ons duur te staan!
Wanneer men nagaat, wat de Heer meylink reeds elders en hier van de wetenschap van eenen Apotheker verlangt, dan zoude men wel willen uitroepen: waar zullen de Apothekers voor het dagelijksche leven gevonden worden? Zij kunnen toch evenmin, als alle plattelands-Heelmeesters, Medicinae, Chirurgiae et artis obstetriciae Doctores wezen. Er bestaan voorschriften omtrent het afleggen van Examina, welke niet weinig van den Kandidaat verlangen; maar zij zijn, in vergelijking met hetgeen meylink van de zijnen verlangt, kinderwerk te noemen!
De verpligtingen, den Apotheker opgelegd, zijn nagenoeg dezelfde als de tegenwoordige, welke echter grootendeels niet nagekomen worden; zoo zal het ook wel met die, welke de Schrijver voorstelt, gaan, wanneer zij eenmaal in werking mogten komen. Hoe zoude onder anderen

{==521==} {>>pagina-aanduiding<<}
een welbeklant en daarbij nog practiserend Apotheker in onze Hoofdstad het maken, indien hij werkelijk voor ieder der bij hem voorschrijvende Geneesheeren een afzonderlijk boek (bl. 49) en dus ook een voor zichzelven moest aanleggen? Hoe zullen winkelinrigtingen afzonderlijk gebouwd worden, enz. bl. 52-55.
Ongelukkig, dat, bij vele anders doelmatige voorschriften, de vervalschingen, bij visitatiën ontdekt, met f 100-: - f 200-: geboet kunnen worden! Is zulk bloedgeld wel overeen te brengen met den prijs, op het leven gesteld, bl. 31? Wij zouden het met den Schrijver meer eens wezen, den stand des Apothekers te beveiligen, te bevoordeelen en te verheffen, door behoorlijke beperkingen, even als die der Notarissen, gelijk boven reeds gezegd is. Minder, ten einde dit doel te bereiken, dat de studiën kostbaar gemaakt worden, en dat men ze tot eene niet wel te bereiken hoogte tracht op te drijven: alle overdrijving bevat de kiem der vernietiging. Al deze overdrevene vorderingen leiden tot niets anders, dan tot verkrachting van op zichzelve onuitvoerbare wetten, die op deze wijze ten spot worden. Zij zijn als de vogelverschrikkers, die uit de verte gezien eenig opzien wekken, maar van nabij voorwerpen van gelach worden. Programmata van Examina, op zulk eene leest geschoeid, verschrikken, bij derzelver verschijning, als de balk, in het water nedergeploft, die den kikvorschen een' voorbijgaanden schrik aanjaagt; spoedig echter springen de dartele dieren over denzelven heen. Arme Examinator, wien de rol van den ooijevaar daarbij opgedragen wordt! Een weinig aan de lange ooren te mogen trekken, dat kan er mede door. In allen gevalle is het niet opwekkend, eenige uren van den zoo kostbaren tijd te moeten doorbrengen onder het aanstaren van ooren, die steeds van onder het aangenomen mom doorkijken. Er zijn in de Maatschappij en bruikbare en geleerde menschen noodig. De Apothekers en Artis Pharmaceuticae Doctores kunnen niet denzelfden weg ten einde toe bewandelen.





{==522==} {>>pagina-aanduiding<<}

Handleiding bij de beoefening der Sterrekunde van Sir John F.W. Herschel, Ridder, enz. voor Lezers uit den beschaafden stand, uit het Engelsch vertaald door J.W. Ermerins, Hoogleeraar te Groningen. Iste en IIde Aflevering. Te Francker, bij G. IJpma. In kl. 8vo. 320 Bl. f 1-80.

Wij bezitten in onze taal onderscheidene oudere en nieuwere boeken over de eerste beginselen der Sterrekunde, en handleidingen tot een algemeen overzigt dier schoone wetenschap. Verreweg het meeste daarvan is vertaald; want men wete, dat onze vaderlandsche geleerden, ook in die vakken, in welke zij met de grootste mannen van Europa kunnen wedijveren, zeer bescheiden, zich, met geringe uitzonderingen, maar des te eervoller voor die ze maken, behoedzaam onthouden van het leveren van eenig wetenschappelijk werk; zich hoogstens verdienstelijk makende met het vertalen, of sub auspiciis vertaald uitgeven van boeken, die zij voor het minst even goed zelve hadden kunnen vervaardigen. Wat eigene wetenschappelijke schriften meer, en wat vreemde Romans minder, dit zou onze letterkunde juist niet schaden. Maar wij dwalen af, en keeren met eenen stouten sprong tot ons onderwerp terug met de aanmerking, dat, ondanks het vele meerder en minder doelmatige, wetenschappelijke, oude, nieuwe, belangrijke, eenvoudige, hetwelk wij bereids hebben, de vertaling van dit werkje geenszins overbodig was. Naar de inhoudsopgave, vooraan geplaatst, zal het geheel vervat zijn in 13 Hoofdstukken, met name: Algemeene begrippen; over den aard van sterrekundige werktuigen en waarnemingen in het algemeen; over de aardrijkskunde; algemeene beschouwing des hemels; over de beweging der zon; over de maan; over de zwaartekracht der aarde en de algemeene wetten der zwaartekracht; schijnbare beweging der dwaalsterren; over de wachters; over de staartsterren; over de storingen der pla-
{==523==} {>>pagina-aanduiding<<}
neten; over de vaste sterren, en eindelijk over den kalender.
De beide eerste Afleveringen behelzen de vijf eerste Hoofdstukken. Wij hebben die meestal met goedkeuring gelezen, schoon wij wel eene meer onderhoudende voordragt hadden begeerd. De ‘lezer uit den beschaafden stand,’ voor wien deze Handleiding het eerste boek is, dat hij over de Sterrekunde ter hand neemt, zal, vreezen wij, zich weinig door het drooge, eenigzins afgetrokkene van den stijl uitgelokt vinden; en dat ook deze wetenschap zeer fraai kan worden voorgedragen, blijkt, om slechts twee werken, een oud en een nieuw, te noemen, uit schmidt, Beschouwing van het Wereldstelsel, en sommer, Tafereel van het Heelal, D.I.
Bij elke voordragt van, of handleiding tot eenige wetenschap, is de vraag: voor wie is het geschreven? Dat moet men weten, om den Schrijver billijk te beoordeelen, en zijn werk uit het regte oogpunt te beschouwen. Zoo schrijft men sterrekundige boeken voor een mathematisch en on-mathematisch publiek. Die het laatste deden, hebben zich inderdaad regt verdienstelijk gemaakt. Niet alleen, omdat het voor den wiskundige altijd moeijelijk blijft, zijne kunsttaal, ook bij het schrijven in zijn eigen vak, binnen te houden; maar vooral ook, dewijl er - en bij de menigte hulpmiddelen is dit eene schromelijke halsstarrigheid - menschen genoeg zijn, anders van beschaafde, zelfs wetenschappelijke vorming, die niet slechts geen het minste denkbeeld hebben van de orde des heelals, maar er ook wel den draak mede steken, en den beoefenaren van de schoonste aller menschelijke wetenschappen den spotnaam: starrekijkers naar het hoofd werpen. Voor de laatsten is deze Handleiding zeker geen nieuwe boter aan de galg gesmeerd. Het doel van den Schrijver is, den lezer bekend te maken met den tegenwoordigen stand der Sterrekunde, als eene wetenschap, welke tot zulk eene zekerheid is gekomen, dat zij geen omkeer, ‘gelijk vele (?) minder gevorderde wetenschappen,’ te vreezen heeft. Zijne leermethode is

{==524==} {>>pagina-aanduiding<<}
‘eene vereeniging der analytische met de synthetische, met eene overhelling tot de laatste, als best met een leerboek overeenkomt.’ Hij heeft geen plan, om zich in te laten met hetgeen men astronomia polemica zou kunnen noemen; te weten, bewijzen voor de waarheid van het stelsel van copernicus en derg.; hij onderstelt, dat zijn lezer met eenen ‘goedwilligen geest’ begint. Dit kon hij daarom doen, vermits hij lezers onderstelt, die ‘vlug zijn bij 't uitvoeren van de rekenkunstige regels, eenige kennis van meetkunst, van platte en bolvormige driehoeksmeting, van de eerste beginsels van werktuigkunde hebben, en zoo veel van de leer van het licht, als noodig is, om de zamenstelling en het gebruik van teleskopen en eenige andere eenvoudige werktuigen te verstaan.’
Het zou wat al te voorbarig zijn, na de lezing der vijf eerste Hoofdstukken reeds te willen beoordeelen, in hoeverre dit werkje aan het opgegeven plan beantwoordt. Wij willen dan ook deze twee Afleveringen slechts aankondigen, met bijvoeging echter van eenige aanmerkingen, die wij onder het lezen opteekenden.
Bladz. 3 staat, dat de planeten zich vertoonen als sterren, eenigzins schitterender dan de overige; hiervoor leze men liever helderder; want het is juist een kenmerk der planeten, dat zij een' effen glans verspreiden, en niet, gelijk de vaste sterren, schitteren.
Bladz. 34 lezen wij, dat biot en gay lussac zich op derzelver beroemde reis met een' luchtbol tot de ontzettende hoogte van 1000 Ned. ellen verhieven; dit is eene druk- of schrijffout, en moet zijn 4000 ellen (12313 Par. v.). Maar de eigenlijke beroemde luchtreis van laatstgenoemden geleerde is die, welke hij den 26 September 1804 zonder biot ondernam, waarbij hij klom tot 21549 Par. v. (ongeveer 7000 meters), eene hoogte, die inderdaad ‘ontzettend’ is, en zeker de grootste, die immer door iemand bereikt is.
Bladz. 63 wordt de Poolster bij vergissing tot het

{==525==} {>>pagina-aanduiding<<}
sterrebeeld van den grooten, in plaats van tot den kleinen Beer gerekend.
Bladz. 110 vindt men, dat de kortste zonnedag (niet te verwarren met den burgerlijken, als zijnde de tijd, die verloopt tusschen twee zonsdoorgangen door éénen en denzelfden meridiaan) omtrent den 21 September plaats heeft. Hiervoor leze men Junij.
Bladz. 289, ‘dat de zon ten aanzien harer middellijn tot de aarde staat in eene reden, die grooter is, dan 111½ tot 1 en ten aanzien van den omtrek (dit moet zijn ligchamelijken inhoud) als 1384472 tot 1.’
Bladz. 307. 117o op de Ecliptica is niet 5t 27o 0′, maar 3t 27o 0′. Zoo staat ook bladz. 308, bij de opgave der lengte van het tropische jaar, 58′ in plaats van 48′.
Schoon in het algemeen het werkje, zij het dan niet sierlijk, echter vrij duidelijk geschreven is, hebben wij op eenige plaatsen gestooten, die wij niet verstaan. Slechts ééne halen wij aan: ‘Wij moeten hier opmerken, dat deze bepaling van breedte [de hoek, welken de verticaal eener plaats met het vlak der nachteveningen maakt] slechts tijdelijk is. Eene betere kennis van de natuurlijke gesteldheid der aarde, alsmede van de groote naauwkeurigheid, welke de sterrekunde in acht neemt, zal in de uitdrukkingen eenige wijziging, of eene bijzondere manier van beschouwing noodzakelijk maken.’ Bladz. 83.
De vertaling is zoo, als men dat van den kundigen Hoogleeraar ermerins verwachten mag. Echter ware het ons verkieslijk voorgekomen, dat de Engelsche mijlen van het oorspronkelijke tot Nederlandsche, of nog liever (men vergeve ons deze ketterij tegen het metrieke stelsel) tot Geographische, waren overgebragt.
Misstand, bij groot ongerief, is het, dat de figuren (en dat zeer grove en onduidelijke) tusschen den tekst zijn ingevoegd, zoodat men vaak het blad moet omslaan, om ze te gebruiken. Wij hadden liever gezien, dat zij in afzonderlijke, uitslaande platen waren opgeno-
{==526==} {>>pagina-aanduiding<<}
men, te meer, daar men, blijkens bladz. 311, toch nog afzonderlijke platen te wachten heeft.
Wij verlangen naar de voortzetting der vertaling van dit belangrijk werkje, dat wij, even als de voortreffelijke Geschiedenis der aardrijkskundige Ontdekkingen van cooley, voortreffelijk door Prof. van kampen overgezet, aan de groote onderneming van Dr. lardner, Cabinet Cyclopédie, te danken hebben.




Levens van beroemde Nederlanders, sedert het midden der Zestiende Eeuw. Uit echte stukken opgemaakt, door N.G. van Kampen. Te Haarlem, bij de Erven F. Bohn. 1838. In gr. 8vo. VI en 376 Bl. f 3-60.

Met een weemoedig gevoel nemen wij het boven aangekondigde werk van eenen Man in handen, wiens onvermoeide ijver steeds bezig was ter uitbreiding van alles, wat den wetenschappelijken, letterkundigen en staatkundigen roem des Vaderlands, geput uit eene veelomvattende kennis van deszelfs letterkundige voortbrengselen en geschiedenis, verhoogen en in 't licht plaatsen kon. De brave, werkzame en geleerde Schrijver, de voortreffelijke en in zoo vele opzigten waarlijk uitstekende van kampen, is niet meer! Als Geleerde, als Geschiedschrijver, als Letterkundige heeft hij eene onvergankelijke aanspraak op de hoogachting en hulde van allen, die den roem der vaderlandsche Letterkunde waarderen. Ook hij heeft tot derzelver kennis en waardschatting zeer veel bijgedragen; en zijne talrijke schriften getuigen, van welk een edel beginsel hij uitging en welk een voortreffelijke geest hem bezielde. De Wetenschappen en Letteren treuren om zijn verlies; terwijl Nederland, zonder tegenspraak, in hem eenen Man mist, die te allen tijde gloeide voor de eer der vaderlandsche Letterkunde, welke in hem niet zelden eenen krachtigen verdediger vond tegen de aanvallen van afgunst, onkunde en betweterij, die zoo vaak door den pogchenden buitenlander op dezelve gerigt werden. De voor ons liggende Levensbeschrijvingen ademen dien echt vaderlandschen zin, die er steeds op uit was, om de daden en den roem onzer Helden en Staatslieden in een waar, schoon en belangrijk licht te stellen; waartoe dan ook zijne

{==527==} {>>pagina-aanduiding<<}
uitgebreide historische kennis, bij de veelvuldige bronnen, die zijn onderzoekingsgeest opspoorde, hem de uitmuntendste gelegenheid verschafte. Deze Levens leveren hiervan een doorslaand bewijs; en was het een allergelukkigst denkbeeld van den Hoogleeraar, om zulk een werk aan te vangen: hoogst betreurenswaardig is het, dat wij hetzelve door hem niet voltooid zien.
Zijn plan was, om eene nieuwe oorspronkelijke verzameling van Levensbeschrijvingen van beroemde Nederlanders in het licht te geven, vertrouwende dat dezelve niet minder welkom zouden zijn, dan de vóór zestig jaren uitgekomene Levensbeschrijvingen van eenige voorname, meest Nederlandsche Mannen en Vrouwen; welk werk in dien tijd tot de geliefkoosde lektuur behoorde. Te regt merkt de Schrijver in zijne Voorrede aan, dat, hoezeer enkele dier Levens, zoo als dat van punt en stijl, tot de meesterstukken onzer Letterkunde behooren, er echter vele gebreken in worden gevonden, en er een volslagen gebrek aan orde, hoe goed en aanlokkelijk verscheidenheid ook wezen moge, in deze verzameling heerscht; terwijl sommige Levens te onbeduidend en andere te kort en te oppervlakkig behandeld zijn, om den lezer belang in te boezemen. Van kampen besloot, zoo veel mogelijk, zulke personen te kiezen, die in de oude Levens of niet, of slechts ter loops en al te kort, naar de mate hunner verdiensten, vermeld zijn, en bovendien, de karakters uit de bedrijven te ontwikkelen. Die met de vroegere verzameling bekend is, zal weten, dat dit in geene der Levensbeschrijvingen, dáár te vinden, het geval is; en deze wijze van behandeling doet dan al voorloopig deze Levensberigten van eene hoogst belangrijke zijde aanbevelen. Wij kennen van kampen's Vaderlandsche Karakterkunde, waarin hij hier en daar met zulke krachtige en fiksche trekken, na eenen scherpen blik in het karakter en op de daden der handelende personen geworpen te hebben, onze vaderlandsche Helden en Staatsmannen als afschildert; en wij vinden in het onderhavige werk, in den bekenden, vloeijenden en mannelijken stijl van van kampen hiervan de proeven weder.
De Hoogleeraar levert ons hier de Levens van lodewijk van nassau, pieter adriaanszoon van der werff, jan huygen van linschoten, maarten harpertz. tromp en cornelis tromp. Van twee der hier behandelde personen treffen wij levensschetsen

{==528==} {>>pagina-aanduiding<<}
in de vroegere verzameling aan; namelijk van m.h. en c. tromp; men vindt ze in het IIIde en VIIde Deel. Prof. van kampen geeft doorgaans de bronnen op, waaruit hij geput heeft, en welke meerendeels aan de Schrijvers der oude Levens onbekend waren; zijnde hem, gelijk blijkt en hij zelf getuigt, de Archives de la Maison d'Orange-Nassau, door den Heer groen van prinsterer uitgegeven, en de Geschiedenis van het Nederlandsche Zeewezen, door den Archivarius de jonge, in de zamenstelling van dit werk zeer te stade gekomen, waarbij de hier en daar aangehaalde mondelinge mededeelingen des eersten de belangrijkheid verhoogen, en voor den onpartijdigen beoefenaar en onderzoeker der Geschiedenis van het hoogste gewigt zijn.
Met het Leven van lodewijk van nassau wordt deze belangrijke verzameling geopend. Voor hetzelve meende de kundige Schrijver eene Inleiding te moeten plaatsen nopens de Nassausche Vorsten, die vóór willem I en zijne Broeders diensten aan Nederland en deszelfs Vorsten hebben betoond; welke Inleiding, schoon grootendeels uit de werken van arnoldi en munch over de Geschiedenis der Nassausche Vorsten ontleend, zeer belangrijk is, en ten bewijze verstrekt voor de magt en den invloed, die het Nassausche Huis, ook in Nederland, in het midden der zestiende Eeuw verkregen had. Het Leven zelve van den waardigen en roemruchtigen Ridder, uit de heerlijke omwenteling ter verkrijging van onze burgerlijke vrijheid, wordt, uit echte historische bronnen opgehaald, levendig geschetst; komende in hetzelve niet minder schoone trekken voor, waaruit men de uitmuntende Moeder van lodewijk, als eene voortreffelijke vrouw, vol ijver en warme godsvrucht, kan leeren kennen. In de moeijelijke omstandigheden, waarin men zich tijdens den beeldenstorm bevond, komt de moederlijke teederheid en voortreffelijke denkwijze dezer vrouw, in eenen brief aan haren Zoon, waardiglijk uit; en moge het bij bilderdijk nog twijfelachtig zijn, of Graaf lodewijk daartoe eenigzins hebbe medegewerkt, het blijkt uit van kampen, dat dit het geval niet geweest is. De man, die, volgens de aanhaling uit de genoemde Archives, de beeldstormers ‘canaille, een gemeen, nietig, gering en ontbloot volk’ noemt, zal wel aan deze buitensporigheden geen deel gehad of dezelve goedgekeurd hebben. Wij twijfelen niet, of de uitgeboezemde wensch van den Heer groen

{==529==} {>>pagina-aanduiding<<}
van prinsterer, dat de door hem medegedeelde historische bijzonderheden tot eene waardige levensbeschrijving mogten leiden van den held van Heiligerlee, is in de hier geleverde vervuld, gelijk het onderwerp deze poging voorzeker waardig was. Na het lezen van deze levensbeschrijving dachten wij aan het gedenkteeken, ter nagedachtenis van Graaf adolf van nassau, in den jare 1826, door de Groningers, in de nabijheid van het voormalige klooster te Heiligerlee, opgerigt, en de wensch, door den Dichter spandaw toen geuit:

‘En eerlang rijze en prijk' 
Ook op de Mokerheide 
Een zuil voor Lodewijk!’ 

(Zie Hulde aan de nagedachtenis van Graaf adolf van nassau, bl. 70) kwam ons voor den geest. Waarlijk, onder de gedenkteekenen, in lateren tijd, door de dankbaarheid des volks, voor groote mannen opgerigt, zoude eene eerzuil voor den krijgshaftigen en ridderlijken Broeder van den Grondlegger onzer Vrijheid eene waardige plaats bekleeden. Dit in 't voorbijgaan; wij spoeden ons met de verdere berigtgeving van het werk des Hoogleeraars.
Hoe bekend het manmoedig gedrag van den vermaarden Leydschen Burgervader van der werff aan iederen vaderlander ook wezen moge, het geheele leven diens mans, zoo wel uit belangrijke brieven en stukken van hemzelven, als uit andere historische bescheiden opgemaakt, zal met levendig genoegen gelezen worden, en maakt, met het levensberigt van van linschoten, een voortreffelijk gedeelte dezer verzameling uit. Wie van de lotgevallen van dezen te weinig bekenden zeeman het merkwaardige wenscht te weten, kan hem uit dit geschrift naar waarde leeren kennen. De slotsom der gedane ontdekkingen diens Nederlanders wordt door den Hoogleeraar van kampen volgens de meesterlijke pen van de groot, uit het 4de Boek zijner Nederlandsche Historiën, medegedeeld.
Wie verder de hooge waarde dezer Levensbeschrijvingen wil opmerken, vergelijke de levens der beide trompen met die, welke in de vroegere verzameling gevonden worden. Hier is alles leven, handeling, schildering, daar is het slechts een dor en droog, ja van m.h. tromp zelfs een

{==530==} {>>pagina-aanduiding<<}
zeer schraal levensberigt; en vooral zijn beide deze levens hier belangwekkend beschreven, en de voorstelling van tijd, plaats en handeling dier voortreffelijke zeehelden met levendige kleuren gemaald; hetwelk tevens het verschil in geaardheid van beide, zoo onderling als met andere gelijktijdige Nederlandsche zeehelden, verstandig uitkomen, en het zeer gemengde karakter van cornelis tromp, vooral lettende op den gang der gebeurtenissen, naar waarheid kennen doet.
En wat nu eindelijk den toon en stijl betreft, men kent van kampen. Los en ongedwongen, bij eenen rijkdom van denkbeelden en zaken, is hij ook hier. Sommige tafereelen zijn krachtig geteekend, en de overgangen van dezelve tot het meer verhalende geleidelijk en soms treffend. Na het geschetste moord- en schandtooneel, aan de de witten gepleegd, waarbij wij c. tromp aantreffen, zegt de Hoogleeraar (bl. 329):
‘Doch wenden wij ons oog van dit tafereel af. Het is een treurige, maar onvermijdelijke pligt van den levensbeschrijver, ook in het anders loffelijke gedrag van zijnen held het slechte en zelfs verfoeijelijke op te merken. Een leven van david zonder zijn gedrag omtrent bathseba en uria zou geene levensbeschrijving, maar eene lofrede zijn.’ Zulke opmerkingen zijn treffend, en leveren tevens geschikte rustpunten op. De inleidingen (exordia) tot sommige levensberigten getuigen van den rijkdom zijner kennis en van het gepast aanbrengen van voorbeelden uit oudere of nieuwere Geschiedenis. Tot proeve kiezen wij die voor het leven van c. tromp: ‘Zelden zijn uitstekende kunde en genie, zelden is heldenmoed erfelijk. Men ziet soms, in spijt der beste opvoeding, de zonen der grootste mannen in nietigheid wegzinken. De zoon van marcus aurelius, een' der beste Keizers van Rome, is de nietswaardige schermer commodus; de zoon van den grooten germanicus, de snoode of krankzinnige caligula; de twee zonen van den grooten theodosius, de zwakhoofdige arcadius en honorius. Vandaar, dat Romes schoonste tijd die was, toen de Keizers de beste jongelingen uit den Staat tot zoons aannamen: van nerva tot marcus aurelius. Onze Vaderlandsche Geschiedenis telt op dezen, zekerlijk niet algemeenen regel, de meeste uitzonderingen. Het heldengeslacht der nassau's,

{==531==} {>>pagina-aanduiding<<}
van den eersten engelbrecht tot willem III, levert gedurende drie Eeuwen eene schier onafgebroken reeks van Helden en Staatslieden op. Pieter de groot is de waardige zoon van den grooten hugo; pieter hooft, in een ander vak, de verdienstelijke telg van den beroemden Burgemeester cornelis pietersz. (ook later ontmoeten wij meer dan éénen bekwamen hooft uit dit geslacht); jan de witt, de grootere zoon van den moedigen tegenstrever van willem II; eene geheele volgreeks van schrandere en eerlijke Staatslieden uit het geslacht der fagels; de drie gronoviussen, de beide heinsiussen (daniël en nicolaas), de vossiussen, de oudere en jongere douza, tiberius en frans hemsterhuis, de schultensen, vader, zoon en kleinzoon, die allen strekken daarvan ten bewijze, en pleiten voor het anders wonderspreukige gezegde van horatius: Kloeken worden uit kloeken geboren. Eene andere bevestiging levert hiervan ons de zoon van den man op, wiens leven wij zoo even hebben beschouwd.’ En nu vervolgt de Hoogleeraar met het leven van cornelis tromp te beschrijven. Men kent uit deze proeve geheel van kampen's stijl, belezenheid en kennis. Dan genoeg! Men schaffe zich dezen laatsten arbeid des verdienstelijken Mans aan, en men zal ook hier den ijveraar voor de waarheid der Geschiedenis, die met echte liberaliteit vrijmoedigheid van oordeel paart, aantreffen. Wij vernemen, dat de Hoogleeraar reeds voor een goed gedeelte het leven van maurits van nassau had afgewerkt: mogt hetzelve door eene bekwame hand voltooid en het plan des
waardigen Schrijvers door eene welversneden pen worden voortgezet! De zoodanige zoude billijke aanspraak hebben op den dank van iederen belangsteller in de eer en den roem onzes Lands en de verdiensten onzer Vaderen.
Enkele drukfeilen troffen wij aan; dan wij willen geene nietsbeduidende vlekjes aanwijzen, maar eindigen met den wensch, dat van kampen, ook nog na zijnen dood, door zijne belangrijke schriften, veel nuts stichte, en de studerende jeugd, ook bij de opleiding van zijnen waardigen opvolger, uit den arbeid en de voorlichting van haren afgestorvenen Leermeester nog veel opzamele, wat voor de vorming van haren smaak en de verrijking harer kennis dienstbaar wezen kan.
Zij bloeije; zijne assche ruste in vrede!





{==532==} {>>pagina-aanduiding<<}

Verhaal van het Bezoek bij de Amerikaansche Kerken, door de Afgevaardigden van wege de Congregationale Vereeniging van Engeland en Wallis. Door Andrew Reed en James Matheson, Theol. Drs. en Predikanten te Londen. Uit het Engelsch vertaald door A. van Deinse, rustend Predikant van Ostende en Nieuwpoort. Te Rotterdam, bij Mensing en van Westreenen. 1838. In gr. 8vo. XIV en 348 bl. f 3-40.

Om het oogmerk van het kerkelijk bezoek, waarvan dit werk verslag geeft, te doen kennen, deelt Ref. uit het Voorberigt des Vertalers mede, dat eenige Gemeenten van Presbyteriaansche Independenten in Engeland, d.i. die in Kerkbestuur onafhankelijk op zichzelve bestaan, maar ook Congregationalisten genoemd worden, omdat zij zich met Gemeenten, van geloofsbelijdenis aan de hunne gelijk, gaarne vereenigen, in 1831 zulk eene vereeniging te Londen tot stand bragten, en, bij meerdere uitbreiding, in 1834 besloten, om, na gehoudene briefwisseling, de twee Broeders, op den titel vermeld, af te vaardigen, die bij hunne geloofsgenooten in Noord-Amerika ‘een vriendschappelijk bezoek zouden afleggen, en dezelve van de achting en genegenheid der Engelsche Christenen verzekeren, in de hoop van antwoord van wederkeerige liefde en vertrouwen te zullen mogen ontvangen,’ gelijk het hun dan hieraan niet ontbroken heeft. - Het hier voorhanden zijnde en in den vorm van brieven medegedeelde Verhaal van den Heer reed bevat ook meest het verslag van die streken, welke hij alleen bezocht heeft, en maakt als zoodanig een geheel op zichzelf uit. Het tweede deel van het oorspronkelijke werk is een verslag van den Heer matheson omtrent zijn bezoek in Canada en Pensylvanië, hetwelk de Heer Vertaler misschien ook in het licht zal geven.
Beschouwt nu Ref. dit Verhaal volgens het oogmerk der ondernomene reis, dan mag hij gaarne lijden, dat het gegevene kerkelijke bezoek aan Christelijke liefde en eensgezindheid onder verre van elkander verwijderde geloofsgenooten bevorderlijk geweest is; maar vele voor het Publiek belangrijke of onbekende bijzonderheden heeft hij er niet in gevonden. Over sommige veel besprokene en vreemde zaken,

{==533==} {>>pagina-aanduiding<<}
die er in dat zonderlinge land ook in het godsdienstige voorkomen, wil men zekerlijk het bevinden en oordeel des Engelschen bezoekers wel eens hooren; en dan zij het tot deszelfs eere gezegd, zijn oordeel is doorgaans zacht, misschien zelfs wel eens al te zacht, en hierdoor niet fiksch en onpartijdig genoeg; en al is het, dat hij in den tweeden brief over eene zeer mislukte proef met de zoogenaamde bank der bekommerden verstandig en over 't geheel afkeurend spreekt, op andere plaatsen, en bijzonder ten aanzien der beruchte camp-meetings en der revivals, wordt hij door de ligte opwinding van zijn godsdienstig gevoel welligt te zeer vervoerd, om alles wat al te gunstig te beschouwen, en het nadeelige en buitensporige van het misschien eerst goedgemeende te veel uit het oog te verliezen. - Hij is ook wel eens al te genegen, om overal met zijnen maatstaf van godsdienstigheid in de hand te gaan, op gevaar van hierin, slechts aanziende wat voor oogen is, zoo wel ten goede als ten kwade, den schijn voor het wezen te nemen: doch zijn toon is niet, gelijk men het bij die soort van menschen ligtelijk aantreft, scherp en onharmhartig veroordeelend, maar doorgaans vrij zacht en gematigd.
Vraagt men naar de waarde van dit werk, als Reisverhaal beschouwd, zoo kan Ref. van hetzelve eene goede getuigenis geven. Zekerlijk vervalt de Schrijver wel eens in het gebrek van vele Reisbeschrijvers, dat hij ons allerlei kleinigheden vertelt, die hem voorgekomen of door hem gedaan, maar noch van blijvend nut, noch zelfs voor het oogenblik belangwekkend zijn; doch daarentegen vindt men hier ook aangename en belangrijke beschrijvingen van de landen en plaatsen, die hij doorgetrokken is, of waar hij zich eenigen tijd opgehouden heeft: men ontwaart ook daarbij blijken van het zacht en godsdienstig gevoel, waarmede hij de schoonheden der Natuur tot de voorwerpen zijner beschouwing en beschrijving maakt. - Ook van deze zijde beschouwd, zal dus het boek zijne lezers wel vinden, en, al behoort het dan ook niet tot de belangrijkste Reisbeschrijvingen, dit verdient het nogtans in zekere mate, zoodat Ref. het gaarne wil aanprijzen.




Reize om de Wereld, zijnde eene geregelde verzameling van het wetenswaardigste, hetwelk de Ontdekkingsreizen opleve-
{==534==} {>>pagina-aanduiding<<}
ren van Magellaan, Tasman, Dampier, Anson, Byron, Wallis, Carteret, Bougainville, Cook, Laperouse, Bligh, Vancouver, d'Entrecasteaux, Wilson, Baudin, Freycinet, Flinders, Porter, Duperrey, Krusenstern, Kotzebue, Bellinghausen, Basil Hal, Paulding, Beechey, Dumont d'Urville, Laplace, Lutke, Dillon, Morell, en anderen. In het Fransch uitgegeven onder opzigt van Dumont d'Urville, en in het Hoogduitsch overgebragt, en met eenige aanmerkingen en bijvoegsels vermeerderd, door Dr. A. Diezmann. Uit het Hoogduitsch vertaald door N. Anslijn, N.z. Iste Deel. Te Leyden, bij D. du Mortier en Zoon. 1837. In gr. 8vo. 376 Bl. f 3-:

De Reiziger, die in dit werk zijnen togt verhaalt, is eene soort van de wereld omreizenden anacharsis, een verdicht en geheel onafhankelijk mensch. Het oogmerk der zamenstelling van dit werk is, om bij lezers, die buiten de gelegenheid zijn, de kostbare beschrijvingen van werkelijk gedane reizen zelve aan te koopen, en wie de tijd ontbreekt, om die in derzelver geheelen omvang te lezen, de kennis der groote ontdekkingsreizen, welke tot heden ondernomen werden, meer algemeen te verbreiden.
De Reiziger vertrekt van Toulon, langs de Balearische eilanden, de Spaansche en Afrikaansche kust, naar Madera; van daar naar den Senegal en Rio Janeiro, de Kaap de Goede Hoop, Ile de France, Bourbon, Madagaskar, de Maldivische eilanden, Ceylon, Pondichery, Madras en Calcutta; terwijl dit deel besloten wordt met een afzonderlijk hoofdstuk over de Godsdienst der Hindoes.
In hoe ver er aan zulk een werk behoefte is voor de landgenooten van den Franschen Schrijver, of van den Hoogduitschen Vertaler, en in hoe ver aldaar door hetzelve in die behoefte kan voorzien worden, willen wij niet beslissen. Maar wij willen rond voor ons gevoelen uitkomen, dat dit het geval niet is met de overbrenging van dit werk in onze taal. Tot dit ongunstige oordeel worden wij bewogen door het oppervlakkige en onvolledige der beschrijving. Gedeeltelijk is dit gebrek moeijelijk te vermijden in een werk, waarin de Aardrijksbeschrijving vervat is in den vorm van eene

{==535==} {>>pagina-aanduiding<<}
Reis. Van alle die plaatsen, door welke men den Reiziger niet gevoegelijk zijnen weg kan doen nemen, moeten van zelve de berigten ontbreken. Het middel, om in dit gebrek te voorzien, is door den Schrijver niet gebezigd, namelijk den held des verhaals andere reizigers te doen ontmoeten en de berigten van dezen in het werk op te nemen; gelijk wij dit op eene smaakvolle en oordeelkundige wijze in het werk gesteld vonden in een Fransch werk van dezelfde strekking als het onderhavige: L'Ermite du Chimboraço etc. par c.h. de mirval. Paris 1837. Gedeeltelijk ook wordt dit gebrek veroorzaakt door de partijdige handelwijze van den Schrijver, die, niettegenstaande zijne weidsche optelling op den titel van zoo vele reisbeschrijvers, meestal bij voorkeur schijnt te putten uit Fransche reisbeschrijvingen, met blijkbare verwaarloozing van hetgeen door reizigers van anderen landaard in grooter overvloed en van meer gewigt tot bevordering der aardrijkskundige kennis geleverd is. Daarenboven hinderde ons eene zekere, wij zullen ze maar noemen Fransche ligtzinnigheid, die in het werk heerscht. Ten bewijze hiervan diene onder anderen de ontuchtige Negerdans bladz. 162, die, ofschoon dan ook al niet uitlokkend, echter vrij uitvoerig beschreven wordt, en de voorstelling van het Concubinaat als eene zeer verschoonbare betrekking. Onder de aardigheden, waarmede de Schrijver tracht zijne lezers te vermaken, behoort ook de beschrijving van een Nederlandsch schip, hetwelk onder de groote en fraaije en zindelijke Fransche en Engelsche schepen eene jammerlijke figuur maakt. Het is voorzien van een rond en zwaar achterschip, van lage en zwakke masten, de kajuit is slechts zes voet lang en vier breed. De dampkring, waarin de kaaslucht de overhand heeft, is daardoor insupportable. En met dit schip moet onze arme Franschman naar Rio Janeiro!
De naam van den Nederduitschen Vertaler, die in ons vaderland als Schrijver in het vak van opvoeding en onderwijs niet ongunstig bekend is, en ook de naam, op den titel aan het werk gegeven: geregelde verzameling van het wetenswaardigste, hetwelk de ontdekkingsreizen opleveren, geven van zelve aanleiding, om, bij het beoordeelen van dit werk, ook in aanmerking te nemen, of hetzelve eene nuttige lektuur oplevert voor de jeugd. Het reeds aangemerkte zal voldoende zijn, om onze lezers te doen gevoelen, hoe wij het werk ook uit dit oogpunt beschouwen. Daarenboven

{==536==} {>>pagina-aanduiding<<}
had men van den Vertaler eenen beteren stijl en taal mogen verwachten. Sommige volzinnen zijn onverstaanbaar, b.v. bl. 46: ‘Voor het de zoo verschillende ladingen, welke Londen en Liverpool naar Italië, Sicilië, Maltha, en de Levant zenden, behoudt Gibraltar voor zijne rijke bewoners’ enz. Zoo ontmoeten wij ook slyboot en Riebeck voor vlieboot en Riebeek. Zonderling is ook de keuze van den Vertaler, daar hij, op zijne wijze het onregt willende vergoeden, hetwelk door den Franschen Schrijver de Nederlandsche aardrijksbeschrijvers wordt aangedaan, door hunne verdiensten niet te vermelden, slechts vier van onze reis- of aardrijksbeschrijvers, en wel onder dezen de eersten noemt troost en modera.
Om dit werk belangrijk voor den Nederlandschen lezer te doen worden, had aan hetzelve eene even zoo oordeelkundige en smaakvolle bearbeiding in onze taal moeten ten deel vallen, als aan cooley's Geschiedenis der aardrijkskundige Ontdekkingen te beurt gevallen is. Maar welk eene vergelijking! Welk eene smartelijke herinnering wekt zij op! Deze vertaling van eene vertaling - en de voortreffelijke arbeid van onzen reeds aan de wetenschap ontrukten van kampen!

Chronologisch Handboek der Algemeene Geschiedenis. Te Haarlem, bij de Erven F. Bohn. 1837. In gr. 8vo. VIII en 367 bl. f 3-:

Dit werk, volgens de Voorrede, voor het onderwijs bestemd, is geschreven ter vervanging van het uitverkochte Chronologisch Handboek van de Geschiedenis der voornaamste Staten, door oudemans, en ‘meer ingerigt naar de behoeften van den tegenwoordigen tijd. Om aan de vereischten van zulk een Handboek te voldoen, heeft de Schrijver zich ten doel gesteld, beknoptheid en duidelijkheid met volledigheid te vereenigen, in zoo verre ten minste aan deze laatste eigenschap, bij zulk eenen beperkten omvang, kon voldaan worden.’ Over het geheel genomen wil Rec. er deze eigenschappen wel aan toeschrijven; maar hij kan niet ontkennen, dat, gelijk het meer in soortgelijke werken gaat, de zucht, om beknopt te zijn, en toch van alles iets te zeggen, wel eens eene dorheid en kronijk-
{==537==} {>>pagina-aanduiding<<}
matigheid aan het verhaal geeft, die voor het aangenaam lezen en leeren niet zeer bevorderlijk is, zoo als hij daarvan hier onder anderen in de verhalen van de Grieksche, Middeleeuwsche en Nederlandsche Geschiedenis voorbeelden gevonden heeft. - Wat de volledigheid betreft, deze komt hem voor, meer in de geschiedenis der oorlogen en staatsomwentelingen gelegen te zijn, dan wel in die van den voortgang der wetenschappen en kunsten, der beschaving en veredeling van de Volken en de Menschheid, en in de vermelding van de genen, die zich in dit een en ander verdienstelijk en beroemd gemaakt hebben, van welke hier genoegzaam niet anders dan de Vorsten en Staatsdienaars genoemd worden; gelijk het ook aan pragmatische beschouwing der Geschiedenis hier bijkans geheel ontbreekt. - De Schrijver heeft den ethnographischen vorm voornamelijk gevolgd, als voor het onderwijs den meest geschikten. Ofschoon men hierdoor ligtelijk in vooruitloopingen en herhalingen valt, en er ook, vooral wanneer men de algemeene Geschiedenis als Geschiedenis der Menschheid beschouwt, wel iets tegen te zeggen is, kan Rec. er hier over het
algemeen in berusten.
De Schrijver verdeelt zijn onderwerp in Oude, Middeleeuwsche en Nieuwe Geschiedenis, en geeft van de verdere verdeeling in den vooraan geplaatsten inhoud een overzigt, dat evenwel, wanneer men het werk zelf vergelijkt, niet volledig is. Zoo heeft de Oude Geschiedenis, volgens bl. 5, deze vier gepaste hoofdafdeelingen: I. Oostersche Volken. II. Grieken tot op het verlies hunner onafhankelijkheid. III. Macedonische Monarchij, en de Rijken, die uit dezelve ontstaan zijn. IV. Romeinen. Maar in den inhoud vindt men de Volken, van de Ethiopiërs en Egyptenaren af, tot de Romeinen ingesloten, allen onder de rubriek Geschiedenis der Oostersche Volken. Ook zijn de verschillende tijdvakken dier oude Volken, die in het werk zelf zeer goed geplaatst zijn, in den inhoud niet te vinden; terwijl zij daarentegen bij beide wel voorkomen in de Geschiedenis der Middeleeuwen, maar wederom in den inhoud ontbreken bij de Nieuwe Geschiedenis, die, bl. 163, in vier tijdvakken verdeeld wordt, namelijk: I. Van het einde der Middeleeuwen tot den Munsterschen Vrede. II. Van den Munsterschen Vrede tot de Fransche Omwenteling. III. Van de Fransche Omwenteling tot aan den val van napoleon. IV. Van den val van

{==538==} {>>pagina-aanduiding<<}
napoleon tot op onze tijden, of het begin van een nieuw tijdvak.
Eene of andere van de aanmerkingen, die Rec. onder het lezen voorkwamen, zij het hem vergund hier bij te voegen, of zij misschien bij eenen herdruk des werks van dienst konden zijn. - In de beschrijving van de Geschiedenis der Israëlieten komt, naar zijn inzien, het theocratische niet genoeg uit; en wordt dit voorbijgezien, of niet duidelijk genoeg voorgesteld, dan kan zij niet juist, en moet zelfs dikwijls zeer scheef beoordeeld worden. Zoo is het b.v. niet juist, wanneer bl. 15 gezegd wordt: ‘Saul's heerschzuchtig karakter gaf aanleiding, dat samuël den schoonen en verstandigen zoon van isaï, david, uit den stam van Juda, als toekomstigen Koning zalfde.’ Neen! gelijk duidelijk in de Geschiedenis te lezen staat, het was samuël niet, die dit op eigen gezag deed, maar het was op last van God, en wel omdat saul tegen een uitdrukkelijk staatsbevel van jehova gehandeld, en dus uit het oog verloren had, dat hij slechts Koning was onder jehova, als hoogsten burgerlijken Koning van den Israëlitischen Staat; terwijl samuël zelf, ofschoon aan Gods bevel zich onderwerpende, er nog lang leed over droeg, dat saul zich dus der regering onwaardig gemaakt had. - Dat het volk van Israël, vooral de meer verwijderde stammen, door salomo gedrukt werd, en dat de toegefelijkheid van dien Vorst voor de Afgodsdienst zijner vreemde vrouwen de Priesters vertoornde, gelijk bl. 16 te lezen staat, is door de Geschiedenis niet bewezen, of men moet, wat het eerste aangaat, alles gelooven, wat een onrustige, ondankbare, nooit te vreden volkshoop, met eenige woelige Demagogen aan het hoofd, (zie België op het
woord grieven, opstand enz.) gelieft op te werpen; ook hierbij is het theocratische niet genoeg op den voorgrond gebragt. - Het is wonder, dat de Geschiedenis van dit Volk, bl. 21, niet verder voortgezet wordt, dan tot op alexander den grooten: de Schrijver heeft het overige, tot de slooping van den Staat ingesloten, wel bl. 49, 50, bij het Syrische Rijk, en bl. 79, bij de Romeinen; maar het behoorde toch eigenaardiger ter eerstgenoemde plaatse als één geheel bij elkander. - Het is ook vreemd, dat wel het latere Syrische Rijk vermeld wordt, maar niet de vroegere geschiedenis der Syriërs, die toch reeds vroeg schijnen bestaan te hebben, en in de Israëlitische His-
{==539==} {>>pagina-aanduiding<<}
torie nog al een- en andermaal eene rol spelen. - Zoo vindt men hier in de oude geschiedenis der Oostersche Volken ook niets van Indië vermeld. - Somtijds komen er wel eens dingen genoemd voor, waarvan wel eenige korte beschrijving had mogen bijgevoegd worden, opdat de leerlingen iets meer dan namen mogen onthouden. Zoo vielen Rec. b.v., bl. 32, in het oog de Grieksche Mysteriën, de Raad der Amphictyonen, de Argonautentogt, de Thebaansche oorlog, zonder eenige aanduiding, wat hierdoor verstaan moet worden. Zoo ook, bl. 91, Ariaansch Christendom, bl. 92, Orthodoxen en Ketters, welke woorden ook wel eenige opheldering zouden behoeven, of anders, wat Rec. nog liever verkiezen zou en daar zeer goed geschieden kon, mogten weggelaten worden. Rec. zou hier nog meer kunnen bijvoegen; doch het zij genoeg, om te toonen, dat hij dit werk niet zonder aandacht en belangstelling gelezen heeft, en om eenen wenk te geven, hoe noodig het is, vooral in onderwijsboeken, ook op de kleine punten acht te geven.

Prachtuitgave van eenen Encyclopedischen Atlas, door Brand Eschausier. Aflevering I-VI. Te Amsterdam, bij L. van der Vinne. 1837. In plano olifants-formaat. Iedere Aflevering, bij Inteekening f :-95.

Uit de in der tijd verspreide berigten van inteekening is de aard en aanleg van dezen Atlas genoeg bekend. Schoon geene letterlijke vertaling, is dezelve grootendeels gevolgd en ingerigt naar het bekende werk van den Franschen Graaf de las casas (le sage). Daar wij eerst onlangs de zes eerste afleveringen ter aankondiging ontvingen, hebben wij van deze onderneming niet eerder verslag kunnen geven.
Elke aflevering bestaat uit twee Tabellen, welke bij elkander behooren; doch overigens is de volgorde der uitgave noch die van het werk, noch die der wetenschappen. Zulks is dan ook meer onverschillig; doch het ware voor de geregelde orde van het geheel na de voltooijing des werks beter geweest, dat de woorden: Encyclopedische (niet Encyklo- zoo als overal staat) Atlas ..... Aflevering (linker- of regter-) blad niet in de Tabellen zelve gedrukt waren. Het eerste paar Tabellen bevat de geschiedenis der groote volksverhuizing, opgehelderd door de uitmuntende kaart, ook uit het

{==540==} {>>pagina-aanduiding<<}
Fransche werk overgenomen, in welke men met eenen oogopslag de togten van de onderscheidene horden uit Azië naar en door Europa en een klein gedeelte van Afrika zien kan. Derzelver geschiedenis wordt in verschillende kolommen hoofdzakelijk vermeld; terwijl een kort overzigt van de invallen der Noormannen in Nederland, getrokken uit het geleerde werk van den Utrechtschen Praeceptor van bolhuis, een zeer nuttig bijvoegsel is.
Het volgende paar behelst de eerste afdeeling van de aardrijkskunde der oude geschiedenis, zijnde landbeschrijving en staatkundige verdeeling. De tweede afdeeling, beschrijving der bewonende volken, zal in de twaalfde aflevering voorkomen; en de derde, stad- en plaatsbeschrijving der voornaamste steden en plaatsen, waarvan in de oude geschiedenis wordt gewag gemaakt, wordt gevonden in de vijfde aflevering, Tabel IX en X. (Ook deze aankondiging ware, om boven vermelde reden, beter niet op Tabel III gedaan).
De derde aflevering bevat, met eene kaart van het oude Griekenland: 1. eene vertaling der kronijk op marmer, bekend onder de namen der steenen van arundel, Paros of Oxford, de eerste naar den voormaligen eigenaar, de andere naar de plaats, waar zij ontdekt werden, de derde naar de stad, waar zij zich tegenwoordig bevinden; 2. eene beredeneerde en vrij volledige woordenlijst van zaken, instellingen en gebruiken der Grieken. Eenige belangrijke artikels worden echter hier gemist, b.v. Panatheneën, Musen, Tirannen, en anderen; 3. een geschiedkundig overzigt van de Grieken, verdeeld in vier Tijdvakken, dat van opkomst, van ontwikkeling, van grootheid en van ondergang. Kort, maar zeer goed.
De volgende aflevering, de vijfde en zesde van de schoone kunsten bij de Ouden, geeft een overzigt van de geschiedenis der beeldhouw- (Tabel VII) en schilderkunst (Tabel VIII) der Ouden.
Eindelijk de zesde aflevering (van den inhoud der vijfde spraken wij boven reeds; zij is verrijkt met platte gronden van Athene, Jeruzalem en Rome) doet het zeewezen der Ouden kennen, opgehelderd door afbeeldingen hunner schepen, naar oude gedenkstukken gegraveerd. Als eene misstelling merkten wij hier op, dat zekere kano's der Ouden niet monoxylen heetten, omdat zij in het eerst slechts één' mensch

{==541==} {>>pagina-aanduiding<<}
konden bevatten, maar omdat zij uit één (μονον) stuk hout (ξυλον) bestonden.
De uitvoering is zeer zindelijk, de druk zuiver. De letter is voor jonge en sterke oogen; maar daardoor is dan ook buitengewoon veel op eene Tabel geplaatst, zoodat, in evenredigheid tot hetgeen men bekomt, de prijs inderdaad matig mag genoemd worden. Wij wenschen den uitgever voorspoed op deze zijne onderneming, en zullen, wanneer men ze ons toezendt, van de volgende afleveringen insgelijks verslag geven.

Tooneelen uit het Oorlogsleven van 1813, 1814 en 1815. Volgens ware Gebeurtenissen. Uit het Hoogduitsch. II Deelen. Te Leeuwarden, bij J.W. Brouwer. 1839. In gr. 8vo. 547 Bl. f 5-75.

Men vindt in deze beide Deelen verschillende verhalen van zeer onderschelden aard. Uit het Voorberigt leeren wij, dat de Schrijver zich verbergt onder den aangenomen naam van freimund ohnesorgen, een zeer ongepaste naam voor iemand, die zooveel gruwelen beschrijft, als er gelezen worden in Moed en Vastberadenheid, het Kwartier in den Zaagmolen, de Fusillade, het Spook op de Voorposten. Bij de overige verhalen: het Duël zonder wederga, de Gevangenen, de Kozak, voegt die naam beter.
Hoogen lof kan Rec. aan deze bundels intusschen niet geven. Het romantische dat bij de ware gebeurtenissen gevoegd is, neemt den indruk weg, dien de ware gebeurtenis welligt zou gemaakt hebben, omdat het er meestal zoo wonderlijk is bijgevoegd, dat men de verdichting levendig gevoelt, en daardoor ook het misschien waar gebeurde als verdichting gaat beschouwen. In de verhalen, die op vrolijker toon gestemd zijn, mist men te dikwijls wezenlijke luim en geest. De Schrijver heeft dit gemis zoeken te vergoeden door eene zeer eentoonige, telkens terugkeerende, quasi-geestige schildering van eenen Engelschman, waarbij de spleen, plumpudding en biefsteak hunne sinds jaren afgezaagde rol weder moeten spelen, en waar de oude aardigheden tot vervelens toe weder worden opgedischt. Men leze het Duël zonder wederga en Moed en Vastberadenheid, waar daarin Engelschen voorkomen. Van niet veel beter allooi zijn de laffe woordspelingen in den Kozak. Nog verdient opgemerkt

{==542==} {>>pagina-aanduiding<<}
te worden, dat eene geheele reeks van voorvallen uit het verhaal: Moed en Vastberadenheid geheel en al overeenkomen en waarschijnlijk ontleend zijn uit marryat's Pieter Simpel, waar deze namelijk de vlugt van o'brien en pieter uit de Fransche gevangenis verhaalt.






Verhandeling over de Noordsche Godenleer, door D. Buddingh. Te Utrecht, bij L.E. Bosch. In gr. 8vo. 94 Bl. f 1-:

De leer der enkele en dubbele vokaalspelling in het Nederduitsch, onderzocht en opgehelderd door Mr. L.Ph.C. van den Bergh. Te Rotterdam, bij T.J. Wijnhoven Hendriksen. In gr. 8vo. 88 Bl. f :-75.

Taalkundig Magazijn, bijeenverzameld door A. de Jager. IIden Deels 2de Stuk. Te Rotterdam, bij T.J. Wijnhoven Hendriksen. In gr. 8vo. f 1-25.

Met wijsgeerigen geest en uitgebreide kennis is de Verhandeling van den Heer buddingh over de Noordsche Godenleer geschreven. Zij wordt hier inzonderheid als Natuur-philosophie beschouwd, doch waarbij eene zedelijke en bovennatuurkundige strekking niet te vergeten is. Het is inzonderheid de verheven Tragische schoonheid dier Mythologie, welke hier in het licht wordt gesteld. Belangrijke aanteekeningen, achter de Verhandeling gevoegd, helderen haar op, en verhoogen hare waarde.
Nieuw en verrassend, maar tevens grondig betoogd en met niet weinig taalkennis uiteengezet, is het opstel van den Heer van den bergh over de leer der enkele en dubbele vokaalspelling in het Nederduitsch. Het kenmerkende in het stelsel van den Schrijver komt daarop neder: Geheel de quantiteitsleer is gegrond op de enkele en dubbele vokaalgeluiden. Elke dubbele, of wel door een' anderen klinker verlengde vokaal is lang; elke enkele klinker is kort. De vertraging in de uitspraak, door het opeenstuiten van medeklinkers veroorzaakt, deed wel de lettergreep, ofschoon eenen korten klinker hebbende, als lang aanmerken; maar het onderscheid tusschen lange en korte grepen, bij de Grieken en Latijnen tot grondslag voor hunne versafmeting aangenomen,

{==543==} {>>pagina-aanduiding<<}
lag eigenlijk in het onderscheid tusschen lange en korte, d.i. tusschen dubbele en enkele klinkers. Dat men in het Latijn zulks niet meer bespeuren kan, ligt in de veranderde spelling; maar de Grieken hebben bij de ε en η, bij de ο en ω dat onderscheid bewaard, terwijl zij zichzelven wel eens ongelijk zijn geworden, en het ook moeijelijk anders, dan door de aanwending in het metrum, kunnen doen blijken bij de α, ι en υ. Uit vergelijking echter van eene menigte woorden in het Perzisch, Grieksch, Latijn, Hoogduitsch, IJslandsch, Gothisch, Nederduitsch enz. kan men zien, dat het natura longum en de verdubbeling der vokalen steeds aan elkander beantwoorden. Derhalve ligt de zoogenaamde quantiteitsleer in den aard der Indo-Germaansche talen, en zulks onafhankelijk van de leer der toonplaatsing of het accent. Wegens gevestigd gebruik, kunnen wij wel niet meer de maat in onze verzen van de lengte der klinkers laten afhangen, en wij kunnen ons wel aan de rhytmische versmaten houden, doch behoorden echter den van den klemtoon onafhankelijke duur der lettergrepen niet geheel uit het oog te verliezen, en konden dien ook meer toepassen op de regeling onzer enkele en dubbele vokaalspelling. - Met uitnemend genoegen en met zeer veel bijval hebben wij dit geschrift gelezen. Een en andere opmerking zij het ons vergund in het midden te brengen. Bl. 57 wordt gezegd, dat de middelste e in begeeren, naar den Rotterdamschen tongval, te regt kort, d.i. als enkele klinker, ofschoon dan ook met den klemtoon, en dus als begéren wordt uitgesproken. De Schrijver had er kunnen bijvoegen, dat de Zeeuwen, zoo naauwkeurig in de onderscheiding tusschen de enkele en dubbele e en o, insgelijks altijd begéren, maar nooit begééren
uitspreken. - Bl. 67, over het al of niet dubbele of scherplange der oo in den tweeklank ooi. Er had hier veilig kunnen worden beweerd, dat ook hier de Zeeuwen met de Maaslanders overeenkomen, en dus even als dezen de o verdubbelen, zeggende b.v. wel duidelijk tooijen, strooijen, maar nimmer tojen, strojen, gelijk de Hagenaars. - Bl. 32 schrijft de Heer van den bergh: ‘De a in 
{== afbeelding 	==} {>>afbeelding<<}
    
 is dus even kort als in 
{== afbeelding 	==} {>>afbeelding<<}
    
, 
{== afbeelding 	==} {>>afbeelding<<}
    
, 
{== afbeelding 	==} {>>afbeelding<<}
    
, hoezeer de letter anders wordt uitgesproken; in mānen (lunae) daarentegen even lang als in maān, waān, traān; waaruit volgt, dat

{==544==} {>>pagina-aanduiding<<}
men alle lange klanken met dubbele, alle korten met enkele klinkers behoorde te spellen.’ Dit alles vloeit zeker voort uit het stelsel; maar er is toch veel duisters in. Wij kunnen niet nalaten de a in vader even traag uit te spreken, als die in stralen, meervoud van straal; ook de enkele a in paden, meervoud van 
{== afbeelding 	==} {>>afbeelding<<}
    
, klinkt hoorbaar even lang, als die in staten (of staaten) van staāt. Hoe zullen uitspraak en theorie hier tot eenheid worden gebragt? of waarin ligt de overeenstemming tusschen beide? Doch wij kunnen hier niet bij alle bijzonderheden stilstaan, en bevelen dit werkje aan de oplettende toetsing aller taalkundigen.
Welligt zou het Taalkundig Magazijn, waarvan wij thans het tweede Stuk des tweeden Deels aankondigen, in het een of ander nommer de beste gelegenheid tot eene uitvoerige beoordeeling van vorenstaand opstel aanbieden. In dit stuk is die beoordeeling nog niet te vinden; maar met genoegen hebben wij de meeste hier voorkomende stukken gelezen. De taalkundige aanteekeningen van Mr. j.h. hoeufft, de gemengde taalkundige bedenkingen van Prof. siegenbeek, en de aankondiging, of wel beoordeeling, van uitgekomen taalkundige werken, door den geachten Verzamelaar zelven, schijnen ons echter toe het belangrijkste te zijn, waarbij men nog, als algemeen overzigt gevende, voegen kan de opgaaf van geschriften enz. door Mr. van den bergh. Immers de Verhandeling over de spelling, door van der kemp, behelst eenige voorslagen, van verschillende waarde, tot wijziging der aangenomene spelling, zonder dat de eigenlijke taalkennis er veel bij winnen kan; en de uit het Duitsch door den Heer bomhoff vertaalde Verhandeling, hoe lezenswaardig ook, is meer wijsgeerig en opvoedkundig, dan de werkelijke taalkennis bevorderend. Echter is er ook in dit stuk van het Taalkundig Magazijn niets opgenomen, dan hetgeen zulk eene eer verdiende, en wij verheugen ons over het bestaan van een Tijdschrift, waarin ieder zijne gedachten over Taal en Taalonderwijs, zoo het voorgedragene zich slechts eenigzins hooren laat, vrijelijk openbaren kan. Bij zulk een bescheiden strijdvoeren moet de ware wetenschap aangroeijen en in helderheid toenemen.


{==545==} {>>pagina-aanduiding<<}

Herinneringen uit mijn leven, door J.N. Bouilly. 1ste Deel. Te Groningen, bij J. Oomkens. 1839. In kl. 8vo. 234 Bl. f 2-:

De Schrijver van deze Herinneringen is ook onder ons door zijne in onze taal overgebragte werken, meestal ten dienste der jeugd, bekend. In het jaar 1837 gaf hij, onder den titel van Recapitulations, dit werkje uit, van hetwelk thans aan onze landgenooten eene vertaling wordt gegeven. Daar de Vertaler zelf in het Voorberigt erkent, dat de Schrijver in dit werk eene hooge mate van zelfgevoel, wij zouden het liever noemen ingenomenheid met zich zelven, ten toon spreidt, en blijkt behebt te zijn met de zwakheden aan zijnen landaard eigen, waren wij vóór de lezing eenigermate tegen het boeksken vooringenomen. Daar vroegere werken van denzelfden Schrijver gunstig waren ontvangen, deed het ons zelfs leed, dat hij zich nu van eene minder gunstige zijde deed kennen. Bij de lezing zelve troffen wij dan ook hier en daar deze gebreken aan. Met grooten ophef verhaalt hij, dat de Koningin van Frankrijk van hem getuigd had: ‘Hij is een uitmuntend mensch.’ In het beoordeelen van andere geleerden is bouilly scherp; zoo spreekt hij van la harpe, ‘wiens nijdig oog, vierkante houding en kwaadaardige lach den onverzoenlijken belager deden kennen van iederen opkomenden naam.’ Van marmontel zegt hij: ‘marmontel deed door zijne aangename verhalen zijne ijskoude verbeelding en de dorre netheid van zijnen stijl vergeten.’ Somtijds is het overdrevene in het gedrag en de uitdrukkingen belagchelijk en aan het walgelijke grenzende, zoo als waar bouilly eene tooneelspeelster, welke in de opvoering van een door hem vervaardigd stuk eene rol vervuld had, smeekt, zijne dankbaarheid aan haar door eenen kus te mogen te kennen geven, en dan verder verhaalt: ‘Zij gaf hare toestemming en wilde de zweetdroppelen afdroogen, die nog op haar edel en bekoorlijk gelaat zigtbaar waren; maar, haar om
den hals vallende en in mijne armen drukkende, riep ik uit, terwijl ik haar herhaalde malen kuste: ‘Ach, wat is het zweet van eene tooneelspeelster heerlijk, aan welke men het welslagen van zijn werk te danken heeft!’ - Bij gelegenheid eener vereeniging van aanzienlijke vrouwen, werd aan bouilly de vergunning toegekend, om haar, welke hij verkoos, te omhelzen. Hij zegt: ‘Ik was zoo nabij de schoone Gravin de sabran, dat ik in den eersten oogenblik voornemens was van de nabuurschap gebruik te maken; maar de welvoegelijkheid vorderde, dat ik mijne hulde elders bewees; en osschoon Mevrouw von stael op dat tijdstip het gezigt met puisten had bedekt, ging ik eenen eerbiedigen kus drukken op haar voorhoofd, terwijl ik haar verlof vroeg om eenige uit-
{==546==} {>>pagina-aanduiding<<}
vloeiselen te mogen inademen van het scheppende génie, hetwelk zijnen zetel in dat voorhoofd had.’ Wij vragen onze lieve Lezeressen bijkans om verschooning voor het mededeelen der misselijke bewijzen van het gezegde!
Met dat al leest men over het geheel deze Herinneringen met vermaak. De Schrijver bezit het talent van zelfs over minder gewigtige onderwerpen op eene aangename wijze te schrijven. Voor zoodanige van onze landgenooten, die de lektuur tot uitspanning bij voorkeur in hunne moedertaal wenschen te ontvangen, is dus deze welgeslaagde vertaling, van de afbeelding des schrijvers voorzien, geen onaangenaam geschenk. Worden wij in dit eerste Deel reeds met vele min bekende bijzonderheden aangaande beroemde personen bekend gemaakt, met welke de Schrijver in het laatst der voorgaande eeuw in aanraking kwam, voorzeker zal de Fransche omwenteling en zoo vele merkwaardige gebeurtenissen, voorgevallen in 's mans meergevorderden leeftijd, hem gelegenheid geven, om in het overige van dit werkje nog veel belangrijks mede te deelen.




Kusjens, nevens het oorspronkelijke van Janus Secundus, vrij gevolgd door Mr. A.W. Engelen. Tweede Druk. Te Groningen, bij. W. van Boekeren. 1839. In kl. 8vo. XII en 84 bl. f 1-:

De Heer van boekeren levert ons hier een pendant van zijne bevallige uitgave van anacreon door ten kate en van den bergh, en de uitvoering van dit kleine boeksken doet zijnen smaak eer aan. Trouwens, de inhoud verdiende dit. De vertaling van de Basia door den Heer engelen is een meesterstuk van zoetvloeijende poëzij. Er is eene hooge mate van kieschheid in de keuze zijner woorden, eene bevalligheid en sierlijkheid van uitdrukking, waardoor de Kusjens geheel de kleur der oorspronkelijkheid hebben gekregen, en niemand bij het lezen aan eene vertaling zou denken; terwijl zij daarbij tevens eene vergelijking met het Latijn zeer goed kunnen doorstaan. Rec. schat dit bundeltje hoog, als een bewijs, hoezeer onze taal voor erotische poëzij geschikt is, en hoe veel zachtheid, liefelijkheid en welluidendheid zij bezit, wanneer eene bekwame hand haar gebruikt.
In hoe verre deze tweede druk van den eersten verschilt, kan Rec., bij gemis van dien eersten druk, niet beoordeelen; maar hij wenscht den uitgever een ruim debiet van dit bevallig boekje, en den Heere engelen daarin belooning voor zijnen keurigen arbeid!





{==547==} {>>pagina-aanduiding<<}

Gedichten van Mr. W.W. Noodt, J.U. Dr. te Leeuwarden, bij L. Schierbeek. 1838. In gr. 8vo. 101 bl. f 2-50.

Wat den Heer noodt tot de uitgave van dezen bundel bewogen hebbe, begrijpt Rec. niet, of het moet dan de lust geweest zijn, om zijnen naam op eenen net gesteendrukten titel te lezen en zijne verzen niet in zijne portefeuille begraven te houden. De uitgave verdienden zij zeker weinig. Zij behooren tot die soort, die reeds van overouden tijd als niet te dulden staan geteekend, - tot de middelmatigen. Zij hebben niets, wat hen onderscheidt, zijn alledaagsch van inhoud, niet meer dan redelijk van versificatie en stijl, zonder gloed en leven. Beter ware het, ze ongedrukt te laten, en er zich in gezellige en vriendschapskringen mede te vermaken, waar de goedwilligheid ook aan het middelmatige haren bijval niet onthoudt.

III November. Ida, door E.T. van Beusekom. Te Amsterdam, bij J.F. Schleijer. 1839. In gr. 8vo. 295 Bl. f 2-90.

Zijnen naam op gegraveerde titels te zien prijken, schijnt een bijzonder groot genoegen te zijn. Althans, wanneer eenmaal de proef genomen is en niet geheel ongelukkig is geslaagd, wordt zij onophoudelijk weder herhaald. Zoo schijnt het den Heer van beusekom ook te gaan. Een jaar geleden, betuigt hij in zijne Voorrede, gaf hij niet zonder heimelijken angst zijn Allerlei in het licht, en nu dat boekje nog al gunstig is ontvangen, moet terstond een nieuw boekdeel de wereld in. Rec. heeft dat Allerlei niet gelezen, maar vertrouwt gaarne, dat het beter is, dan wat wij hier ontvangen, en dat wij mede aan die gunstige beoordeeling hebben te danken. Een der motto's, door den Schrijver verkozen, heldert ons het geheim op, dat de drukpers reeds zoo spoedig onder een tweede werk moest zuchten. Het luidt aldus:

Votre goût a servi de règle à mon ouvrage 
J'ai tenté les moyens d' acquérir son suffrage. 
Vous voulez, qu'on évite un soin trop curieux, 
Et des vains ornemens l'effort ambitieux: 
Je le veux comme vous: cet effort ne peut plaire: 
Un auteur gâte tout, quand il veut trop bien faire. 

Wil dat met andere woorden zeggen, dat de Heer van beusekom het gemakkelijk vindt, maar voort te schrijven, en het niet noodig rekent, zijn werk te beschaven, of zelfs met zorg te bearbeiden? Wij zijn van een tegenovergesteld gevoelen. Het Nonum prematur in annum van horatius

{==548==} {>>pagina-aanduiding<<}
roepen wij elken jeugdigen Schrijver toe. Door te spoedig en te veel te willen uitgeven, bederft menigeen zich, die, bij bedaardere studie, bij zorgvuldige bewerking en strenge beschaving van het geschrevene, met den tijd iets goeds had kunnen leveren. Welk eenen langwijligen en gerekten verhaaltrant heeft de Schrijver in het eerste, en, hoewel niet zóó erg, toch ook in het tweede verhaal gekozen! Hoe menige bladzijde zou, bij strenge zelfbeproeving, hebben moeten wegvallen! Hoe duidelijk had het, bij onpartijdige zelfbeoordeeling, alleen na verloop van geruimen tijd na het schrijven zelve mogelijk, hem in het oog moeten vallen, dat de geheele grondslag van III November wansmaak is, niet te verdedigen met de aangehaalde woorden van montlosier! Men kan eene waarzegster in hare voorspelling zeer wel tot grondslag van een verhaal nemen; maar men moet dan het verhaal in de tijden des bijgeloofs verplaatsen, en het geloof des bedrogs is voldoende, zonder dat de uitkomst de voorspelling bewaarheidt, of men moet toonen, hoe de ligtgeloovigheid zelve medewerkte, om door eigene schuld het voorzegde te doen gebeuren, dat nu juist gebeurde, omdat men geloof sloeg aan de bedriegelijke taal der zoogenoemde profetes. Maar het is meer dan wansmaak, het is verderfelijk, met opzet als 't ware op te treden, om de leugenachtige stelling te verdedigen, dat de toekomst voor sommigen bloot ligt, en dat het iets anders is, dan leugen en bedrog, wanneer zij zich vermeten te voorzeggen, wat dezen of genen bepaaldelijk zal overkomen. En vooral door het Naschrift zou men meenen, dat de Schrijver in ernst zoo iets heeft willen beweren. Het verhaal is daarenboven niet interessant, en de held der geschiedenis heeft in zijn karakter niets, wat den lezer boeit, of stemt, om na zijne misdaad medelijden te gevoelen. Zijn gedrag bij het sterven van zijnen bloedverwant is stuitend.
Schoon oud en afgesleten, is het thema van het tweede verhaal, ida, beter; eene zuster, die, zelve beminnende, hare liefde voor hare zuster opoffert, die denzelfden man bemint. Er zijn in dit verhaal goede partijen. De neef, die de harten der beide zusters heeft veroverd, is door den Schrijver evenwel wat heel slecht en boos geteekend; want nu zegt men onwillekeurig: hoe konden die beide lieve meisjes zich door dien schelm zoo laten bekoren?
De Heer van beusekom is niet zonder eenigen aanleg; maar hij schrijve niet te veel en te vlug! Hij late zijne stukken door kundige en strenge vrienden beoordeelen, vóór dat hij er aan denkt, om ze uit te geven. Anders zal hij nooit iets wezenlijks goeds voortbrengen, maar schrijven, wat misschien een alles verslindend publiek bevalt, maar wat menschen van goeden smaak tegenstaat. Waartoe toch verhalen geschreven, indien zij niet door keuze van onderwerp, door vorm van behandeling, door stijl en taal althans eenigzins uitmunten? Het is water in de zee dragen en kostbare uren verspillen.





{==549==} {>>pagina-aanduiding<<}

Boekbeschouwing.

Beknopte Geschiedenis der Wijsbegeerte, sedert de vroegste tijden tot op den tegenwoordigen. Vrij vertaald uit het Hoogduitsch van K.L. Kannegiesser, Professor te Breslau. Met bijvoegselen en doorloopende aanmerkingen vermeerderd door J.J. le Roy, Predikant te Oude Tonge. Te Rotterdam, bij van der Meer en Verbruggen. 1838. In gr. 8vo. X en 337 bl. f 3-60.

De Geschiedenis der Wijsbegeerte, die in dit boek verhaald wordt, is, volgens den oorspronkelijken Schrijver, bl. 3, ‘de voorstelling der menigvuldige en verschillende pogingen, om tot kennis van zichzelven, en tot de wetenschappelijke kennis van God en van de wereld te geraken;’ volgens den Vertaler, bl. 2, ‘geene geschiedenis der reeds ontdekte, maar eene geschiedenis der nog gezochte, en dikwijls misverstane waarheid; eene geschiedenis van de onderscheidene, dikwijls verkeerde wijzen, welke men tot ontdekking der waarheid gebruikt heeft; der omwegen, welke men ten dien einde gemaakt heeft.’ De laatste ziet dus vooral op de donkere en ongunstige zijde; de eerste spreekt, hoewel ook niet volledig, nogtans meer in algemeene bewoordingen, waaronder het goede zoo wel, als het kwade, kan begrepen zijn, en dit met regt, want de waarheid moge nog niet geheel en in alles, maar er zal toch wel iets, ja veel van ontdekt, en onder de wijzen en wegen tot hare ontdekking zullen ook wel goede gebruikt zijn, vooral indien het waar is, wat aldaar een weinig verder gezegd wordt, ‘dat wij in onzen tijd niet ver meer af zijn van het gewenschte doel, mits men niet ondankbaar van de hand wijze, hetgeen de voorarbeid van zoo vele eeuwen, inzonderheid van dezen laatsten tijd, ons reeds geleverd heeft.’ Hoe

{==550==} {>>pagina-aanduiding<<}
dit ook zij, de Heer le roy heeft niet kwaad gedaan met dit werk te vertalen: al was dit op zichzelf voor Geleerden juist niet noodig, (en bij het groote Publiek zal het toch niet bijzonder gezocht worden) de bijvoegselen en aanmerkingen, waarmede hij het verrijkt, en die hij, met eene kleine letter gedrukt, telkens tusschenbeiden geplaatst heeft, zijn geen onbelangrijke bijdragen, waarin hij (volgens de Voorrede) getracht heeft, de aaneenschakeling en onderlinge betrekking der verschillende wijsgeerige stelsels aan te wijzen.
In eene Inleiding handelt kannegiesser kortelijk over de Oostersche Volken, namelijk de Chinezen, Egyptenaars, Indianen, Perzen, Chaldeërs, Phoeniciërs en Hebreën, bij welke hij, ‘slechts enkele met Godsdienst en Poëzij vermengde philosophemata of wijsgeerig luidende stellingen en spreuken, maar geene wijsgeerige stelsels’ vindt. - Hiermede, als op de getuigenis der Geschiedenis gegrond, kan Ref. zich over het geheel beter vereenigen, dan met het hier en elders door le roy beweerde, maar niet bewezene, dat alle Wijsbegeerte uit Godsdienst en Goddelijke Openbaring, als eersten oorsprong, moet afgeleid worden, en dit niet alleen bij de zoo even genoemde Volken, maar ook naderhand bij de Grieken. - Of is er dan geen kennis van God en Goddelijke en menschelijke zaken door de beschouwing der Natuur en door de Rede? Hoe gedwongen is ook die afleiding hier somtijds voorgesteld! De vereering des Hemels en der sterren en der als personen voorgestelde Natuurkrachten zal bij de Chinezen ontstaan zijn ‘uit een verbasterd verhaal der scheppingsgeschiedenis, en van de eerste openbaring van God en zijne verkeering, benevens die der Engelen met de menschen’! (Bl. 9.) Hoe hangt dit zamen? Wat was er daartoe aan die geschiedenis te verbasteren? Zou niet veeleer het den natuurmensch eigene zinnelijk personifiéren en symboliseren de eerste aanleiding geweest zijn, waardoor al ligtelijk het gepersonifieerde voor eenen persoon, het symbool voor de zaak zelve gehouden

{==551==} {>>pagina-aanduiding<<}
werd? Geen betere gronden voor het gevoelen van le roy vinden wij door hem bijgebragt bij de Egyptenaren, Perzianen en Indianen. Zoo zal thales den oorsprong van alles uit het water, anaximenes uit de lucht, beide uit het scheppingsverhaal ontleend hebben (bl. 25-27); bij heraclitus echter, die denzelven uit het vuur afleidde, (bl. 31) en bij alle volgende Wijsgeeren, tot socrates ingesloten, (bl. 100) schijnt de gemelde hypothese zelfs bij haren voorstander te kort te schieten, en niet meer of slechts flaauw aangevoerd te worden. - Doch keeren wij tot ons verslag terug.
Na gemelde Inleiding vangt kannegiesser de eigenlijke Geschiedenis der Wijsbegeerte aan met die der Grieksche, welke hij in drie tijdperken verdeelt, in welker eerste, van thales tot op socrates, de Joniërs, Pythagoristen, Eleäten, Atomisten en Sophisten vervat zijn, en waarbij le roy, bl. 50-59, eene nuttige opheldering geeft omtrent de leer van pythagoras. - Het tweede tijdperk der Grieksche Wijsbegeerte loopt van socrates tot en met epicurus. Over de leer en verdiensten des eerstgenoemden wordt door kannegiesser, bl. 89-100, een goed overzigt gegeven, waarbij men echter nog iets meer zou mogen verwachten omtrent deszelfs geloof aan éénen God, en over de inspraak van deszelfs daemon. Gelijk het overzigt van kannegiesser over plato en zijne Wijsbegeerte (bl. 117-131) goed is, zoo zijn ook de bijvoegselen van le roy, tot regte waardering van derzelver voortreffelijkheden en gebreken, (bl. 131-137) over het geheel wèl en belangrijk. Zoo verdienen beide ook gelezen te worden (bl. 139-163) over aristoteles en de Stoïcijnen. - Tot het derde tijdvak, eindelijk, der Grieksche Wijsbegeerte worden gebragt de nieuwe Academische en Sceptische Wijsgeeren, de Eclectische Wijsgeeren en de Sophisten, en laatstelijk de nieuwe Platonisten.
In eene tweede hoofdafdeeling van dit werk wordt de

{==552==} {>>pagina-aanduiding<<}
Geschiedenis der Schoolsche Wijsbegeerte behandeld, van het jaar 800 tot 1500 onzer tijdrekening, en daarvan een beknopt overzigt gegeven, waarbij de bijvoegsels van le roy, bijzonder bij § 108, waar hij ook de verdiensten van onzen grotius met alle regt vermeldt, belangrijk zijn. Minder gaaf zou Ref. hem toestemmen, wat hij bl. 200 en volgg. beweert, dat het Christendom de stof der ware Wijsbegeerte verschaft, en daartoe alleen de regte vorm gezocht moet worden: (*) iets anders toch is het, aan hetzelve op de beoefening der Wijsbegeerte eenen heilzamen invloed toe te schrijven; iets anders, de stof daaruit alleen te ontleenen: hiertoe was het niet op de wereld verschenen, even min als om de Logica te leeren: verder, dat de Kerkvaders over het algemeen de leer des eenvoudigen Christendoms door hunne wijsgeerige begrippen niet zoo erg bedorven hebben, en dat de leer en instellingen der Kerk en de echte christus-leer in de eerste eeuwen nog niet zeer onderscheiden waren, (tot hoe vele gelukkige eeuwen zou dit zich wel uitstrekken?!) en eindelijk, dat de scholastieke Philosophie der Middeleeuwen niet weinig heeft toegebragt tot fijnheid en juistheid van denken en onderscheiden. (Jammer dan inderdaad, dat men die
Christelijke Sophisterij niet is blijven volgen!)
De derde hoofdafdeeling dezes werks bevat de Geschiedenis der nieuwere Wijsbegeerte, in twee tijdperken verdeeld, in welker eerste de Fransche, Hollandsche en

{==553==} {>>pagina-aanduiding<<}
Engelsche Wijsgeeren, met name descartes, spinoza, locke, en zijne volgers in Frankrijk en Engeland, ten tooneele treden, die in het tweede vervangen worden door de voorstanders der Duitsche Wijsbegeerte, leibnitz met zijne navolgers en tijdgenooten; na welke de Critische Wijsbegeerte optreedt, met kant aan het hoofd, en in haar gevolg hebbende kant's verklaarders, tegenstanders en opvolgers, onder welke laatsten ook, ten besluite, bijzondere melding gemaakt wordt van herbart en hermes. - In meerdere of mindere mate belangrijk zijn wederom de bijvoegsels van le roy op deze hoofdafdeeling, zoo als (behoudens het straks over stof en vorm, met opzigt tot den invloed van het Christendom, aangemerkte, waartoe ook hier wederom gelegenheid zou zijn) de inleiding op de nieuwere Wijsbegeerte, bl. 230-244; zoo ook de aanvulling over die van locke en zijne volgers, bl. 275-282; over von tschirnhauser, pufendorf en thormasius, bl. 297-304; over kant, met wien hij, zoo als bekend is, veel opheeft, bl. 324-335; over het lot der Kantiaansche Philosophie in ons Vaderland, bl. 361-367; en eindelijk over de reeds genoemde herbart en hermes, bl. 369-374.
Er is dus veel goeds en bruikbaars in dit werk, door den arbeid zoo wel van den Vertaler, als van den oorspronkelijken Schrijver; waarom het aan degenen, die zich met de geschiedenis der pogingen van den menschelijken geest, om van Goddelijke en menschelijke zaken kennis te krijgen, bekend willen maken, zij aangeprezen!





De Verhandeling van den Heer P. van der Willigen, over het eigenlijke wezen des Christendoms, beknoptelijk getoetst aan de grondbeginselen eener gezonde Wijsbegeerte; voorafgegaan van een kort vertoog over het ware Rationalismus, en het regt gebruik der Wijsbegeerte in de Godsdienst. Door

{==554==} {>>pagina-aanduiding<<}
J.J. le Roy, Predikant te Oude Tonge. Te Rotterdam, bij van der Meer en Verbruggen. 1838. In gr. 8vo. VIII en 117 bl. f 1-00.

De Verhandeling van den Weleerw. Heer p. van der willigen, Predikant te Tiel, over het eigenlijke wezen des Christendoms, is door Bestuurders van teyler's Godgeleerd Genootschap met den gouden eereprijs bekroond, en met eene liberale en bescheidene verklaring uitgegeven. Zij is alzoo ook vervolgens door ons en andere Tijdschriften over het geheel met grooten lof aangekondigd en beoordeeld: zie onder anderen Godgeleerde Bijdragen, Dl. XI, St. 2, (niet 3, gelijk bl. 543 van het onze bij vergissing staat,) bl. 153 en volgg. bijzonder bl. 182-193, en Vaderl. Letteroef. voor 1837, No. XIII, bl. 541-548. Doch nu treedt als Oppercensor te voorschijn de Weleerw. Heer j.j. le roy, Predikant te Oude Tonge, die dezelve in de Voorrede, bl. V, eene ‘zoo veel gerucht makende Verhandeling’ noemt, (waarvan wij echter, in dezen ongunstigen zin namelijk, niets vernomen hebben); die (bl. VI) ‘niet zeggen kan, dat zij bij de eerste lezing veel gewigts had in zijn oog, - daar zij te zeer op loutere magtspreuken neêrkwam, en hem voor ieder, die maar eenigzins geoefend was, te gemakkelijk te wederleggen scheen, dan dat zij vele gemoederen zou kunnen wegslepen;’ (wel nu! dan had de man waarlijk wel kunnen zwijgen, indien zij zoo onbeduidend ware!) die den Schrijver aandicht, bl. 55, ‘dat het schijnbaar verwerpen van het gebruik der Wijsbegeerte in de Godsdienst hem alleen tot een deksel zal dienen, waaronder hij zich voor het oog der onbedrevenen zoekt te verschuilen;’ (zie dergelijk vriendelijk compliment bl. 73!) die deszelfs Verhandeling, in de 67 laatste bladzijden van zijn boeksken, (want de 50 eerste staan er in geen verband mede) op eenen hoogen, scherpen, alles behalve liefderijken toon berispt en afkeurt, hem wegens dezelve den
naam van Eerwaarde

{==555==} {>>pagina-aanduiding<<}
en de hand van broederschap uitdrukkelijk weigert, (regt vriendelijk en Christelijk!) maar nogtans wel de goedheid wil hebben, om hem, alleen wegens de acht laatste bladzijden zijner Verhandeling, waar hij meer met hem overeenkomt, beide te geven. - Wat zullen nu Bestuurders van teyler's Genootschap doen? Zullen zij zich verschoonen of verdedigen, omdat zij ‘een zooveel geruchtmakend en weinig beduidend’ prulwerk in de wereld gestooten hebben? Wij denken het niet, maar meenen, dat de Opzieners van deze nuttige Stichting, die reeds zoovele belangrijke Verhandelingen uitgelokt en te voorschijn gebragt hebben, het aan het onbevangen en onpartijdig oordeel van bevoegde lezers gerust zullen overlaten. Wat zal van der willigen doen? Zal hij zich over zijn geschrift voor het Publiek tegen le roy verantwoorden. Wij denken het niet, en wenschen het ook niet, ofschoon wij hem daartoe allezins berekend achten, en hij hem welligt bij de stukken zou kunnen toonen, dat, indien hij hem slechts had willen verstaan, en zich door de drift van zijn tegenspreken niet had laten wegslepen, zij op sommige punten zoo ver niet van elkander zouden afzijn: men vergelijke b.v. van der willigen, bl. 58 en 117, met le roy, bl. 30, 34-36, 53; van der willigen, bl. 80, met le roy, bl. 83, 84, en meer andere plaatsen. Zullen wij dan dit zoogenaamde getoetste weder gaan overtoetsen, en duidelijk aanwijzen, waar de toetser, naar ons bevind, niet goed getoetst, en de waarde van het reeds goedgekeurde en gemerkte goud ten onregte verkleind heeft? Aan stof zou het Ref. niet ontbreken, indien hij hetgene, dat hij, bij aandachtige lezing en vergelijking der beide schriften, aangeteekend heeft, behoorlijk wilde uiteenzetten, en zijne gedachten over de beide gedeelten van dit stukje mededeelen: doch waartoe al dat
geschrijf en weder geschrijf? waartoe al dat getwist en gekijf, hetwelk waarlijk niet tot het eigenlijke wezen des Christendoms behoort? Het spijt ons, dat een anderzins ge-
{==556==} {>>pagina-aanduiding<<}
leerd Man, als de Heer le roy, zich tot het schrijven van dit stukje verledigd heeft; ja, ‘wij mogen niet verzwijgen,’ zeggen wij met het Groninger Tijdschrift: Waarheid in liefde, (Jaargang 1839, 3de Stuk, bl. 650) ‘dat het ons diep smart en tot innig leedwezen is, dat nog heden ten dage in ons Vaderland op zulk eenen toon beoordeeld en getwist wordt, als in dit geschrift geschied is;’ en wij keuren geene meerdere plaats in dit Tijdschrift voor de beoordeeling van zulke twistschriften noodig, die reeds lang zullen vergeten zijn, wanneer zulke zooveel goeds bevattende Verhandelingen, als die van den Weleerw. Heer van der willigen, bij volgende navorschers naar het eigenlijke en voor alle tijden onveranderlijke wezen des Goddelijken Christendoms nog in achting en eere zullen gehouden worden.

Het Heidensche Rome. Uit het Fransch van Roussel. Derde Druk. Te Rotterdam bij van der Meer en Verbruggen 1839. In kl. 8vo. 41 bl. f 0-25.

Bij het ontvangen van dit boekje, waar van Rec. reeds had hooren spreken, stelde hij zich, om zijn oordeel daar over te kunnen zeggen, drie vragen voor: 1. Wat behelst het? 2. Waartoe dient het? 3. Verdient het zooveel gerucht te maken, als men zegt, dat het elders gemaakt heeft, zoo dat het daar reeds verboden zou zijn?
Eerstelijk dan, wat behelst dit boekje? Eene aanwijwijzing in verschillende voorbeelden, dat er in de Volksgodsdienst der Romeinen of, zoo hier de stof te kort schiet, in die van andere Volken, vóór de invoering van het Christendom, veel was, dat ‘het formalismus’ bevorderde, d.i. ‘de natuurlijke (?) neiging onzes harten, ‘om de gezindheden en deugden, die God van ons eischt, te vervangen door de afbeelding dier deugden en gezindheden in ijdele uitwendige plegtigheden.’ (Bl 1).
Hierop vraagt men nu ten andere natuurlijk: Waar-
{==557==} {>>pagina-aanduiding<<}
toe dient deze aanwijzing? Hier schijnt eene openbare en eene bedekte bedoeling te moeten onderscheiden worden. De openbare is, om te doen zien, dat ‘de strekking van de Christelijke Godsdienst is, om dat formalismus uit te roeijen, en te doen vervangen door eene levende godsvrucht. Met dat oogmerk,’ zegt de Schrijver, ‘zullen wij eenige trekken mededeelen uit tallooze gebruiken der Heidensche Godsdienst; daar tegenoverstellen de voorschriften van het Evangelie, en uit deze tegenstelling zal bij den lezer de overtuiging geboren worden, niet slechts, dat de Heidensche Godsdienst valsch en leugenachtig, - maar vooral, dat de Godsdienst van jezus christus waar en Goddelijk is.’ (Bl. 2). De bedekte bedoeling schijnt te zijn, aan te toonen, dat de Heidensche gebruiken nog heden, onder Christelijken naam, in het Roomsche Kerkgenootschap bestaan, en als zoodanig verwerpelijk zijn: dit schijnt uit de bijzondere keus der voorbeelden, en uit de wijze, waarop zij in het licht gesteld worden, allezins te blijken.
Na deze opgave zal Rec. nu de laatste vraag ligtelijk kunnen beantwoorden: verdient dit boekje zoo veel gerucht te maken, als men zegt dat het elders gemaakt heeft? Naar zijn inzien, neen! Ziet men toch op deszelfs openbare bedoeling, dan schijnt het waarlijk voor het algemeen geene behoefte te zijn, nu nog aan te toonen, dat de Christelijke Godsdienst, ook ter zake van uitwendige vereering, iets veel beters dan de Godsdienst der Romeinen gegeven heeft. En wat de bedekte bedoeling aangaat, die hier doorschijnt, het is toch waarlijk bekend genoeg, dat er, vooral sedert constantijn den Grooten, vele gebruiken uit de Romeinsche Godsdienst overgenomen, en, zoo goed het kon, Christelijk gewijzigd zijn, om het volk tot het Christendom te lokken, en dat er hiervan, helaas! nog veel ongepasts in de Grieksche en Romeinsche Kerk overgebleven is. - Of zoo men al meende over het een of ander dezer punten te moeten schrijven, dan zou het vrij wat grondiger

{==558==} {>>pagina-aanduiding<<}
behooren te geschieden, dan in dit zeer oppervlakkig geschreven boekje geschied is.
Als iets nieuws heeft Rec. hier gevonden, dat jezus christus één feest heeft ingesteld, het Paaschfeest namelijk (Bl. 28); maar waar dit in het N.V. te lezen staat, weet hij niet. De vergelijkingen, die de schrijver maakt, om hem tot zijn oogmerk te dienen, zijn niet altijd even gelukkig; b.v. bl. 35 vergelijkt hij de vermenigvuldiging van de gebeden voor eenen dooden met de veelheid van woorden in het gebed, welke jezus, matth. VI:7, den Heidenen te laste legt, hetwelk toch wel geheel iets anders is.
Ten slotte gelooft dus Rec., dat niemand in ons land er wel aan denken zal, om dit boeksken te verbieden; maar hij kan ook geene bijzondere reden vinden, om het aankoopen van hetzelve aan te bevelen. Dit behoeft ook niet, zal men welligt zeggen; want de derde druk, en de getuigenis in het Voorberigt, dat het in Frankrijk, België, Engeland en Amerika, ‘met ongemeene belangstelling ontvangen, met gretigheid gelezen is,’ bewijst, trots alle Recensenten krietiek, eene gunstige stemming voor dit boekje bij het Publiek. Nu, dit zij zoo! maar zou de nieuwsgierigheid, door den titel uitgelokt, er ook niet een groot aandeel aan hebben, om zich voor eene kleinigheid zulk een boeksken eens aan te schaffen? en zou bij menigen oordeelkundigen en denkenden lezer die teleurstelling niet ontstaan, welke Rec. bij geëindigde lezing deed zeggen, ‘Is dit nu alles?’ (*).




Archives, on Correspondance inédite de la maison d'Orange-Nassau. Recuéil, publié, avec autorisation de S.M. le Roi, par Mr. G. Groen van Prinsterer, Chevalier de l' ordre du Lion belgique,

{==559==} {>>pagina-aanduiding<<}
Conseiller d'état. Première Série. Tome V. 1574-1577. LXXXIV et 635 pag. et Tome VI. 1577-1579. LXXX et 681 pag. Avec des Facsimilés. Leide, S. et J. Luchtmans, 1838 et 1839. 8vo. f 16-00.

Dit voor de Vaderlandsche Geschiedenis zoo onschatbare werk, dat jaarlijks met een Deel voortgezet wordt, neemt meer en meer in belangrijkheid toe. De oorspronkelijke bescheiden en brieven schijnen in aantal te vermeerderen, naar mate de gebeurtenissen zich meer inwikkelen en de worstelstrijd der Nederlanden tegen Spanje heviger en algemeener wordt. Het vijfde Deel bevat omtrent tweehonderd brieven, gedurende bijna drie jaren geschreven, van Mei 1574 tot Februarij 1577. Zij verdeelen zich in twee tijdperken, verschillend in karakter en duur, veroorzaakt door een plotseling en merkwaardig voorval, dat den tegenstand van twee Provinciën, namelijk Holland en Zeeland, aan al de Nederlanden gemeen deed worden. Het eerste tijdperk loopt tot aan Julij 1576, en de strijd duurt voort, met afwisseling van voor- en tegenspoed. Wij kunnen hier in geene bijzonderheden treden. Omtrent het beleg en het ontzet van Leiden ontmoet men hier (p. 67, 75) belangrijke narigten. In het algemeen bleef de staat van zaken dezelfde; maar dit status quo, na vier jaren strijds, is reeds eene verwonderlijke uitkomst, aangezien de geringheid der hulpmiddelen tegen de geduchte magt van den vijand. De Prins van Oranje, die de hoofdspil van alles blijft, is grooter dan het ongeluk, dat hem door den slag van de Mookerheide en het verlies van zijne beide broeders treft. Zijne ziekte is het gevolg van eene te sterke inspanning van ligchaams- en zielskrachten. Zijn herstel doet in verscheidene brieven de warme liefde en toegenegenheid zijner kinderen, echtgenoote en broeder uitkomen. Verder komen er brieven voor, die voor de wettigheid van het huwelijk des Prinsen met charlotte van bourbon pleiten (No 562a, 562b, 562c.) en die voor de
zorg, die de Prins en

{==560==} {>>pagina-aanduiding<<}
Prinses hadden, om zich hierin voor alle blaam vrij te waren, ten bewijs strekken, (p. 545 sqq.) De Prins blijft met zorgen en werkzaamheden als overladen, en worstelende met geldgebrek en gemis aan genoegzame ondersteuning van wege de Staten en de Regeringen der Steden. Deze schrikken echter op het denkbeeld van den Prins te verliezen, en hebben zelfs het voornemen, om zijn gezag, dat niet juist genoeg bepaald was, erfelijk te verklaren; doch zoodra is het dringende gevaar niet eenigzins geweken, of zij worden met ijverzucht tegen den Prins vervuld, gehoorzamen met laauwheid, en streven, om zelven het oppergezag in handen te krijgen. Willem verklaart, zijn bewind te zullen nederleggen, indien men hem niet in staat stelt, het land te verdedigen. Hij handhaaft eindelijk het regt der Gemeenten en de vrijheid van Godsdienst tegen alle inbreuk.
In zijne betrekkingen met de buitenlandsche Vorsten was zijn broeder, Graaf jan, zijne regterhand. Deze was dubbel werkzaam, hij vervolgt de door den dood van lodewijk afgebrokene onderhandelingen met Frankrijk. (No. 524, 526 etc.) Het gedrag van Graaf jan jegens zijnen broeder is even kiesch, als het vertrouwen van dezen op hem onbeperkt is; hetgeen blijkt door het noodzakelijk openen van eenen brief aan den Prins geschreven en het antwoord van dezen op de kennisgeving daarvan, (p. 612). Vooral merkwaardig is de correspondentie met de Duitsche Vorsten, hunne onvruchtbare medewerking in raad zonder daad, hunne kleingeestige godgeleerde naauwgezetheid en afkeer tegen de Calvinisten, eindelijk hunne afkeuring van het huwelijk van den Prins met charlotte van bourbon. De Prins, ziende dat er weinig hulp van Duitschland te verwachten was, slaat al meer het oog op Frankrijk, en tracht zich te gelijk met den Koning en de Koninginne-moeder en met de Hugenoten in betrekking te stellen, (p. 238, 239, 116 en 458.) Willem streed eigenlijk voor de vrijheid der Volken en de onafhankelijkheid der Staten. De oorlog in Holland en Zeeland was eene weldaad voor

{==561==} {>>pagina-aanduiding<<}
Engeland, Frankrijk en Duitschland, eene krachtige afwending, die Spanje bezig hield, en deszelfs heerschzucht en het weder verheffen der Catholieke partij belemmerde. Maar wat deden deze Rijken, om van deze omstandigheid eene voor hunne staatkunde voordeelige partij te trekken? Eigenlijk niets. Engeland deed zelfs kwaad. De Koningin deed beloften, die zij niet nakwam (p. 334.) Van Duitschland hebben wij reeds gesproken; en Frankrijk gaf weinig degelijke blijken van deszelfs belangstelling in onze zaak (p. 380.) Hoezeer de zaken in 1575 en 1576 hagchelijker begonnen te staan, verloor de Prins den moed, en het godsdienstig vertrouwen op de Voorzienigheid niet (p. 281, 380.) Hierin werd hij niet beschaamd; er kwam eene onverwachte uitkomst. Toen, door het innemen van Zierikzee, de nood op het hoogst geklommen was, en alle verdere tegenstand bijna nutteloos scheen, veranderden de omstandigheden op het onverwachtst, en, in plaats van twee Provinciën, die op het punt waren van te bezwijken, verklaarden zich al de Nederlandsche gewesten tegen de heerschappij der Spanjaarden.
In den loop van zes of zeven maanden ziet men de belangrijkste gebeurtenissen elkander opvolgen. De dood van requesens; de muiterij en de plundering der Spaansche benden; de opstand des volks in al de Provinciën, om zich gewapenderhand tegen hen te verzetten (p. 381 sqq.); de vereeniging der Algemeene Staten, te voren te vergeefs gewenscht, nu door den drang der omstandigheden en het groot gevaar daargesteld (p. 403); de Pacificatie van Gent, die de algemeene beweging bevestigt, en die meer kracht en eenheid bijzet (p. 470); Don juan, in het midden der krisis, als Koninklijk Landvoogd in het land komende, en buiten staat om den storm te bezweren; de Unie van Brussel, die den openbaren oorlog schijnt te zullen verhaasten (p. 589 sqq.), en het eeuwig Edict, dat, voor eene poos, dien oorlog weder eenigzins afwendt: zietdaar den hoofdinhoud van hetgeen in dit Deel voorkomt.

{==562==} {>>pagina-aanduiding<<}

Men ontmoet dus op het eind brieven van nieuwe personen, die aan deze groote voorvallen deel namen, en die ons hierdoor in karakter en bedoelingen nader bekend worden, zoo als den Hertog van aerschot (p. 459 sqq.), den Graaf van bossu (p. 470), den Graaf philippus van lalaing (p. 580), den Heer van berselles (p. 572), den Graaf van rennenberg (p. 581), den broeder van den Kardinaal van granvelle, Heer van Champagny (p. 487), en nog vele anderen, die wij hier niet allen kunnen opnoemen. Wij zullen hier niets meer bijvoegen, om het gewigt van hetgeen de Archiven voor de kennis van dit tijdperk onzer Vaderlandsche Geschiedenis zijn aan te toonen. Men ziet hier de personen en gebeurtenissen op eene onmiddellijke wijze spreken, handelen en zich ontwikkelen, en men verkrijgt nieuwe gezigtpunten, die het oordeel wijzigen, dat wij vroeger over deze personen en gebeurtenissen hebben geveld. Gaan wij thans tot de korte beschouwing van het 6de Deel over.
Dit Deel begint met het eeuwig Edict in Februarij 1577, en eindigt met het mislukken van de onderhandelingen te Keulen in Augustus 1579. Het bevat, even als het vorige, bijna tweehonderd brieven. Het is, om het gewigt der hierin verhandelde gebeurtenissen, een der belangrijkste der verzameling.
Een algemeene band vereenigde bijna al de Provinciën der Nederlanden. Het was hun te doen om hunne onafhankelijkheid en hunne vrijheden te handhaven, om perk te stellen aan de heerschappij der Spanjaarden en den invloed eener wraakzuchtige priesterpartij. Maar dit verbond had reeds van het begin af de zaden zijner ontbinding in zich. Onder de vijanden van de Inquisitie en van Spanje waren er, die verlangden, dat het Catholicismus alleen en uitsluitend zoude bestaan, terwijl de overigen op de vrije invoering van de Hervormde Godsdienst aandrongen. De botsing van tegenstrijdige belangen, godsdienstige denkwijzen, en hartstogten,

{==563==} {>>pagina-aanduiding<<}
openbaart en ontwikkelt zich spoedig. Met den oorlog tegen de Spanjaarden paren zich de scheuring der partijschappen en de burgerkrijg. Deze oorzaken van verwijdering dragen hare vruchten: de tegenstrijdige bestanddeelen scheiden zich onherroepelijk; een groot gedeelte der Nederlanden vervalt weder onder Spanje; zeven gewesten, door eene nieuwe Unie, die van Utrecht in 1579, vereenigd, houden den strijd vol, onder de leiding van het Huis van Nassau.
Nooit heeft voorzeker de diepe staatkundige geest van den Prins van Oranje heerlijker uitgeblonken. De kring van zijne werkzaamheden verruimt zich. Hij leidt eene beslissende beweging tot heil der Christenheid in Europa, de worsteling, der staatkundige zoo wel, als die der godsdienstige vrijheid, tegen de onbepaalde heerschappij en gewetensdwang; en zoo de omstandigheden tot het toppunt der verwarring opklimmen, is het als om de scherpzinnigheid van zijnen geest, de vastheid van zijn karakter, zijne onvergelijkelijke bekwaamheden, en den verwonderlijken rijkdom in zijne aanwending der geringe hulpmiddelen, die hem ten dienste stonden, in het helderst daglicht te plaatsen.
Hier, nog meer dan elders, zullen wij genoodzaakt zijn, onze denkbeelden aangaande personen en zaken aanmerkelijk te wijzigen. Een duurzame afkeer, die weldra op eene voorbijgaande vereeniging gevolgd is, heeft omtrent dit tijdstip onzer Geschiedenis oordeelvellingen doen geboren worden, die de hartstogt meer dan de bedaarde overweging heeft doen ontstaan. Het wordt noodzakelijk, bij eene naauwkeurige kennis der stukken, het vonnis te herzien, in eenen tijd van spanning geveld, en door de volgende geslachten als bij overlevering bevestigd.
Het wantrouwen omtrent de bedoelingen van Don juan veroorzaakt den oorlog, en dit doet, in vele Provinciën, de Hervorming zegevieren; het verbond, door het algemeen gevaar ontsproten en den vijand weêrstand biedende, wordt door de tegenstrijdigheid van des-
{==564==} {>>pagina-aanduiding<<}
zelfs bestanddeelen ontbonden: dit zijn de drie tijdperken, die in dit Deel verhandeld worden.
Het eerste tijdperk is, niettegenstaande de schijnbare toenadering tot vrede en overeenkomst, een staat van spanning en van eenen bedekten strijd tegen den Koninklijken Landvoogd. De naam van Don juan is in onze Geschiedenis met eene zwarte kool geteekend. Men schijnt nog heden in den haat te deelen, dien hem zijne tijdgenooten toedroegen, omdat men nog het oor leent aan de overdrevene voorstelling, die onze oude Geschiedschrijvers bor en van meteren van hem geven. Was hij een toonbeeld van verraderlijke listigheid? Men zoude alsdan zijn karakter en zijne handelwijze miskennen. Dat men den brief leze, dien granvelle hem schrijft (No. 729), en tevens de aanmerkingen doorloope, die de Uitgever omtrent de uitvoering van het eeuwig Edict doet voorafgaan (p. 1 sqq.), alsmede die over de beruchte brieven van escovedo, (p. 52 sqq.) over de ontdekte zamenzwering (p. 42, 74), over de gebeurtenissen van Brussel (p. 82 sqq.), en vooral die over de verrassing van Namen, en men zal zien, dat Don juan, getrouw aan zijne beloften, door zachtheid wilde regeren, en tevens, dat het aan zijne tegenstanders, bestuurd en aangemoedigd door den Prins van Oranje, gelukte, door de meest onrustwekkende vooronderstellingen en de beleedigendste vermoedens, door overdrevene eischen, onverdiende verwijtingen, vernederingen, grove beleedigingen, en zelfs door zamenzweringen, het wantrouwen tegen hem aan te blazen, zijne pogingen te verlammen, zijn gevoel van eigenwaarde te kwetsen, en zijn gezag te vernietigen; in één woord, hem in eene gestadige krisis aangaande het behoud van zijne vrijheid en zijn leven te brengen, en hem eindelijk, als zijn eenig redmiddel, tot eenen onberaden' en wanhopigen stap te noodzaken.
Deze stap, dien de Prins eene dwaasheid (folie) noemde, was de vermeestering van Namen; maar was dezelve niet door hem vooruitgezien, verlangd en voor-
{==565==} {>>pagina-aanduiding<<}
bereid, en wist hij daarvan ook niet behendiglijk partij te trekken? De oorlog, welken hij wenschte, was er het gevolg van. Het was echter niet gemakkelijk, de Algemeene Staten tot het opvatten der wapenen over te halen; zij wantrouwden ook tevens oranje (p. 118.) De partij voor den vrede was talrijk. Don juan, meer dan ooit door zijne vergeefsche pogingen ontmoedigd, scheen zich alles te laten welgevallen, en vroeg zijne terugroeping. De Koning deed hem door de Hertogin van Parma vervangen. (p. 204.) Maar de Prins wist deze vredelievende beschikkingen te verijdelen, en zijne bemoeijingen strekken daarhenen, om eene verzoening, die hij heilloos acht, voor te komen. Hij doet in elken stap van de Spaansche zijde eene aanleiding tot kwade vermoedens zien, en poogt, door middel van de Afgevaardigden van Holland en Zeeland, aan te dringen op de vernieling der citadellen, tot bedwang der steden door alva opgerigt, op het aanwerven van krijgsbenden, en toen de Staten, voldaan over de inwilligingen, die schijnbaar niets te wenschen overlieten, de vredesartikelen door hunne toestemming hadden bekrachtigd, is alleen de komst van den Prins te Brussel genoegzaam, om alles in duigen te doen vallen. Men komt van het eerste besluit terug, en men stelt een ultimatum voor, dat in het oog van Don juan meer naar een stout oorlogs-manifest dan een vredesvoorslag moest gelijken. (p. 166 sqq.) De komst van oranje te Brussel, die hij zoo lang had uitgesteld, toont, dat hij kloekmoedig eenen beslissenden stap durfde wagen, wanneer het er op aankwam. Eene schijnbare
welwillendheid der Zuid-Nederlandsche grooten bedekt de ijverzucht, de geheime vijandschap en de gespannen hinderlagen. Zijne vrienden zijn niet zonder bekommernis (p. 154, 178.)
Het tweede tijdperk begint met de eerste voorteekenen van den burgeroorlog tot aan den dood van Don juan.
De Prins wil het land van een driedubbel juk, namelijk dat van de Spanjaarden, van de grooten en van de

{==566==} {>>pagina-aanduiding<<}
priesterschap, bevrijden (p. 155.) Zonder twijfel hebben velen, die hem inriepen, in hem niet anders dan een raadsman verlangd, wiens tegenwoordigheid zij niet lang uitgestrekt wenschten te zien. Maar als men een' zoodanigen raadsman kiest, is het een meester, dien men zich geeft. De Prins oefent reeds bij zijne aankomst een zedelijk Dictatorschap op de gemoederen uit. De Algemeene Staten en de Edelen waren meestal tegen de overheersching der Spanjaarden, doch nog meer het volk; zij en de Geestelijken waren vijanden der Hervorming, en wenschten niets vuriger, dan de volstrekte handhaving der R.C. Godsdienst; bij het volk daarentegen wonnen, vooral in Vlaanderen, Antwerpen en Brussel, de Hervormde beginselen meer en meer veld. De Prins van Oranje was bij het volk sterk bemind, en hij zocht in hetzelve den voornaamsten steun, om zich te handhaven. Hij vondt voor het overige niets dan gebrek aan geestkracht en goeden wil (p. 215), noch orde, noch geld, noch tevredenheid (p. 219.)
De beste regtvaardiging van den Prins is in de hinderpalen gelegen, die men van alle kanten in den weg legde. Vooreerst door den Aartshertog matthias (p. 191 sqq.) als Landvoogd tegenover Don juan in het land te doen komen. Dit had plaats, zoo niet tegen den verklaarden wil van oranje, dan toch ten minste zonder zijn weten. Hierdoor meende men een steun tegen de Spanjaarden, een middelaar bij den Koning, en een opperhoofd verkregen te hebben, dat den Prins, wiens meerderheid men gevoelde en met wien men niet instemde, zoude kunnen verwijderen. Maar dit werd weder door de sijne staatkunde van willem verijdeld. Zijne eerste zorg is, om het volk te bedaren, en zich als raadsman bij den zwakken negentienjarigen jongeling noodzakelijk te maken (p. 216.) Weldra poogt hij door eenen stouten stap zijnen geheimen vijanden ontzag in te boezemen. Hij wordt Ruwaard van Braband, doet den Hertog van aerschot, Stadhouder van Vlaanderen, gevangen nemen, en regelt het bestuur, als Regent voor

{==567==} {>>pagina-aanduiding<<}
den nieuwen Landvoogd, volgens zijne inzigten. Door de nieuwe Unie van Brussel (p. 257) geeft hij waarborgen aan de Protestanten; door de voorwaarden, aan matthias voorgeschreven, stelt hij hem onder de afhankelijkheid der Algemeene Staten (p. 258); door de keus van nieuwe leden in den Raad van Staten verkrijgt hij hier de meerderheid voor zijne vrienden. Hij laat zich tot Stadhouder-Generaal van den Aartshertog benoemen, en regeert op zijnen naam.
De Zuid-Nederlandsche Edelen, in hunne bedoelingen gedwarsboomd, zoeken hem in den Hertog van anjou een' mededinger tegenover te stellen, en een' Vorst van hem af te trekken, waarin hij lang zijne hoop gesteld had. Anjou neemt hunne voorstellen aan; hij nadert en dreigt om het land in te komen als vriend of als vijand (p. 370). De Adel ondersteunt hem, de Waalsche provinciën dringen hier op aan, de Algemeene Staten zijn verlegen. De Prins laat zich niet van zijn stuk brengen; door eene listige onderhandeling weet hij den Hertog van de Walen af te trekken en aan de Generaliteit te verbinden (p. 438 sqq). Het is de tweede keer, dat hij van eene intrigue, die volgens het inzigt des aanleggers, zijnen invloed moest doen ophouden, tot bevestiging daarvan partij trekt.
Even als de Prins der Catholieke partij een te ijverig Protestant toescheen, en hem matthias en anjou tegenstelden, zoo begrepen de Hervormden, dat hij te gematigd omtrend de Roomschgezinden was, en voegden hem, door tusschenkomst van Koningin elisabeth, den Hertog jan casimir toe, een onrustig mensch, die weinig goeds uitrigtte, en van wien granvelle met regt zeide, dat hij meer gerucht maakte dan daden voortbragt (p. 417). De voorzigtige bedaardheid van oranje kwam hem als laauwheid voor; doch zijne bemoeijingen bepaalden zich om misslagen te begaan, die dikwijls niet dan met veel moeite door den Prins konden hersteld worden.
Men verkreeg dan zoo veel raad en onnutte hulp,

{==568==} {>>pagina-aanduiding<<}
dat soms het geneesmiddel erger dan de kwaal was. Van groot gewigt was echter het aannemen van het Stadhouderschap van Gelderland door Graaf jan van nassau, die nimmer rustte, om voor de goede zaak werkzaam te zijn; hij houdt de onderhandeling met Frankrijk gaande (p. 136) en kwam de benoeming voor van eenen Ultra-Catholieken Aartsbisschop te Keulen (p. 97 en 181), eene groote dienst, te gelijk aan de Nederlanden, het Duitsche Rijk en de Hervorming in het algemeen bewezen.
De verwarring was in de Nederlanden ten top geklommen en de burger-oorlog onvermijdelijk.
Het derde tijdperk van dit Deel bevat de Geschiedenis der scheiding van de onvereenigbare bestanddeelen der Pacificatie van Gend en der Unie van Brussel. Don juan sterft als het slagtoffer van zijne wanhoop om hier iets te kunnen verrigten, (p. 452 sqq). De heerschzuchtige en ligtgeraakte jan casimir vermeerdert de verwarring door zijne onberadene stappen (p. 466). Het gelukt den Prins eindelijk, om hem beleefdelijk uit Gent en uit de Nederlanden te doen verhuizen. Het verbond met anjou had slechts geringe gevolgen (p. 438 sqq.). Van de eene zijde bestond de Generaliteit, en van de andere diegenen, welke geloofden, dat zij geene genoegzame bescherming voor hun geloof in het Catholicismus genoten; zij verdedigden zichzelven onder de veelbeteekenende benaming van Malcontenten. Hier hebben de Hervormden, daar de Roomschgezinden de overhand. De haat tegen de Spanjaarden is hun gemeen; maar dit belet niet, dat zij elkander haten en afbreuk doen. De dood van Don juan, die meer te beklagen dan te laken was, had dus geene de minste heilzame gevolgen voor de zaak der godsdienstige en staatkundige vrijheid. Parma, die hem opvolgde, paarde met zijne krijgskundige alle die overige bekwaamheden, welke hem voor zijnen moeijelijken post geschikt maakten.
Er bestond reeds lang verschil tusschen de Duitsche en Waalsche provinciën der Nederlanden, dat weldra in vijandschap uitbrak. In Holland en Zeeland ontwik-
{==569==} {>>pagina-aanduiding<<}
kelen zich gemeenebestgezinde gevoelens (p. 337,415). Gedurende het afwezen van den Prins worden zijne orders niet met den vorigen ijver opgevolgd. (p. 246 en 481). Sommige steden weigeren bezetting in te nemen (p. 564). Het volk vergat wel eens allen eerbied, dien het aan de Overheden verschuldigd is. (p. 656). De Staten van Vlaanderen zijn op hunne beurt in twist met de krijgsopperhoofden; vooral in Gent zijn de Hervormden onder hymbise van meening, eenen afzonderlijken Staat op te rigten (p. 507, 586). Niettegenstaande al deze oneenigheden, liet de Prins niets na, om het in duigen vallend verbond van al de Nederlanden zoo lang mogelijk in stand te houden (p. 530). Zijne pogingen waren vruchteloos. Twee tegenstrijdige vereenigingen ontstaan er, die van Arras voor de Waalsche provinciën, en de Unie van Utrecht (p. 521) voor de Noordelijke; waarover men eene uitvoerige Memorie (p. 539-560) en belangrijke bescheiden vindt. De Unie van Utrecht en het Traktaat van Arras, waren het begin van de volkomene afscheiding van Noord- en Zuid-Nederland; weldra volgde hierop de bijzondere vrede, dien de Waalsche provinciën met den Koning sloten, (p. 612) en de vruchteloosheid van de Vredes-onderhandelingen te Keulen was hiervan het gevolg. Zij konden ook niet anders afloopen, daar men van den kant van Spanje den Godsdienstvrede en de vrije uitoefening van de Hervormde eeredienst niet wilde toestaan; zoodat de on-Roomschen genoodzaakt zouden geweest zijn
om het land te verlaten. De tusschenkomst des Duitschen Keizers had alleen ten voordeele van het Rijk en het Huis van Oostenrijk plaats; terwijl men eene sterke vooringenomenheid tegen de Hervormden bleef koesteren, die van hunnen kant het vertrek der vreemdelingen, de handhaving der privilegiën en de vrijheid van Godsdienst verlangden. Zoo werd de breuk met den Koning van Spanje onheelbaar, en werden de losse banden van de Pacificatie van Gent verscheurd.
Wij doen hulde aan den onvermoeiden ijver, dien de

{==570==} {>>pagina-aanduiding<<}
Heer groen van prinsterer in de uitgaaf van deze Archiven ten toon spreidt, niet alleen in de veeltijds moeijelijke ontcijfering van den tekst, die met de grootste naauwkeurigheid wedergegeven wordt, maar vooral in zijne veelvuldige en uitgebreide biographische en geschiedkundige aanmerkingen, die uit onuitgegevene echte bronnen en uit de gelijktijdige Geschiedschrijvers geput zijn, en dit werk tot eene uitvoerige en doorloopende Geschiedenis van de Nederlandsche onlusten maken; zoodat de originele brieven en stukken niet op zich zelven staan, maar, met elkander verbonden, een duidelijk geheel vormen. Andere verzamelingen van oorkonden, zoo als de correspondentie van granvelle en de manuscripten van Cassel worden tevens gebruikt, om de verzameling nog vollediger te doen worden. Bijna al de stukken zijn in het Fransch en Hoogduitsch: slechts enkele komen er in het Hollandsch voor, of in een gebroken Geldersch dialect; ook eenige in het Spaansch, waarvan men de vertaling in het Fransch aantreft. De bijgevoegde facsimilés en handteekeningen kunnen over de onduidelijkheid van het schrift doen oordeelen. De uiterlijke vorm van het werk doet onzer drukpers eer aan; terwijl wij er ook weinige drukfouten in hebben aangetroffen.
Ten slotte zij ons eene algemeene aanmerking veroorloofd. Het was vroeger de gewoonte, om, met eene vooringenomene partijdigheid, al hetgeen wat van de Spaansche zijde verrigt werd, en de daarbij handelende personen, zoo als Koning philips, alva, zijnen zoon, Don juan en anderen, met de zwartste verwen af te schilderen, en alles, tot zelfs de noodzakelijkste stappen van hunnen kant, zonder verschooning te veroordeelen. Sedert de uitgave der Vaderlandsche Geschiedenis van bilderdijk is men tot een ander uiterste overgeslagen; men schijnt, op zijn voetspoor, geneigd te zijn, om als lofredenaars van de Spaansche zijde te willen optreden, ten minste om de bovengenoemde personen in een voordeelig en den Prins van Oranje met

{==571==} {>>pagina-aanduiding<<}
zijne broeders, en al diegenen, die met hen medewerkten aan de afschudding van het juk van Spanje, in de schaduwzijde te plaatsen, misschien om een blijk van belangelooze onpartijdigheid te geven, zonder dat men schijnt te bemerken, dat men hierdoor gevaar loopt, om meer dan partijdig, dat is onregtvaardig, te worden jegens mannen, die door hunne rustelooze pogingen de dankbare herdenking hunne naneven hebben verdiend. Wij voeren zulks niet aan, in toepassing op den Uitgever der Archiven, die vroeger, op eene zoo krachtige als bescheidene wijs, den Prins van Oranje tegen de lasterlijke aantijgingen van Prof. leo verdedigde, en hier ook overal de diepe staatkunde, de groote bekwaamheden en het achtingwaardig karakter van willem den I., de verdiensten van zijnen broeder Graaf jan, en van allen, die tot de verlossing des Vaderlands hebben mede gewerkt, voortreffelijk doet uitkomen. Maar wij gelooven toch, dat hij, door eene loffelijke zucht om onpartijdig te zijn gedreven, wel eens de personen aan de Spaansche zijde van eenen te voordeeligen kant beschouwt, niet zoo zeer door hunne handelwijze al te veel te vergoelijken, als wel door eenen te goeden dunk van hunne bedoelingen te koesteren. Dat Koning philips, toen hij zag, dat hij de Nederlanden met geweld niet weder onder zijne gehoorzaamheid kon brengen, alles toegaf, wat hij volgens zijn geweten kon toegeven, (T. VI, p. XLIV) willen wij niet ontkennen; dat Don juan veel gedaan heeft, om indien mogelijk, de Nederlanden te bevredigen, is zeker; maar even zeker is het, dat de Prins nooit iets goeds van al die schoone beloften voor hem en de Hervormde provinciën kon hopen. Het was te ver gekomen, en hij was zeker, dat bij onderwerping eene bloedige wraak voor de
deur stond. Dat de onderhandelingen te Keulen moesten mislukken, was onvermijdelijk; noch de Koning, noch de Prins, noch Catholieken of Protestanten hadden er de schuld van; het was de zamenloop der tegenstrijdige omstandigheden. Willem de I. en de

{==572==} {>>pagina-aanduiding<<}
Hervormde provinciën hadden te veel van de zoogenaamde goede trouw van het Spaansche Hof geleerd, dan dat zij zich hierop zouden verlaten hebben. Onze voorouders kenden de Spanjaarden beter dan wij, en het scherpziende oog van den Prins doorzag zoo duidelijk den toeleg van philips en zijne raadslieden, dat het hem hoe langer hoe meer onmogelijk toescheen, om tot een duurzaam vredesverdrag met hen te geraken en eenige waarde aan hunne schijnschoone inwilligingen te hechten.
Wij wenschen den Heere groen van prinsterer lust, kracht en gezondheid toe, om in de schoone taak voort te gaan, die hij in het belang onzer Vaderlandsche Geschiedenis heeft op zich genomen.

Bijdrage tot de Geschiedenis van de Bouwkunde der Middeleeuwen; of Handleiding tot de Geschiedenis der Gothische Bouworde. Door W.C. Timmerman. Met Platen. Te 's Gravenhage bij A. Kloots. 1838. XII en 214 bl. f 2-40.

De gunstige ontvangst, ook in dit Tijdschrift, der mededeelingen van den Schrijver, over de Bouwkunde der Middeleeuwen, of van de 8ste tot de 15de eeuw onzer jaartelling, vroeger in het Nederlandsch Bouwkunstig Magazijn opgenomen, spoorden hem aan, die, met aanmerkelijke uitbreiding, in een bundeltje verzameld, afzonderlijk uit te geven, en dit ‘den in het ware wezen der kunst vreemden, doch onderzoekenden beminnaar en den reeds meer gevorderden beoesenaar der Bouwkunde bescheidenlijk aan te bieden.’ Om zijne lezers verder met de meest kenmerkende vormen der noordelijke bouwmanier bekend te maken, heeft hij deze Bijdrage met twee platen voorzien, en van de daarop vervatte figuren, in het 3de hoofdstuk, eene beknopte verklarende beschrijving gegeven.
De Schrijver verdient wegens deze meer uitvoerige uitgave gelijken lof, als hem voor zijne vroegere mededeelingen geschonken is, daar alles beknoptelijk, maar met naauwkeurigheid is bewerkt, en de smaakvolle en nette uitvoering van het werkje het te meer der aanprijzing waardig maakt.





{==573==} {>>pagina-aanduiding<<}

Herinneringen, indrukken, gedachten en tafereelen, opgedaan gedurende eene Reize naar het Oosten (1832-1833), door A. de Lamartine. IVde Deel. Te Breda, bij F.P. Sterk enz. In gr. 8vo. 338 Bl. f 3-60.

Dit vierde deel van lamartine's belangrijke reisbeschrijving, te lang onvermeld gebleven, is versierd, vooreerst met de afbeelding des beroemden Auteurs, ten tweede met eene tabêl, houdende de namen van zoodanige Bedouïnen-stammen, aan welker hoofd zich drayhy als algemeen aanvoerder heeft weten te plaatsen, in Arabische en Latijnsche letters; de namen van de opperhoofden dier stammen, eveneens in Arabische en Latijnsche letters, en wijders het getal tenten en het vermoedelijk aantal der bewoners daarvan bij iederen stam, makende over al die aan drayhy, als legerhoofd, onderhoorige stammen in 't geheel 102,000 tenten met 1,020,000 bewoners. Wijders ontmoet men hier nog eene kaart tot aanwijzing der reistogten van lamartine naar, door en uit het Oosten, benevens eene kaart van Syrië in het bijzonder. De inhoud van dit laatste Deel bestaat vooreerst uit het verder verslag der reis, behelzende aanteekeningen over Servië. Verder ontmoet men, in proza, door j. agoub in 't Fransch overgebragte, en hier in 't Nederlandsch wedergegevene Maouals of Volksromancen der hedendaagsche Arabieren. Daarna de staatkundige slotsom der op reis gedane waarnemingen, van den Schrijver zelven afkomstig, en alle aandacht verdienende, waarmede de Reisbeschrijving zelve besloten wordt. Maar nu ontvangt men nog het lezenswaardige Aanhangsel, bevattende het door den Burggraaf de marcellus aan lamartine toegezonden verhaal van het verblijf van fatalla sayeghir bij de zwervende Arabieren der Groote Woestijn, medegedeeld en vertaald onder lamartine's bezorging. Niet alleen leert men hier de, millioenen sterke, tentbewonende Arabieren, zoo in Arabië,
Syrië en Mesopotamië, als in Perzië en een deel van Indië, kennen; maar men krijgt er ook een beter inzien door in de ontwerpen en plannen van napoleon, die, zoo de togt tegen Rusland niet mislukt ware, met behulp van honderdduizendtallen Bedouïnen, welke in Turksch Azië onder drayhy, en in Perzië onder sahid, slechts-op zijne verschijning wachtende

{==574==} {>>pagina-aanduiding<<}
waren, de Engelschen in Indië zou hebben aangevallen. Deszelfs verspieders hadden reeds alles voorbereid. Maar hetgeen daaromtrent wordt medegedeeld is voor geen uittreksel vatbaar; men moet het werk zelve lezen. - De vertaling is overal weder doorgaans gelukkig geslaagd. Dwingelandige menschen, bl. 48, en Voorwoord voor Voorberigt, bl. 86, willen ons echter niet bevallen.

De Afgestorvene in Afrika. Ontmoetingen en Opmerkingen op eene Reis door het Fransche wingewest in Noord-Afrika en het Rijk van Tunis. Naar het Hoogduitsch. II Deelen. Te Haarlem, bij de Erven F. Bohn. 1838. In gr. 8vo. 742 Bl. f 7-50.

Hoe men ook over de bedoelingen moge oordeelen, welke medegewerkt hebben om den sedert van den Franschen troon verstooten' karel X tot de verovering van Algiers te bewegen, en over het voortdurend in bezit houden van dit gedeelte van het Noordelijke Afrika door de Franschen, is het niet te ontkennen, dat door het gelukkig slagen van deze onderneming voor de wetenschap de gelegenheid daargesteld is, om naauwkeuriger dan vroeger dit gedeelte der aarde te leeren kennen, en dat er van eene reis door deze landstreek in de tegenwoordige omstandigheden veel belangrijks te verwachten is. Gelijk de Vertaler te regt in zijn Voorberigt aanmerkt, bezit daarenboven dit werk in deszelfs Schrijver eene wezenlijke aanbeveling. Het is toch bekend, dat de Afgestorvene de aangenomen naam is van den beroemden reiziger, Vorst van puckler muskau. Onder dezen naam zijn reeds vroeger werken van denzelfden reiziger in onze taal in het licht verschenen, over het geheel gunstig beoordeeld en met genoegen gelezen. De goede verwachting, welke daardoor bij den Recensent opgewekt was, is ook bij de lezing van dit werk niet te leur gesteld. De vorstelijke reiziger vertrok in het begin van 1835 uit de haven van Toulon naar Algiers, en deelt omtrent die stad en hare oorspronkelijke en Fransche bewoners veelsoortige berigten mede. Ieder, die zich vroegere beschrijvingen van die stad herinnert, zal zich zonderling getroffen gevoelen over de verandering, die aldaar plaats heeft gehad, wanneer hij onder an-
{==575==} {>>pagina-aanduiding<<}
deren met den Schrijver danspartijen met Fransche galoppades, Fransche hotels, restauraties en schouwburgen bezoekt, en ingeleid wordt in cercles, die meer aan Parijs, dan aan den voormaligen schuilhoek der
Barbarijsche zeeroovers zouden doen denken. De reiziger maakt van zijn verblijf te Algiers gebruik, om ook de omliggende streken te bezoeken, en vertrekt vervolgens met eene stoomboot naar Bugia en Bona, en van daar met een Genueesch schip naar Tunis. Gedurende zijn verblijf te Tunis bezoekt hij de overblijfselen van Carthago, en doet vervolgens eene reis door de binnenlanden van Tunis, in welke stad hij aan het einde van het tweede Deel teruggekeerd is. Volgens een naschrift van den Vertaler, heeft de Vorst zijne reis vervolgd door de binnenlanden van Afrika, en heeft men, nu hij van dezen stouten togt behouden is teruggekeerd, ongetwijfeld nieuwe belangrijke mededeelingen van hem te wachten. De Schrijver is sedert lang bekend als een man van uitgebreide kunde en een levendig vernuft, die hetgeen hij zag en hoorde geestig en onderhoudend weet te beschrijven; en die, als een warm vereerder van de schoonheden der natuur, den lezer door zijne landschapstafereelen geheel en al in het verre land weet te verplaatsen. In zijne tegenwoordige reisbeschrijving heeft de Vorst die bekende en aantrekkelijke hoedanigheden niet verloochend. Ofschoon hij hier en daar oudheidkundige aanmerkingen en berigten mededeelt, maakt hij echter daarvan minder zijne hoofdbezigheid, maar beschrijft de door hem bezochte landen in derzelver tegenwoordige gesteldheid. Het kenmerkende van zijn reisverhaal weten wij niet beter voor te stellen, dan met des reizigers eigene woorden, daar hij zijne eigene berigten vergelijkt met die, welke het nieuwe werk van Sir grenville temple over Barbarije bevat, en zegt: ‘Mijne geenszins op volledigheid aanspraak makende aanteekeningen zijn zeer arm aan oude opschriften, terwijl Sir
grenville's werk een' geheelen schat daarvan behelst. Daarentegen zijn mijne verhalen, die altijd de vrucht van den indruk des oogenbliks waren, misschien lets rijker in schilderingen van de schoonheden der natuur en van het eigenaardige der bewoners van dit land.’
Daar toch de stijl en wijze van verhalen uit de vroegere werken van den vorstelijken reiziger bekend zijn, zullen wij ons verslag niet buiten noodzaak verlengen door het geven van eenig fragment tot eene proeve.

{==576==} {>>pagina-aanduiding<<}

Indien wij op het een of ander aanmerkingen zouden te maken gehad hebben, is ons de Vertaler, die zich op eene uitstekende wijze van zijne taak gekweten heeft, telkens door ter zake passende teregtwijzingen voorgekomen.
Het doet ons leed, dat wij van de correctie ditzelfde gunstige getuigenis niet kunnen geven. Zonder met voordacht naar drukfeilen te zoeken, vonden wij: daabrij voor daarbij, genohten voor genoten, waalf voor twaalf, estatistieke voor statistieke, ergens voor nergens, moustiquaires voor mousquitaires, mustieken voor muskieten.




Vertoog over de eerste Grondslagen van het Strafwezen, door Mr. L.A. Schroeder Steinmetz. Te Groningen, bij W. van Boekeren. 1837. In gr. 8vo. 82 Bl. f :-90.

Tegenwoordige gesteldheid der Engelsche Staatspartijen, Tories, Whigs, Radicals en Conservatives, toegelicht ter gelegenheid van de troonaanvaarding der Koninginne Victoria. Fragment uit een nader in het licht te geven Handschrift. (Herinneringen uit Engeland.) Te Kampen, bij K. van Hulst. 1837. In gr. 8vo. 51 Bl. f :-60.

1. De Heer Mr. schroeder steinmetz bestrijdt, op eene krachtige, doch tevens redelijke en overtuigende wijze, ofschoon dan ook in een' dikwerf ingewikkelden stijl, naar de manier der meeste Duitsche prozaschrijvers, zoo wel de zoogenaamde geregtigheids- en absolute, als de zoogenaamd relative theoriën, in het leggen der grondslagen van het Strafregt. Vooral verzet hij zich tegen hen, die het bestaan van een natuurlijk Strafregt ontkennen, en slechts van een Strafregt in den Staat willen weten. Te regt betoogt hij de onmogelijkheid van eenig regt in den Staat, zoo het niet vooraf reeds buiten den Staat aanwezig was, daar de burgers aan hunne Overheden geene regten ter uitoefening in de maatschappij konden overdragen, dan die zij buiten de maatschappij reeds bezaten. Maar even als de handhaving van het burgerlijk, zoo is ook die van het Strafregt, tot beveiliging van onszelven en anderen, buiten de maatschappij uiterst moeijelijk en doorgaans onmogelijk. Dit neemt echter het regt zelve niet weg. In den Staat verkrijgt de Overheid

{==577==} {>>pagina-aanduiding<<}
het regt van elk bijzonder burger tot regtmatige straf van den aanrander, en de uitoefening van dat regt wordt daardoor gemakkelijk en regelmatig. Verbetering van den misdadiger, en dergelijke menschlievende en heilzame oogmerken, mag men door de strafbedeeling wel tevens, voor zoo veel het kan, trachten te bereiken. Dit is zelfs edel en loffelijk. Maar dat alles is slechts bijkomende. Het hoofddoel der straf moet steeds zijn beveiliging der ingezetenen door toepassing eener billijke straf, die in de maatschappij reeds vooraf bedreigd werd, maar in den natuurstaat niet, daar de schuld des misdadigers aldaar van zelve den maatstaf zijner strafbaarheid geven moet, en er geene voorafgegane bedreiging noodig is, om hem strafschuldig te maken voor de schennis van het natuurlijk regt zijner medemenschen. Op deze en soortgelijke wijze redekavelt de Schrijver. Wij bevelen zijn opstel aan de bepeinzing van alle Wijsgeeren en Regtsgeleerden, ook van hen, die Wetboeken opstellen of herzien.
2. Wij leeren door dit Fragment de Engelsche Staatspartijen en al de woelingen der Radicalen of Engelsche Jakobijnen kennen, en gelooven, dat elk regtgeaard Nederlander zoo wel de misdadige ontwerpen dier lieden, als de stijfhoofdigheid van de echte Tories zal afkeuren. Wie zou dan niet wenschen, dat de behoudende of conservative partij, die uit gematigde Tories en gematigde Whigs is zamengesteld, weldra de bovenhand verkreeg? Dan vindt de gelijkheid van regten voor burgers van onderscheidene geloofsbelijdenis en de verbeterde wijze van verkiezing der Parlementsleden wel geen tegenstand meer; doch alle poging, om Groot-Brittanje hetzij aan den Stoel van Rome, hetzij aan de Klubs der Jakobijnen te onderwerpen, zal dan schipbreuk lijden. De zegepraal van zoodanige vrijheid bij de Britten, die hervormt zonder te verwoesten, en die de heiligheid van wet en orde steeds eerbiedigen wil, zal voor gansch Europa, ook voor ons Vaderland, een zegen zijn.




Burgerlijk Wetboek, voorafgegaan door de Wet, houdende algemeene bepalingen der Wetgeving van het Koningrijk, vergeleken met het Romeinsche en Fransche Regt, onder toezigt van Mr. S.P. Lipman. Te Amsterdam, bij P. Meijer Warnars en J.C. van Kesteren. 1839. In kl. 8vo. VIII en 616 bl. f 4-50.


{==578==} {>>pagina-aanduiding<<}

Onder de voor Regtsgeleerden en beoefenaars van het Regt in Nederland minst misbare werken behoort voorzeker deze uitgaaf der Nederlandsche Wetboeken, waarvan hier het eerste Deel wordt aangekondigd, hetwelk het Burgerlijk Wetboek behelst, voorafgegaan door de Wet, houdende de algemeene bepalingen der Wetgeving van dit Koningrijk.
Zoo ras de Nationale Wetgeving voltooid zal zijn, immers eerst na die voltooijing, daar nu nog het Wetboek van Strafregt en de Tarieven ontbreken, zal eene uitvoerige Inleiding met een Overzigt van geheel de Wetgeving, tot volledigmaking dezer uitgaaf, worden geleverd. De vergelijking van de nieuwe Wetgeving met de Romeinsche en Fransche is, onder het onmiddellijk toezigt van den op den titel genoemden en algemeen gunstig bekenden Regtsgeleerde Mr. s.p. lipman, door den jeugdigen, maar bekwamen Advocaat Mr. j.w. tydeman verrigt, die ook door dezen arbeid toont, zijnen in de jaarboeken der Regtsgeleerdheid beroemden naam waardig te voeren, en de voetstappen van zijnen nog levenden Vader, zijnen overleden' Grootvader en zoo vele anderen, die de Familie der tydemans tot eere strekken of in hun leven gestrekt hebben, gelukkig te drukken.
Voor de Wet, houdende de algemeene bepalingen, gaat eene soort van toelichting nopens hare strekking, haren geest en zamenhang, bij sorm van opschrift of inleiding. Dit is eveneens geschied met elken titel van het Burgerlijk Werboek. Voorts is onder aan den voet van elke bladzijde aangetoond het verschil of de overeenkomst tusschen de Nederlandsche, de Fransche en de Romeinsche Wetgeving, hier en daar met aanwijzing van het wel eens voorkomend verschil tusschen dezen meer naauwkeurigen en den onoplettend gecorrigeerden officiélen druk. Dit alles wordt door weinige teekenen aangeduid. O.E. beteekent officiéle Editie; = gelijkheid tusschen de Nederlandsche Wet en de aangehaalde plaats van Fransch of Romeinsch Regt; + meerdere overeenstemming, doch niet zonder eenig verschil; - meerder verschil, of zelfs geheele afwijking, enz. Zeer veel dienst kan men dus van deze uitgaaf trekken, welke wij hopen omtrent de andere Wetboeken op denzelfden voet weldra voortgezet te zien; doch natuurlijk is het raadzaam voor ieder, die er oordeelkundig gebruik van wenscht te maken, niet bij de aanhalingen te blijven berusten, maar de aangehaalde teksten zelf telkens na te zien en onderling te vergelijken; immers hier en daar zou men zelfs,

{==579==} {>>pagina-aanduiding<<}
nopens de meerdere of mindere gelijkvormigheid, in gevoelen kunnen verschillen. De gegevene handleiding maakt het nader onderzoek veel gemakkelijker, dan het anders zou zijn geweest.




Geschiedkundige Beschouwing van het oude handelsverkeer der stad Utrecht, van de vroegste tijden af tot aan de veertiende Eeuw, door Jhr. Mr. H.M.A.J. van Asch van Wijck, Staatsraad, Lid van de tweede Kamer der Staten-Generaal, Burgemeester van Utrecht, enz. Iste Stuk. Te Utrecht, bij L.E. Bosch. 1838. In gr. 8vo. XII en 171 bl. f 1-80.

Na eene Opdragt aan den Raad der Stad Utrecht brengt de Schrijver zijne lezers op het standpunt, waaruit zij het gekozen onderwerp te beschouwen hebben. Bij die Inleiding doet hij opmerken, dat vele der oorlogen in de Middeleeuwen niet zoo zeer uit enkele zucht tot uitbreiding van grondgebied of oorlogsroem, maar inderdaad ook tot verovering of behoud van eenig voor de handelsgemeenschap belangrijk punt werden gevoerd, en dat zulks ook het geval was met de oorlogen tusschen Franken en Friezen, waarbij zij elkander het bezit van Utrecht en andere plaatsen bestreden. Vervolgeus, tot de stof zelve overgegaan, spoort hij de eerste stichting van Utrecht na, en houdt, op gronden van hooge waarschijnlijkheid, het daarvoor, dat Utrecht, als Trajectum vetus, reeds in den tijd der Romeinen bestaan heeft en eene stad geweest is; welk gevoelen hij daarna, door beschouwing van Utrechts gunstige ligging aan den Rijn en de Vecht, en der rigting van de onderscheidene takken des Rijns, bevestigd vindt. Het tweede Hoofdstuk schetst den vermoedelijken toestand des handels, in het Romeinsche tijdperk, in deze landen, bijzonder in betrekking tot Utrecht; en daarbij wordt ook op de oude betrekking van Utrecht op Keulen, als hoofdstad van Germania secunda, gewezen. Utrecht was dan eene civitas, die eene tusschenplaats voor den handel was, waar, bij overlading der zee- in de rivierschepen, hetgeen van buiten was aangebragt verder den Rijn op tot Keulen vervoerd werd. Bij hetgeen de Heer van asch van wijck van zeevaart en handel, benevens den overtogt naar en uit Britannië, zegt, rees bij
Referent de bedenking, of

{==580==} {>>pagina-aanduiding<<}
de Schrijver niet te uitsluitend denkt aan den middelsten Rijn-mond, en of de Heer dresselhuis, in zijne bekende Verhandeling over de Provincie in hare aloude gesteldheid, (Nieuwe Werken van het Zeeuwsch Genootschap, Iste D. Iste St.) vooral bij aanteekening 7, niet voldoende bewezen heeft, dat het veer op Britannië tot den zuidelijken Rijn-mond Helius, de zamenvloeijing van Waal, Maas en Schelde, behoorde, en of niet de Roompot (Romanorum portus) de haven was, waar de groote zeeschepen in- en uitliepen? Door de gracht van corbulo zou dan het vervoer op rivierschepen naar de bezettingen aan den Middelrijn, en ook naar Utrecht, geschied zijn. Het derde Hoofdstuk onderzoekt het handelsverkeer van Utrecht onder de Frankische en Friesche Vorsten. Het gewigtige der ligging en de uitgebreidheid des handels van Utrecht worden aangetoond, en hieruit wordt het duidelijk, waarom Franken en Friezen zoo hardnekkig over het bezit dier plaats hebben gestreden. De magt van het Volkenverbond der Friezen en Saksen wordt in helder licht gesteld, met aanwijzing, hoe Friesland magtig was geworden, door dat Cauchen, Chamaven en anderen (waarbij wij wel het overschot der Batavieren en Quaden, mitsgaders der in en omstreeks Zeeland zich nedergezet hebbende Saksen, de zoogenaamde Nedersaksen, wilden gevoegd hebben) zich bij de Friezen hadden aangesloten, wier Rijk zich nu uitstrekte van het Zwin of de
Sincfala tot den Wezer, onmiddellijk aan de landen hunner bondgenooten, de Saksen, d.i. de in Duitschland geblevene Saksen, grenzende. Want Friesland bevatte alzoo twee afdeelingen, het meer zuiver Friesche, benoorden den Middelrijn, waartoe ook de Cauchen en Chamaven behoorden, en het door melis stoke zoo genoemde Nedersaksen, bezuiden den Middelrijn, welks meer Neder-Saksisch dan Friesch sprekende bevolkingen zich met de Friezen, uit gemeenschappelijk belang, tegen de Franken hadden vereenigd; gelijk de in Duitschland wonende Saksen, als afzonderlijk volk, zich tot hetzelfde doel met de Friezen verbonden. Men vergelijke hierbij de 10de aanteekening achter de reeds aangehaalde Verhandeling van den Heer dresselhuis. Het vierde of laatste Hoofdstuk van dit eerste Stuk beschouwt den toestand des handels in Utrecht bij de vestiging van het Utrechtsche Bisdom, tot aan de vermeestering dier stad door de Noormannen. Wij zien met verlangen het vervolg van dit werk te gemoet.





{==581==} {>>pagina-aanduiding<<}

Handwijzer op den kruisweg des levens. Voor Jongelingen en Meisjes bij hunne naderende intrede in de wereld. Door A. Biben, Predikant te Edam. Vrij bewerkt naar het Hoogduitsch van Dr. H.B. Wagnitz. Iste Stuk. Te Leeuwarden, bij G.T.N. Suringar. 1839. In gr. 8vo. XII, 176 bl. f 1-80.

Onder den titel: Bijdragen ter bevordering van levenswijsheid en levensvreugde, in voorbeelden, verscheen in 1836 een eerste gedeelte der vertaling van het Hoogduitsche werk van Dr. wagnitz, Moral in Beyspiele. Die overzetting was door den Eerw. wassenbergh, Predikant te St. Anna Parochie, loffelijk volvoerd. Waarom de Eerw. biben uitgenoodigd zij, om dat werk te vervolgen, wordt niet gemeld, evenmin als waarom de opgegeven hoofdtitel niet zij behouden. Doch hoe dit zij, de tegenwoordige overzetter heeft zijne taak insgelijks loffelijk verrigt, en met oordeel aan het geheel door inkleeding eenen nieuwen en behagelijken vorm gegeven. Wij behoeven het vroeger (*) aangaande dit werk gezegde hier niet te herhalen, en kunnen ons dus vergenoegen met eenvoudige aankondiging en aanprijzing van dit nuttige werk, hetwelk met nog één stuk, nagenoeg van gelijken omvang, zal kompleet zijn.




Fragmenten uit mijne Aanteekeningen; door H.J. Abbring, Ridder der Orde van den Nederlandschen Leeuw. Iste Deel. Te Groningen, bij J.H. Bolt. 1836. In gr. 8vo. 258 Bl. f 1-80.

Keur van kleine Geschiedenissen en Verhalen; door denzelfden. 1ste Stukje. Te Utrecht, bij L.E. Bosch. 1838. In kl. 8vo. 145 Bl. f 1-25.

Wij voegen deze twee geschriften bijeen, als van denzelfden Auteur. Zij hebben nog meer onderlinge raakpunten, zelfs punten van overeenkomst, zakelijk nu en dan, letterlijk hier en daar. Echter beduiden die onderwerpen juist zoo magtig veel niet. Van napoleon is Rec. evenmin, als de heer

{==582==} {>>pagina-aanduiding<<}
abbring, een buitengewoon bewonderaar, maar is toch van oordeel, dat op zijne verdiensten als Veldheer hier wat al te veel wordt afgedongen. Die keur van kleine Geschiedenissen moet nog komen. Behalve een vlugtige (ja wel vlugtige!) blik op de fraaije omstreken van de stad Utrecht, bestaat het boekje in een verhaal van het grootste gedeelte van des Schrijvers levensloop, vooral zijnen togt met het groote leger naar Rusland. Hij openbaart zijn voornemen, om over dat land en deszelfs bewoners een werk in het licht te geven, waartoe hij toont niet geheel onbevoegd te wezen. Overigens blijkt, inzonderheid uit No. 1, dat de Heer abbring eenen ontembaren schrijflust bezit. Wie zal hem in ons vrije vaderland het regt betwisten, daaraan bot te vieren, en de uitvloeisels zijner pen, vlug naar het schijnt in het schrijven, maar traag tot doorhalen, ter drukpers te zenden? Zoolang 's lands bestuur hem niet met eenige nuttige werkzaamheid belast, is zijn voornemen zichzelven door schrijven voor het publiek (nuttige?) werkzaamheid te verschaffen. Ons zijn 's mans boeken niet in den weg; want, beduiden zij niet veel, er staat ook geen kwaad in - baten ze niet, ze schaden niet. Met dat al ware het (mogen wij opregtelijk onze gedachten zeggen) voor onze Letterkunde niet kwaad, dat 's mans wensch naar werkzaamheid vervuld werd: trouwens, dit zou zoo bijzonder moeijelijk niet wezen, want hij onderscheidt zich van de meeste sollicitanten op eene opmerkelijke wijze daardoor, dat het hem niet om voordeel, maar alleen om werkzaamheid te doen is. Wij wenschen hem (ook als Recensent) goeden uitslag van zijne pogingen, daartoe aangewend. Mogelijk is die wensch reeds vervuld, want het Voorberigt dagteekent 1 Febr. 1836. Wij kunnen echter niet helpen, eerst drie volle jaren daarna de Fragmenten ter beoordeeling te
hebben ontvangen. Moge het volgende Deel door minder sopperigheid eenen met bezigheden gezegenden Schrijver toonen! Hij vernedert zich overigens rijkelijk genoeg, wanneer hij zich geschikter acht, ‘om voor het publiek op te treden op eene wijze, meer gelijkende naar het klimmen achter op een rijtuig, dan het daarin plaats nemen.’ Maar als een Schrijver de heer is in de koets, wat is dan de knecht er achter op?
‘De geschiedenis is mijne lievelingstadie, dewijl ik met haar behulp nu gemeenzaam met vader noach in de ark kan zitten, met de Grieken Troije kan belegeren en met

{==583==} {>>pagina-aanduiding<<}
kapitein hoorn kaap Hoorn kan omzeilen.’ Ridder abbring, die Kapitein hoorn is een man van uwe schepping. Genoemde kaap werd ontdekt door onzen zeereiziger schouten, die haar naar zijne Noordhollandsche geboortestad aldus noemde. Dat is er geen, om als lakkei achter op de koets te staan, maar om voor op den bok te zetten!

Schetsen uit de Nederlanden. Door Louis Lax. Uit het Hoogduitsch. Te Dordrecht, bij van Houtrijve en Bredius. 1839. in gr. 8vo. VIII en 239 bl. f 2-40.

Rec. weet niet beter te doen, dan eenige regels af te schrijven uit de voorrede van dit boek; zij zullen kunnen dienen, om de dwaasheid van Schrijver en Vertaler in het licht te stellen. ‘Of de Schrijver,’ zoo spreekt de Vertaler, ‘zijnen verkregenen roem door het onderhavige werk vermeerderen, of liever staande houden zal, betwijselen wij zeer.... Immers het geheel bevat een amalgama van waarheid en dwaling, van kennis en onkunde, van eenzijdigheid en vooroordeel, van scheeve beoordeeling en schijnbaren waarheidszin, in eenen bevalligen stijl geschreven en overdekt met het vernis van luim, geest en humor.’
Er is in dit oordeel veel waars, vooral wat de dwaling, onkunde, eenzijdigheid, bevooroordeeldheid enz. betreft. Het is het oude geschimp op onze Natie, met al de lafheden en zotheden, bewijzen van domheid en moedwillige lasterzucht, waaraan wij in de geschriften van de meeste vreemdelingen over ons gewoon zijn. In het tweede verhaal speelt de jeneverflesch in onze fatsoenlijke kringen reeds bij het ontbijt eene hoofdrol! In het derde, de Toonkunstenaar van Amsterdam, is onze zoogenoemde onvatbaarheid voor alles, wat kunst en smaak is, het afgesleten thema. De brieven over ons land krielen van de grofste leugens, van de onbeschaamdste beschimpingen, Uit de hoogte wordt onze letterkunde, onze kunst beoordeeld, en bijna geen enkele naam zelfs juist gespeld. Iedere bladzijde levert het bewijs, dat de Schrijver van de zaak niets weet, en slechts schrijft, om hier en daar wat geestigs te zeggen, en daardoor zijn boek te doen verkoopen. Nog te weinig bekommert men er zich in Duitschland ook over, of er over Holland waarheid of leugen wordt geschreven.

{==584==} {>>pagina-aanduiding<<}

Zooveel, wat de dwaasheid en kwade trouw van den Schrijver betreft. Maar wat zal men nu zeggen, van de dwaasheid van Vertaler en Uitgevers, die ons publiek op zulk eenen kost onthalen? Is er dan volstrekt niets meer te vertalen, zoodat men zijne toevlugt moet nemen tot de schotschriften, die vreemdelingen over ons schrijven? Wij beklagen den man, die zijne kostelijken tijd heeft verbeuzeld met al de zottepraat van lax in het Hollandsch over te brengen. Wij beklagen zijnen wansmaak, omdat hij meende, daarmede ons publiek genoegen te geven. Aanstoot, ergernis geeft het boek, niet alleen, omdat wij zien, hoe men in den vreemde zich vermeet ons te beoordeelen, maar ook omdat een Hollander lust kan hebben zulk geschimp op het vaderland te vertalen. Maar.... hij wijst ons op de teregtwijzende aanteekeningen, die onder den tekst zijn gevoegd. Wat raken deze ons? Laat hij ze in Duitschland geven, ons publiek heeft ze niet van noode, en waarlijk ze zijn zoo algemeen en onbeduidend, dat ze gerust achterwege hadden mogen blijven.
Wij kunnen dit boek geen ruim debiet toewenschen, want wij zouden daarmede het gevoel van ergernis en verontwaardiging aan velen toewenschen; zonder deze laat het zich niet lezen. Door schade moge men dan wijzer worden in de keuze van boeken ter vertaling.
De uitvoering doet anders den Uitgevers eere, en is veel te goed voor het boek.

Afwisseling van ernst en boert, ter verpoozing in ledige oogenblikken; door H.J. Haverkamp. Te Amsterdam, bij N.M. Bergman. 1838. In gr. 8vo. IV en 160 bl. f 2-:

‘De ondervinding leert, dat het ons meestal veel gemakkelijker valt, eenen eenmaal ingeslagen weg te vervolgen, dan wel van denzelven terug te keeren; en mogten dan ook aanmerkingen, hem (?) [den Schrijver] door eene vriendelijke hand medegedeeld, hem (?) doen inzien, dat het werkje, dáárnaar af te meten, als zeer zwak zoude worden beschouwd, ja! de vinnigste recensie te wachten ware, zoo was hem echter, ook in dit geval, het terugkeeren niet alleen moeijelijk, maar niet mogelijk.’ Er is in hetgeen gij daar in het Voorberigt zegt, goede haverkamp, veel

{==585==} {>>pagina-aanduiding<<}
waars; maar weet gij dan niet, dat het beter is ten halve gekeerd, dan ten heele gedwaald? Want schoon wij u niet met de vinnigste recensie willen tegenkomen, zoo moeten wij u toch zeggen, dat het ons voor u leed doet, dat het u zoo moeijelijk, ja zelfs niet mogelijk geweest is terug te keeren. Doch wij willen bedaard uwe verzen beoordeelen, en hierin nog al uitvoerig zijn, te meer omdat gij zelf zegt, dat alle aanmerkingen op deze uwe eerstelingen u tot zoo vele prikkels zullen verstrekken, om uwe feilen te verbeteren, maar wij voegen er bij voorraad den wensch bij, dat gij niet heel spoedig weder moogt optreden; het zal voor u waarlijk goed zijn, want gij hebt vrij wat zonden uit te wisschen, eer de Olimp u in genade aanneemt. Ter zake:
Wij beleven eenen tijd, ja, dit leert de ondervinding wel, dat, wie maar eenigzins armen en beenen roeren kan, met alle geweld den Zangberg wil opklauteren, en wij zouden bijna dagelijks de bede kunnen slaken, dat er toch eens een einde kwame aan al die wanstaltige voortbrengselen, waarmede men den Tempel der Zanggodinnen meent te versieren: het wordt een stal van augias; en wij zijn het aan de eer der kunst en den roem onzer vaderlandsche Letterkunde verpligt, dien aanvoer, waar wij kunnen, af te wijzen, of voor incourant te verklaren. De stukjes, die wij in het voor ons liggende bundeltje aantreffen, zijn geschreven ter verpoozing in ledige oogenblikken; maar wie eenigen smaak of gevoel voor het schoone heeft, zal liever een' geheelen dag, zonder gezelschap of toespraak, ledig in onze gewone vervelende veer- of trekschuiten zitten, dan dat hij zich met den ernst en boert van den Heer haverkamp zoude willen verpoozen. Wat wij zeggen, is niet uit de lucht gegrepen; wij willen het met bewijzen staven, en onze Lezers mogen oordeelen.
Wij treffen hier, gelijk natuurlijk is, allerlei soort van onderwerpen en gedichten aan: Romancen, liedjes, grafschriften, gesprekken, brieven, eene soort van lofdicht zelfs! Wat wij echter van al die zaken inzien en lezen, (zoolang wij dit kunnen) overal vinden wij het werk van iemand, die in taal, woordvoeging, maat en rijm, bij gebrek aan dichterlijke denkbeelden, alles mist, wat niet alleen voor het wezen, maar ook voor het werktuigelijke der kunst noodzakelijk is. Het bundeltje wordt geopend met een stukje, getiteld: Het roosje der tevredenheid, en wij durven gerustelijk

{==586==} {>>pagina-aanduiding<<}
zeggen, dat hij, die, zonder zelf dichter te zijn, zijnen smaak door het lezen van zoovele heerlijke gedichten, als wij bezitten, (te bejammeren is het, dat onze eerste en beroemdste Poëten zwijgen) gevormd heeft, het boekje na de lezing met groote ontevredenheid zal ter zijde leggen, om niet verder van de doornen der schrijfjeukte van anderen gekwetst te worden. Haverkamp zegt daar onder anderen, dat wij de geur en adem van dat roosje moeten eeren, en dat die roos jubel (?) om hare treden spreidt; doch dat zij 't meest gevonden wordt bij de maagd, die haar op het voorhoofd draagt, enz. enz. terwijl dan eindelijk dat roosje ons goed en vrolijk maken zal. Welk eene zonderlinge vereeniging, onjuistheid en verwarring van denkbeelden! Wij zouden voorzeker het werkje ook uit de handen gelegd hebben, om den tijd nuttiger te besteden, ware het niet, dat wij de beoordeeling op ons genomen hadden, en ons dus verpligt vinden, zoo wij hopen, tot leering van den Heer haverkamp en tot waarschuwing van het heirleger verzenmakers, nog het een en ander te laten volgen; hoewel reeds een ieder onze voorloopige aanwijzingen voorzeker zoude billijken, wanneer hij lust en moed had het werkje in te zien. Het tweede stukje is eene Romance, getiteld eugilde, gevolgd naar het verhaal van dien titel, voorkomende in de Iris van 1835. Zonder van de gerektheid en daardoor flaauwheid te gewagen, die dit stukje kenmerkt, vinden wij hier, bijna in ieder couplet, regels, die tegen de eerste en voornaamste vereischten der kunst zondigen. In Saluzza's dreven stond een adellijk slot, dáár mogt eugilde's goedheid
blijken. Haar stem en zoete toonen beloonden eric, door het lot haar ten gemaal gegeven; en nu zegt de Dichter in den laatsten regel van deze coupletten:

O God! hoe schoon, hoe schoon was dat! 

Er gebeurt verder nog heel wat met haar en eric; dan eindelijk drukt ze hem aan het harte,

Om eeuwig, eeuwig Hem te loven, 
Die hier op aard niet één' vergeet. 

Haverkamp schijnt een groot liefhebber te zijn van nuttelooze woordherhalingen. Zoo vinden wij, in hetzelfde stukje, bl. 6: Zij weent, weent, bl. 12. En ik, ik, bl. 13.

{==587==} {>>pagina-aanduiding<<}
Hij viel, viel; of gij, gij; bl. 15. Hem, hem, enz. Is het niet onbegrijpelijk, hoe men met zulke verzen voor den dag durft komen? Aan het geliefde stoplapje steeds ontbreekt het ook niet. Hortende t t of t d worden in menigte overal gevonden. De t tusschen twee consonanten, waarvan de eene daarenboven eene d is, laat zich moeijelijk uitspreken: het sonore der taal is toch geene kleinigheid. Ook hier en in de meeste stukken valt de klemtoon op het, op de, op men; onder anderen bl. 10, waar eugilde de kunst schijnt te verstaan om soldaten te betooveren:

Ontgloeit, (zij) betoovert de soldaten. 

Bl. 15. Ja, de Sultane hoort hun smart.

In dat zelfde couplet laat ons de Dichter een hart hooren (?) weenen, hetwelk aldus door hem wordt uitgedrukt:

Daar hoort m' een edel harte weenen. 

en wij zien tevens, dat haverkamp nog al aardig met het pers. voorn. woordeken men omspringt. Wien hij zich hierin ook ten voorbeelde stelle, men blijft altijd men. Dezelfde fout vinden wij bl. 10, en het geheel heeft slecht geconstrueerde regels. In andere stukjes vinden wij, om des lieven rijms wille, vele oneigenlijke en onbepaalde uitdrukkingen; b.v. in de oude Vrijster, bl. 18:

En 'k zag geen minnaar gloren, 

waar het eigenlijk zeggen wil, dat de Coquette geen minnaar zag opdagen. Gloren wordt toch gebezigd van een ligchaam, dat gloed van zich afgeeft, zoo als het gloren van eene vonk, van het licht enz.; maar een' minnaar te zien gloren.... dan zou hij niet oneigenlijk, maar in de ware beteekenis van het woord door liefde in lichtelaaije vlam moeten staan!
Om de elisie denkt de Dichter tusschen beiden niet; men oordeele:
Bl. 25.	De zon rees ter kimme in 't Oosten met gloed
	En verwde azuur 's hemels transen,
	Toen plaste een vaartuig daar ginds in den vloed.

Wij treffen dit aan in het stukje, de Krankzinnige, waar dan ook gezegd wordt, dat het schoon van hare haren eens

{==588==} {>>pagina-aanduiding<<}
liefde kon ontvonken, en vervolgens. Het is eene leesproeve, om op één na den laatsten regei van dit stukje te lezen. Hier zijn prosodie en caesuur geheel verloren.
Hoezeer wij ons haasten om verder te gaan, moeten wij echter nog iets zeggen betrekkelijk sommige stukjes, waarin de Dichter zoo 't schijnt, eens regt erotisch heeft willen zijn, maar, naar ons inzien, wel wat kiescher had mogen wezen. Wij bedoelen, om van andere te zwijgen, het Hondje. In dat stukje zit Lizet, die een poezlig, rond, vol zoet verlangen hartje had, angstig te treuren, omdat zij haar hondje, Fikki genaamd, verloren heeft; al de goede hoedanigheden van het beestje worden opgegeven en zij bidt maar, dat zij een hondje als Fikki mag wedervinden, want een hond is alles waard. Maar de zaken nemen een' andere keer, en zij vond een hondje weer. 't Tweede Fikki was een man.
De brief, bl. 37, waarin het ongepaste en veelvuldige gebruik van Fransche woorden voorzeker door den Dichter wil worden aangewezen, kwam ons volstrekt niet voor, daar henen te strekken, om het bespottelijke van alle affectatie, zoowel in spreken als schrijven, in het licht te stellen. Het is hem niet gegeven, boertende de waarheid te zeggen, en het belagchelijke aan te toonen van hen, die onze rijke moedertaal jammerlijk misvormen. Zulks zoude, onder anderen, onzen van oosterwijk bruyn beter toevertrouwd zijn. Coupletten als het volgende zijn boertig noch geestig (bl. 59):

Laatst was de zoon van Dominé 
Bij Tante op de thee; 
Maar fi! wat was die jongen stijf! 
Schoon anders regt van lid en lijf, 
Hij viel mij toch niets meê. 

En nu hebben wij de lezing volbragt tot aan de zelfopoffering van van speyk. Na dat wij op iedere bladzijde op vele en velerlei gebreken, strijdig tegen alle kunstregelen en woordvoeging, gestooten hebben, wordt van den Tijd gezegd, dat hij den band uiteenscheurt, die ons bindt aan 't leven en verder:

Maar, Tijd! eens toch ook staan uw vleugelen pal. 

Bl. 47 vinden wij beladen op schade; bl. 91 bloeijen op bloemen; elders schade op raden; op vele plaassen ij op ei, welke op elkander slaande rijmklanken wij altijd nog als ver-
{==589==} {>>pagina-aanduiding<<}
werpelijk beschouwen; eene verkorting of zamentrekking van het werkwoord vereenigen, zoo als de Dichter doet, troffen wij, zoo wij meenen, nergens aan: dat is der taal geweld aandoen; maar zulke verzenmakers toonen, dat zij de taal in bedwang hebben; zij kunnen ze kneden!! Wij lezen daar, dat de Zomer, ons spoedig begevende, zich met de Lente weder zal éénen: hoe onjuist bovendien! Bl. 51 vinden wij, dat als de Winter slaapt, geene liefelijke toonen van vogelen de lucht beroeren. Wij hebben wel gehoord, dat een storm of onweder de lucht beroert; maar dat de lieve vogeltjes dat zouden doen, hiervan willen wij onze nachtegalen niet beschuldigen; neen, zangers van het woud, zingt vrij! wij zullen u liever hooren, dan onzen Dichter. Daarbij wordt beroeren altijd gebezigd van iets, dat in beweging gebragt en gehouden wordt, en doorgaans schrik en vrees aanjaagt.
Nog een enkel woord over het vers op van speyk. Wij bezitten de uitmuntende Dichtstukken van loots, simons en anderen, ter vereeuwiging dezer heldendaad, en de gebeurtenis is te versch en te zeer bekend, om, wanneer ze niet op eene regt dichterlijke, treffende, fiksche wijze behandeld of bezongen wordt, onze belangstelling gaande te houden. En dan zoo als hier! Men oordeele! Nadat de Dichter beschreven had, waar en met welke zorg van speyk opgevoed was, zegt hij, dat hij leerde het vaderland beminnen, en dat een held leeft, als hij den dood trotseert en er voor sterft, en eindigt dat couplet met den krachtvollen regel, een meesterstuk van climax:

Van speyk stierf ook dien dood! Van speyk kende ook geen vrees! 

Thans gaat hij dien heldendood malen, en het is nu ook tot vervelens toe herhaling van dezelfde woorden. Wij weten wel, dat zulks somwijlen kracht kan bijzetten aan de uitdrukking der denkbeelden; maar zeven maal achter elkander dien dood, dien dood enz. is een cressendo, dat in ijdelen galm ontaardt, vooral wanneer er volstrekt geene verheffing van denkbeelden in zoodanige regels plaats heeft. Verder: de Koning riep de jeugd (?). De strijd was roemvol. Hollands zeemagt zal den Belg weren, en dus werpt van speyk zich

{==590==} {>>pagina-aanduiding<<}
den vijand tegen; de boot wordt echter door wind en storm voortgedreven, en nu is het:

En werpt haar weg met kracht, tot bij der muitren wal, 
Die muitren daar gereed, daar loerend op haar' val. 

De aanval begint, en wordt dus beschreven:

Ras snellen zij daartoe (?), in blinde drift ontstoken. 

en nu rukt het graauw de vaan omlaag, en om toch den Lezer te doen opmerken, dat het de vaan is, waarvan de Dichter spreekt, is het: 't graauw rukt de vaan, die vaan, en scheurt die vaan, en nog eens die vaan, die vaan in schoonen top verheven. Dat is de inhoud van vijf regels! en dan zegt hij van van speyk, dat hij zijnen togtgenoot niet in het jammer wil doen deelen, en dus waarschuwt hij:

Neen! ‘Redt u!’ spreekt zijn mond; neen! ‘Redt u!’ is zijn taal. 

Wij merken op dit noch op al het volgende verder iets aan. Wat het krachtigst op den spoed tot ontkomen gewerkt moge hebben, het spreken van van speyk's mond (gelijk de Dichter, zeker tot meerdere duidelijkheid, zoo naïf zegt) blijft nog altijd een gewigtig vraagstuk.
Wij eindigen ons verslag, om onze Lezers niet te vervelen. Wat wij schreven, is eene onpartijdige beoordeeling, uit opregte waarheidsliefde en uit eerbied voor de kunst voortgevloeid. Wie het boekje in handen neemt, zal onze kritiek gematigd vinden. Wij zijn uitvoerig geweest in het aanwijzen van zulk een legio gebreken ter waarschuwing van anderen, die, door schrijfjeukte ongeduldig, het Publiek met hunne rijmelzucht zouden willen lastig vallen. Wie niet wijs wil worden, moge dan toch zoo veel eergevoel hebben, dat hij zich schame, wanneer zijn werk op dusdanige wijze naar verdienste aan dat Publiek moet worden bekend gemaakt. Ware de Heer haverkamp waarlijk, zoo als hij gelieft te zeggen, van zijne zwakheid overtuigd geweest, hij had zijnen ernst en boert teruggehouden, die nu wel in eeuwige vergetelheid zal begraven worden. De man weet nu, hoe men over zijne eerstelingen, die hij bij het inzenden in de wereld zijne lieve kinderen noemt, denkt, en wij vreezen

{==591==} {>>pagina-aanduiding<<}
dus, zonder den horoskoop te kunnen trekken, of de kunst der prognosticatie te bezitten, dat ze hem het leed niet zullen sparen, waarvan hij spreekt:

Want, Hemel! als gij, mij zoo dier, 
Eens dienen moest tot scheurpapier, 
Als 'k u 't geluk zag derven; 
Als eens mijn kroost het arme lot 
Beschoren was van papiljot, 
Ach! 't was om te besterven. 
Bespaart uw' vader toch dat leed 
Op 't pad, dat gij voor 't eerst (?) betreedt. 

Wij wenschen hem dus van harte een onderworpen zwijgen toe. Tantum!




Aliboron, of satyre, scherts en ernst; door A.E. van Noothoorn. Te Zaltbommel, bij J. Noman en Zoon. 1839. In gr. 8vo. 257 Bl. f 2-80.

‘Weet gij, met wien gij de eer hebt, te spreken? Ik zal het u zeggen: mijn naam is Aliboron; mijn gewoon verblijf is tusschen hemel en aarde, en de taak, mij opgelegd, bestaat daarin, dat ik de menschen tot alle zotte en dwaze daden aanspoor:.... in het bijzonder ben ik de beschermgeest.... van die soort van lieden, welke door uiterlijk vertoon van bekwaamheid, deugd of regtschapenheid hunne medemenschen bedotten.’ Zoo spreekt de hoofdpersoon, eene soort van nikker of kabouterman, tot zekeren Ridmeester kuno, wien hij in eenige nachtelijke bijeenkomsten allerlei vertellingen, aanmerkingen enz. opdischt. Ziet daar, Lezers! de inkleeding van het werkje. Wat zullen wij er overigens van zeggen? Er is - een gebrek, waardoor zoo vele satyren haar doel missen - veel in, dat te scherp is. Zoo zal een Leeraar, gelijk hier bladz. 51 wordt geteekend, wel moeljelijk, hopen wij, te vinden zijn. Het bevalt ons niet, iemand van eenen achtingwaardigen, nuttigen, en ook voor de menschheid zoo weldadigen stand aldus ten tooneele te zien voeren. Is den Schrijver het origineel bekend, - zulk een verdient niets beters, dan met naam en toenaam genoemd, en aan de openbare verachting

{==592==} {>>pagina-aanduiding<<}
prijs gegeven te worden; is het daarentegen eene uit de lucht gegrepene schilderij, dan beklagen wij den wansmaak en de loszinnigheid des Schrijvers ten deze. Waar en behartigingwaardig is, wat hij elders zegt van den overvloed van geleerden in ons land, ten koste van den middelstand; van Fransche Gouverneurs; van de behandeling der krankzinnigen enz.; menschlievend meer, dan welligt doordacht, laat hij zich uit over lijfstraffen en gevangenissen. Een zonderling gevoelen vonden wij bladz. 130: ‘De ongelukkige, dien gij daar ziet, is ter dood veroordeeld. Reeds sedert meer dan drie maanden wist hij, den dood verdiend te hebben, doch had altijd nog eene flaauwe hoop op verzachting der straf; thans echter heeft hij de verschrikkelijke zekerheid, dat deze straf binnen drie dagen aan hem zal voltrokken worden. Dat noem ik duizend dooden sterven.... Ik ontken geenszins, dat de misdaad de straf niet () verdient. - Maar waarom den man niet terstond, toen hij volkomen van zijne misdaad overtuigd was, het leven benomen? Kunt gij u eenen afgrijselijker toestand schetsen, dan die, waarin een mensch, gezond van ligchaam en helder van geest, den dag, het uur, de plaats waar, en de wijze hoe, weet, dat een einde aan zijn leven zal worden gemaakt?’ Welk een zamenstel is dit weinige, blijkbaar in ernst gezegde, van onkunde der criminele regtspleging, en tevens van miskenning van een Christendom, dat juist onder zulke ‘afgrijselijke’ omstandigheden het middel aan de hand geeft, om de straf der wereldlijke geregtigheid te lijden onder het uitzigt van barmhartigheid te vinden voor de hooge Regtbank des oneindigen!
De kleine verhalen zijn over het geheel niet onverdienstelijk. Laura voor leonora (bladz. 227 r. 4. v.o.) is eene hinderlijke misstelling; gespens (spook), vreemd genoeg bladz. 110 ges-pens afgedeeld, geen Nederduitsch woord.
Wij hebben nog wel eenige aanmerkingen; maar Recensenten krijgen hier weder zoo bitter het hunne, dat wij liever zwijgen. ‘Die soort van lieden is even onmisbaar in de beschaafde maatschappijen, als adders, padden, nachtuilen, spinnen en andere dergelijke beminnelijke beesten in de huishouding der natuur; ja waren zij, gelijk de ratelslangen, kenbaar aan het een of ander teeken, weinigen zouden dan zulk een nietig ambt in de maatschappij bekleeden.’ bladz. 115. 't Is toch wat te zeggen! Nu, het is ook eene soort van duiveltje, die het zegt, en wij weten, dat de Booze het licht haat; maar, schoon acte nemende van dezen uitval, prijzen wij het door ditzelfde duiveltje elders met gezond verstand gezegde gaarne aan.

No. XI. Boekbesch. bl. 490. r. 12. v.o. leze men: weltens.





{==593==} {>>pagina-aanduiding<<}

Boekbeschouwing.

Jezus, in zijne verhevenheid, beminnelijkheid en hooge waarde voor menschen, voorgesteld door S. Hoekstra. Iste Deel. Te Medemblik, bij L.C. Vermande. 1838. In gr. 8vo. X en 201 bl. f 1-80.

De Eerw. hoekstra, Predikant bij de Doopsgezinden te Twisk, in Noordholland, heeft een verheven, nuttig en aangenaam onderwerp ter behandeling gekozen, den Evangeliebedienaar hoogstwaardig en voor zijne Christelijke hoorders veelzins vruchtbaar, en hierover in dezen eersten bundel veel goeds gezegd. De hier voorkomende twaalf stukken dragen de volgende opschriften: 1. Jezus in het gevoel zijner hooge waarde voor menschen, naar matth. XI:27-30. - 2. De ijver van jezus voor de belangen der Godsdienst, naar joan. II:12-22. - 3. Navolging Gods het beginsel van jezus daden, naar joan. V:17. - 4. Jezus in levensgevaar, naar matth. VIII:26 eerste gedeelte. - 5. Jezus inborst als Leeraar, naar matth. XII:46-50. - 6. Jezus in zijnen omgang, naar mark. II:1-12. - 7. Jezus bemoeijing met lieden van geringen en verachten stand, naar matth. IX:9-13. - 8 Jezus in het beeld van den echten Weldadige, naar mark. X:46-52. - 9. De zachtmoedigheid van jezus bij het verduren van Godsdiensthaat, naar luk. IX:51-56. - 10. Jezus onze Trooster bij het verlies van dierbare betrekkingen, naar luk. VII:13 laatste gedeelte. - 11. De hooge ingenomenheid van jezus met heilbegeerige zondaars, naar luk. XIX:1-10. - 12. Jezus weenende
over Jeruzalem, naar luk. XIX:41.
Aan deze stukken nu heeft de Schrijver den vreemden naam van Voorstellingen gegeven, daar het toch blijkbaar Kerkelijke Redenen, of, zoo als men gewoonlijk

{==594==} {>>pagina-aanduiding<<}
zegt, Leerredenen zijn. Nu, deze voorstellingen zijn dan ook naar vorm en stijl zeer eenvoudig en tevens duidelijk: zonder eenige de minste inleiding vat de Voorsteller terstond zijnen tekst aan, verklaart denzelven, en past de diensvolgens gedane beschouwing van jezus ten nutte zijner hoorders toe: verdere verdeeling van zijn onderwerp geeft hij doorgaans niet. Van dit laatste evenwel zijn enkele uitzonderingen, met name de vijfde Voorstelling, waarin hij uit den tekst tracht aan te wijzen, dat jezus zich door geen tegenstand liet ontmoedigen; - dat zijn werk bij Hem voorging boven familieäangelegenheden en voedselgebruik; - dat Hij zijne leerlingen innig liefhad; - dat godsvrucht bij Hem hooger geschat werd dan maagschap. (Het eerste dunkt Rec. minder in den tekst te liggen, en het laatste te minder tot het thema, jezus inborst als Leeraar, te behooren, en over het geheel niet genoeg eenheid in dit alles te zijn.) - Eene andere uitzondering ten opzigte der verdeeling, en zelfs gedeeltelijk ten aanzien der doorgaande manier van hoekstra, is de tiende Voorstelling, waar de geschiedenis zelfs minder behandeld wordt, dan men verwacht zou hebben, en men deze volgende opgave van ‘redenen’ vindt, ‘waarom jezus tot eene kalme gemoedsgesteldheid opwekt bij het verlies van dierbaren: 1. Hij kent God als der menschen Hemelschen Vader, en op dien grond zegt Hij: ‘ween niet!’ - 2. Zelf heeft Hij van God de magt ontvangen, om de dooden in het leven terug te roepen, en op dien grond zegt Hij: ‘ween niet!’ - 3. Zelf is Hij de door God verordende Stichter van het Koningrijk der Hemelen onder de menschen, en op dien grond zegt Hij: ‘ween niet!’ Alleen het tweede komt Rec. voor hier gepast te zijn, als uit de tekstgeschiedenis ontleend,
en alzoo ook de tekst zelf niet als algemeen motto te kunnen gebruikt worden. - Het derde voorbeeld, waarin eenige meerdere verdeeling van de stof heerscht, is de twaalfde Voorstelling, waar deze redenen van jezus weenen over Jeruzalem wor-
{==595==} {>>pagina-aanduiding<<}
den beschouwd: ‘omdat deze stad zoo weêrspannig was, in Hem als den Messias aan te nemen, - omdat Hij nu voor de laatste maal dezelve binnentreden zou, ten einde er te lijden en te sterven, - omdat Hij derzelver ellendig uiteinde, als straf voor hare halsstarrigheid, voorzag.’ Het tweede kan Rec. in de woorden van jezus niet vinden, die niet van Hemzelven, maar alleen van de stad spreken. Ook in de hieruit opgemaakte zondaarsliefde van jezus worden deze drie punten gepast gevolgd. Deze beide laatstgenoemde Voorstellingen hebben ook de meeste levendigheid: voor het overige toch zijn de hier voorkomende stukken wel duidelijk, welmeenend, ernstig; maar zij missen te dikwerf die aangename verscheidenheid, welke bij eenheid zoo zeer behaagt en nuttig is; zij hebben niet zelden iets koels en droogs, dat niet genoeg opwekt; zij missen althans doorgaans die warmte, dien gloed, dat levendige vuur, die edele verheffing, waardoor toehoorder of lezer zich medegesleept en geheel en al met het onderwerp ingenomen gevoelt. Doch bedenken wij, dat er verscheidenheid van gaven is; en ofschoon dit juist de uitgave van alle Voorstellingen of Leerredenen nog niet wettigt, doen wij echter hulde aan die van dezen Christenleeraar, die over den grootsten Leeraar tot zijne hoorders en nu ook lezers heeft willen spreken, en daarin doorgaans eene gezonde denkwijze en welmeenende belangstelling aan den dag legt.
Indien Rec. zijn oordeel over elke hier voorkomende Voorstelling moest geven, dan zou hij meer dan één voorbeeld kunnen aanvoeren, waar het hem voorkomt, dat de Spreker het bepaalde oogpunt, waaruit hij jezus beschouwen wilde, zeer gelukkig uit den tekst genomen heeft, b.v. de Iste, jezus in het gevoel zijner hooge waarde voor menschen, naar matth. XI:27-30; de 3de, navolging Gods het beginsel van jezus daden, naar joan. V:17; de 8ste, jezus in het beeld (liever: het beeld) van den echten Weldadige, naar marc. X:46-52. Maar ook ettelijke andere

{==596==} {>>pagina-aanduiding<<}
zou Rec. kunnen aanvoeren, waar het hem voorkomt, dat zulks minder gelukt is; b.v. in de 5de schijnt het onderwerp, jezus inborst als Leeraar, te ruim, om dit alleen uit matth. XII:46-50 te leeren kennen; en in de 6de, jezus in zijnen omgang, datgene niet te zijn, wat men in de geschiedenis der wondergenezing marc. II:1-12, zoeken zou.
Voor het overige wenschen wij van harte den besten zegen over deze welmeenende Voorstellingen, om ‘jezus,’ naar des Schrijvers doel, ‘in zijne verhevenheid, beminnelijkheid en hooge waarde voor menschen’ meer en meer te doen hoogachten, beminnen en navolgen!




Leerrede ter gedachtenisviering der vijfentwintigjarige Evangeliebediening in de Vereenigde Doopsgezinde Gemeente te Amsterdam van Samuel Muller. Te Amsterdam, bij J. Muller. 1839. In gr. 8vo. IV en 44 bl. f :-60.

Het is gewoonlijk geene gemakkelijke taak, wanneer de Evangeliedienaar geroepen wordt, om bij gelegenheden voor zijne Gemeente op te treden, waarbij zijn eigen persoon mede op den voorgrond moet worden gesteld. Bij gedachtenisvieringen, gelijk die, welke tot het uitspreken en in het licht geven van de hier aangekondigde Leerrede aanleiding gaf, loopt men zoo ligtelijk gevaar, om te veel over zichzelven te zeggen. Van den anderen kant vordert de gelegenheid des tijds en ook de wensch des toehoorders, dat men zichzelven toch ook niet geheel voorbijga.
De middelmaat tusschen deze beide uitersten te bewaren, is, wij herhalen het, niet gemakkelijk. Het is de lof, die der feestrede van den hooggeleerden muller met ruimte toekomt; eene rede, die zich daarenboven onderscheidt door belangrijkheid van inhoud, door helderheid en keurigheid van stijl, zoo als wij die uit 's Mans Leerredenen kennen.

{==597==} {>>pagina-aanduiding<<}

De tekst is Hebr. XIII:8; het onderwerp: dat het godsdienstig herdenken van onze vereeniging het geloof aan de onveranderlijkheid van jezus christus in ons verlevendigt en versterkt. In het eerste deel wordt aangetoond, hoe dat geloof alzoo in ons wordt versterkt bij de vergankelijkheid van het aardsche, bij de woelingen in de Kerk van christus, bij de ontrouw van zijne belijders. In het tweede deel wordt daaruit afgeleid de verpligting tot ootmoedige dankbaarheid, tot vernieuwde gehechtheid aan christus, tot bemoedigend vertrouwen. Zeer gepast worden in het eerste deel de bijzonderheden ingevlochten, wier herinnering der Gemeente en den Leeraar belangrijk zijn moesten.
Wij wenschen den waardigen Hoogleeraar nog lange jaren van werkzaamheid en kracht toe, en Gods besten zegen over zijne verdere Evangeliedienst!








Geschiedenis der Israëliten vóór de tijden van Jezus; door J.J. Hesz. Tweede Druk. VIIde Deel. Te Amsterdam, bij J.F. Schleijer. 1839. In gr. 8vo. 374 Bl. f 3-75.

Bijbelsch Huisboek, of Christelijke Overdenkingen over sommige Bijbelplaatsen des N.T., vooral ingerigt voor huiselijk gebruik. Door A. Radijs, Predikant te Doesborgh. IIIde Stuk. Te Doesborgh, bij Kets en Lambrechts. 1838. In gr. 8vo. 290 Bl. f 2-50.

Tweede tiental Leerredenen over het boek van Daniël, door P.J. Laan, rustend Predikant bij de Hervormde Gemeente te Amersfoort. Te Utrecht, bij J.G. van Terveen en Zoon. 1839. In gr. 8vo. 334 Bl. f 2-75.

Het gebed der godvruchtigen, ons ten voorbeelde bewaard in de bocken des Ouden Verbonds. Door C.E.

{==598==} {>>pagina-aanduiding<<}
van Koetsveld, Predikant te Schoonhoven. Naar aanleiding van J. Fincher, the Achievements of Prayer. London 1838. Derde Druk. Iste Deel. Te Amsterdam, bij J.F. Schleijer. 1839. In gr. 8vo. 245 Bl. f 2-40.

Herinnering van de godsdienstige feestviering der vijftigjarige Evangeliebediening, op den 25 Nov. 1838, van J.P. Amshoff, Predikant te Emmen; voor zijne kinderen en verdere betrekkingen, door M.A. Amshoff, Predikant te Groningen. Te Koevorden, bij D.H. van der Scheer. 1839. In gr. 8vo. 66 Bl. f :-60.

Vervolgwerken kunnen wij doorgaans slechts met een kort woord aanmelden. Men houde ons dit dus ten aanzien van No. 1-3 ten goede.
Het zevende Deel der nuttige Israëlitische Geschiedenis van hesz loopt tot 2 Sam. XIV. De uitvoering blijft lof verdienen.
De Eerw. radijs levert in dit Stuk ruim 20 Vertoogen uit de geschiedenis en redenen van onzen Heer. Wij wenschen aan hetzelve een goed onthaal in vele Christelijke huisgezinnen, en bidden Gods zegen over de lezing van het vele nuttige, dat hier voorkomt. Veel nieuws, in denkbeelden of oogpunten, bevat het geschrift, ook dit gedeelte, niet; maar het is, wat het wil zijn, een nuttig, stichtelijk Huisboek.
De tweede bundel over daniël van den Eerw. laan bevat vijf Leerredenen over Hoofdst. V, VI; eene over VII:13, 14; twee over IX; eene over XII:2, 3, en eene over XII:13. Ze zijn over het geheel verstandig, nuttig en gemoedelijk. De Eerw. Schrijver hield zich overtuigd, (bladz. 175) dat eene behandeling van de zes laatste Hoofdstukken dezes Bijbelboeks, in derzelver geheel, ‘minder geschikt zoude wezen voor den Christelijken predikstoel, dan wel voor den Boek-
{==599==} {>>pagina-aanduiding<<}
handel.’ Dat hier echter het een en ander gedrukt is, waarvan men het omgekeerde zou kunnen zeggen, zou Rec., met alle achting voor de geleerdheid en kunde van den braven laan, niet geheel durven ontkennen. De toepassing der laatste Leerrede begint vreemd: ‘Wanneer, in het jaar 1702, willem de Derde, Koning van Engeland en Stadhouder der Nederlanden, op zijn sterfbed lag, en de Graaf van Albemarle hem een kort verslag deed van de toedragt der zaken in Holland, was het eenige antwoord, hetwelk hij van den stervenden Vorst ontving: Ik nader tot mijn einde. (*) En dit is, M.H.! het slot der geschiedenis van alle menschen,’ enz. - Ook deze arbeid van den grijzen laan stichte het bedoelde nut!
Van het onder No. 4 aangekondigde werk moeten wij iets meer zeggen. Het Engelsche, op den titel genoemde, geschrift werd den Heere van koetsveld ter vertaling aangeboden. Hij las het, en bevond, dat het, na eene inleiding, de gebeden behelsde, zoo als die naar de orde der Bijbelboeken worden aangetroffen, gevolgd door het geschiedverhaal der verhooring, met bijvoeging van eenige der merkwaardigste dankzeggingen en lofzangen, en eindelijk van de voornaamste bijbelsche gezegden, waarin het gebed wordt aangeprezen en bestuurd, of verhooring daarop toegezegd. Zulk eene verzameling van Bijbelplaatsen (want meer is het niet) achtte de Eerw. van koetsveld voor vertaling minder geschikt, en het was hem, ‘als Nederlander, aangenamer, de vruchten van eigen nadenken en onderzoek mede te deelen, dan vreemde vruchten op den vaderlandschen grond over te planten.’ Hij bewerkte de bouwstof, in fincher's werk voorhanden, minder om de geschiedenis der gebeds-verhooring, meer om eene bijdrage te leveren tot de geschiedenis der aanbidding van God, gelijk die in den Bijbel voorkomt. Zoo ontstond dit

{==600==} {>>pagina-aanduiding<<}
werk, van hetwelk wij eenig, hoewel kort, verslag willen geven.
Eene inleiding gaat vooraf, over den aard, het doel en het nut des gebeds in het algemeen, waarbij de Schrijver zijne lezers op het standpunt plaatst, van waar hij wenscht, dat zij zijnen arbeid zullen beschouwen. Hij wenscht uit den Bijbel zelven in voorbeelden te doen zien, hoe en wat men bidden moet. Het zijn dus minder de uitdrukkingen der daar voorkomende gebeden, dan de geest, waarin deze gebezigd worden; minder de omstandigheden, waarin zich de bidders bevinden, (schoon van koetsveld, als verstandig Bijbeluitlegger, niet verzuimt, ook hierop acht te slaan) maar meer hun gemoedsbestaan, ons ten voorbeelde, gelijk de titel zegt.
Hetgeen uit dat oogpunt in de geschiedenis der oude wereld (d.i. vóór abraham) te vinden is, levert de stof tot een eerste Hoofdstuk. Eigenlijke gebeden vindt men hier niet; daarentegen wel sporen, hoe zich de eerste menschen, kaïn, de tijdgenooten van enos, (Gen. IV:26) henoch, noach, het bidden, den omgang met God voorstelden, en hoe zij, overeenkomstig die voorstelling, God aanbaden. De wenken, die de aartsvaderlijke geschiedenis voor het doel des Schrijvers aan de hand geeft, maken den inhoud uit van het tweede Hoofdstuk. Men vindt hier niet alleen grond tot bepaling der wijze van aanbidding, maar ook een meer uitvoerig gebed zelf, Gen. XVIII. Ééne opmerking willen wij afschrijven. ‘Wij vinden hier hernieuwde, verdubbelde beden, tot zes malen toe. Zoo treffen wij ook later gebeden aan, met dubbelen aandrang herhaald, tot dat zij eindelijk verhoord worden. Het menschelijke hiervan is de gedachte, als of God door sterken aandrang wordt bewogen, overgehaald, zich laat verbidden. De altijd geldende waarheid is, dat wij menschen, in ons eigen gebed, aandrang, klimming van gedachten, van begeerte en vertrouwen, noodig hebben; totdat wij, in de blijde hoop der verhooring, het volle Amen op ons gebed kunnen uit-
{==601==} {>>pagina-aanduiding<<}
spreken.’ Zietdaar eigenlijk, voegen wij er bij, de reden, waarom men moet bidden en niet vertragen. (Luk. XVIII:1.) Isaäk (*) levert weinig; jakob meerdere, zelfs vele stof. De klagten en uitboezemingen van job nemen hier en daar het karakter van gebeden aan, of gaan wel in eigenlijke gebeden over. Niet ten onregte bekomt alzoo het naar hem genoemde boek een afzonderlijk, het derde Hoofdstuk. Gebed, voorbede enz. bij mozes en de tot zijne geschiedenis behoorende personen zijn begrepen in het vierde Hoofdstuk; waarbij offer, priesterstand en nationale, godsdienstige volksliederen eene gepaste plaats vinden. Ook wordt de proeve van een onverhoord gebed (Deut. III:23-25) wel niet voorbijgezien, maar, onzes inziens, wat al te kort (wij schreven bijna: oppervlakkig) behandeld. Wij kunnen overigens noch dit Hoofdstuk, noch het zesde, (het volk Israëls onder jozua en de Rigteren) noch het zevende (samuël) in de bijzonderheden doorloopen. Overgeslagen vinden wij niets, dat in het bestek van den Schrijver vallen kon; veel goeds gezegd bij gepaste gelegenheid, b.v. bij jeftha over de geloften, over de profetenscholen bij samuël. Dat de moeder van den laatsten hier eene waardige plaats inneemt, spreekt van zelf. David en zijne Psalmen vullen de twee overige Hoofdstukken, het achtste en negende; waarna eene Bloemlezing van gebeden uit de zangen van Israël, onder elf verschillende
rubrieken verzameld, dit Deel besluit. Wij hebben het (behoudens eenige aanmerkingen, maar waarover wij met den bekwamen, hartelijken en, uit het Voorberigt te oordeelen, jovialen (in den besten zin) Schrijver geene lans willen breken) met zeer veel genoegen gelezen, en wachten met verlangen het vervolg.

{==602==} {>>pagina-aanduiding<<}

Een paar woorden - meer is niet noodig - over No. 5 mogen dit verslag besluiten. Behalve de Feestrede van den waardigen grijsaard zelven, naar aanleiding van Ps. LXXI:5-9, getuigende van een geoefend verstand en een edel hart, vindt de lezer hier een eenvoudig en hartelijk verhaal, hoe het feest, ook door eene Leerrede van den behuwdzoon des feestvierenden Leeraars, Do. gooszen, Predikant te Eibergen, (des namiddags gehouden) over Psalm 128, en door eene Avondrede van den Schrijver zelven, zoon van den ‘Jubelgreis’ gelijk de Duitschers zeggen, over Thess. V:18, opgeluisterd werd. - Dat zich de kritiek onthoude, over dergelijke taal des harten, door belangstellende betrekkingen alleen ten volle te verstaan, haren kouden adem te blazen!

Over de Privilegiën van den Roomschen Stoel, in betrekking tot de Regering van den Staat, uit een regtskundig oogpunt beschouwd, door Dr. H.G. Bretschneider. Te Zaltbommel, bij J. Noman en Zoon. 1839. In gr. 8vo. 58 Bl. f :-75.

Bij de oneenigheden, die thans heerschen tusschen de Pruissische en Pauselijke Regering, beroept zich de Roomsche Stoel op zijne Privilegiën. De Pauselijke Regering beweert namelijk, dat de geheele volheid der wetgevende en uitvoerende magt in de Kerk aan haar uitsluitend is opgedragen; dat haar derhalve alleen, en met uitsluiting van anderen, het regt toekomt, om Bisschoppen te benoemen, te installeren, te oordeelen en af te zetten, algemeene Kerkvergaderingen zamen te roepen, te leiden, derzelver besluiten te bevestigen of te verwerpen, en beslissende en algemeen verbindende regels over geloof, tucht en inrigting der Kerk te bepalen. Onder hetzelfde denkbeeld van privilegie vallen de voorregten, waarop zij voor de Bisschoppen, als hare plaatsbekleeders, aanspraak maakt. Deze bewering geest den geleerden Schrij-
{==603==} {>>pagina-aanduiding<<}
ver aanleiding, om den aard en de regtmatigheid van dit privilegie, naar de gronden van regt en geschiedenis, te behandelen. Hij herinnert vooraf de algemeene grondbeginselen des regts omtrent de privilegiën. Privilegie beteekent: eene voor eenen enkelen gegevene, het regt van een bijzonder persoon bepalende wet; of het beteekent: een voorregt. De privilegiën worden verdeeld in regten, welke aan eenen persoon gegeven, en in de zoodanige, welke aan eene zaak verbonden worden. Om wettig te zijn, behoort men voor een privilegie een in regten geldend bewijs van verkrijging te kunnen aanvoeren. De eenige in regten geldende bewijzen van verkrijging zijn: eene uitdrukkelijke wet, welke van de regtmatige wetgevende magt uitgaat, of de onheugelijke gewoonte. Tot geldigheid van het regt van gewoonte wordt vereischt, dat zij noch tegen de goede zeden, noch tegen het gezond verstand mag strijden; dat zij gedurende langen tijd op eene gelijkvormige wijze moet uitgeoefend zijn. Vervolgens toont de Schrijver aan, in welke gevallen een privilegie ophoudt en tot hoe
ver zich hetzelve uitstrekt. - Volgens de theorie van het Roomsche Hof, gaan de privilegiën van de Bisschoppelijke waardigheid alle van den heiligen Stoel uit, welke uitsluitend de bezitter is van de geheele volheid der wetgevende en uitvoerende magt, en van wien elke Bisschop oorspronkelijk de regten van zijn ambt ontvangt. De gewigtigste vraag is derhalve die, naar het bewijs van verkrijging, volgens hetwelk deze geheele volheid van magt uitsluitend aan den Roomschen Stoel toekomt. Hiertoe wijst men ons op het Goddelijk karakter des Christendoms. Maar daaruit volgt slechts een privilegie voor de geheele Kerk, namelijk te bestaan zonder eenig verlof van eenig aardsch wetgever, maar geenszins een privilegie, dat een enkel lid, b.v. de Roomsche Bisschoppen bezitten tegenover de andere leden der Kerk. Men gevoelde dit ook van de zijde van Rome, en zocht daarom het privilegie van den Roomschen Stoel van twee bijzondere uitspraken van christus af te lei-
{==604==} {>>pagina-aanduiding<<}
den. Matth. XVI:18: ‘Gij zijt Petrus, en op deze rots wil ik mijne gemeente bouwen, en de poorten der hel zullen dezelve niet overweldigen;’ en Joann. XXI:15-17, alwaar jezus op de driemaal aan petrus herhaalde vraag, of hij Hem liefheeft, driemaal antwoordt: ‘weid mijne schapen.’ De Schrijver bewijst, dat beide deze plaatsen geen aan petrus toegekend privilegie bevatten. Maar nu doet zich de vraag op, of het misschien uit het regt der gewoonte in de eerste Kerk bewijsbaar zij. - Dat er zich in de Apostolische Kerk geen spoor van eenig primaat opdoet, is bekend. Het tegendeel blijkt uit Hand. XI:1. vlg., XIII:1-3, XV:1. vlg., 1 Kor. I:12. vlg., III:3-23 en Gal. II:2-16.
Petrus zelf noemt zich een Apostel, een Medeöuderling, 1 Petr. I:1 en 2 Petr. I:1, 1 Petr. V:1. Voor den Opperherder verklaart hij geenszins zichzelven, maar uitdrukkelijk christus, 1 Petr. V:4. Evenmin vinden wij in de Kerk der eerste drie eeuwen spoor hoegenaamd van eenig privilegie des primaats. - Zoo was het met de Kerk gesteld, toen, in het begin der vierde eeuw, Keizer constantijn tot het Christendom overging, en hetzelve tot Godsdienst van het Hof maakte; want Godsdienst van den Staat werd het Christendom eerst bijna eene eeuw later. Van dat oogenblik stelden zich de Keizers aan het hoofd van het Kerkbestuur. Evenzeer waren zij zonder tegenspraak Opperheeren der Bisschoppen, die ook den Keizer als zoodanig erkenden. De Keizers benoemden Bisschoppen, zetteden ze af, of herstelden ze. - Wat nu betreft de Vorsten der nieuwere Staten, na den ondergang van het westersche Romeinsche Keizerrijk, de Schrijver toont aan, dat noch de Frankische Koningen, noch de Duitsche Keizers den Bisschop van Rome als eene soort van Mederegent in hun Rijk aanzagen, of aan hem de volheid van magt over de Kerk in hun Rijk gaven. Onder anderen verrigtte karel de Groote eene menigte daden van kerkelijke oppermagt. Nadat echter gregorius VII in het jaar 1073 den Roomschen Bis-
{==605==} {>>pagina-aanduiding<<}
schopszetel beklommen had, hebben de Roomsche Bisschoppen begonnen aanspraak te maken, Paussen te zijn, d.i. door God en christus gestelde Opperheeren van alle Christelijke gemeenten op aarde, aan wie de volheid der wetgevende en uitvoerende magt geschonken was. Eene zoodanige aanspraak kon men slechts aanvangen te maken en te doen gelden in eenen tijd,
waarin ruwheid, woestheid en grove onwetendheid heerschten, en waarin de staatsinrigtingen zoodanig ontbonden waren, als in de door onze nieuwere Paussen zoo hoog geprezene Middeleeuwen. De Paussen zochten hunne privilegiën als regten van gewoonte te doen erkennen, waartoe de verzameling van ondergeschovene decretalen, of zoogenaamde decretalen van isidorus, dienen moesten. Dat deze decretalen valsch en verdicht zijn, is eene bekende zaak, welke zelfs de Roomsche Schrijvers van lateren tijd zelve erkennen moeten. Indien men echter zeggen wilde, dat de Pauselijke privilegiën dan toch van de twaalfde eeuw af erkend geworden zijn, en diensvolgens ten minste de gewoonte van zeven eeuwen voor zich hebben, dan getuigt de geschiedenis, van het laatst der 11de eeuw af, van een' gedurigen strijd tusschen de regten van den Paus en die der Vorsten, waarbij de overwinning nu eens op de zijde van den eerste, dan weder op die der laatsten was. Beweringen en daadzaken staan van weerskanten tegen elkander over, zoodat uit al, wat gebeurd is, in regten niets kan worden afgeleid. De Generaal der Jezuiten lainez kon het zelfs in de 16de eeuw op het Concilie te Trente niet eens gedaan krijgen, de aldaar verzamelde Bisschoppen te bewegen, om de grondstelling te erkennen, dat de Bisschoppelijke magt slechts een uitvloeisel van den Pauselijken Stoel zij. De Fransche en Spaansche Bisschoppen hielden zoo stellig het tegendeel vast, dat het Concilie in de 23ste zitting, cap. 4, integendeel vaststelde, dat de Bisschoppen de opvolgers der Apostelen waren. Ook stelden de Duitsche Katholijke Aartsbisschoppen op het Congres te Bad-Ems in het jaar 1784 vast: dat de

{==606==} {>>pagina-aanduiding<<}
Vasallen-eed, waarmede de Bisschoppen sedert den tijd van gregorius VII den Paus onvoorwaardelijke gehoorzaamheid beloven moesten, afgeschaft, en alle Pauselijke bullen en besluiten slechts dàn kracht van wet verkrijgen zouden, wanneer de overige Bisschoppen hunne toestemming daartoe zouden gegeven hebben; dat men toestemmen moest, dat de Bisschoppen niet alleen slechts Mandatarissen en Vicarissen van den Paus waren, maar de regten bezaten, welke volgens het episcopaal stelsel aan de Bisschoppen toekwamen. - Vat men dit alles te zamen, dan heeft alzoo het privilegie van opperheerschappij in de Christenheid over geloof, tucht en kerkinrigting, waarop de Roomsche Stoel aanspraak maakt, geenen in regten bestaanbaren titel van verkrijging. Het rust noch op eene verklaring van den Goddelijken Stichter der Kerk, noch op een behoorlijk overgebragt regt van gewoonte; het heeft nooit eene algemeene en duurzame erkenning gevonden, maar is steeds op eene in regten geldige wijze tegengesproken geworden. Dat de Roomsche Stoel zichzelven dit privilegie toekent, kan van geene kracht in regten zijn, omdat geen privilegie geldig is, wanneer het óf tegen de welverkregene regten van eenen derden, óf met bepaaldelijk daar tegenovergestelde bepalingen strijdt, óf geenen in regten geldigen titel van verkrijging aanwijzen kan. - Maar al ware ook het Pauselijk privilegie in Duitschland tot aan de Hervorming volledig erkend geworden, dan zou hetzelve toch door onderscheidene Staatsverdragen, door den Augsburgschen geloofsvrede in 1535, door den Westfaalschen vrede in 1648, en nu laatstelijk door de Weener Congresacte van 1815, geheel afgeschaft zijn.
Ten besluite maakt bretschneider van dit alles een zeer doeltreffend gebruik tot wederlegging van hetgeen onder anderen door den beruchten görres in zijnen Athanasius en de Triariër beweerd wordt, daar zij de Pauselijke privilegiën met alle geweld tegen de Protestanten willen doen gelden. Dat men zulk eene wederlegging der Pauselijke aanmatigingen niet onnoodig

{==607==} {>>pagina-aanduiding<<}
behoeft te achten, blijkt uit den vijandigen geest, die zich zelfs in zulke uitdrukkingen van görres openbaart, waar hij den schijn van verdraagzaamheid aanneemt, b.v. waar hij zegt: ‘De Katholijken bestrijden het bestaan der Protestanten niet; daar God hen toegelaten heeft, moet het hun wèl zijn.’ Bretschneider merkt hierop te regt aan: ‘Dit toelaten (hetwelk het Protestantisme op ééne rij met den Boozen stelt) had daardoor plaats, dat het zwaard der Katholijke Vorsten in den Smalkaldischen en dertigjarigen oorlog niet magtig genoeg was, om de Protestanten te verdelgen. Mogt het eenmaal magtig genoeg worden, dan hield voor den Heer görres die Goddelijke toelating op, welke ons bestaan rekt, en naar zijn gevoelen zou het dan de tijd zijn, om het Roomsche oordeel van verdoemenis aan ons te voltrekken.’ - Als een voorbeeld van allerbespottelijkst misbruik van de Heilige Schrift, om hunne kwade zaak te verdedigen, vinde ook nog het volgende uit deze Verhandeling eene plaats: ‘Het is bekend, dat de Paussen de plaats, Luk. XXII:38: En zij zeiden, Heer, ziet hier twee zwaarden, en hij zeide tot hen, het is genoeg, menigvuldig gebruikten ten bewijze, dat christus hun niet alleen het geestelijke, maar ook het wereldlijke zwaard gegeven, en daarmede het regt opgedragen had, om Keizers en Koningen te rigten en af te zetten.’
Recensent las reeds vroeger deze Verhandeling van den verdienstelijken bretschneider met groot genoegen in de Allgemeine Kirchenzeitung van dit jaar, en hoopt, dat de in dit verslag geleverde schets derzelve genoegzaam zal zijn tot aanprijzing, en dat de gelegenheid, door deze afzonderlijke uitgave in onze taal onzen Landgenooten aangeboden, door velen moge gebruikt worden, om in de gewigtige zaak, die hier behandeld wordt, het ware van het valsche te leeren onderscheiden. - Behalve enkele misstellingen, waaronder opkondiging in plaats van opzegging, heeft de Vertaler zich loffelijk van zijne taak gekweten.


{==608==} {>>pagina-aanduiding<<}

Theoretisch-practisch Handboek der algemeene en bijzondere Heelkundige Instrumenten- en Verbandenleer, enz.; door F.A. Ott. VI Afleveringen.

(Vervolg en slot van bl. 104.)

In de vierde Aflevering met bl. 257 begint het practische gedeelte van dit theoretisch-practisch Handboek, waarvan het theoretische gedeelte door ons reeds behandeld is. Het wordt nog door twee Afleveringen voortgezet en eindigt met bl. 504. Op bl. 505 wordt een bijvoegsel gevonden, bevattende eene Proeve van een stelsel, aangaande de werktuigelijke Geneesmiddelleer, gegrond op de gedaante der werktuigelijke geneesmiddelen, 505-536. Het werk wordt besloten met de Litteratuur der Instrumenten- en Verbandenleer.
Dit practische gedeelte wordt in twee Afdeelingen gesplitst, waarvan de eerste de algemeene Heelkundige Gereedschappen, de tweede de bijzondere Heelkundige Gereedschappen beschrijft, en dus ter toelichting verstrekt van de werktuigen enz., wier afbeelding op 44 Platen gevonden wordt.
Wij zullen ons bij de aankondiging en beoordeeling van dit gedeelte kunnen bekorten, omdat het onderwerp in al deszelfs bijzonderheden na te gaan ons tot eene al te uitgebreide mededeeling zoude brengen. Elk werktuig als 't ware te willen ontleden, het gebrekkige aan te wijzen, verbeteringen op te geven, zoude nagenoeg gelijk staan met eene eigene bewerking van dit onderwerp. Niets is bovendien moeijelijker, dan de beoordeeling van werktuigen, vooral met betrekking tot daarbijgevoegde veranderingen. Indien een nieuw eigenaardig werktuig slechts geene grove gebreken oplevert, is het als een bijzonder eigendom van den vinder te beschouwen, die er zich op eene hem eigen gewordene wijze van behandeling, door de ondervinding, van weet te bedienen. Of zoo vele werktuigen eene volstrekte be-
{==609==} {>>pagina-aanduiding<<}
hoefte zijn, tot eene behoorlijke en doeltreffende uitoefening der Heelkunde, is eene andere vraag, die wij niet gaarne toestemmend zouden willen beantwoorden. In rust en vrede, waar de beoefening der Heelkunde met bespiegelingen gepaard kan gaan, groeit het getal der heelkundige werktuigen aan, zonder dat er de kunst dikwijls veel bij wint; op het slagveld, waar men met kracht, nadruk en spoed handelen moet, worden met weinige en eenvoudige werktuigen de belangrijkste kunstbewerkingen verrigt; en werd die plaats de school, van welke met geringe middelen groote mannen, als theden, schmucker, larrey en anderen, uitgingen en der kunst schitterende aanwinsten bezorgd hebben.
De Schrijver bevestigt in zekeren zin ook dit gezegde door eene soort van korte inleiding of voorafspraak, welke in § 1 aan het hoofd dezer Afdeeling geplaatst is, in welke hij tevens reden geeft, waarom, en te regt, hij de verloskundige niet meer onder de heelkundige werktuigen heeft opgenomen, zoo als hij dit vroeger gedaan heeft. Tevens ontvouwt hij zijn aangenomen systema der werktuigelijke geneesmiddelleer, waardoor hij tot eene eigenaardige rangschikking dezer werktuigen op het einde van dit werk gekomen is. De Schrijver deelt zelf het onvermijdelijk gebrekkige van zulk eene rangschikking mede; het is te wenschen, dat de goede uitkomsten, welke het zoude kunnen aanbieden, door den tijd verwezenlijkt zullen worden.
Na dit gezegd te hebben, gaat hij in Hoofdst. I over tot de beschrijving van eenige vervoeringstoestellen, en beschouwt in Hoofdst. II tafels ter verrigting van kunstbewerkingen, in Hoofdst. III de ziekenbedden, en in Hoofdst. IV zoogenoemde ziekenligters. Wat de vervoeringstoestellen betreft, die wel het meest te pas zullen komen bij verwondingen op het slagveld, zoo zullen de eenvoudigste, om welbekende redenen, steeds de doelmatigste en bruikbaarste wezen.
De draagstoel van tober, niet fober, zoo als

{==610==} {>>pagina-aanduiding<<}
op eene andere plaats gelezen wordt, kan desgelijks onder de zeer zamengestelde werktuigen gerekend worden. Wat de afbeelding der tafel, op 1/24 verkleind, op pl. 1. fig. 4 betreft, hoe zindelijk deze afbeelding ook bewerkt is, wij houden het voor hoogst moeijelijk, om, volgens de afbeelding en beschrijving, van haar een juist denkbeeld te verkrijgen, vooral om door eenen werkman naar die afbeelding te laten werken. Zulke zamengestelde en dus tevens zeer kostbare werktuigen zijn alleen te verkrijgen in groote ziekeninrigtingen, waar tevens de handen door een stelsel van bezuiniging niet gebonden zijn. Van vele dezer werktuigen kan gezegd worden (waarmede de Schrijver dit Hoofdstuk sluit): ‘Deze ligter is alleen voor ziekeninrigtingen geschikt, en de uitvinding daarvan veelligt geestiger uitgedacht dan practisch bruikbaar.’
De Schrijver gaat thans in de volgende Hoofdstukken voort, bij afwisseling, nu eens werktuigen, dan wederom verbandtoestellen te beschrijven. Het werk wordt dus als van gemengden inhoud en de draad telkens afgebroken. Stelselmatig worden de werktuigen tot de eene of andere kunstbewerking met derzelver verbandtoestellen verbonden; maar voor beginnende kunstoefenaren inzonderheid zal daardoor dit Handboek niet bruikbaarder worden.
De afbeelding van de eigenlijke verbandstukken laten doorgaans, tot een goed begrip van dezelve, veel te wenschen over, omdat zij geen' zoo standvastigen vorm aannemen en bewaren, als zulks het geval is met eigenlijke heelkundige werktuigen, vooral wanneer die uit een of ander metaal vervaardigd zijn. Wanneer derzelver aanlegging ook uit de beschrijving van de handgrepen moet geleerd worden, zal deze veel moeite kosten, veel tijd vereischen, en toch niet altijd doel treffen. Sedert eenigen tijd heeft vereenvoudiging ook hier veel veld gewonnen, en wanneer men nu maar niet tot een ander uiterste vervalt, zoo zullen en kunst en lijders er niet bij verloren hebben.

{==611==} {>>pagina-aanduiding<<}

Wat van de verbanden gezegd is, kan ook op de werktuigen toepasselijk gemaakt worden. Op den duur worden werktuigen uitgedacht, veranderingen, zoogenoemde verbeteringen aangebragt; daardoor komen andere in onbruik. Het is dus moeijelijk, eene volledige verzameling, een zoogenoemd heelkundig wapenhuis behoorlijk in te rigten. Tot zoodanig doel is hier niet alles bijeenverzameld; voor een Handboek had veilig nog het een en ander, hetwelk geheel verouderd is, weggelaten kunnen worden.
Hetgeen echter op de Platen is afgebeeld, kan gezegd worden doorgaans zindelijk, net en duidelijk voorgesteld te zijn; eene groote verdienste, dat hiermede door alle Asleveringen volgehouden is, en dat de ijver bij de laatste Platen niet verflaauwd is. Heeft men op de uitvoering van enkele figuren hier en daar iets aan te merken, het geheel voldoet aan de boven vermelde vereischten. Tot dusverre blijft ook de pers, van welke de Heer van den heuvell zich bedient, zich gelijk, en onderscheiden de uitgaven van geneeskundige werken zich voordeelig bij die van anderen. - Dit gedeelte (het eigenlijk practische) met de aankondiging en beoordeeling van het eerste of theoretische gedeelte vergelijkende, zal men, met terhandneming van de Platen, de doorgaande verdeeling van dit tweede gedeelte voldoende leeren kennen. Het practische gedeelte nog eens te doorloopen, gelijk wij het theoretische gedaan hebben, zoude ons in herhalingen hebben doen vervallen; eene kritische beschouwing van sommige werktuigen ons te verre henen geleid hebben, vooral bij het verschil, hetwelk er nog bestaat, bij die van latere uitvinding. Wij wijzen hier alleen op den strijd, door de vinding der steenverbrijzeling en de daartoe benoodigde en reeds veranderde werktuigen opgewekt.
Over het algemeen heeft de Vertaler zich te veel aan de Hoogduitsche woordvoeging gehouden, zoo als dit ook reeds bij de beoordeeling van het eerste gedeelte is aangemerkt, waardoor de stijl dikwijls iets gewrongens

{==612==} {>>pagina-aanduiding<<}
heeft verkregen. Doorgaande schijnt echter aan dit tweede gedeelte eene naauwkeuriger herziening besteed te zijn.




Wijsgeerige Verhandelingen over de Bovennatuur-, Zedekunde en Rede-Godsdienst; door J.A. Bakker. Te Rotterdam, bij M. Wijt en Zonen. 1837. In gr. 8vo. XII en 230 bl. f 2-40.

Deze bundel bevat de volgende rubrieken: I. Verhandeling over de Beginsels (d.i. Grondbeginselen in onderscheidene vakken van 's menschen bespiegelende en gedragregelende kennis.) II. Hoofdpunten eener wetenschappelijke beschouwing van den mensch als denkend wezen. III. Hoofdpunten eener wetenschappelijke Zedekunde. IV. Hoofdpunten eener wetenschappelijke behandeling der Rede-Godsdienst. V. Wijsgeerig, zede- en geschiedkundig aanhangsel.
Alvorens tot nadere beschouwing over te gaan, betuigen wij eerst in het algemeen onze ingenomenheid met dit werk over het geheel, en betreuren het alleen, dat er zoo veel schrijf- of drukfeilen in kunstbenamingen, uit vreemde talen genomen, zijn overgebleven, b.v. metempsicosa voor metempsychosis, en een aantal andere. En nu, ter zake tredende, ontmoeten wij eerst de Verhandeling over de Beginsels. De duisterheid van dien titel ligt in de Prijsvraag zelve, tot welker beantwoording zij strekken moest. Over Grondbeginsels, of over de beste Grondbeginselen, zou beter zijn geweest. Inzonderheid behaagde ons in deze Verhandeling, bl. 64-74, de tegenoverstelling van ware en valsche grondbeginselen. De ware (d.i. die de Schrijver als zoodanig aanneemt) zijn in cursijf aan den linkerkant van elke bladzijde, en de valsche (d.i. die de Schrijver als zoodanig beschouwt) met gewone letter aan de regterzijde gedrukt, stelling over stelling, en bij de valsche met den naam van hem, die de stelling, hetzij woordelijk, hetzij zakelijk, heeft voorgedragen, telkens er onder. Recensent, die veel over wijsgeerige onderwerpen gelezen en gedacht heeft, kan zich ten volle vereenigen met al de stellingen, door den Schrijver als ware grondbeginselen aangenomen, althans in dien zin, waarin de Schrijver die opvat. Want de 3de der zedelijke beginselen:

{==613==} {>>pagina-aanduiding<<}
De mensch, als zedelijk wezen, is vrij in zijnen wil, schijnt, blijkens het overige des werks, alleen te beteekenen vrij van stoffelijken dwang, zoodat de uiterlijke omstandigheden op zichzelve geenen gebiedenden invloed op 's menschen wilsbepaling uitoefenen, hetgeen toereikend is tot onze verantwoordelijkheid, en geenszins buitensluit de waarheid, dat onze wil door ons eigen karakter bepaald wordt. Trouwens, indien wij iets wilden zonder, hetzij gegronde, hetzij ongegronde, doch altijd voor het oogenblik ons genoegzaam schijnende reden, zouden wij geene redelijke schepselen zijn. Hieruit echter vloeit voort, dat onze vrijheid van empirischen aard is. Bij de staatkundige beginselen staat te regt: Tot handhaving der vrijheid zijn er in den Staat wetten noodig, en: Tot handhaving der wet is er in den Staat eene Oppermagt noodig. Maar de Oppermagt, die de wet slechts handhaaft, is niet meer dan uitvoerende Magt, de dienares der wetgevende. Wie maakt de wet? Hoe krijgt men daar regtens gezag toe? Hoe wordt men bevoegd tot handhaving der wet? Hierop zwijgt de Schrijver. Het is waar, dat hij slechts onomstootelijke waarheden onder de beginselen opneemt; maar juist hierom vleit de Schrijver zich vergeefs, den strijd tusschen de leer van oorspronkelijke Volkssouvereiniteit en van Goddelijk Regt der Vorsten, als twee uitersten, te hebben vernietigd door aanwijzing van het ware beginsel. Immers Republikeinen en Monarchalen zullen hem toestemmen, dat er wetten noodig zijn, en dat er eene magt moet bestaan tot hare handhaving. Maar hoe ontstaat regtens de wetgevende magt? waar zijn de natuurlijke grenzen der oppermagt? wat zijn de wederkeerige regten en pligten van regenten en onderdanen? welk verschil in grondbegrip maakt het al of niet aanwezig zijn
eener de oppermagt beperkende staatsregeling, enz.? Tot oplossing dezer vragen kan men niet geraken door loutere uitwerking van de gestelde beginsels.
Voortreffelijk is de beschouwing van den Mensch als denkend wezen. Kant schijnt ons wel eens wat al te schroomvallig toe, en, schoon hij het Idealismus niet heeft gepredikt, straalt echter zekere overhelling daartoe nu en dan bij hem door, of hij laat zich ten minste vrij sceptisch uit over de wezenlijkheid der noumena, welligt omdat hij de oorzakelijkheid alleen onder de categoriën des verstands opnam, maar als redebegrip haar niet erkende. Dit tot Idealismus neigen-
{==614==} {>>pagina-aanduiding<<}
de Scepticisme is denkelijk de bron der afdwalingen van hen, die de Critische Wijsbegeerte wilden volmaken, doch inderdaad haar in vele opzigten deden ontaarden. Wij bedoelen fichte, schelling, hegel en anderen. De Heer bakker, niet gelijk kant door de lezing van hume te veel weggesleept, neemt, in de 6de stelling zijner bovennatuurkundige beginsels, (bl. 67) oorzakelijkheid en zelfstandigheid aan als grondbegrippen der Rede; en daar hij in zijne beschouwing van den mensch als denkend wezen hieraan getrouw blijft, zoo wel als aan de leer der subjectiviteit onzer kennis van de buitenwereld of het Niet-ik, zoo blijft hij even ver van Scepticismus en Idealismus, als van Dogmatismus en Empirismus verwijderd. Hij is dus, naar ons inzien, zuiver Critisch Wijsgeer, en juist daarom niet geheel Kantiaansch.
Te regt verdedigt hij in de Zedekunde (rubriek III) de beginselen van welbegrepene vrijheid, eigen-wetgeving en belangeloosheid, en houdt zich aan de Kantiaansche grondstelling, die het 7de der zedekundige beginselen was op bl. 79: Gedraag u zóó, dat de bijzondere regel van uwe handelingen eene wet voor alle zedelijke wezens worden kan.
In de hoofdpunten eener wetenschappelijke behandeling der Rede-Godsdienst handhaaft de Schrijver, vooral op zedelijken grond, het bestaan van God als volmaakt Wezen, Schepper en Bestuurder van het Heelal, en stelt (naar ons inzien met onwederlegbare zekerheid, althans Recensent heeft er nooit anders over gedacht) dat Heelal, daar het een gewrocht van een volmaakt en dus altijd zonder beperking werkend Opperwezen is, als zonder begin, zonder einde, en zonder grenzen. Zoo eeuwig, als God is, heeft Hij geschapen, d.i. Zijne gedachte verwezenlijkt. Schepselen zijn beperkt, ontstaan en verdwijnen; de schepping is eeuwig en onbegrensd. Wijders erkent de Schrijver de Voorzienigheid Gods, benevens de onsterselijkheid, ter eindelooze volmaking, van den mensch, en bestrijdt de bedenkingen uit het natuurlijk en zedelijk kwaad. Eindelijk toont hij de valschheid aan van Atheïsmus, Materialismus, Cosmologisch en Idealistisch Pantheïsmus, Hylozoïsmus en Dualismus; terwijl hij het zuivere Theïsmus voortreffelijk verdedigt, onder bestrijding van ongeloof en bijgeloof. Een overzigt van de Geschiedenis der Wijsbegeerte besluit het vertoog.
Een belangrijk wijsgeerig, zede- en geschiedkundig aan-
{==615==} {>>pagina-aanduiding<<}
hangsel bekroont, als vijfde rubriek, het werk. Ten opzigte der verhouding tusschen Rede en Openbaring houdt zich de Schrijver aan de beide stellingen, waarmede Recensent zich insgelijks altijd vereenigd heeft: 1o. dat de Rede de mogelijkheid eener nadere Openbaring erkent; 2o. dat zij niets als zoodanig aanneemt, dat met hare zedelijke en godsdienstige beginselen strijdt.




De Zee, hare bewoners en wonderen. Door W.T.A.W. Zimmermann. Uit het Hoogduitsch vrij vertaald, door G.A. Hondeyker, Onderwijzer in de Zeevaartkunde. IV Stukken. Met Afbeeldingen. Te Amsterdam, bij Gebr. Diederichs. 1838, 1839. In gr. 8vo. Te zamen 1272 bl. f 8-80.

Voor ieder, die de natuur en hare verschijnselen met eenen aandachtigen blik beschouwt, is die ontzagchelijke watermassa, welke meer dan twee derden van de oppervlakte onzer aarde bedekt, een waardig voorwerp van navorsching; niet alleen in de bestanddeelen der zee, hare beweging, hare eigenschappen, maar ook als de middelstof, waarin ontelbare organische wezens leven, en daaronder de grootste, die er bestaan, als het vervoermiddel voor den wereldhandel, als de bron van welvaart voor duizenden; doch tevens als een geducht middel ter vernieling van de stevigste gewrochten van menschen, als de schouwplaats van tallooze wonderen des oneindigen Scheppers, als de groote scheikundige werkplaats der natuur, als een voorwerp, om niet meer te zeggen, dat met de gansche inrigting onzer planeet, als eene bewoonbare wereld, in het naauwst, in een onafscheidelijk verband staat. Dit gedeelte van den aardbol is alzoo niet alleen de opmerkzaamheid van den natuurbeschouwer, maar ook van ieder, die aanspraak maakt op het bezit van eenige beschaving, ten volle waardig; ja, wat meer is, in een land, als het onze, aan zee gelegen, voor geen klein gedeelte aan haren schoot ontwoekerd en nog dagelijks tegen haar geweld te verdedigen, in een land, waar een zoo aanmerkelijk gedeelte deelte der bevolking, middellijk of onmiddellijk, van de zee leeft, kan eene volledige zeebeschrijving, in eenen beschaafden stijl, onderhoudend uitgevoerd, voor onderscheidene standen der maatschappij berekend, niet anders dan een welkom - meer dan dat, hoogst nuttig - werk zijn.

{==616==} {>>pagina-aanduiding<<}

Op dien lof heeft, naar het ons voorkomt, het onderhavige werk eene veelzijdige aanspraak. Voor den beminnaar des vaderlands, overtuigd, dat in hetzelve mannen genoeg gevonden worden, niet minder, dan zimmermann, tegen dezen arbeid opgewassen, geeft het wel geen aangenaam gevoel, dat wij eene nieuwe zeebeschrijving ook al van buitenslands bekomen moeten; maar dit is nu eenmaal zoo met boeken van allerlei strekking en inhoud! Gelukkig dan nog maar, wanneer boeken van algemeen nuttige strekking in handen vallen van menschen, die niet alleen de taal verstaan, uit en in welke zij overzetten, maar wie het daarbij niet aan wetenschappelijke kennis mangelt, om of het verkeerde te verbeteren, of het gebrekkige aan te vullen, of het geheel voor onze landgenooten duidelijker en belangrijker te maken. In dit opzigt hebben wij alle reden, om ten aanzien van dit werk tevreden te zijn. Men klaagt wel eens over het ellendige vertalen van vele buitenlandsche Romans; wij zelve hebben dit meermalen gedaan; maar zou het, wèl beschouwd, voor onze Letterkunde zelve, en voor den smaak in eene meer verstand of hart voedende lectuur bij het publiek, niet in vele opzigten een zegen zijn, dat zulke op zichzelf ellendige prullen door eene slechte overzetting er althans niet beter op worden? Een werk, als het onderhavige, verdiende een gelukkiger lot, en heeft dit dan ook getroffen. De Heer hondeyker heeft het met oordeel overgezet, en zijne bijvoegsels en aanmerkingen, meestendeels tusschen den tekst in geplaatst, hetgeen ook beter is, vermeerderen er de waarde van.
Om velen uit te lokken tot de lezing, om eenigermate met den inhoud bekend te maken, en onze lezers een gedeelte te geven van het genoegen, dat ons dit werk verschaft heeft, willen wij eenig verslag van hetzelve geven, hier en daar die aanmerkingen mededeelende, waartoe wij aanleiding verkrijgen.
Het werk is afgedeeld in elf grootere afdeelingen; t.w. na eene algemeene inleiding, de zee; beweging der zee; wind en storm; zeevaart; andere soorten van vaartuigen; de IJsof Poolzee; de Atlantische Oceaan; de Middellandsche en Zwarte zee; de Indische zee; de stille Oceaan. Wij zullen zien, wat in deze, juist niet naar streng wetenschappelijke orded afgemetene, afdeelingen behandeld wordt.
De inleiding dan loopt over de aarde in het algemeen,

{==617==} {>>pagina-aanduiding<<}
hare gedaante, grootte, omloop, de jaargetijden, kilmaten, het ontstaan van den aardbol en derg., waarbij wij ons nu niet nader zullen ophouden.
Aan de beschouwing van de zee in het algemeen is eene eerste afdeeling gewijd. De Schrijver van dit werk, na voorgesteld te hebben, wat door zee te verstaan zij, vangt aan met de aanwijzing van den beurtelingschen overgang van damp en water in de groote huishouding der natuur, waardoor de zee in eenen onophoudelijken staat is van winst en verlies. Dat (I. 69) ‘bij den geweldigsten, aanhoudendsten regen nooit meer dan 3 lijnen in de 24 uren valt,’ is of eene misstelling of eene grove fout. Wij denken het eerste. Zie o.a. een paar voorbeelden van 10¼ duim in 8 uren, zelfs van minstens 26 duim op één' dag, bij sommer, Tafereel van het Heelal, (welks IIIde Deel, korter, nagenoeg hetzelfde, de zeevaart uitgezonderd, met dit werk behandelt) D. IV, bladz. 225. Vervolgens komt de uitgebreidheid van de oppervlakte der zee in aanmerking. Zij vult ¾ der geheele oppervlakte van den aardbol, en ligt (alle voorname zeeën (oceanen) als ééne beschouwd) tusschen die landgren. zen, welke met een woord worden opgegeven, om naderhand, bij de beschouwing der afzonderlijke gedeelten van de groote wereldzee, afzonderlijk te worden aangewezen. Dat de oppervlakte der zee geen volmaakt plat aanbiedt, ontstaat door de ronde, en ten deele ook door de knolronde gedaante der aarde, en wordt, gelijk het de theorie leert, door ondervinding en dadelijke proeven bevestigd; terwijl de laatste bovendien een aanmerkelijk verschil tusschen den waterstand van sommige zeeën, b.v. van den Atlantischen oceaan en de Zuidzee, hebben doen kennen. Moeijelijker is de vraag naar den grond der zee; wij weten, dat daar niet alleen, even als op het land, hoogten en diepten elkander afwisselen, maar dat ook de aard der gronden op
den bodem der zee eveneens verschilt, als op het bloote land. De zeegrond onderscheidt zich daardoor van het vaste land, dat de eerste natuurlijk geene rivieren heeft, maar daarentegen koraalbosschen, die het laatste mist. Opmerkelijk is de overeenkomst tusschen den bodem der zee en het nabijgelegen land, hetgeen ten overvloede bewijst, dat de eerste eene door het water aangevulde voortzetting van het laatste is. Ook is het eene ontegensprekelijke daadzaak, dat de bodem der zee insgelijks vulkanen bevat. De middelen, om den

{==618==} {>>pagina-aanduiding<<}
zeegrond te onderzoeken, zijn weinige. Het dieplood is op groote diepten zeer moeijelijk te gebruiken door het drijven der lijn, welke met een' ketting neder te laten, gelijk de Schrijver elders teregt zegt, ook niet aan het oogmerk voldoet, waarom hij, niet onvernuftig, klaviersnaren aanraadt. De duikerklokken, over welke vervolgens wordt gehandeld, kunnen slechts tot eene betrekkelijk geringe diepte dienen. Onze aandacht trok bij deze gelegenheid de aanteekening (van den Vertaler?) bladz. 103: ‘Pieter pikmans, een Hoornsch schipper, ondernam, om met beugels en haken op de rotsige kusten van Ierland naar gezonkene goederen der Spaansche onoverwinnelijke vloot te visschen, en bekwam met deze onderneming eenen grooten schat, uit welken vervolgens de eerste aanzienlijke bijdrage gekomen is ter droogmaking en bedijking van de Beemster in het begin der zeventiende eeuw.’ Indien deze, nergens door ons gevondene, bijzonderheid waar is, dan verdient zij mededeeling en opmerking. - Aan halley hebben de duikerklokken vele verbeteringen te danken; maar de drukking van het water neemt op grootere diepten te zeer toe, om van dit middel dáár gebruik te maken. Bij de behandeling van de diepte der zee wordt eene beschrijving medegedeeld van den zeebarometer. Die diepte zelve is zeer ongelijk en veelal onbekend. De meeste natuuronderzoekers zijn tegenwoordig van oordeel, dat die nergens eene Duitsche mijl te boven gaat. Dat het water elastiek is, wordt thans niet meer, gelijk vroeger, ontkend of betwijfeld. Over de temperatuur en kleur van het zeewater zullen wij niets zeggen. De verschillende verklaringen van het lichten der zee worden oordeelkundig opgegeven, en het verschijnsel, voor zoo verre het niet door organische
ligchamen ontstaat, voor phosphoriek gehouden. De smaak en chemische bestanddeelen van het water krijgen mede eene beurt. (Bladz. 169 van het Iste Stuk staat soortgelijk gewigt, hetwelk den zin onverstaanbaar maakt, en moet zijn: soortelijk.) Naar de oorzaak van het zoutgehalte der zee is veel gegist, doch te vergeefs. Gelukkiger is men geslaagd, om te voorzien in eene der verschrikkelijkste kwalen aan boord, gebrek aan water, daar verschillende middelen en toestellen zijn uitgevonden, om het zeewater drinkbaar te maken; of liever, om het laatste uit het eerste af te scheiden. De nieuwste en beste toestel, (zoo ver ons bekend is) wel niet beschreven, maar toch met een

{==619==} {>>pagina-aanduiding<<}
woord vermeld door sommer, t.a. pl. D. III, bladz. 366, waardoor in éénen dag voor 390 man water geleverd werd, schijnt aan onzen Schrijver onbekend geweest te zijn. Deze afdeeling over het geheel overtreft meer in omvang, dan in waarde, hetgene desaangaande in het zoo even aangehaalde werk wordt medegedeeld.
Bij de beweging der zee komen eb en vloed in de eerste plaats in aanmerking; waarna gesproken wordt over den Mascaret, eene, in den zomer, bij lagen waterstand voorkomende, doch slechts weinige minuten durende, plotselinge verheffing en terugloop van het riviertje de Dordogne, bij Bordeaux. Voorts over de vloeden der naar het oosten openliggende kusten van Amerika, Pororocca's genoemd; waarna de invloed van den wind op de watergetijden niet voorbijgezien wordt. In sommige binnenlandsche wateren bemerkt men verschijnselen, aan dat van ebbe en vloed niet geheel ongelijkvormig; doch dit verschijnsel zelf kan zich uit den aard der zaak slechts in de groote zeeën, of daarmede gemeenschap hebbende golven, enz. vertoonen. Ook komen hier in aanmerking de stroombewegingen der zee, zoowel de groote westelijke strooming, door de aswenteling der aarde ontstaan, als de strooming van de polen naar den equator, voortvloeijende uit de uitdamping in warme gewesten; welke beide stroomingen zich hier en daar vereenigen, en naar den aard der landen, waarlangs zij vloeijen, gewijzigd worden. De groote golfstroom in den Atlantischen oceaan verdient en bekomt eene afzonderlijke beschrijving, in vele opzigten, gelijk van zelf spreekt, overeenkomende met het aangehaalde werk van sommer. Kort en duidelijk, om zulks in het voorbijgaan te zeggen, behandelde onze te vroeg gestorven van kampen die stroomingen in zijn onschatbaar werk: De Aarde in haren natuurlijken toestand. - De derde beweging der zee, de golsslag, vordert mindere vermelding. Alleen zij aangemerkt, dat de Schrijver breedvoerig en belangrijk is over het zoo veel besprokene punt der oliestorting, om de branding te doen bedaren, de dadelijk daaromtrent genomene proeven met naauwkeurigheid uiteenzettende.
De winden en stormen hebben maar eene zijdelingsche betrekking tot het onderwerp, in dit werk behandeld; de passaatwinden, land- en zeewinden, moussons, komen hier vooral in aanmerking; minder de kracht van den wind, en de middelen om deszelfs rigting en snelheid te bepalen. Stormen en

{==620==} {>>pagina-aanduiding<<}
orkanen, die verschrikkelijke vijanden van den zeeman, en volstrekte windstilte, misschien nog meer te vreezen, leveren de stof tot uitnemende beschrijvingen, al is het onderwerp akelig. Waterhoozen zijn mede zeer te vreezen. Bij de stormen wordt van stormvogels gesproken, en een voorbeeld bijgebragt van bijgeloof der zeelieden aangaande deze dieren, hetwelk, indien schip en personen niet met name genoemd wierden, van Engelschen buiten het geloofbare wezen zou.
Hoe vele menschen ook een opgetuigd zeeschip mogen gezien hebben, zoo zijn er toch betrekkelijk niet velen, die bekend zijn met deszelfs inrigting en verdeeling. De scheepsbouw en beschrijving van een schip maakt daarom een belangrijk gedeelte van dit werk uit. Na eene korte geschiedenis van den scheepsbouw, en beschrijving van de wijze, hoe in het algemeen een schip wordt vervaardigd, kiest de Schrijver ten voorbeelde een oorlogsschip van 74 stukken, waarvan hij eene in de hoofdzaken naauwkeurige beschrijving mededeelt, opgehelderd door twee afbeeldingen, de eene van het schip in doorsnede, de andere van het dek. Beide zouden echter gemakkelijker zijn in het gebruik, wanneer zij buiten het boek uitsloegen, vermits de tekst, waartoe ze behooren, over verscheidene bladzijden doorloopt. Op den romp volgen masten, zeilen, touwen enz.; voorts vlaggen, ankers, kabels, booten, stukken. De vertaling der scheepstermen is, gelijk trouwens van de betrekking des Overzetters te verwachten was, naauwkeurig. De zeeslag van Aboukir wordt beschreven, om een algemeen denkbeeld van zoodanig eenen slag te geven. De menschelijkheid beeft terug van zulke moorddadigheden, uitgevoerd naar de regelen eener zich, tot schande van beschaving en Christendom, noemende kunst, en verwijlt liever bij de reddingsbooten en verdere middelen ter bewaring en bescherming van schepen en schepelingen; waartoe behooren de redmiddelen voor schipbreukelingen; waarbij wij het een en ander over de drijfmiddelen hadden verwacht, vooral omdat zeer vele houtsneden in dit werk ontleend zijn uit het bij dezelfde Uitgevers verschijnende Nederlandsch Magazijn, in hetwelk (1834, bladz. 388) eene met vele afbeeldingen opgehelderde beschrijving dier toestellen voorkomt. Bovendien wordt hier het een en ander gezegd van loodsen en loodsdienst, tonnen en bakens, en vooral van de vuurtorens. De wereldberoemde Pharus voor den mond
van den Nijl, thans reeds eeuwen vernield, was

{==621==} {>>pagina-aanduiding<<}
een gedenkstuk van de bouwkunst der Ouden, schoon men het over deszelfs hoogte niet eens schijnt. Het verwonderde ons, hier den niet minder beroemden Kolossus op het eiland Rhodus niet genoemd te vinden. De lichttorens van Cordouaan aan den mond der Garonne, van Eddystone voor de haven van Plymouth, en van Bellrock op de Schotsche kust, worden afzonderlijk beschreven. Men staat verbaasd over den moed, de volharding, krachtinspanning en kunst, die er noodig was, om deze gevaarten, ten deele uit rotsen, door de zee bedekt, op te trekken. Hierna vinden de middelen, om de plaats, waar zich het schip in zee bevindt, te verkennen, melding; kompas, chronometers, loglijn, met alles, wat daarbij behoort, gelijk declinatie en inclinatie der magneetnaald, enz.
Na deze algemeene beschouwing van schepen en zeevaart, erlangen eenige bijzondere soorten van vaartuigen eene afzonderlijke afdeeling, en wel de galeijen, met eene beschrijving der afschuwelijke straffen van misdadigers, tot dezelve veroordeeld; waarbij wij ons verheugden, dat, mogen sommigen, uit eene misschien overdrevene menschlievendheid, zich tegen onze lijfstraffen verklaren, dergelijke wreedheden echter niet in ons land gevonden worden. Bij de stoomschepen, en de vroegere sporen van derzelver uitvinding, misten wij het verhaal aangaande blasio de garay, die een vaartuig, voorzien van eenen toestel, bestaande in een' ketel met kokend water, welks damp twee raderen aan de zijden des vaartuigs in beweging bragt, reeds in 1543 aan karel V aanbood. Men zie cooley, Gesch. der Aardrijksk. Ontdekk. D. II bladz. 205, of dit Tijdschrift, 1826, Mengelw. bladz. 492. Hierbij behoort ook de beschrijving van het door fulton vervaardigde stoomfregat, eenen verschrikkelijken toestel tot moord en verwoesting; gelijk ook die van branders, waarvan de Grieken in hunnen bevrijdingsoorlog tegen de Turken vooral zulk een vernielend gebruik hebben gemaakt. Hetgeen wij boven zeiden van de galeijen, is nog veel meer van toepassing op de beschrevene straffen voor de zeelieden, van welke de menschheid terugbeeft, en die, Gode zij dank! ook bij ons niet zoo wreed zijn, als bij de Engelschen. Zeeregten, scheepsbemanning, scheepsdienst en zeeleven kunnen wij alleen opnoemen, zonder in bijzonderheden te komen.

(Het vervolg en slot hierna.)


{==622==} {>>pagina-aanduiding<<}

Het Gymnasium, als stedelijke inrigting beoordeeld. Te Leyden, bij P.H. van den Heuvell. 1839. In gr. 8vo. 72 Bl. f :-90.

De ongenoemde Schrijver zegt veel waarheid ten opzigte van de verkeerde inrigting onzer Gymnasiën; hij toont aan het vernederende, dat er voor hem, die naar een' post van Rector, Conrector of Praeceptor staat, in gelegen is, steeds de gunst en van Heeren Curatoren en van de Leden van eenig stedelijk Bestuur te moeten afbedelen; het hinderlijke, dat er voor den Rector ontstaat uit zijne afhankelijkheid van de Schoolverzorgers en het gebrek aan gezag over Conrector en Praeceptor, die, even als hij, in de hoofdzaak slechts aan Curatoren onderworpen zijn, gelijk die weder aan den Stedelijken Raad. Hij bewijst verder het nadeel, dat uit gemis van eenheid en kracht in het onderwijs voor de leerlingen voortvloeit. Hij ontwikkelt de redenen, waarom alzoo het lager onderwijs hier te lande veel beter is aangelegd, en wenscht het onderrigt in de Gymnasiën eenigermate op die leest geschoeid te zien. Te regt verwerpt hij dan ook den raad van den Heer thiersch, om onze Gymnasiën te vervormen naar het voorbeeld der Pruissische; hij kant zich tegen zulk denkbeeld aan, omdat het geheel in den geest onzer wetgeving op het onderwijs en der zeden onzer Natie ligt, dat de Regering des Lands slechts zeker toezigt uitoefene, maar zelve zich niet aan het hoofd plaatse, om het onderwijs als van harentwege te laten toedienen. In dit alles hebben wij vrede met de gevoelens van den Schrijver. Gewaagd zou het ons echter schijnen, in het vervolg geene vaste bezoldiging aan nieuw aan te stellen Rectoren en Leeraars van minderen rang aan de Gymnasiën toe te kennen. Neen! eene behoorlijke ondersteuning zal wel onmisbaar blijven, ten einde aan de Literatoren het uitzigt op eene niet onvoordeelige betrekking geenszins te ontnemen. Maar al worden ook in het vervolg de Rectoren enz. van stadswege bezoldigd, daarom behoeft nog die verkeerde inrigting der Gymnasiën niet onveranderd te blijven. Men zou de magt tot verklezing van eenen Conrector of
Praeceptor eenvoudig, bij ontstane vacatuur, aan den Rector hebben over te dragen, dezen meer onafhankelijk te maken, en daardoor al dat kuipen en posten afsmeeken, grootendeels bij lieden, die volstrekt

{==623==} {>>pagina-aanduiding<<}
onbevoegd zijn, om over de verdiensten van eenen Candidaat te oordeelen, geheel afsnijden. En ware de post zelf van Rector opengevallen, dan zou of de Conrector van regtswege kunnen opvolgen, of, waar een Rector alleen zonder medehelper is, zou de Minister van het openbaar Onderwijs, of wel eenvoudig de Curatoren der school zouden in de benoeming kunnen voorzien. Dezen of soortgelijken weg zou men kunnen inslaan; maar alles aan particuliere ondernemingen van gepromoveerden in de Literatuur over te laten, zou welligt het middel zijn, om eene menigte Latijnsche Scholen (gelijk men zich veelal uitdrukt) overal te doen ontstaan, doch welker onderwijzers gebrek leden, hetgeen niet anders zou kunnen uitwerken, dan ieder' jongeling voortaan af te schrikken van de studie der Letteren: want die soort van ondersteuning, waarop de oordeelkundige Schrijver uitzigt geeft, als zeer gering en geheel van de willekeur der Stadsbesturen afhangende, zou te weinig zijn ter aanmoediging. Behoudens beter oordeel, meenen wij dus, in dat opzigt, van den opsteller dezer Verhandeling te moeten verschillen.




Souvenirs d'un Voyage à Paris, par J. Kneppelhout. 17 Décembre 1838-24 Fevrier 1839. Leyde, P.H. van den Heuvell. 1839. gr. 8vo. VIII et 156 pag. f 1-80.

De Heer kneppelhout heeft eene verwonderlijke letterkundige naïveteit, waarvan Rec. schaars de wedergade heeft gezien. Vóór eenigen tijd gaf hij een stukje uit onder den titel van Prose et Vers, en plaatste daarin een gesprek, door hem met den Heer jules janin gehouden, aan wien hij de vroegere produkten van zijnen schrijflust had gezonden, en die hem daarop met alle mogelijke Fransche beleefdheid te kennen gaf, dat zijn geschrijf niet veel te beduiden had. Nu ontvangt het publiek, in eene vroeger onderdrukte, maar thans (de hemel weet, waarom) geplaatste Voorrede dier Prose et Vers, de geschiedenis van dat letterkundig voortbrengsel, en daarin een nieuw bewijs van diezelfde kluchtige naïveteit, of hoe zal men het noemen? die zichzelven onbarmhartig aan de kaak stelt. De Heer kneppelhout verhaalt daarin, dat hij zich had voorgesteld de devenir en France l'apôtre et s'il le fallait l'avocat de la Hollande. Wij roepen hem het: Non defensoribus istis toe;

{==624==} {>>pagina-aanduiding<<}
wie geen degelijker kost kan leveren, dan hij in Prose et Vers deed, beproeve het niet, handhaver onzer eer te worden. Wij gevoelen, wat dat voor eene handhaving zoude worden, wanneer wij hem aan den Redacteur eener Fransche Revue over een algemeen goedgekeurd artikel van van lennep aldus zien schrijven: Vous avez publiè, il y a quelque temps, un article sur vondel de notre van lennep, et je vous avoue que j'ai été fort étonné de voir un auteur si élégant, si spirituel, adopter une forme aussi sèche et sévère. On ne veut plus cela, on ne veut plus cela surtout dans une Revue comme celle que vous dirigez. De Heer kneppelhout wist het beter; hij staat beter op de hoogte van zijnen tijd, van het publiek; hij zal het den Heer van lennep eens toonen, hoe men zulke dingen moet aanpakken, en de Revue zal met een paar artikelen van hem vereerd worden. Maar, o smart en teleurstelling! de Redacteur zwijgt eerst; de stukken worden niet geplaatst, en bij slot van rekening krijgt de Heer kneppelhout het: on ne veut pas cela, dat hij, in de nederigheid van zijn hart, den Heere van lennep had toegedacht. De Redacteur schreef een briefje, où il temoignait ses regrets de ne pouvoir insérer les articles, les uns étant tout-à-fait opposés aux opinions que la Revue avait embrassées, les autres trop peu importants et écrits dans un style trop étranger. Hoe openhartig, Lezer, om zoo iets te laten drukken! Intusschen de Heer kneppelhout
liet zich niet afschrikken; wat te schrale kost was voor eene Fransche Revue, was zachts nog goed genoeg voor ons Hollanders, en de Prose et Vers zag het licht.
Maar nu het doel van den Heer kneppelhout mislukt is, en Frankrijk van hem niet gediend belieft als l'apôtre et l'avocat de la Hollande, waarom schrijft de man nu nog Fransch? Hij heeft twee redenen: vooreerst: il a perdu son Hollandais, qui est devenu à peu près insupportable. En dat durft een Hollander, en die Holland nog al wil verdedigen, wonende in het hart van Holland, openlijk zeggen? Wee den verachter onzer schoone moedertaal, of den dwaas, die in zulke laffe en zotte betuigingen roem zoekt! Ten andere: les relations de voyages devraient toujours être écrites dans la langue des pays qu'on a visités. Eene reisbeschrijving in het Chineesch of Javaansch, bij voorbeeld? Wij hopen, dat de Heer kneppelhout, indien hij China of Java mogt gaan bezoeken, ons verschoonen zal!!

{==625==} {>>pagina-aanduiding<<}

Als wij ons nu wenden tot de Souvenirs d'un Voyage zelve, wat vinden wij dan? Enkele aardige stukjes, die uit eene menigte prullen en nietsbeduidende dingen moeten opgezocht worden, welke op Parijs zeer weinig betrekking hebben. Onder de beste behooren marie d'orleans, Mlle rachel, en Dunkerque. Het middelste, intusschen, is in eenen Hollandschen brief van den Heer n. beets, onmiddellijk achter hetzelve gedrukt, met scherpe luim geparodieerd op eene wijze, die volkomen voldoende is, om den indruk van het stukje weg te nemen. Hoe hebben de beide Schrijvers het ongepaste niet gevoeld, om die stukken aldus op elkander te laten volgen! De satire is te scherp, omdat zij waar is, vooral ook de slotregel: Bewaar dezen wel. Ik wil ze [hem] naderhand laten drukken.
De overige stukken en de verzen hebben, even als in Prose et Vers, weinig om het lijf, en waren beter in de porteseuille gebleven. Er is nog een stukje in, waarin dit Tijdschrift met de satire, de luim en het genie van eenen kneppelhout wordt aangevallen over datgene, wat in de Letteroefeningen van Januarij tegen Dr. wap is geschreven. Rec. zou het zeker niet de moeite waardig geacht hebben, om over het geschrijf van Dr. wap het harnas aan te trekken. Evenmin acht hij het noodig, den Heer kneppelhout te beantwoorden.
Rec. eindigt met den Schrijver te raden, om maar weder Hollandsch te gaan leeren, zijn vroeger besluit thans ten uitvoer te brengen, en niet weder te verschijnen dans une littérature hybride, où il occupait une place si seule et si abandonnée.

Holland en Duitschland, eene belangrijke tijdvraag, vooral voor den Handel. Uit het Hoogduitsch. Te Dordrecht, bij van Houtrijve en Bredius. 1838. In gr. 8vo. 79 Bl. f :-90.

Men ziet uit dit onpartijdig en verstandig geschreven werkje, hetwelk wel verdiende vertaaid te worden, dat niet alle Duitschers met dezelfde vooroordeelen bezet zijn. De Schrijver van dit kort en bondig opstel toont aan, hoe Holland (d.i. Nederland) en Duitschland elkander noodig hebben, zoodat ons vaderland inderdaad het kustland is, dat door zijnen zeehandel den binnenhandel der Duitschers levendigheid

{==626==} {>>pagina-aanduiding<<}
en aftrek geven moet. Hij wijst aan het dwaze der poging, om door den inlandschen beetwortel de suiker bij de Duitschers te willen vervangen. Hij betoogt, dat men zich ook van de onafhankelijkheid van België geene gouden bergen voor Duitschlands welvaart beloven mag, daar de Belgen steeds meer een landbouwend en fabrijken begunstigend, bovendien onder Franschen invloed staand volk zijn; maar dat Holland (gelijk hij ons geheele vaderland noemt) altijd het eenige ware kustland der Duitschers is; dat de Duitschers niets zouden winnen met vijandelijke behandeling onzer natie; dat onze ondergang zelfs hun verderf zou medeslepen; maar dat goede en billijke handelsverdragen en wederkeerige behulpzaamheid Duitschers en Nederlanders onderling moeten verbinden, en alzoo de welvaart zoo wel van het eene als van het andere volk bevorderen. Daar de Nederlanders zelven, schoon de betrekkelijk minder daarbij belanghebbende partij, de broederhand hebben gereikt, maant hij zijne landgenooten aan, haar welwillend te aanvaarden, al ware het slechts uit welbegrepen eigenbelang. Het is te wenschen, dat des Schrijvers raadgevingen in Duitschland zullen worden behartigd.




Antigone, Treurspel, naar Sophocles vrij vertaald door Mr. A.F. Sifflé. Te Amsterdam, bij M. Westerman en Zoon en C. van Hulst. In kl. 8vo. 88 Bl. f :-60.

De meermaals gemaakte aanmerking, dat het moeijelijk is, de Treur- en Blijspelen der Grieken en Romeinen op ons hedendaagsch Tooneel over te brengen, onder anderen omdat zij dikwijls op ons geheel vreemde denkbeelden en zeden rusten, en als zoodanig bij ons geene genoegzame belangstelling kunnen verwekken; deze aanmerking is op de Antigone, die de Heer sifflé van sophocles met vrije navolging ontleend heeft, in ruime mate toepasselijk. Immers daarin is alles gegrond op het denkbeeld van door de begrafenis rust aan den doode te verschaffen: zulks doet antigone aan het lijk van haren gesneuvelden broeder polynices, tegen het verbod van haren oom creon, Koning van Thebe, door wien zij deswege tot den hongerdood in de steengroeven veroordeeld wordt, doch waar zij zich weldra verhangt, en zijn zoon hemon, haar geliefde,

{==627==} {>>pagina-aanduiding<<}
zichzelven doorsteekt. Deze uitkomst is door den Heer sifflé, op het voetspoor van zijnen voorganger, in het laatste bedrijf het gelukkigst behandeld. Ook ettelijke andere tooneelen zijn over het geheel wèl gelukt; b.v. het 6de van het 1ste bedrijf, de zamenspraak, waarin antigone aan hare zuster ismene haar voornemen, om den lijkpligt aan haren broeder te bewijzen, te kennen geest, en de daarop in het 7de volgende bede van ismene aan de Goden voor hare zuster. Zoo is de voorspraak van hemon voor antigone bij zijnen vader, in het 7de tooneel van het 3de bedrijf, over het geheel zeer wel en krachtig volgehonden. - Het spijt ons er te moeten bijvoegen, dat verscheidene andere tooneelen ons stijf, en somtijds ook te gerekt voorkomen, zoo als b.v. de zamenspraak van hemon en antigone in het 1ste tooneel van het 2de bedrijf, dat bijna geheel van des Heeren sifflé's vinding is; of die van creon en hemon in het 5de en 7de, die beide met andere woorden hetzelfde zeggen; ja zelfs konden het 4de, 5de, 6de en 7de gemakkelijk ineengesmolten worden, en lysippus, een nieuw, door sifflé verzierd persoon, kon, in plaats van een' soldaat der lijfwacht, de aanbrenger van het feit zijn. Zoo konden ook de redenen van lysippus en euphorbus (een' ander verdicht persoon) in de twee eerste tooneelen van het 4de bedrijf misschien gemist worden; en men zou althans, in deszelfs 4de tooneel; antigone en mnemon, een Lid van den Raad, in die ontzettende omstandigheid, toen zij haar lot wist, wat treffender willen hooren spreken. - De Reijen heeft de navolgende Dichter weggelaten, maar derzelver woorden, met weglating, bijvoeging en
verandering, niet ongepast in den mond van twee Raadsleden, mnemon en lysander, gelegd, van welke de eerste tot zachtheid en ter gunste van antigone, de laatste tot strengheid en ter harer veroordeeling overhelt. - Uit dit een en ander blijkt de boven opgemerkte moeijelijkheid, om de Treurfpelen der Ouden op ons Tooneel over te brengen; maar tevens, dat nogtans de poging van den verdienstelijken sifflé, om dit doel te bereiken, zoo al niet volkomen gelukt, echter geenszins van verdiensten ontbloot is.




Gedichten van E.M. Calisch. Te 's Gravenhage, bij K. Fuhri. 1839. In gr. 8vo. XVI en 264 Bl. f 3-30.


{==628==} {>>pagina-aanduiding<<}

Met groot genoegen ziet Rec. het aantal van dichtbundels, die in de laatste jaren bij ons het licht hebben gezien, met deze verzameling van Gedichten vermeerderd. De zoogenoemde romantische school heeft daarenboven zoo vele en daaronder begaasde Dichters opgeleverd, dat het, ter voorkoming eener te groote eenzijdigheid in onze poëtische letterkunde, geenszins onbelangrijk is, dat er van tijd tot tijd Dichters optreden, die zich door trant en manier meer aan onze eigene groote voorgangers aansluiten. De invloed der Engelsche literatuur op de onze is in de laatste tijden zeer groot geweest. Rec., zelf een beminnaar der Engelsche letterkunde en een bewonderaar der Engelsche Dichters van onze eeuw, is er verre af, zich daarover te bedroeven. Wij hebben daaraan veel goeds te danken. Maar overdrijving is in alle dingen schadelijk. En zoo gaat het ook hier; zij zou onzer dichtkunde iets eentoonigs kunnen geven, eene eenzijdige rigting, waarover wij ons op den duur zouden beklagen. Met dat al bevelen wij onzen jongen Dichters de studie der Engelschen aan. Wij zonden wenschen, dat zij het vele en veelsoortige goede, bij dezen gevonden, navolgden en met hunne eigene oorspronkelijkheid vereenigden. Wij zouden wenschen, dat zij de gemakkelijkheid van walter scott, de stoutheid van byron, de zoetvloeijendheid van moore, de eenvoudige naïveteit van worthworth, de waarheid van teekening van crabbe trachtten over te nemen. Stelden zij zich onzen bilderdijk en da costa daarbij ten voorbeelde, wat versificatie, taal en woordenkeus betreft, zij zouden het voortreffelijke van vreemden en vaderlanders pogen te vereenigen; zij zouden met den geest des tijds medegaan, maar tevens bolwerken zijn tegen den wansmaak, die het onnatuurlijke en overdrevene
tegenwoordig maar al te zeer huldigt.
Rec. zou den Heere calisch, wiens Gedichten hij thans moet aankondigen, insgelijks de studie der zoo straks genoemde voorbeelden aanbevelen. Zij zouden op de verdere ontwikkeling van zijn waarachtig dichterlijk talent eenen goeden invloed kunnen hebben. Hij sluit zich door zijnen trant in vele stukken- aan onze groote meesters aan; maar er zijn in zijnen bundel toch ook stukken, gelijk bijvoorbeeld het eerste, die bewijzen, dat hij ook voor de zoogenoemde romantische poëzij niet weinige gaven bezit.
De bundel, die thans voor ons ligt, heeft reeds groote

{==629==} {>>pagina-aanduiding<<}
verdiensten. Het is wezenlijk poëzij, meestal vrij van bombast, in goede, dikwijls krachtige, meestal zuivere taal uitgedrukt, en ook, wat de versificatie aanbelangt, gewoonlijk de blijken dragende van geoefendheid en ongemeenen aanleg. Er zijn dichterlijke gedachten en beelden, gelukkige beschrijvingen, in de kleinere stukken goed en natuurlijk gevoel. De groote aanmerking, die Rec. op de uitgebreidste dichtstukken in dezen bundel zou maken, is deze: zij zijn wat al te uitvoerig, te breedsprakig; de Dichter verstaat nog de kunst niet genoeg, om in weinige woorden veel te zeggen. Hij wil dikwijls de zaak ook te veel uitpluizen, de gedachten te veel ontleden. Als voorbeeld daarvan wijst Rec. den Dichter zelven op den eersten zang of het eerste gedeelte van het gedicht, de togt van heemskerk naar Gibraltar. Hij vergelijke dat eens aandachtig met het gedicht van den Heer bogaers, bl. 181-183; hij kan daaruit leeren, hoe eene wijze spaarzaamheid ter zijner tijde nuttig is. Bij calisch is de inleiding, hoe veel goeds ook bevattende, te lang en te gerekt. Bij voorkeur haalt Rec. dit voorbeeld aan, omdat de vergelijking met een ander hier het gemakkelijkst is.
Wat vinding betreft, zou Rec. aan het eerste stuk uit den bundel, de togt naar Rusland, de voorkeur geven boven het zoo even aangehaalde. De vergelijking met bogaers is ook voor calisch ongunstig. De togt naar Rusland is een fraai stuk. Reeds de aanvang is gelukkig; de beschrijving van den stillen nacht in Parijs, en van napoleon, in den nacht zijne plannen beramende. In fiksche verzen wordt de optogt geschilderd, en de klaagzang, waarmede het eerste gedeelte eindigt, is waarlijk schoon. Wat de Dichter als schilder en beschrijver vermag, zien wij uit den tweeden zang, waar de brand van Moscou, de terugtogt, de Berezina enz. beschreven wordt. Dichterlijk is ook de laatste zang, napoleon op St. Helena stervende, en de wending, waarmede het gedicht eindigt, doet het hart van calisch eere aan. Veel schoons en voortreffelijks vinden wij ook in het herboren Holland, en na al de vaderlandsche stukken, in de laatste jaren geleverd, verdiende ook dit het licht te zien, omdat, gelijk de Dichter teregt te verstaan geeft, het zich door toon en strekking boven eigenlijke gelegenheidsverzen onderscheidt. Maar toch ook hier, gelijk in het Wereldburgerschap, vindt Rec. de te groote uitvoerigheid, die hij straks gispte. Het ontbreekt beiden anders niet aan poëzij.

{==630==} {>>pagina-aanduiding<<}
Het Wereldburgerschap toont ook, dat de Dichter siksche alexandrijnen kan maken, gelijk hij in het algemeen de door hem gekozene voetmaten meester is. Onder de fraaiste stukken telt Rec. het vers aan da costa. Daarin is warmte en gloed, gang en gevoel, en het is een stuk, den Dichter waardig, aan wien het gerigt is. Hoort slechts den aanhef:

Waar zijt gij, die op gouden cithersnaren 
't Oorspronklijk schoon der poëzij herschiept, 
Het bruisend lied van Salems harpenaren 
Met d'oude kracht en gloed te voorschijn riept; 
Gij, door natuur bestemd tot meer dan zanger, 
Tot eindloos meer, tot ziener en proseet, 
Wiens borst, van 't vuur der echte dichtkunst zwanger, 
Den psalm van 't Oost in 't West weêrgalmen deed. 

of het slot:

Verrijs! Schud af de langgetorschte keten; 
Wij juichen toe bij ieder schoon akkoord, 
Ook dan wanneer 't geloof van ons geweten 
Vaak in uw leer een droeve wanklank hoort. 
Grijp aan de harp en laat uw zangen vloeijen! 
Verhef u in de bovenaardsche sfeer! 
Doe hart en ziel in heilige aandrift gloeijen; 
Verbaas, sleep weg! en wees da costa weêr! 

Wij wenschen den Heere calisch geluk met zijnen welgeslaagden eersten bundel. Wij verwachten meer en nog beter van hem. Wij zouden hem vooral de studie van byron aanbevelen, om kortheid en kracht van uitdrukking te leeren. Aan historische vinding ontbreekt het hem ook wel eens; het meest is hij op zijn eigen veld, als hij zich in bespiegelingen verliest of beschrijvingen geeft. Eene gunstige ontvangst bij velen wordt dit boek toegewenscht, dat netjes uitgevoerd en met een fraai vignet is voorzien.

Ter Echtviering van den Erfprins van Oranje en Sophia, Prinses van Wurtemberg, bij hunne komst in 't Vaderland. Te Rotterdam, bij M. Wijt en Zonen. 1839. In gr. 8vo. 4 Bl. f :-25.


{==631==} {>>pagina-aanduiding<<}

Dit stukje, nameloos in het licht verschenen, maar dat door gang en toon zijnen beroemden maker verraadt, althans doet gissen, is zeker een van de beste, die bij gelegenheid van het huwelijk van den Erfprins zijn uitgegeven. Het is een goede greep geweest, om het sluiten van den vrede met het echtverbond te vereenigen, en daardoor de stoffe van Nederlands vreugde te verdubbelen. Het stukje heeft daardoor aan denkbeelden gewonnen. Het zijn over 't algemeen fiksche verzen met gloed en leven. Jammer, dat in het derde couplet de plaatsing van het woord min en in het zesde die van het woord wel niet gelukkig is. Wij vereenigen ons met den slotwensch, waarmede de Dichter regt gepast eindigt: mogen wij

Den duur bevestigd zien van 't rijk 
Door Koningen voor vier geslachten! 


Ontzwaveling van den Hippocreen-ontzwavelaar. Te Alkmaar, bij H.J. van Vloten. 1839. In gr. 8vo. 10 Bl. f :-25.

Het schotschrift, waartegen deze dichtregelen zijn gerigt, heeft in der tijd genoeg gerucht gemaakt en de algemeene verontwaardiging opgewekt. Men heeft het der moeite niet waardig gerekend, de vuile schimpredenen, tegen de achtingwaardigste mannen en verdienstelijke dichters daarin uitgebraakt, te beantwoorden, en teregt begrepen, dat de maker zich te verachtelijk toonde, dan dat zijn smaad onteeren of zijn lof vereeren kon. Verachting van alle weldenkenden was het eenige, wat de Ontzwavelaar met zijn stuk heeft gewonnen.
Rec. meende, dat de zaak, ondanks eenen tweeden druk der Ontzwaveling, toch schier weder vergeten was. Deze Ontzwaveling des Ontzwavelaars schijnt het tegendeel te bewijzen. De ongenoemde dichter, die, blijkens de versificatie, geen ongeoefende is, tast den schimpredenaar met zijne eigene wapenen aan, ofschoon de schampere toon hier zeker niet onverdiend is. Het is de taal van hevige verontwaardiging, hier en daar krachtig uitgedrukt. Maar was de aanvaller het waardig, dat men hem alzoo nog zeker gewigt toekende? Kunstnijd wordt hier met ronde woorden als de vuile bron genoemd, waaruit de schandelijke schimpredenen des Ontzwavelaars opwelden; en wien men voor den Schrijver houdt,

{==632==} {>>pagina-aanduiding<<}
is op verscheidene plaatsen, vooral aan het slot, bijna zoo duidelijk als mogelijk is, aangewezen.
Is deze gissing gegrond? Zoo neen, dan had de Schrijver haar niet dus moeten bloot leggen.
Overigens hopen wij, dat de zaak hierbij blijve rusten. Waartoe in dien stinkpoel meer te roeren? De dichter van het tegenstuk kan betere dingen doen, dan zich hiermede in te laten. Daarvan strekt ook dit stukje ten bewijs. Het zal zijne lezers wel vinden.




Eduard Westburg, of de Aanslag der Zonen van Oldenbarneveld. Een oorspronkelijke Roman, door J. de Vries. Te Amsterdam, bij J.F. Schleijer. 1838. In. gr. 8vo. 281 Bl. f 2-90.

Wij hebben dezen eersteling van eenen jeugdigen Schrijver met veel genoegen en groote goedkeuring gelezen. Zulks zegt niet, dat wij geene aanmerkingen op dezen Roman hebben; b.v. dat de matrozen hunne redenen meer met zeemanstermen moesten doorspekt hebben; dat kleine misstellingen overbleven, zoo als bladz. 203: ‘De nog steeds aanhoudende vorst had de wegen effen en gelijk gemaakt; het water, reeds ontslagen van de winterboeijen, kabbelde in kleine golfjes zachtkens voort,’ waar het eerste tegen het laatste strijdt; bladz. 210, waar van eene beurs met goudgeld wordt gewag gemaakt, terwijl daarna, bladz. 219, de matrozen (die ook al zoo geneigd niet zullen geweest zijn, om hun geheim aan den eersten den besten te ontdekken) tegen Prins maurits van gerande rijksdaalders spreken, en dergelijke kleinigheden meer. De kritiek strekt zich meestal daarheen, dat zij den Schrijveren de gebreken in hun werk onder het oog brengt. De Heer de vries zal die denkelijk ook wel van anderen vernemen; het lust ons ditmaal, strekke het tevens te zijner bescheidene onderrigting, iets van de goede zijde zijns werks te zeggen.
Eene eerste verdienste in dezen Roman achten wij den aanleg des verhaals. De vinding is niet alledaagsch; zij is ook wel niet geheel onmogelijk, maar toch zooverre boven den gewonen gang der gebeurtenissen in het menschelijke leven, als een Roman dient te bezitten, om niet tot het alledaagsche te vervallen. Het is alleen aan de grootste meesters gegeven,

{==633==} {>>pagina-aanduiding<<}
van eene dagelijksche gebeurtenis eenen onderhoudenden Roman te maken. Men trekke dit niet te ver, en vervalle niet tot de meening, dat eene opeenstapeling van de zonderlingste voorvallen en situatiën aan jonge Schrijvers als eene verdienste zij aan te rekenen. Integendeel, het verraadt doorgaans onvastheid van smaak, en wij ontveinzen niet, dat de bewaring van het juiste midden tusschen de opgenoemde uitersten eene eigenschap is, die ons in dit boek zeer geviel. Helt de Schrijver, zoo hij het juiste midden al niet houdt, eenigzins tot het laatste over, welnu! zoolang dat bij een eenigzins blijft, vallen wij er hem niet hard om, gedachtig, dat weligheid van vernuft van zelf vermindert - als het maar geene waterloten zijn.
Verder rekenen wij den Heere de vries als eene verdienste toe de keuze zijner karakters. Er zijn goede en kwade - zoo behoort het, en zoo is het in het menschelijk leven. Maar het is, bij de hoogte, waarop dit vak van fraaije letteren tegenwoordig staat, niet gemakkelijk, in dit opzigt iets nieuws te voorschijn te brengen. Zien wij niet mis, dan is dit onzen Schrijver eenigzins gelukt, niet in den Jezuit, niet in den hoofdpersoon, niet in den praatzieken adelhorst met zijn Engelsch poespas, schoon wij deze noemen, als zeer goed uitgewerkt; maar in den overste van sommensteyn.
Wij voegen er bij, dat de Schrijver zich zorgvuldig heeft gewacht voor overlading. Het is een gebrek der meeste pas beginnende Romanschrijvers, (en sommige verleeren het nooit) dat zij hun verhaal al te overdadig oppronken met beschrijvingen van eenen schoonen avond en dergelijke. De Heer de vries heeft goeden smaak aan den dag gelegd, door zich van dat klatergoud doorgaande te onthouden. Het zijn toch allen geen walter scotts, die, zonder dat men hem met verveling leest, een paar bladzijden besteedt aan de beschrijving, hoe een zijner helden te paard gaat zitten.
Eindelijk prijzen wij in den Schrijver eene loffelijke getrouwheid aan de zeden en gewoonten van den tijd, waarin hij zijne lezers verplaatst - aan het kostuum. Eeniglijk, zoo ons niets ontgaan is, zonderen wij daarvan uit, dat, bladz. 50 en elders gesproken wordt van Mevrouw van duinen. Die titel, thans nagenoeg van elke fatsoenlijke vrouw de eernaam, werd in de eerste helft der zeventiende eeuw niet dan voor vrouwen uit den allerhoogsten stand gebezigd. Ma-
{==634==} {>>pagina-aanduiding<<}
ria van reigersbergen, zoo wij ons niet bedriegen, heette Jufvrouw de groot, zelfs nog toen haar echtgenoot Zweedsch Gezant aan het Fransche Hos was.
Na het bovenstaande zal de ons geheel onbekende Schrijver niet meer behoeven te vragen, of het hem onzentwege geraden zij, op den ingeslagen weg voort te gaan. Hij late zich echter door onze noch anderer lofspraak verleiden, om, door te snelle uitgave, de soms onbarmhartig besnoeijende, altijd beschavende hand te onthouden, aan hetgeen wij verder met genoegen van hem te gemoet zien. Vriendelijk en welmeenend hem radende, dat hij niet, door lofspraak opgewonden, naar het kwade voorbeeld van anderen, zich der kritiek ontwassen rekene, nemen wij, zoo wij hopen niet voor het laatst, van hem en zijn werk een gelukwenschend, aanprijzend en aanmoedigend afscheid.

De Sluikhandelaar, een Verhaal naar het Hoogduitsch van Robert Heller. Te Groningen, bij J.H. Bolt. 1839. In gr. 8vo. 374 bl. f 3-30.

Onder de menigvuldige voortbrengselen van vreemden bodem, die, in onze taal overgebragt, moeten dienen om den leeslust van een groot gedeelte van ons publiek te bevredigen, verdient deze Roman eene aanbevelende aankondiging, dewijl de schildering van den toestand en het karakter der hier voorkomende personen zoodanig is, dat zij eene voor de zeden gunstige strekking heeft. In steinbauer ziet men, dat vroegere losbandigheid nog langen tijd daarna bittere en wrange vruchten kan voortbrengen. Mancini is een afschrikkend voorbeeld van verharding in de boosheid; terwijl het terugvinden van de verlorene magdalena, door hare edele ouders, herinnert aan de zorg der goede Voorzienigheid, om, boven alle verwachting, rampen en verliezen te herstellen en te vergoeden. De lezing van het verhaal zal den lezer ook een aangenaam onderhoud verschaffen. Dat men het bekende sprookje van de padde, die duizenden van jaren in eenen steen zonder eenig voedsel zou geleefd hebben, en nog levende door steenhouwers er uit zou genomen zijn, hier terugvindt, en dat het ontstaan van dit dier aan de vroegste voortbrengingskracht der aarde wordt toegeschreven, kan ons niet verwonderen, bij de bekende ingenomenheid

{==635==} {>>pagina-aanduiding<<}
van vele Duitschers met hunne Naturphilosophiën. Dit schaadt minder, omdat een Roman geen leerboek is over de Natuurkunde, en wij mogen vooronderstellen, dat de Schrijver zijne personen laat spreken in den geest van hunnen tijd en van hunnen landaard, zonder daarom het beweerde onbepaald voor zijne rekening te nemen. Wegens den invloed echter, dien het lezen van Romans heeft op de spraak en den stijl van het algemeen, kunnen wij de vele onnaauwkeurigheden en feilen, die wij in dit opzigt in het boek aantreffen, niet onopgemerkt laten. Wenschen Vertaler en Drukker bij volgende gelegenheden lof te verwerven, dan behooren zij te zorgen voor eene meerdere naauwkeurigheid in de bewerking en eene betere correctie van den druk.

Het Kasteel van Lovel, of de duistere wegen der Voorzienigheid. Een Verhaal, door J.P.M. Te Amsterdam, bij J.C. van Kesteren. 1839. In gr. 8vo. 306 bl. f 3-:

De Schrijver van dit boek heeft zekerlijk goede bedoelingen gehad; maar hij is, naar het oordeel van Rec., ongeschikt, om een verhaal of roman te schrijven. De gebeurtenissen zijn onwaarschijnlijk, het verhaal gerekt, zonder leven, de stijl waterachtig en slaauw, en geen lezer van gezond verstand zal zeggen, dat het boek zoodanig is geschreven, dat men er de duistere wegen der Voorzienigheid in erkent. Men gevoelt overal de verdichting, de onhandige verdichting, die daarenboven luttel belang inboezemt. Rec. hoopt, dat de goede smaak van het publiek dergelijke boeken geen bijval schenke, en dat de Schrijver niet eerder weder als Auteur optrede, voor dat hij in staat is, om iets beters voort te brengen. Een goed verhaal te leveren, is waarlijk ieders zaak niet; en indien het niet eenigzins door vorm of inhoud uitmunte, cui bono dan?




De Tooverkol, of Nederland in 1572. Historisch Romantisch Tafereel. Door A.E. van Noothoorn. II Deelen. Te Zaltbommel, bij J. Noman en Zoon. 1839. In gr. 8vo. XIV en 393 bl. f 4-90.

De Schrijver begint zijn boek met een Voorrede, die geestig zal heeten, ter verdediging der Romans. Wij zullen die laten voor hetgeen zij is, en alleen zeggen, dat goede Romans geene verdediging behoeven. Is nu die van den Heer van noothoorn een goede? Onder de uitstekende behoort hij niet. De tooverkol op den titel, die mede aanleiding tot de titelplaatjes heeft gegeven, doet al zeer weinig tot den Roman, en waarom die zoo genoemd is, begrijpen wij niet.

{==636==} {>>pagina-aanduiding<<}
Wie is de hoofdpersoon? Jonker walraven zeker; maar hij is over het algemeen al een zeer onbeduidend persoon, die bitter weinig belang inboezemt. De rentmeester en zijne zoogenoemde geestigheid komen ook al te dikwijls terug, om aardig te zijn. Gemakkelijkheid van schrijven bezit de Auteur overigens wel; en bij den grooten overvloed van Romans moge ook deze worden gevoegd, die den gewonen Romanlezer ligt eenige oogenblikken bezig houdt en alzoo zijn doel zal bereiken.

Acté. Door Alexander Dumas. Uit het Fransch. Te Deventer, bij M. Ballot. 1839. In gr. 8vo. 310 bl. f 3-:

A. dumas is in de nieuwste Fransche letterkunde genoegzaam bekend. Hij heeft tooneelstukken geschreven, wier zedeloosheid en afzigtelijkheid voor die van geen' anderen behoeven onder te doen. Hij heeft reisverhalen opgesteld, die door losheid, bevalligheid, geestigheid en onderhoudendheid den lezer wegslepen, ja meesterlijk mogen genoemd worden. Hier treedt hij op als romanschrijver, en verplaatst ons in de tijden van nero, wiens leven en dood hier wordt behandeld. Er is in dit boek veel goeds. De eerste tooneelen in Corinthe, die met agrippina, de strijd met wilde dieren, zijn goed gelukt en geteekend. Maar dumas heeft zich gewaagd aan de teekening van de eerste Christenen, van paulus, en dat is hem mislukt. Men leze eens bl. 171-181; is dat eene voorstelling van paulus, gelijk zij geoorloofd en betamelijk is? Ergert men zich niet aan de ligtzinnigheid van den Franschman, die aldus het bijbelsche verhaal aanvult, en paulus het: kruis hem! kruis hem! in Jeruzalem laat schreeuwen, toen de Heer veroordeeld werd? enz. Ook de liefde van acté voor den gruwelijken nero, en haar volharden daarbij, na haren overgang tot het Christendom, is eene van die zeer gewone kunstjes der nieuwere Fransche Schrijvers, die ook de schandelijkste, dolzinnigste en misdadigste liefde bij de vrouw tot eene deugd maken, ja daarin eigenlijk alle deugd der vrouw doen bestaan, en ook de ergste misdaden daardoor als meenen te heiligen. Zoo is het nu wel bij acté niet; maar men kan haar toch eigenlijk niet achten, vooral niet omdat dumas verkozen heeft haar Christin te doen worden. Rec. kan daarom niet instemmen met den lof, door den Vertaler aan dit boek gegeven,
ofschoon hij erkent, dat het onderhoudend is geschreven. Van tijd tot tijd vindt men Gallicismen in de vertaling, b.v. toen was alles gezegd, (tout était dit) in plaats van: het was gedaan, enz.


{==637==} {>>pagina-aanduiding<<}

Boekbeschouwing.

Verdediging des Christendoms, of betoog van deszelfs waarheid en Goddelijkheid, in Brieven voor beschaafde Lezers. Eene bekroonde Prijsverhandeling door C.H. Stirm, Koninkl. Wurtemb. Opper-Consistoriaalraad en Hoskapellaan. Uit het Hoogduitsch vertaald, enz. IIde Deel. Te Groningen, bij J.B. Wolters. 1839. In gr. 8vo. 344 Bl. f 3-:

Met genoegen gaan wij voort, eene aankondiging en een kort overzigt van het tweede of laatste Deel dezes werks te geven, welks voortreffelijkheid wij in No. II van dit jaar, bl. 45-49, geroemd hebben, en welke roem zich hier staande houdt en door nieuwe bewijzen bevestigd wordt.
In den negenden Brief bewijst de Schrijver de Goddelijke voortreffelijkheid des Christendoms uit deszelfs zedelijke uitwerkingen. Tot dit einde toetst hij eerst eenige bedenkingen, die daartegen ingebragt worden, door de vergelijking van de wanzedelijke gesteldheid des Christendoms, in vroeger en later tijden, met de in dit opzigt gunstigere van niet-Christelijke Volken, en toont hiertoe aan, dat het Christendom het zedelijk gevoel en oordeel opgescherpt en gezuiverd, en aan de deugd een verhevener karakter, door het beginsel der liefde, gegeven heeft, waardoor onder anderen vijandsliefde, liefdadigheid en ware humaniteit op de zigtbaarste wijze bevorderd is. (Ten opzigte van de zuivere eischen der Christelijke Zedeleer zou Ref. zich liefst niet op Kerkvaders en dergelijken beroepen, zoo als bl. 10 geschiedt; want zelfs uit het hier even aangeroerde blijkt, hoezeer men het hierin overdreven of bedorven heeft. - Om de waarde der Christelijke vijandsliefde, welke bl. 19 boven het daaromtrent door de oude Wijsgeeren gezegde geroemd wordt, zou Rec. er bijvoegen, dat men de Oos-
{==638==} {>>pagina-aanduiding<<}
tersche wraakzucht en bloedwraak niet vergeten moet, waartegen deze gezindheid lijnregt aanliep, die nu echter door Oosterlingen gepredikt werd, en tevens de nieuwe drangreden tot dezelve, die uit het voorbeeld van jezus ontleend kan worden, in aanmerking nemen.) - Verder toont stirm aan, dat de leer van het Christendom weldadigen invloed uitgeoefend heeft op het verzachten van de regtspleging, op de opheffing der slavernij door erkentenis der menschenwaarde, op de waardering van des menschen leven, de beperking der vaderlijke magt, de schatting en het lot van het vrouwelijk geslacht, de opvoeding der kinderen, het openbare volksen staatsleven, en de vaderlandsliefde; na welk alles hij nog opmerkzaam maakt op ‘de zedelijke werking van het Christendom in onmiddellijke tegenstelling met het Heidendom, zoowel in den
eersten bloeitijd der Christelijke Kerk, als in de vestiging derzelve onder Heidensche Volken in onze dagen,’ waarbij wel een gunstig, maar nogtans zeer gematigd oordeel over het Zendelingswerk geveld, en waarna alles met eene korte recapitulatie besloten wordt. - Zeer veel goeds en gewigtigs is hier doeltreffend bijeengebragt. Belangrijk en naar waarde behandeld is inzonderheid het hier voorkomende over het lot der vrouwen, bl. 45-55, en over het openbare volksleven, bl. 56-78, waarbij men ook nog iets over het oorlogvoeren had mogen verwachten. - Bij sommige punten zou misschien (gelijk Rec. reeds in zijn eerste verslag, No. II, bl. 49, zeide) eenige meerdere aanmerking op andere oorzaken behalve het Christendom moeten genomen worden. Zoo is het ook bijzonder bij de artikels regtspleging, bl. 25 env., en slavernij, bl. 35 env. Wanneer men toch denkt aan de pijnbank en andere vroegere, ja ook latere wreede straffen, en aan den nog niet geheel gestuiten slavenhandel en de mishandeling van de slaven, dan ziet men, hoe veel daarin nog te wenschen overblijft, en kan men den invloed des Christendoms daarop niet dan onder zekere bepalingen aannemen. Bij al het goede, dat hier over

{==639==} {>>pagina-aanduiding<<}
beide artikels gezegd is, zal het vooral hoofdzaak zijn, hierop te letten, dat het Christelijk beginsel niets heeft, dat die hardheden en wreedheden begunstigt, maar veeleer alles, wat dezelve tegenstaat en zachtere gevoelens inboezemt, en dat, hoe meer dit Christelijk beginsel in de Christenheid doorwerkt, het des te rijker zal zijn in gezegende gevolgen voor de Menschheid.
Aan dit laatste wordt in zeker opzigt voldaan door den tienden Brief, waarin bewezen wordt, ‘dat het Christendom alleen berekend is, om het heil van den afzonderlijken mensch, zoowel als van het geheele menschdom, te bevorderen, en deszelfs diepste behoeften op de volkomenste wijze te bevredigen,’ en dit wel en door zijnen inhoud en door zijnen vorm. - Wat den inhoud betreft, wordt hier aangewezen, dat de mensch in de leer van jezus zijne zucht naar waarheid volkomen bevredigd kan vinden, door de daarin medegedeelde kennis van God, van den mensch en van de wereld, en dit niet alleen door de stof, maar ook door de wijze, waarop deze voorgesteld wordt. (Dit laatste behoorde beter bij den vorm.) Verder vindt hij daarin bevrediging van zijne zucht naar volkomen rust des gemoeds en naar zedelijke volmaking in willen en doen, tot welk laatste hij gewezen wordt op het volkomen ideaal van het zedelijk goede in den geschiedkundigen persoon van jezus, en waartoe hij opgeleid wordt door het naauwe verband, dar er in het Christendom is tusschen Godsdienst en Zedeleer, en door het hem voorgestelde hoogste goed in de gelijkvormigheid aan God. De Zedeleer des Christendoms is gestreng zonder overdrijving, zonder versmading van de betamelijke levensgenoegens, maar integendeel des te meer bruikbaar door haar groote beginsel, de liefde, en door hare drangredenen, de tegenwoordige en toekomende gelukzaligheid, zonder daardoor loonzuchtig of voor het aardsche leven ongeschikt te maken, en de hooge waarde der menschelijke natuur, waardoor men voor overdrijving van de nederigheid, lijdzaamheid en zelfverloochening bewaard wordt. - Wat

{==640==} {>>pagina-aanduiding<<}
den vorm aangaat, bestaat de voortreffelijkheid des Christendoms hierin, 1. dat het geschiedenis is, met de leer ten naauwste verbonden, en voor ieder aantrekkelijk; 2. dat het geene voorschriften en plegtigheden bevat, die van volk en klimaat afhangen. (Hier zou onderzocht kunnen worden, of en in hoeverre dan de Doop, en wel naar zijne oorspronkelijke aanwending en inrigting, bij den gevestigden staat der Christelijke maatschappij, als noodzakelijk te beschouwen zij); 3. dat het door eene populaire voorstelling en inkleeding wordt voorgedragen. (Bij deze beschouwing had nog meer op de behoefte van tijd en plaats, waarin het voorgesteld werd, kunnen acht geslagen worden); 4. dat het algemeene bruikbaarheid en eene Goddelijk-menschelijke wijze ván overreding bezit. Uit welk een en ander besloten wordt, dat het een goed van duurzame waarde, een gemeenschappelijk goed voor het menschdom, en boven Staats-Godsdienst en alle Staatsinrigtingen voortreffelijk is. - Het eene is hier meer ontwikkeld dan het andere; maar alles te zamen maakt toch een goed geheel uit, dat aan zijn oogmerk beantwoordt.
De elfde Brief wordt besteed, om de voortreffelijkheid des Christendoms in het licht te stellen door eene vergelijking en waardering van de belangrijkste Godsdienststelsels der Oudheid, en wel bijzonder van het Chinesche, Indische, oude Perzische, Egyptische, Grieksche, Romeinsche, Mohammedaansche en Joodsche. Oordeelkundig en liberaal wordt aangewezen, wat in die Godsdiensten goeds, en wat daarin gebrekkigs en verkeerds was, zonder het goede, dat in de zes eerste is, gedwongen uit eene vroegere Goddelijke Openbaring af te leiden, maar tevens met de uitmuntendheid van het Christelijke boven dezelve te doen uitkomen. In het Mohammedaansche wordt teregt eene zekere voorbereiding, hoe gebrekkig dan ook, tot het Christendom erkend. Bij het Joodsche wordt met reden het vroegere Hebraïsmus onderscheiden van het Jodendom na de Babylonische ballingschap, (over welk laatste welligt nog

{==641==} {>>pagina-aanduiding<<}
iets meer ware te zeggen geweest) en het geheel, overeenkomstig de leer van jezus en de Apostelen, beschouwd als eene, hoewel in zichzelve onvolmaakte, maar nogtans naar den tijd geschikte Goddelijke voorbereidingsinrigting tot de volmaaktere van het Christendom. Eindelijk wordt hier aangetoond de ongenoegzaamheid van de Natuurlijke Godsdienst of Godsdienst der Rede, welke men in de plaats van het positieve Christendom stellen wil. Teregt maakt de Schrijver hier onder anderen opmerkzaam op de belangrijkheid van de historische daadzaken, waarop het Christendom rust. Men zou er nog kunnen bijvoegen, dat, al ware het ooit bewijsbaar, dat de menschelijke Rede uit zichzelve op alle punten tot de zekerheid des Christelijken geloofs zou kunnen opklimmen, het dan nog eene Goddelijke weldaad voor de menschheid, eener Goddelijke Openbaring waardig, blijven zou, de belangrijkste waarheden algemeen bevattelijk en met het uitdrukkelijk oogmerk van algemeene verspreiding mede te deelen.
Na alle deze proeven van de inwendige Goddelijke voortreffelijkheid des Christendoms, betoogt de Schrijver nu in den twaalfden Brief, dat hetzelve als eene Goddelijke Openbaring in den eigenlijken en volkomensten zin moet worden aangemerkt. Hiertoe beroept hij zich vooreerst op de getuigenis van jezus zelven omtrent zijnen persoon en zijne Goddelijke zending; waaruit blijkt, dat Hij zich eene naauwere betrekking tot den eenigen waarachtigen God toeschreef, dan iemand anders zich aanmatigen kan, en als zoodanig (eene hoogere volmagt dan die van vroegere Godsgezanten) een hooger gezag aan zijne leer; en dat hierbij noch voorwending tot een nuttig doel, noch zelfmisleiding door dweepende verbeelding plaats gehad heeft, wordt hier doeltreffend betoogd, en alles ten slotte door beroep op de voorzeggingen van jezus aangedrongen. Het spreekt niet alleen van zelf, dat (gelijk de Schrijver ook opmerkt) eene getuigenis van zichzelven slechts gelden kan, in zooverre men, gelijk dit bij jezus het geval is, geene reden

{==642==} {>>pagina-aanduiding<<}
heeft, om aan de waarheidsliefde des getuigenden te twijfelen; maar ook, (meent Rec.) dat er, strikt genomen, niets anders uit volgt, dan eerstelijk, waarvoor jezus zichzelven en zijne leer wilde gehouden hebben, en daarna, in vereeniging met zijne waarheidsliefde, dat Hij werkelijk zulk een hoog bewustzijn van zichzelven en van den Goddelijken oorsprong zijner leer had; en dit was ook, door de kracht van den zedelijken invloed der waarheid en zijner redenen, tot overtuiging van velen genoeg; maar om algemeen geloof aan de gegrondheid van dat zelfbewustzijn te verwekken of te versterken, waren ook de uitwendige, meer zinnelijke bewijzen van groot belang. - Deze getuigenis van jezus beschouwt de Schrijver, ten andere, als bekrachtigd door deszelfs geheele persoonlijkheid of zedelijk karakter, waardoor Hij eene zedelijke kracht op de gemoederen uitoefende, maar ook, ten derde, door de wonderwerken, door Hem aan anderen, en in zijne opwekking uit den dood, aan Hemzelven geschied, en, ten vierde, door de geschiedenis zijner Kerk en hare uitwerkingen, vergeleken met de uitgestrektheid van zijn plan. - Dit laatste gedeelte wordt, in vergelijking met het vorige, wat al te kort behandeld, gelijk ook de verder bijgevoegde oplossing van eenige bedenkingen, en het uit de Goddelijkheid van jezus afgeleide besluit voor het gezag zijner Apostelen en der H. Schrift; maar men vindt er nogtans zeer gepaste opmerkingen in, die al het vorige helpen versterken.
De dertiende Brief, eindelijk, bevat eene nadere verklaring van den Schrijver ‘wat hij door Openbaring eigenlijk verstaat; hoe hij dit begrip verdedigt en waarschijnlijk maakt; en hoe hij zich de verhouding der Openbaring tot de Rede, gelijk ook de betrekking der Wijsbegeerte in het algemeen, in 't bijzonder der nieuwste, tot het Christendom voorstelt.’ De drie eerste punten, meent Rec., hadden gevoegelijker in het begin van den twaalfden Brief, zoo al niet vroeger, kunnen behandeld worden: het vierde is misschien naar het oogmerk der Verhandeling niet volstrekt noodig; en

{==643==} {>>pagina-aanduiding<<}
met den voorgaanden Brief was ook de bewijsvoering voor derzelver onderwerp inderdaad volkomen gesloten. Neemt men het echter zoo als het nu is, dan blijft het altijd een belangrijk aanhangsel, zoo al niet voor alle, ten minste voor sommige beschaafde Lezers, die met den staat der Godgeleerdheid en der Wijsbegeerte, vooral in Duitschland, bekend zijn; gelijk dan ook stirm, onder de nieuwste wijsgeerige stelsels van kant, den vroegeren fichte, jacobi, schelling en hegel, het langst bij die van den laatsten stilstaat. - Rec. vindt het voor de aankondiging en aanprijzing van deze Verhandeling, uit haar voornaam oogpunt beschouwd, niet noodig, van dit gedeelte een breeder verslag te doen: uit het nu en te voren gezegde zal derzelver inhoud en waarde, hoopt hij, genoegzaam gebleken zijn, om haar onder de apologetische schriften van den jongsten tijd eene vereerende plaats toe te wijzen; en hij eindigt zijn verslag met hare laatste woorden over te nemen: ‘Het Christelijk geloof heeft zijne zekerheid en vastheid in zichzelf. Vaststaan zal, gelijk tot nu toe, zoo ook in de toekomst, het fundament, dat gelegd is, jezus christus. In hoe vele tijdelijke vormen en gedaanten de geest des Christendoms zich ook nog inkleeden moge, uit de verbrokene vormen zal dezelve altijd weder, gelijk de feniks, eeuwig verjongd en frisch te voorschijn treden. De Goddelijke kiem zal zich ontwikkelen en opgroeijen tot een' de wereld overschaduwenden boom, die, hoe meer van zijne benedenste door den tijd hem toegevoegde bladeren afvallen, des te grootscher en heerlijker, gelijk de hoog opgroeijende palmboom, zijne kruin zal verheffen. - Dit is mijn geloof en mijne hoop, waarde Vriend! Laat ons beiden, ieder naar de mate zijner vermogens, en naar den bijzonderen werkkring, door God ons aangewezen, gezamenlijk werken ter bevestiging van dit geloof en deze hope! Laat
ons in dit geloof en werken één zijn, hoe veelzijdig en verschillend voor 't overige ook in het bijzondere onze denkwijze zijn moge! - Vaarwel!’


{==644==} {>>pagina-aanduiding<<}

Catechismus in de Leerstukken des Geloofs, en de voornaamste Geschilpunten tusschen de Hervormde en Roomsche Kerken. Uit het Fransch. Te Amsterdam, bij J.A. Marjée. 1838. In kl. 8vo. XII en 103 bl. f :-90.

Wat zal Rec. van dit Vraagboekje zeggen? Het bevat, ja, eerst, in veertig afdeelingen, eene menigte punten, waarin de Protestantsche van de Roomsche Kerk meer of min verschilt, en daarna, in achttien artikelen, eene ‘verzameling der voornaamste teksten uit de H. Schrift, ter wederlegging der in de Roomsche Kerk bestaande dwalingen;’ maar (om nu niet te zeggen, hoe veel gepaster dit een en ander ware te vereenigen geweest) alles zeer vlugtig en oppervlakkig en veelzins onnaauwkeurig in 103 kl. oct. bladzijden behandeld, zwakke en sterke bewijzen, houdbare en niet houdbare Bijbelplaatsen door elkander geworpen; en bij dit alles een dorre stijl, en niet zelden een scherpe en bittere toon, die den vriend der Christelijke waarheid en liefde niet betaamt. - Een paar proefjes uit dit boekje, zonder veel te zoeken. Bl. 1: ‘Waren de Schrijvers dezer boeken’ (van het Oude en Nieuwe Verbond) ‘door den Heiligen Geest gedreven? Ja; wij worden overtuigd, dat die Heilige Schrijvers door God gedreven waren,’ (bl. 2 worden zij genoemd ‘door God ingegevene menschen;’ wat zijn dit?) ‘door de wonderwerken, die zij verrigt, en de voorzeggingen, welke zij, van hetgeen nog stond te gebeuren, gedaan hebben, en die vervuld geworden zijn.’ Dus b.v. de onbekende Schrijvers van het Boek job en van de Boeken der Koningen hebben wonderwerken verrigt en voorzeggingen gedaan! - Bl. 3: ‘Waarom gelooft gij dan, dat de H.S. Goddelijk is? Ik geloof, dat de H.S. Goddelijk is, uit hoofde der blijken van Goddelijkheid, die er in doorstralen,’ (dus, zij is Goddelijk, omdat zij Goddelijk is!) ‘door de verhevenheid der waarheden, welke zij leert, de heiligheid der voorschriften, en de verwonderlijke over-
{==645==} {>>pagina-aanduiding<<}
eenstemming, die er bestaat tusschen deze heilige Boeken en de vervulling der profetiën, welke er in vervat zijn.’ Dus overeenstemming tusschen den
inhoud in het algemeen en de vervulling van een gedeelte van den inhoud! wat beteekent dit? - Dat de ware Kerk dikwerf verborgen is, wordt bl. 14 bewezen uit Rigt. II:10: Er stond een ander geslacht op na den dood van josua, hetwelk den Heer niet gekend had. - Dat men de toevlugt niet nemen mag tot de welgelukzalige Maagd maria, wordt bewezen met joan. II:4: Vrouwe! wat hebt gij met mij te doen? en met luc. XI:27, 28, waar jezus tot eene vrouw, die zijne Moeder gelukkig prees, zegt: Zalig veeleer, die het woord van God hooren en bewaren! als ook met matth. XII:47-50. - Ex ungue leonem! Non tali auxilio nec defensoribus istis, etc. Kan men in Frankrijk zulken onbekookten kost voor lief nemen, het is ons wel; maar in eenen Nederlandschen schotel behoefde dezelve niet opgedischt te worden. - Tantum!

Stelsel der Heelkunde. Door Ph. Fr. von Walther, Hoogleeraar in de Geneeskunde aan de Ludwig-Maximiliane-Universiteit, enz. Uit het Hoogduitsch. Iste Stuk. Te Amsterdam, bij J.D. Sijbrandi. 1838. In gr. 8vo. 200 Bl. f 2-:

Het is tot dusverre niet te onzer kennisse gekomen, of de vertaling met de uitgaaf van het tweede Stuk is voltooid geworden. Wij hebben, in afwachting van dit laatste gedeelte, de aankondiging en beoordeeling van dit werk uitgesteld, en zullen ook nu nog niet tot beoordeeling overgaan, dewijl het oorspronkelijke werk een doorloopend geheel vormt, en dus beter in ééns een overzigt van het geheele werk gegeven kan worden. Wij doen dit te gereeder, omdat deze vertaling zonder eenige inleiding of voorberigt in het licht verschenen is; zelfs de voorrede van den Schrijver, voor het oorspronkelijke

{==646==} {>>pagina-aanduiding<<}
werk te vinden, is door den Vertaler tot dusverre weggelaten; mogelijk dat zij, met eenig berigt van den Vertaler, tot de uitgaaf van het tweede Stuk werdt teruggehouden; met welk Stuk dan de vertaling voltooid en als een geheel zal te beschouwen zijn. Tot zoo lang, indien ook dat ons geworde, zullen wij dan onze beoordeeling verschuiven. Eene volstrekte noodzakelijkheid ter vertaling van het System der Chirurgie (opdat wij dit in het algemeen aanmerken) zien wij intusschen niet; want zij, die van dit Stelsel der Heelkunde met vrucht gebruik willen maken, behooren meer dan oppervlakkige kundigheden te bezitten, en van dezulken mag men vooronderstellen, dat zij ook de noodige taalkennis hebben, om dit boek in het oorspronkelijke te kunnen lezen. Uit dit gezegde zal men kunnen opmaken, dat wij de vertaling niet afkeuren, omdat wij het werk van walther niet op prijs stellen. Geheel het tegendeel. Het is ons echter onder de lezing van het oorspronkelijke steeds voorgekomen, dat hij, die de vertaling van dit System zich tot eene taak wilde stellen, voor haar wel berekend behoorde te wezen. De schrijfwijze van walther heeft iets gedrongens, hier en daar zelfs iets krachtigs, hetwelk niet aldus zal kunnen behouden worden, en bij omschrijving loopt men ligt gevaar, de juiste bedoeling van den Schrijver te missen. Ook heeft deze een aantal kunstwoorden gebezigd, welke in de Hoogduitsche taal minder stootende zijn, maar tot nog toe in onze taal, en met regt, minder ingang gevonden hebben. Waarom zouden wij ons ook van een aantal vreemde kunstwoorden bedienen, terwijl onze taal te dezen opzigte rijkelijk in de behoefte voorzien kan, zonder dat men daarom tot een dwaas puristisch streven behoeft te vervallen? Indien Rec. het zich wél herinnert, las hij, eenigen tijd geleden, eene Hoogduitsche beoordeeling der Heelkunde door den Hoogleeraar tilanus
uitgegeven, in welke de beoordeelaar zeer ter gunste van het overbrengen van kunstwoorden in de landtaal sprak, het voordeel, 't welk de Nederduitsche taal ten dezen opzigte

{==647==} {>>pagina-aanduiding<<}
boven ander talen aanbood, roemde, en de traagheid zijner landgenooten gispte, die in hunne geschriften zoo vele vreemde woorden laten insluipen of onverschillig opnemen.

Schets der onbewerktuigde Scheikunde; naar de vierde Hoogduitsche uitgave van Dr. F. Wöhler. Te Gouda, bij R. Vogelensank. 1838. In kl. 8vo. IX, 254 Bl. f 1-25.

De Vertaler van den Grundriss der Chimie von Dr. f. wöhler betoogt de nuttigheid van zijne vertaling, doordien de kennis der Hoogduitsche taal niet bij allen, die de Scheikunde beoefenen, aanwezig is, en dat daarenboven het lezen en bestuderen van wetenschappelijke geschriften in de moedertaal toch zijne bijzondere nuttigheid heeft. Na een kort woord vooraf gezegd te hebben over het uitgebreide nut der Scheikunde, zwaait de Vertaler aan Dr. wöhler den welverdienden lof toe, dien hij zich door het opstellen van dit werkje verworven heeft. Met regt wordt het niet slechts bruikbaar, maar tevens zeer goed en bijzonder doelmatig genoemd. Het kan als een uittreksel uit het scheikundig Leerboek van den beroemden berzelius beschouwd worden; het kan ook als ter inleiding tot hetzelve dienen. Bijzonder aanbevelenswaardig ook is dit boekje, om als ter herinnering te dienen van het vroeger geleerde of gelezene. Voor den beginnenden leerling schijnt het echter minder geschikt als handleiding ter eigene oefening; daarentegen wederom zeer dienstig, om als een' beknopten leidraad te dienen bij en doelmatig onderwijs in de Scheikunde. Wanneer een enkel verbijsterd brein tegen dit werkje eene afkeurende stem doet hooren, beneemt zulks niets aan de algemeen verworvene goedkeuring, zoo verre menschelijke arbeid die verkrijgen kan.
De Nederduitsche vertaling is naar de vierde uitgaaf geschied; doch, het werkje nagenoeg uitverkocht zijnde,

{==648==} {>>pagina-aanduiding<<}
zal eene tweede uitgaaf noodig worden, waarbij gebruik zal behooren gemaakt te worden van de veranderingen, in de vijfde Hoogduitsche uitgaaf voorkomende. Moge dan daarbij de Vertaler hetzelve, zoo veel mogelijk, van alle misstellingen en drukfeilen zuiveren! Er zijn van deze maar al te vele (zie de al te groote lijst van verbeteringen.) Dit behoorde in een leerboek niet zoodanig te wezen.
Over het nut dezer Schets, om tot de aanleering der onbewerktuigde Scheikunde bevorderlijk te zijn, behoeft niet verder gesproken te worden; dit is erkend; het is reeds in algemeen gebruik gekomen, getuige de herhaalde uitgaven. Het boekje zal vooreerst, met eenige voorzorgen, onder de leerboeken eene blijvende plaats kunnen bekleeden en behouden.
De veranderingen en verbeteringen in de vijfde Hoogduitsche uitgaaf zijn wel enkele, echter hier en daar nog al belangrijke. Onder anderen zijn bij de Zuurstofzuren met een zamengesteld radicaal achter de zuren der Blaauwstof ingevoegd de Sulfiden (B); terwijl voor de Waterstofzuren de letter C moet geplaatst worden. In de vertaling was hier verkeerdelijk het getal 13 voor het vroegere B gesteld. Hierdoor vervalt wederom het onder de Waterstofzuren voorkomend Zwavel-waterstofzuur. Meer andere bijvoegsels, veranderingen of ook weglatingen zullen van zelf gevonden en veranderd worden, bij de vergelijking en herziening dezer vertaling met de vijfde Hoogduitsche uitgaaf.
Zoo verre wij de vertaling nagegaan hebben, met uitzondering der zelf aangewezene misstellingen en feilen, komt zij ons voor getrouw en wel bezorgd te wezen. Mogen Vertaler en Uitgever zich vereenigen, om in de beginnende behoefte naar eene verbeterde uitgaaf te voorzien! Moge vooral daarbij niet met overhaasting te werk gegaan worden! Een leerboek behoort zoo veel mogelijk van alle zinstorende drukfeilen vrij te wezen, om den leerling geene aanleiding tot somwijlen belangrijke misvattingen te geven.


{==649==} {>>pagina-aanduiding<<}

Geschiedenis der Uitvindingen in Kunsten en Wetenschappen, sedert den vroegsten tot op onzen tijd, door J.H.M. Poppe, Hoogleeraar te Tubingen. (Vrij naar het Hoogduitsch bewerkt.) Iste Stukje. Te Zutphen, bij W.J. Thieme. 1839. In kl. 8vo. 88 Bl. f :-25.

Deze omwerking van het voortreffelijke werk van poppe, voor schoolgebruik geschikt, en ingerigt tot een leesboek voor de hoogste klasse der lagere scholen, waarvan wij het eerste Stukje aankondigen, dat nog door twee staat gevolgd te worden, voldoet geheel aan de behoefte, die omtrent een zoodanig beknopt leesboek bij het lager onderwijs nog bestond. Het bevat, als eerste Afdeeling ter inleiding: het ontstaan van den veld-, bosch-, tuin- en bergbouw; de noodzakelijkste uitvindingen van den onbeschaafden tijd, en den overgang tot volmaakter inrigtingen. De tweede Afdeeling, handelende over de uitvindingen in de technische kunsten tot op de jongste tijden, behandelt, in drie Hoofdstukken, 1o de spijzen en dranken der menschen; 2o de vermeerdering der smakelijkheid bij vele spijzen, en het voortbrengen eener aangename prikkeling op de organen van den smaak en den reuk; 3o het gereedschap om te koken, alsmede eet- en drinkgereedschap en dergelijke. Alle deze onderwerpen zijn op eene beknopte, doch onderhoudende wijze beschreven, die vele wetenswaardige bijzonderheden doet kennen; zoodat wij dit schoolleesboek gerustelijk tot algemeen gebruik durven aanbevelen. Doch wij hadden liever gezien, dat de drie Stukjes in eens, in wat grooter formaat en op wat beter papier, waren uitgekomen. Het ware dan een boekdeeltje geworden, dat gevoegelijker in handen der meestgevorderde leerlingen konde gegeven worden, en ook beter geschikt zoude zijn voor het groote publiek, dat hier nog vele aan hetzelve onbekende daadzaken zal vinden.






{==650==} {>>pagina-aanduiding<<}

Filip van Marnix, Heer van Sint Aldegonde, bijzonder aan de hand van Willem I: ter Inleiding Margareta van Parma en Katharina de Medicis, Willem I en Hendrik IV. In twee Deelen. Door Wilhelm Broes, rustend Leeraar bij de Nederlandsche Hervormde Kerk. Te Amsterdam, bij J. van der Hey en Zoon. In gr. 8vo. Iste Deel, 1838, XLIV en 365; IIden Deels Iste Stuk, 1839, XXXII en 216 bl. Te zamen f 6-70.

Ook door dit reeds grootendeels voltooide werk toont de Weleerw. broes, die zich reeds door zoo vele goede voortbrengselen zijner pen als waarheidlievend en oordeelkundig Schrijver heeft bekend gemaakt, zich den tijd zijner eervolle rust ten nutte te maken, en ook nu nog tot onderrigt van tijdgenoot en nakomelingschap te arbeiden.
Men ziet reeds uit den titel, dat het eerste Deel van dit werk enkel inleiding is. Eerst ontmoet men eene Voorrede, waarbij ingelascht is eene Voorlezing des Schrijvers over den brief van willem I aan zijnen broeder jan van Nassau, na het sneuvelen van lodewijk en hendrik van Nassau op de Mokerheide. Vervolgens vindt men den Inhoud der beide Deelen, behelzende het eerste Deel, behalve de gezegde Voorrede, alweder slechts ter inleiding, eerste Voorlezing, margareta van parma en katharina de medicis, bl. 1-73; voorts Aanteekeningen en Bijlagen, bl. 74-112, en Aanhangsel: egmond met egmond vereffend ten opzigte zijner zending naar filips, bl. 113-134. Dan volgt de tweede Voorlezing: willem I en hendrik IV vergeleken ten aanzien van derzelver geloofsverwisseling, bl. 135-206. Daarna komen weder Aanteekeningen en Bijlagen, bl. 207-240; een eerste Aanhangsel: hendrik IV, in weerwil van zijne gebreken, naar hooft's Geschiede-
{==651==} {>>pagina-aanduiding<<}
nis; hendrik de Goede en Groote, bl. 241-288; en een tweede Aanhangsel: strada's voor oranje ongunstige Geschiedenis, aangeprezen om het gunstige oordeel te bevestigen en het ongunstige te regt te wijzen, bl. 288-365.
Het tweede Deel, dat het eigenlijke werk moet heeten, en waarvan wij thans nog slechts het eerste Stuk kunnen aankondigen, zou bevatten de vijf latere Voorlezingen; maar het eerste Stuk diens tweeden Deels begint weder met eene Voorrede, waaronder eenige vertaalde brieven behooren uit de bekende Archives, uitgegeven door Mr. groen van prinsterer. De derde Voorlezing uit het geheele werk, die de eerste van het vijftal des eigenlijken werks is, beschouwt van marnix aan willem's, en mornay du plessis aan hendrik's zijde, en loopt, in onderscheidene afdeelingen, van bl. 1 tot 104. Nu volgen Aanteekeningen en Bijlagen, bl. 105-145; eerste Aanhangsel: de Psalmberijming van dathenus tegenover die van van marnix, bl. 147-180; tweede Aanhangsel, over het Wilhelmus-lied, bl. 181-202; en eindelijk een Naschrift (over de la noue) bl. 203 tot het einde.
Voorts hebben wij nog in dit tweede Deel, in een of meer nog niet verschenene stukken, te wachten: Voorlezing No. 4, van marnix, ter zijde van willem, in eene en andere bijzondere Staatsdienst. No. 5, van marnix niet van ontrouw te beschuldigen, wegens de overgave van Antwerpen aan parma, ten jare 1585. No. 6, zeker ledig jaar van van marnix in zijn anders overbedrijvig leven, getuige (en wel tot zijne eer) van verwijdering tusschen hem ter eener, en Hollands Staten, voornamelijk van oldenbarneveld, ter andere zijde. Tot slot No. 7, willem III, beschermer van het Hervormde Geloof tegenover lodewijk XIV; de eerste uitgegaan van willem I en van van marnix, de tweede afgedaald van hendrik IV, aan de Hervormde Kerk ontvallen. Waarschijnlijk zullen ook die vier volgende Voorlezingen vergezeld gaan van

{==652==} {>>pagina-aanduiding<<}
Aanteekeningen, Bijlagen, Aanhangsels, Voorredenen en Naschriften.
Ziedaar, geëerde Lezer! het plan van dit uitvoerige werk. Voor zoo verre het thans reeds het licht ziet, hebben wij dikwijls het helder oordeel en de gematigdheid van den eerwaarden Schrijver bewonderd. Wij vertrouwen gaarne, dat hetgeen volgen zal niet minder zal zijn dan het reeds geleverde; maar wij hebben twee hoofdaanmerkingen, om nu deze en gene kleinigheden voorbij te gaan, en te zwijgen, waar wij al over het eene of andere punt met den Auteur verschillen. Onze eerste hoofdaanmerking betreft den stijl, die dat stootende en wel eens duistere heeft, hetwelk dikwerf de schriften van den Heer broes min gunstig onderscheidt. Wij zeggen niet, dat alles stootend en duister is; wij bedoelen alleen, dat men telkens dat eigenaardige in de schrijfwijs des Auteurs ontmoet, waaraan men hem kennen kan, en gewoon moet worden, om er niet gedurig door te worden gehinderd. De tweede hoofdaanmerking betreft het gebrek aan eenheid. Filip van marnix zelf geraakt bedolven onder al de berigten betrekkelijk anderen; eveneens mornay du plessis. Men zou het werk even goed kunnen noemen Voorlezingen en Aanteekeningen betrekkelijk willem I en velen zijner tijdgenooten; schoon dan weder willem III en lodewijk XIV er moeijelijk bij zouden komen. Het geheel schijnt meer eene verzameling van bouwstoffen tot eenig ander werk, dat daaruit zou moeten worden opgesteld, dan een werk, nu reeds uit vergaderde bouwstoffen voltooid. Het is waar, wij oordeelen hier, zonder nog het geheele werk te hebben gelezen. Maar het plan is toch bekend, en een deel des werks, waaruit de wijze van behandeling blijkt, ziet het licht. Onmogelijk kan dus deze hoofdaanmerking door het vervolg worden gelogenstraft. In ons oog zal de verzameling altijd een aantal uitmuntende fragmenten behelzen; maar in al die fragmenten de eenheid van een
zamenhangend geheel te vinden, zal bij hem, die zich dit verbeeldt, meer wel-
{==653==} {>>pagina-aanduiding<<}
willendheid, dan juistheid van oordeel en gekuischten smaak, verraden. Intusschen wenschen wij opregt naar de voortzetting van dezen belangrijken arbeid, die, in weerwil der niet meer weg te nemen hoofdgebreken, altijd verdienstelijk en leerzaam blijven zal.




Algemeene Geschiedenis der Wereld, inzonderheid ten behoeve der Jeugd en ter voorbereiding voor de Hoogeschool en Militaire Akademie opgesteld door Mr. A.W. Engelen. IIde Deel. Middeleeuwen. Te Groningen, bij W. van Boekeren. 1838. In gr. 8vo. XVI en 379 Bl. f 2-90.

Van het eerste Deel dezer Algemeene Geschiedenis der Wereld is in der tijd een gunstig en aanprijzend berigt gegeven in dit Tijdschrift. De Heer engelen is op den door hem ingeslagen weg rustig voortgegaan, en heeft door dit tweede Deel, de geschiedenis der Middeleeuwen bevattende, op nieuw een bewijs gegeven van zijne geschiktheid voor de taak, die hij op zich heeft genomen. Ook in dit stuk komt het Rec. voor, dat hij het doel, 't welk hij met zijn werk beoogd heeft, bereikt, namelijk, ‘om, in eenen bevattelijken en tevens onderhoudenden stijl, een zoo veel mogelijk volledig overzigt der Wereldgeschiedenis te leveren, niet overladen met wijsgeerige aanmerkingen, maar toch ook niet geheel daarvan ontbloot, inzonderheid wat den gang der Goddelijke voorzienigheid met het menschdom aanbelangt.’
Hij heeft hier, naar den aard der Geschiedenis, wijselijk de ethnographische behandeling met de synchronistische verwisseld, die noodzakelijk is, indien niet gedurige herhalingen of terugwijzingen het lezen of het gebruik van het handboek lastig zouden maken. In drie tijdvakken verdeelt hij zijn geschiedverhaal; vooreerst van den ondergang des Romeinschen rijks tot op den dood van karel den Grooten; ten tweede tot op het einde

{==654==} {>>pagina-aanduiding<<}
der kruistogten; en ten derde tot aan de ontdekking der nieuwe wereld.
Rec. acht het eene groote verdienste van dit werk, dat het geen drooge en vervelende kronijk is, maar een waarlijk onderhoudend geschreven verhaal. Van den eenen kant is er aan den onderwijzer genoegzame ruimte overgelaten, om de geschiedenis uitvoeriger te behandelen; terwijl nogtans de leerlingen in hun handboek een voldoend overzigt bezitten, om er zich het ontvangene onderwijs bij te herinneren. Van den anderen kant is het werk eene aangename lektuur, welke ook hij, die met de Geschiedenis bekend is, gaarne ter hand neemt, om zich het geheel weder voor den geest te roepen; terwijl de wezenlijk goede geest, waarin het boek is geschreven, eenen aangenamen indruk achterlaat.
Met genoegen meent Rec. dan ook vernomen te hebben, dat op sommige scholen dit boek reeds als handleiding bij het onderwijs in de Geschiedenis is ingevoerd. Hij verheugt zich daarover, omdat dit niet anders dan eenen goeden invloed kan hebben op de beoefening dezer wetenschap onder onze jongelieden, en omdat het tevens eene aanmoediging is voor den Heer engelen, om op den ingeslagen weg voort te gaan, en op dezelfde wijze ook de nieuwere Geschiedenis te bewerken. Wij wenschen hem daartoe lust en kracht, en sporen hem van ganscher harte aan, om bij voortduring onze Letterkunde met de voortbrengselen van zijnen geest te verrijken.
Het kan ons oogmerk niet zijn, om den inhoud van dit boek verder op te geven. Vooral bevielen Rec., door beknoptheid, duidelijkheid, rijkdom en volledigheid, de hoofdstukken over mahomet, de kruistogten, de vaderlandsche geschiedenis, en het laatste hoofdstuk, dat met een overzigt van de vorderingen van den menschelijken geest in dit tijdvak het Deel besluit.





{==655==} {>>pagina-aanduiding<<}

Viertal Verhandelingen, nagelaten door N. Anslijn, Nz., uitgegeven door N. Beets. Te Alkmaar, bij H.J. van Vloten. 1839. In gr. 8vo. 100 Bl. f 1-50.

Er zijn weinige menschen, die in hunnen kring nuttiger leden der maatschappij verdienen te heeten, dan de ijverige, kundige nicolaas anslijn geweest is. Zijn geheele leven was aan de opvoeding der jeugd toegewijd, en de vrije uren, die hem overbleven, besteedde hij tot het schrijven van grootere en kleinere werken, die alle daarmede in verband stonden, en waarvan sommige, b.v. zijn Brave Hendrik, meesterstukken mogen genoemd worden. De nagedachtenis van den edelen man verdient in zegening te blijven, en elke poging, om haar te verlevendigen, is lofwaardig. Wij verheugen ons daarom ook, dat de Heer beets de uitgave heeft bezorgd van het bundeltje, dat Rec. hier aankondigt. Wij stemmen ten volle met hem in, wanneer hij zegt: ‘Men zal er den eenvoudigen en verstandigen man in vinden, en zeker meer nadenken dan geleerdheid, meer juistheid en helderheid van voorstelling dan zwier of hooge vlucht.’
Dit oordeel onderschrijft Rec. volmondig. De onderwerpen, hier behandeld, zijn de volgende: Elk heeft zijn popje. Van de vier stukken heeft Rec. het minst behagen geschept in deze eerste Voorlezing. Men mist daar, wat de overige stukken kenmerkt, de eigene ondervinding des onderwijzers. Het is deze, die uit de drie volgende stukken ons luide toespreekt, en aan de zaken, die noch vreemd, noch diepzinnig, noch schitterende zijn, toch eene belangrijkheid bijzet, die zich niet laat miskennen. In de tweede Voorlezing worden de Gedichtjes van van alphen als een zedelijk handboekje voor de jeugd beschouwd; en vooral het slot geeft een paar proeven, hoe zij tot dit oogmerk zijn te gebruiken, die als wenken voor ouders en opvoeders

{==656==} {>>pagina-aanduiding<<}
niet verloren mogen gaan. Met bijtenden spot hekelt anslijn in het derde stuk, over de middelen, om den mensch ongelukkig te maken, verschillende gebreken der opvoeding, waarvan hij zelf in zijne betrekking maar al te dikwijls de rampzalige gevolgen had ondervonden. Zijne vierde Verhandeling, eindelijk, betrekking hebbende op het geliefkoosde vak zijner studie en van zijn onderwijs, beschouwt de Natuurlijke Historie als een voortreffelijk hulpmiddel bij de opvoeding der jeugd, en wel door de ligchamelijke, verstandelijke, zedelijke en godsdienstige vorming. Veel goeds en behartigenswaardigs wordt daarover gezegd.
Zietdaar, wat men in dit boekje, in eenvoudigen, duidelijken toon gesteld, kan vinden. Rec. wenscht het in handen van allen, die anslijn kenden en schatteden. Zij zullen ook hier den werkzamen en kundigen man erkennen, wiens krachten en vermogens aan de edelste bedoelingen waren gewijd. Het boekje had eene nettere uitgave en beteren druk verdiend.

Wenschen, Verwachtingen en Uitzigten van Nederland. Te Amsterdam, bij J.C. van Kesteren. 1839. In gr. 8vo. 32 Bl. f :-30.

De bezadigde en verstandige Schrijver van dit opstel heeft zijnen naam verzwegen, schoon hij dien gerust had kunnen noemen. Na met een woord het bezwarende in onzen vorigen toestand van, zoo het heet, innige vereeniging met België te hebben aangetoond, wijst hij aan, hoe men thans, zonder voorbarigheid, de vervulling der belofte, door den Minister van Buitenlandsche Zaken den 20 Januarij 1831 gedaan, verwachten mag, en dus eene herziening der, op de tegenwoordige omstandigheden in haar geheel niet meer passende, Grondwet van 1815 te gemoet magzien. Hij wenscht, met nu wijlen den Graaf van hogendorp, de invoering 1o der ministeriéle verantwoordelijkheid; 2o dat den Koning de magt wierd gegeven, de tweede Kamer der Algemeene Staten te ontbinden, en 3o dat aan Z.M. wierd opgedragen de regtstreeksche aanstellingen in de Geregtshoven, bij de

{==657==} {>>pagina-aanduiding<<}
Rekenkamer en de Munt. Voorts wil hij slechts f 1200-: voor verblijfkosten aan elk lidder Staten-Generaal over ieder jaar toestaan, en eene meer regtstreeksche verkiezing dier leden, in plaats van de tegenwoordige gefiltreerde verkiezing, gelijk een geestig man die noemde. Wijders hoopt hij alle bezoldigde Landsambtenaren uit de Staten-Generaal geweerd te zien, en geheel de eerste Kamer, als eene kostbare overtolligheid, afgeschaft. Ook schijnt hem de Raad van State en het Hoog Militair Geregtshof als zeer wel te missen; de vrijheid des handels wenscht hij door de Grondwet gewaarborgd, het belastingstelsel vereenvoudigd, en het personeel der administratie, ook dat der hoofden van de ministeriéle departementen, minder talrijk. Hij oordeelt eene vermindering der landmagt, bij eenige versterking der zeemagt, dienstig, en zoekt eene afschaffing der kracht van wet, thans nog behoorende aan eene reeks van wetten en decreten uit het bulletin des lois. Gaarne zag hij het Amortisatie-Syndicaat meer getrouw aan zijne bestemming tot amortiseren der staatsschulden, en wil het daarin ondersteunen door de opbrengst van op de coupons voor zegel- of stempelregt, of op andere wijze, van de uit te betalen renten te heffen belasting. - Hiertegen zou men echter, naar ons gevoelen, kunnen inbrengen, dat alle andere belasting een offer is aan de schatkist door hen, die als Nederlanders den Staat moeten onderhouden, of door vreemden, die, om de bescherming van den Staat te genieten, ook in de belastingen deelen; maar dat de nationale schuld steeds spruit uit overeenkomst, met de geldschieters, niet als Nederlanders of als bescherming genietende vreemden, maar als vrijwillige helpers uit den nood van het oogenblik, aangegaan, en men dus, zonder trouweloosheid, hun of hunnen regt verkregen hebbenden geenen minderen intrest mag betalen, dan
tusschen partijen bedongen was. Nu is elke belasting op de rentheffers, als zoodanig, gelijkstaande met eene inhouding van een deel der gecontracteerde renten. - Eindelijk ijvert de Schrijver tegen alle begunstiging van fabrijken ten nadeele van de vrijheid des handels.
Dit werkje aan de bepeinzing van allen aanbevelende, die op de herziening der Grondwet invloed zullen oefenen, of hunne stem er over uitbrengen, eindigen wij met den wensch, dat het geschrevene niet geheel vruchteloos moge zijn, en wij van de toenemende magt eeniger weinige familiën, en

{==658==} {>>pagina-aanduiding<<}
van adel- en geld-aristocratie, die beide het hoofd zoo zeer opsteken, door eene herziening der Grondwet mogen gered worden; maar wij vreezen er hard voor! Men denke slechts na op de ééne vraag: hoe zullen de Staten-Generaal in dubbelen getale zijn zamengesteld, en door welke kiezers zal die vergadering verdubbeld worden? De regeling van dat onderwerp door de Grondwet zelve schijnt de kwaal ongeneeslijk te maken.




De Zee, hare bewoners en wonderen. Door W.T.A.W. Zimmermann. IV Stukken.

(Vervolg en slot van bl. 621.)

Met het derde Stuk, door doorloopende paginatuur één geheel uitmakende met het vierde, gelijk ook met de beide eersten onderling het geval is, komt de Schrijver tot de beschrijving van de onderscheidene gedeelten der wereldzee en ‘hare wonderen en bewoners,’ aanvangende met de IJs- of Poolzee. Niet alleen wordt van die zee zelve hier het noodige aangevoerd, maar ook van Groenland en deszelfs bewoners, hunne geaardheid, levenswijze en kleederdragt, Lapland, Spitsbergen enz., verder de vangst van robben, walrussen en walvisschen, het laatste inzonderheid zeer naauwkeurig. Zeer breedvoerig is de Schrijver over de Kraak en Zeeslang, ‘over welke (half fabelachtige) zeemonsters men lang in twijfel geweest is, gestreden en gegist heeft, en van welke men het bestaan nog op dit oogenblik evenmin kan ontkennen als bewijzen. - De verbazende grootte alleen, juist datgene, hetwelk wij niet kunnen begrijpen, geeft ons echter nog geene eigenlijke reden, om te mogen twijfelen.’ Ons wel. Laat ons zien! De Schrijver beweert, dat men in de fossile overblijfselen der voorwereld (van den Megalosaurus) blijken heeft van dieren, 50 tot 80 voeten lang. Toegestaan; maar moet dat nu bewijzen, dat er nu nog dieren zijn, van grootte als de Kraak, waarover straks nader? En wat is het anders, dan grove ligtgeloovigheid, of erge paradoxen-zucht, of wat ook, wanneer de Schrijver ten aanzien van den monsterachtigen Pterodaktylus der voorwereld vraagt: ‘Waarom zou het niet, zoo als de oorkonden’ (ja, welke?!) ‘getuigen, in de poelen van Rhodus in den tijd der Ridders

{==659==} {>>pagina-aanduiding<<}
van st. jan nog aanwezig geweest zijn, als een levend toonbeeld van de voorwereld, zoo als wij thans de overblijfselen aantreffen in de menigvuldige beddingen en bergen der tweede formatie?’ Trouwens, iemand, die van zijne groote zeeslang reeds in de Noordsche fabelleer gewag vindt gemaakt onder den naam van Midgardslang, en dit voor een geschiedkundig bewijs (immers eenen grond van geloof) laat gelden, die kan de grofste onwaarheden en blijkbaarste grollen gemakkelijk voor waarheid aannemen. Men hoore hem over de Kraak: ‘In het Noorden verhaalt men algemeen, dat men dikwijls drijvende eilanden bespeurt, die zich op warme dagen uit den vloed verheffen, die veeltijds bedekt zijn met boomen, hoog, rank en regt als masten, doch ook somtijds getakt, met bewegelijke armen,’ enz. ‘Paulinus beschrijft het ondier reeds eenigzins naauwkeuriger, en zegt: ‘Nabij Lapmarken en Finmarken stijgt somtijds bij stil weêr een wangedrogt uit de diepte, hetwelk zoo verbazend groot is, dat op deszelfs rug een geheel regement zou kunnen manoeuvreren. Wanneer de zee geheel stil en de oppervlakte door de zon verwarmd is, komt het langzaam, bijna onmerkbaar, naar boven, doch spreidt van tijd tot tijd deszelfs verbazende massa uit, en blijft onbewegelijk liggen, tot dat de zon beneden den horizon daalt, wanneer het even zoo traag wederom in de diepte nederdaalt, en eenen geweldigen draaikolk veroorzaakt. Men waant, eenige met mos besproeide rotsen te zien, die boven de zee uitsteken. Sloepen, die het durfden wagen om het zeemonster te naderen, werden door hetzelve medegesleept. De rug van de Kraak zou begroeid zijn met tamelijk hoog geboomte, dat is, met boomhoog zeegras en zeeheesters zijn bedekt, zoodat men het dier voor een eiland aanzag, daarbij voor anker ging, aan wal stapte, een vuur op
het gewaande land ontstak, en, tot groot ongeluk voor de manschappen, de vergissing niet eer gewaar werd, dan toen het wanschepsel, de hitte gevoelende, nederzonk, en zoo de ongelukkige schepelingen’ [toch op éénen na, om de zaak te vertellen?] ‘met zich in den afgrond sleepte.’ Nog iets: ‘De Bisschop van Nidros had op zekeren dag een zoodanig eiland uit zee zien oprijzen, en de vrome gedachte gehad, hetzelve oogenblikkelijk aan het Opperwezen toe te wijden en de mis op hetzelve te lezen, waarop hij dadelijk naar het monster

{==660==} {>>pagina-aanduiding<<}
overstak, een altaar oprigtte en in eigen persoon de dienst deed. Het ondier bleef, als door een wonder, gedurende de geheele plegtigheid onbewegelijk; doch naauwelijks was de Heilige Bisschop wederom in de boot gestapt, om naar wal terug te varen, toen het langzaam met het opgerigte altaar naar beneden zonk, en zich in den afgrond verborg.’ Wanneer men nu zulke grollen NB. met het gezag van plinius ziet bevestigen, wat moet men dan denken van de ligtgeloovigheid eens Schrijvers? Hij voegt er voorbeelden bij van polypen, die matrozen van de schepen haalden, welker armen voor een gedeelte werden afgehouwen, zoodat het stuk 25 voeten lang was; ja, andere gevonden van 27 en meer voeten lang, zoo dik als een scheepsmast, in het ingewand of den bek van een Kazilot! Van dit alles en nog zooveel meer losse geruchten en zeemansvertellingen, als het bestaan van de Kraak, of reuzenpolyp, zouden moeten bewijzen, laten wij ieder, dus ook onzen Schrijver, het zijne denken, voor onszelven zeggende: Credat Judaeus Apella! Dat er overigens zeer groote zeeslangen kunnen zijn, willen wij in geenen deele tegenspreken, enkel opmerkende, dat men vooral niet moet verzuimen, na te vorschen, of en in hoeverre het gezigtsbedrog, dat zoo vaak op zee, b.v. in het zien van gewaand land, eene groote rol speelt, deel hebbe aan de meening, dat men dergelijke zeemonsters gezien hadde. Daaraan echter alles toe te schrijven, wat vele zeelieden verhaald hebben van reusachtig groote zeeslangen, die zij op de oppervlakte des waters hadden zien zwemmen, zou welligt insgelijks overdreven zijn, schoon lengten als van 600 en meer voeten denkelijk ook wel wat boven de maat wezen zullen. Doch hierover genoeg!
Van de eigenaardige verschijnselen der IJszee worden de ijsbergen, poolnevel, vorstdamp, luchtspiegeling (aan de poolstreken op verre na niet bij uitsluiting eigen), het noorderlicht en de bijzonnen afzonderlijk beschreven, waarbij meestal ook de nieuwste waarnemingen en theoriën in aanmerking genomen worden; terwijl met een paar woorden over de Witte- en Zuidpoolzee, na kort overzigt van de pogingen, om tot de Pool door te dringen, deze asdeeling besloten wordt.
De Noorderoceaan, en bepaaldelijk dat gedeelte, hetwelk bij ons onder den naam van Noordzee bekend is, levert verscheidene merkwaardigheden, van welke eene eerste plaats ingeruimd wordt aan den haring en de haringvisscherij. Voorts;

{==661==} {>>pagina-aanduiding<<}
wij volgen hier de eenigzins zonderlinge orde (maar dit is op meer plaatsen het geval) des werks. ‘De Noordzee ligt tusschen twee landen in, die zich ten aanzien van de zeevaart zeer verdienstelijk hebben gemaakt - Noorwegen, in hetwelk de ondernemendste, dapperste en voortreffelijkste mannen zich vrijwillig tot de zeedienst aanbieden, en Engeland, waar men deze zeelieden als 't ware stelen of tot de zeedienst pressen moet.’ Over dit laatste wordt dan vervolgens gehandeld, en de afgrijselijke menschenroof aangetoond van eene natie, welke ‘de gezagvoerders zich niet schamen de voortreffelijkste der aarde te noemen.’ Dat moge thans iets beter zijn; waar blijkt het echter, dat de listen en gewelddadigheden, door welke matrozen voor de Engelsche zeedienst verkregen worden, in een zonderling contrast staan tot de ijverige pogingen in datzelfde land tot afschassing van den slavenhandel, waarover, om dit hier te melden, in dit werk bij de behandeling der zuidelijker oceanen even ware (helaas!) als menschlievende woorden gezegd worden. - Bij de zuidelijke kusten der Noordzee komt Holland, met zijne polders en waterkeeringen, wat al te oppervlakkig voor; en bij de Oostzee wordt het bekende verschijnsel van het verlagen van haren waterspiegel uit ontegensprekelijke daadzaken bewezen. Deze zee vriest menigmalen toe, en geeft dan een opmerkelijk schouwspel. Noorwegen en IJsland zijn merkwaardige landen, aan den Noordelijken oceaan gelegen; het eerste door zijne Fiörden of zeeärmen, en Skären of rotskapen; het andere door zijnen vulkanischen toestand, waarvan de Hecla en de Geyser, beide beschreven, de blijken zijn. Iets over het vangen van vogelen, inzonderheid der
Eiderganzen, besluit dit gedeelte.
De beschrijving van den Atlantischen Oceaan begint met de berigten der Ouden aangaande het eiland Atlantis, waarvan de Schrijver zich nagenoeg met het bekende berigt van plato afhelpt, zonder zich verder over de geloofwaardigheid daarvan uit te laten; schoon hij vervolgens, met eene, gelijk men reeds heeft kunnen opmerken, bij hem gewone wijze van uitdrukken, zegt: ‘Het gevoelen, dat daar, waar thans een zeeärm’ (toch nog al een arm van belang!) ‘doorstroomt, eenmaal droog land bestaan heeft, kan zoowel verdedigd als bestreden worden.’ Hij helt echter tot het eerste over, maar zonder daarvoor genoegzame bewijzen toe te brengen; want ‘dat de overvloed van zeewier

{==662==} {>>pagina-aanduiding<<}
in den Atlantischen Oceaan door velen beschouwd wordt, als een bewijs op te leveren, dat Atlantis eenmaal bestaan heeft,’ zal hij toch wel niet als zoodanig willen laten gelden; en dat ‘de beide oevers van den genoemden Oceaan, namelijk de oostkust van Amerika en de westkust van Afrika, zoo opmerkelijk op elkander passen, alsof dezelve door eene of andere geweldige natuurgebeurtenis waren uiteengescheurd of afgezonderd,’ zulks bewijst ten aanzien van Atlantis, hetwelk een eiland zou geweest zijn, niets in het minste, en ten opzigte eener vermeende vereeniging van het oostelijke en westelijke vaste land veel te veel, en daardoor ook niets; want het is toch wel ongerijmd, aan een geheel vaneensplijten te dier plaatse van den aardbol te denken, zoodat eene later met water aangevulde scheur of spleet tusschen beide kwame! - De Atlantische Zee is ongetwijfeld reeds vroeg bevaren; maar uit verkeerde en ten deele blijkbaar verzonnene kaarten der Middeleeuwen te willen bewijzen, ‘dat men in de Middeleeuwen met het vaste land op het westelijke halfrond van onzen aardbol reeds bekend was,’ - zulks gaat niet aan, en kan alleen door hen in ernst beweerd worden, die den fabelachtigen togt der Venetiaansche gebroeders zeni of zeno voor eene ware geschiedenis houden. Is zij dit, dan heeft de overlevering haar wel zoo jammerlijk verminkt, dat het tot dit doel onverschillig mag heeten, of zij waar zij, dan verdicht, vermits er dan toch niets uit te besluiten valt. Wat voorts de vroegere bekendheid van Amerika betreft; wij verwijzen naar hetgeen wij onlangs gezegd hebben bij de beoordeeling van cooley's boven aang. werk; alleen herhalende, dat dit
belangrijk geschiedkundig vraagstuk, waarover in de laatste jaren veel licht is opgegaan, onzes inziens echter nog niet genoeg, om tot genoegzame probabiliteit te komen, niet met een paar woorden is af te doen, en inzonderheid niet door eenen Schrijver, die, bij de onmiskenbare verdiensten van dit zijn werk, toont, daar, waar het op schifting van het geloofwaardige (op historische kritiek) aankomt, veel te ligtgeloovig te wezen; hetwelk dan ook in het algemeen de voornaamste algemeene aanmerking is, die wij op zijn geschrift hebben. De groote verdiensten van columbus worden overigens geenszins in de schaduw gesteld, maar komen bij het breede verhaal van 's mans reizen en lotgevallen goed uit. Wij beklagen er ons niet over, dat de Schrijver er bijna 100 welgeschrevene blad-
{==663==} {>>pagina-aanduiding<<}
zijden aan besteed heeft. Van de zeerooverij wordt een kort geschiedkundig verslag gegeven, ten deele hier, ten deele later bij de Indische Zee. De Antilles, Newfoundland met de kabeljaauwvangst, de Azorische eilanden, waarbij aanmerkingen over de uitgestrektheid der vulkanische uitbarstingen en aardbevingen; de Kanarische, Kaapverdische en bijgelegene eilanden, met de schildpaddenvangst, worden daarna in oogenschouw genomen. Een merkwaardig voorbeeld van sterk instinct bij een gewoonlijk als zeer dom beschouwd dier, ontleend uit glaning's Natural History, willen wij onzen lezeren niet onthouden: ‘Een schip, hetwelk bij de tehuisreize naar Engeland aan het eiland Ascension aanlegde, kreeg daar eenige groote schildpadden aan boord, waaronder zich eene bevond, die slechts drie pooten had, daar haar een der voorste, waarschijnlijk bij een gevecht met een of ander zeedier, was afgescheurd. Schertsenderwijze werd dit dier door de
matrozen Lord Nelson genoemd, welke zeevoogd, zoo als bekend is, insgelijks eenen arm verloren had. Deze schildpadden werden op dezelfde wijze gemerkt, als men gewoon is de vaten en kuipen te merken; dat is, men brandde, door middel van een heet ijzer, hetwelk met die merken voorzien was, eenige letters en getallen, waardoor het vaartuig, tot hetwelk de goederen behooren, aangeduid worden, op het onderste gedeelte der schaal van het groote dier. Deze teekens blijven zoolang zigtbaar, als er nog een stuk van het schild overlg is; zij zijn in zekeren zin onuitwischbaar en vergroeijen nimmer. De schildpadden werden van tijd tot tijd in het haar zoo ongewone element, zonder de verfrisschende kracht van het zeewater, ziek, en stierven de eene na de andere, en ook werd Nelson met den dood bedreigd, toen men het Engelsche kanaal binnenliep. Hier wierpen de matrozen het schepsel in zee, om, zoo mogelijk, deszelss leven te redden. In dezen haren natuurlijken toestand verplaatst zijnde, kreeg het dier op nieuw kracht, en na verloop van twee jaren werd de driebeenige Lord Nelson, die door de scheepsmerken dadelijk te herkennen was, ten tweeden male bij Ascension gevangen. Deze schildpad moest derhalve den verbazenden weg, van Engeland langs geheel (?) Europa en Afrika, tot aan dit bijna onmerkbare punt in den Oceaan, terug hebben gevonden; waardoor toch werd zij op dezen ongebaanden weg geleid?’

{==664==} {>>pagina-aanduiding<<}

Van de Middeilandsche Zee wordt eerst het ontstaan onderzocht, vooral volgens von hoff, (Geschichte der Veränderungen der Erdoberfläche) na een algemeen overzigt van hare grenzen, hare bogten en straten nagegaan, en vervolgens meer bijzondere beschrijving gegeven van Gibraltar, Toulon, de koraalvisscherij, de koraalpolyp zelve, Napels. De meerminnen, waarover zimmermann hier mede handelt, worden dan toch door hem voor fabelachtig gehouden, en bij deze gelegenheid het gezag van pontoppidan, op wien hij zich bij de Kraak en reuzenslang zoo stellig en herhaaldelijk beroepen had, niet zeer hoog aangeslagen. De Scylla en Charybdis, bij de Ouden zoo gevreesd, hebben daarna hare beurt, met de Adriatische Zee, welker beschrijving aanleiding geeft tot eenige bladzijden over het eertijds trotsche Venetië, hetwelk met juistheid beschreven wordt. Oordeelkundig en naauwkeurig worden de fata morgana in de golf van Reggio en de vulkanische verschijnselen der Middellandsche Zee beschreven. De Dardanellen, Bosporus en Zwarte Zee maken het slot dezer asdeeling uit.
De Indische Zee, die ook weder in hare uitgestrektheid en grenzen geschetst wordt, geest aanleiding, om te handelen, behalve, gelijk wij reeds zeiden, over de zeeroovers, ook over de parelmossel en parelvisscherij. Gelijk er voorts verscheidene onderwerpen zijn, zoo als de lezer reeds meermalen bemerkt zal hebben, die de Schrijver slechts willekeurig hier of daar neêrplaatst, vermoedelijk omdat ze toch ergens moeten staan, zoo is dit hier wederom het geval met het tafereel van brand in een schip, bij welke gelegenheid zimmermann zijne lezers onthaalt op eene schets der reizen van willem ijsbrandsz. bontekoe, wiens wederwaardigheden nog onder ons een spreekwoord zijn; iets, dat wij hier wel niet zouden gezocht hebben, doch dat ons niet te min niet onwelkom was. Bij Java vindt men een lezenswaardig bijvoegsel van den Vertaler, ter verdediging van de zoo vaak beschimpte handelwijze onzer landgenooten op dat eiland.
Ten aanzien van de laatste afdeeling: de Stille Oceaan, moeten wij ons, daar dit verslag reeds zoo breed is uitgeloopen, bekorten. Er valt dan ook niet veel van te zeggen, daar het hier meestal ontdekkingsreizen en beschrijvingen van eilanden-groepen geldt.
Wij herhalen, dat wij zeer veel lezenswaardigs in dit werk

{==665==} {>>pagina-aanduiding<<}
hebben gevonden. De aanmerkingen, die wij er op hadden, vlochten wij ten deele reeds in ons verslag. Wij voegen er alleen nog bij, dat men uit hetgeen wij schreven genoeg kan bemerken, dat juist niet alles zeebeschrijving is; doch het meeste staat er toch mede in eenig verband.
De houtsneden zijn meestal niet sraai, doch de druk is net en zuiver.

Manuel d'Escrime, par le Capitaine de Bast, ancien Professeur de toute arme et Gymnasiarque à la Société Royale et Chevalière de St. Michel à Gand. Avec Portrait et Planches. La Haye, chez J. Kips, J. Hz. gr. 8vo. Introd. XIX. pag. 182. f 3-75.

Onder de gymnastische oeseningen bekleeden Dans-, Rijden Schermkunst voorzeker aanzienlijke plaatsen, en worden geacht tot de ridderlijke kunsten te behooren, wier onderwijzers aan de Hoogescholen elders allen onder het personeel der akademische ambtenaren gerekend en genoemd worden. En inderdaad dienen die kunsten, om het ligchaam kracht en ontwikkeling te geven, die, gevoegd bij de zielsstudiën, door Hoogleeraren onderwezen, den man, in de echte beteekenis van het woord, kunnen vormen. Bij den dans echter heeft men slechts op zichzelven te letten en eigene gebreken te bestrijden; bij het paardrijden, bij eigen bestuur, den wil van het moedige dier te beteugelen en aan zich te onderwerpen; terwijl bij de schermkunst de tegenpartij een mensch is, bij wien men gelijke sterkte en bekwaamheid als bij zichzelven moet vooronderstellen, wiens aanvallen men moet afweren, en dien men tevens op de veiligste en gemakkelijkste wijze moet trachten buiten gevecht te stellen. Het is alzoo de hoogstmoeijelijke kunst, om, met een bepaald en gelijk steekwapen, zich te verdedigen en aan te vallen, te raken zonder geraakt te worden. Dat daartoe veel behendigheid, vlugheid, vastheid van hand, zekerheid van oogopslag, menschenkennis en koelbloedigheid behoort, valt niet te ontkennen, en dat die oefening de spieren versterkt, de longen verruimt, het ligchaam kracht en bevalligheid schenkt, zal wel ieder inzien. Onmisbaar moge die kunst voor den krijgsman zijn, zij is desgelijks nuttig en aangenaam voor den beschaafden mensch. Het noodlottige tweegevecht is een jam-
{==666==} {>>pagina-aanduiding<<}
merlijk misbruik, waartegen lodewijk XIV strenge ordonnantiën uitvaardigde; terwijl hij, ter vereering van de kunst, niet minder dan zeven schermmeesters met brieven van adeldom begistigde. De bekwaamste kunstenaars zijn dus ook veelal de voorzigtigste in het gewone leven; zij verkrijgen die humaniteit, welke beleedigingen voorkomt, en verachten de
bretteurs, (vid. bild. Etymol. ad voc. Bretel) welke om de minste kleinigheid den degen trekken, en doorgaans het offer hunner woeste drift en roekeloosheid worden.
Meer dan zeventig werken zijn over die kunst in verschillende talen voorhanden, waarvan de Schrijver ten minste zeventien geraadpleegd, wij mogen zeggen met vrucht geraadpleegd heeft, en, door eene zesentwintigjarige oefening ondersteund, is hij volkomen bevoegd, om de uitkomsten zijner ondervinding mede te deelen, en een handboek zamen te stellen, waarvan Z.K.H., de Prins van Oranje, de opdragt wel heeft willen aannemen. Dat het in de Fransche taal geschreven is, zal wel niemand hinderen, die den aard en de strekking eener kunst nagaat, welke alleen aan allezins beschaafde lieden is toe te vertrouwen, voor wie die taal geen beletsel is.
Met orde, duidelijkheid, en met de geestdrift, den echten kunstenaar voor zijn vak eigen, beschrijft de Auteur, na eene korte inleiding, de drie onmisbare werktuigen tot oefening van de kunst, voegt er een drietal even doelmatige bij, en geeft uitvoerig berigt van het gebruik. Daar leert hij in elf Hoofdstukken, die weder in § § en in Afdeelingen gesplitst, en door lessen aan het slot van ieder kapittel opgeheiderd worden, de voornaamste standen, stooten en parades, beginende met de eenvoudigste en langzamerhand gepast opklimmende tot de zamengestelde en meest moeijelijke, telkens den meester waarschuwende tegen de verkeerde handgrepen en misbruiken, waarin de leerlingen zoo gemakkelijk kunnen vervallen. Het 12de Hoofdstuk geeft goede lessen tegen de schermers met de linkerhand; het 13de is als de slag op den vuurpijl; het eigenlijk assaut wordt daarin beschreven en geregeld, als het doel, waartoe al de lessen strekken moeten. In een afzonderlijk 14de Hoofdstuk wordt over en garde staan bij de verschillende natiën gehandeld; het 15de, dat misschien wel gemist had kunnen worden, beschouwt vlugtig verschillende vechttuigen; het 16de geeft wenken, hoe de schoone kunst aan te wenden tot verbetering van orthopedische gebreken; terwijl het geheel, in een 17de, besloten wordt met

{==667==} {>>pagina-aanduiding<<}
eene aanwijzing, hoe men de schermzalen doelmatig behoort in te rigten, gevolgd van een Conceptreglement voor zulk eene zaal.
Uit deze opgaaf blijkt, dat de Schrijver alles grondig behandeld heeft, wat tot zijne kunst behoort. Wij durven alzoo meesters en liefhebbers aanraden, zich dit handboek aan te schaffen, hetgeen als legger bij iedere schermschool zelfs niet moet ontbreken, te minder omdat de afbeeldingen welgekozen zijn, en, op ééne na, door den bekwamen Javaanschen radeen saleh geteekend werden, aan wien wij ook het portret van den Schrijver tegenover den titel verschuldigd zijn. Druk en papier zijn fraai.




Uitgezochte stichtelijke Gedichten van D. Rz. Camphuysen, naar de hedendaagsche taal en spelling en met korte aanteekeningen, door Jan Kops, Emeritus Hoogleeraar te Utrecht. Vooraf een Levensberigt van den Dichter, met eenige nieuwe bijdragen. Te Utrecht, bij van Paddenburg en Comp. 1839. In gr. 8vo. XXXII en 131 bl. f 1-80.

Onder de voortbrengselen van de Muze onzer vroegere Dichters verdienen de stichtelijke Rijmen van den vromen camphuysen eene waardige plaats, daar zij zich, bij kortheid en zinrijkheid, door een warm godsdienstig gevoel kenmerken, dat zich uitstort in zulke toonen, die tot verheerlijking van het Opperwezen en tot bevordering van deugd en godsvrucht verstrekken kunnen. In navolging van anderen, die verschillende werken onzer vroegere Dichters naar den hedendaagschen vorm en spelling het licht deden zien, zoo als zulks nog laatstelijk met de Zeestraat van 's Hage naar Scheveningen van c. huygens, door Mr. j.g. la lau, met aanteekeningen voorzien, het geval was, schenkt de grijze Hoogleeraar kops ons hier eene bloemlezing uit de stichtelijke Rijmen van den genoemden Dichter. De klagten, van welke de Hoogleeraar in het Voorberigt spreekt, betrekkelijk het duistere, gedrongene en dikwijls onverstaanbare van camphuysen's gezangen, waardoor men bezwaarlijk in den geest des Dichters kan indringen, zijn buiten twijfel zeer gegrond; vele zijner gedichten zijn hard en stroef, en laten zich met moeite lezen en nog moeijelijker voordragen. Het was dus een gelukkig denkbeeld van den

{==668==} {>>pagina-aanduiding<<}
Hoogleeraar, om ook camphuysen de eere, die hij zoo zeer verdient, aan te doen, van hem in een nieuw en bevallig gewaad, zonder dat het wezenlijke, de deugdelijkheid der stof, iets verloren heeft, het Publiek aan te bieden. Mist hij het krachtig verhevene van een' vondel, de vlugt van een' antonides, het roerende en bevallige van een' de decker, wij moeten het toch volmondig toestemmen: ‘In weinige woorden, vaak in eenen regel, ligt dikwijls eene kracht, die doordringt tot in het hart, ons als voortdrijft op het deugdenpad, en elke vlaag van ontevredenheid, hoeveel meer elk dadelijk geklag, doet ophouden.’ Poëzij van zulk eenen aard is in onze dagen nog niet geheel overtollig.
De Hoogleeraar is in de keuze der stukken zeer keurig geweest, die dan ook van zijne heldere denkwijze en gekuischten smaak een nieuw bewijs oplevert. In het werkje, door hem onder den bovenstaanden titel uitgegeven, is naauwelijks een vierde van camphuysen's gedichten opgenomen. Van de Psalmen, door hem in dichtmaat gebragt, worden ook eenige in het bundeltje gevonden.
Bij eene vergelijking van de hier te vindene met de oorspronkelijke stukken zien wij, dat de Heer kops, door het weglaten van geheele coupletten of regels, de meeste gedichten aan duidelijkheid en mindere gerektheid heeft doen winnen. Ten bewijze hiervan verstrekke onder anderen het troostlied: Weldoen en vrolijk zijn; hetwelk, zoo als wij het hier met de uitlatingen aantreffen, een uitnemend leerdicht is, en waardoor het gedrongene, onduidelijke, bij zonderlinge woord- of liever klankspelingen, voor eenen schoonen, helderen toon, zonder dat de geest er van vervlogen is, heeft plaats gemaakt. Men zie het gedicht en vergelijke vroegere uitgaven, en men zal bemerken, (Rec. heeft die van 1647 voor zich) dat de Hoogleeraar met wijsheid vs. 20, 21, 22, 23, 28, 29, 32 en 33 heeft doen uitvallen, en het slot doeltreffend heeft bekort. Puntspreukig, kernachtig, vol belangrijke waarheden is dit gedicht, en de Hoogleeraar heeft wél gedaan, dit, met zoo vele anderen, waaronder de heerlijke Meische Morgenstond niet vergeten is, terug te geven.
De veranderingen in deze uitgave zijn ook wezenlijke verbeteringen. Wij willen eenige regels uit het genoemde vers ten voorbeelde aanhalen. Zoo lezen wij bij camphuysen:

{==669==} {>>pagina-aanduiding<<}


Benaude mensch, die, bij 't veel-vuldigh lijden, 
Dat grof en dicht van buyten komt bestrijden. 

Hier:

Dat u alom van buiten enz. 


Waen-schrick en angst uit mangel dat in 't bloed is. 

Hier dus verduidelijkt:

Voelt gij een angst, door mangel, die in 't bloed is. 

Zoo verder bij camphuysen:

Het goed geweet, uit-weldoens kund geboren, 
Neemt weer zijn plaats, door kleyn verstand verloren, enz. 

Hetwelk hier dus verbeterd wordt gelezen:

Een goed geweet (*), uit rein gevoel geboren, 
Neemt weér zijn plaats, door misverstand verloren; 
Doet weêr zijn werk, en, vrij van d' ijdle smart, 
Geeft Godes vrede een herberg in het hart. 

De aanteekening van den Hoogleeraar op het woord medetuig, in de volgende regels, geeft eene zeer juiste opheldering aan den geheelen regel:

Wat is 't, helaas! ofschoon de mensch, bij vlagen, 
Door een gezocht en ongegrond behagen, 
Zich zelven vleit of troost geeft in de zond', 
En stopt met kracht Gods mede-tuig den mond. 

waarvan de Heer kops zegt, dat camphuysen hier zeker doelt op Rom. II:15, waar paulus van de Heidenen zegt: ‘dat zij - hun geweten mede getuigende;’ en waardoor die regel dan van veel kracht en uitdrukking wordt. Dan genoeg! Wij houden ons overtuigd, dat deze kleine aanwijzingen zullen doen zien, op welk eene verstandige en smaakvolle wijze de Hoogleeraar zijne taak verrigt heeft, en het dus te verwachten was, dat hij coupletten als het volgende, in dit stuk voorkomende, heeft weggelaten:

Verlaet het quaed eer 't selfs u gaet verlaten. 
Esaus geween (hoe bitter) kan niet baten, 

{==670==} {>>pagina-aanduiding<<}

Qua'e raed verraedt: verraed maeckt achte-loos: 
Achte-loosheid broeyt Zot en Bot tot Boos. 

Schoon de laatste regel wel niet anders zal beteekenen, dan dat zorgeloosheid, voortgaan in het kwaad, dwazen en verstandeloozen tot ondeugenden en slechten maakt, zoo is uit denzelven en uit het geheele couplet duidelijk, hoe de zucht naar klank- en woordspelingen vooral ook bij camphuysen ondnidelijkheid veroorzaakt heeft.
Zoo als wij het werkje hier voor ons hebben, beschouwen wij het als een gulden boeksken, waaruit, voor iederen stand, veel te leeren en veel menschenkennis is op te zamelen; en het doet ons zien, hoe camphuysen te allen tijde zijne lier aan het goede en nuttige wijdde, en zich nimmer heeft schuldig gemaakt aan dat onedele, waarover hij hier eenen Dichter bestraft, als hij zegt in zijne Wel-rijmens wet:

Ach, rede-rijke geest! dien 't aan geen' gave ontbreekt, 
Uw penne is te eêl, dat gij z' in modder steekt. 

Onze Lezers zullen uit het aangevoerde en bij het doorbladeren van het bundeltje zien, dat vele verouderde en gewrongene bewoordingen hier zijn opgehelderd, en vele taalkundige aanmerkingen hetzelve verrijken. Ook eene betere plaatsing der leesteekens heeft de duidelijkheid bevorderd. - Een levensberigt van den Dichter, met eenige nieuwe bijdragen, verhoogt de waarde van het werk, dat, tot stichting, troost en versterking in het goede, nog velen, gelijk den waardigen Hoogleeraar, een wezenlijk zielsgenot moge bezorgen!




Vertaalde romans.

Even als vroeger, vatten wij onder dezen algemeenen titel het verslag bijeen van eenige ‘in een Nederduitsch gewaad gestokene’ buitenlandsche Romans. Meer dan een woord ter aankondiging kunnen zij doorgaans niet bekomen in een Tijdschrift, zoo uitgebreid van aanleg als het onze, waarin alle nieuw in ons land uitgekomene boeken beoordeeld of althans vermeld moeteu worden; maar meer behoeven ook waarlijk zulke geschriften niet, die met spoorwegssnelheid anderen van hunne soort verdringen, om op hunne beurt hetzelsde

{==671==} {>>pagina-aanduiding<<}
lot te ondergaan, zoo spoedig, dat het meeste zoodje den kunstmatig opgewekten en even kunstmatig gevoeden leeshonger reeds voldaan heeft, eer Rec., bij de menigte zijner overige, min onbeduidende werkzaamheden, ze gelezen - veelmin de Redactie der Vaderlandsche Letteroefeningen zijn kort verslag geplaatst heeft. - Doch ter zake.

Eene onder duizend. Een geschiedkundige Roman, uit de tijden van Hendrik III en Hendrik IV. Uit het Engelsch van G.P.R. James, Esq., Schrijver van Maria van Bourgondiën, of het Oproer te Gend. III Deelen. Te Amsterdam, bij G. Portielje. 1838. In gr. 8vo. 730 Bl. f 7-75.

Is als Roman niet zoo onderhoudend als de vroeger vertaalde van denzelfden Schrijver, met name de op den titel genoemde, doch bezit als historische Roman welligt geene mindere waarde. Getrouwheid aan geschiedenis en kostuum valt er niet aan te ontzeggen; ons beviel dit werk met dat al minder, deels om het meer drooge van knoop en uitvoering, maar deels ook, en niet het minst, omdat wij zulke heroïke en onvrouwelijke middelen, om eenen man te krijgen, noch in het dagelijksche leven, noch in eenen Roman mooi kunnen vinden. Dat dergelijken immer ééne onder - tienduizenden blijven! - De schoonheid der hoofdpersoon is in het vrij leelijke, en nog wel driemaal herhaalde, titelvignet niet terug te vinden.
Een Schrijver van naam en faam, maar van wien onze vertaalpersen in lange geen werk van grooteren omvang hadden geleverd, zagen wij weder optreden in:

De Koning van Sion. Een Romantisch Tafereel uit de zestiende Eeuw, door C. Spindler. Uit het Hoogduitsch. III Deelen. Te Amsterdam, bij C.L. Schleijer. 1838. In gr. 8vo. 753 Bl. f 8-:

Toen walter scott zijnen Waverley in het licht gaf, scheen hij de grenzen bereikt te hebben, zoodat men destijds meende, dat hij niet moest voortgaan, zou zijn werk niet af- en tegenvallen. 's Mans latere Romans hebben die vrees als ongegrond doen kennen. Die echter aan spindler na het verschijnen van den Jood eenen soortgelijken raad gegeven

{==672==} {>>pagina-aanduiding<<}
had, hadde zich minder vergist. De bekende Duitsche Schrijver, die, vreemd genoeg, werken in het licht geeft, welker waarde minstens in de vierkants-evenredigheid staat tot derzelver omvang, levert bier een tasereel van de geschiedenis van jan van leyden en de Wederdoopers in Munster. Het is hem gelukt, zijne lezers zeer goed in omstandigheden en bij personen te verplaatsen. Enkele partijen zijn zelfs uitmuntend. Hetgeen ons gehinderd heeft, en waarop wij aanmerking moeten maken, is deels des Schrijvers naauwkeurigheid in het voorstellen van personen en derzelver redenen; eene verdienste in het algemeen, maar hier, in eenen Roman, dáárom een misstand, omdat de woorden der hoofdpersonen meestal doorspekt zijn met verkeerd bijgebragt gebruik der Bijbeltaal, die, hoezeer in hunnen mond gepast, hier minder behaagt, ja stootend was voor ons gevoel; deels merken wij aan, dat het boek meer den naam verdient van tafereelen, daar men intrigue of eenheid te vergeefs zoeken zou.
Wij vervolgen ons verslag met drie boeken, alle ‘gevloeid uit de pen van’ den veelschrijver a. von tromlitz; te weten:

De Kluizenaar van Furnatsch. Te Amsterdam, bij P. van Rossen. 1838. In gr. 8vo. 303 Bl. f 2-90.

De Minnarijen van Maria Stuart. Een Romantisch Tafereel. Te Amsterdam, bij J.C. van Kesteren. 1839. In gr. 8vo. 206 Bl. f 3-:

Maria en Christiaan II. Koning Maximiliaan in Brugge. Twee Romantische Verhalen. Bij denzelfden. 1837. In gr. 8vo. 328 Bl. f 3-:

In No. 2 en 3 is de Schrijver de geschiedenis goed gevolgd; No. 1 is een gewone Roman, en alle hebben over het geheel de goede en kwade eigenschappen, welke wij reeds meermalen in von tromlitz opmerkten. Hij verveelt juist wel niet dikwijls, maar boeit ook zeldzaam. Hij zinkt nergens, maar verhest zich ook niet vaak. Het karakter der koninklijke hoofdpersoon in No. 2 is bijzonder goed geschilderd, gelijk mede dat van den ongelukkigen bothwell en den sluwen rizzio. Wij kunnen anders over het geheel er maar niet toe komen, om de Tromlitziana sterk aan te prijzen.

{==673==} {>>pagina-aanduiding<<}

Beter beviel ons:

Luchtkasteelen. Een Tafereel uit het dagelijksche leven. Naar het Engelsch, van J. Morier. II Deelen. Te Haarlem, bij de Erven F. Bohn. 1838. In gr. 8vo. 628 Bl. f 5-90.

Vreemde titel, maar waaraan de inhoud over het geheel goed beantwoordt. Het eerste Deel is van eenen zeer alledaagschen inhoud, schoon onderhoudend geschreven. Later komt meerdere verwikkeling, hier en daar zelfs avontuurlijk genoeg. De Schrijver verloochent ook hier zijne kennis van het Oosten niet, daar hij eenen zijner personen eene reis naar Palmyra en andere bouwvallen laat doen. Trouwens in dezen Roman wordt bijna de gansche wereld doorgereisd, daar een ander dwars door Amerika trekt, om den vader zijner geliefde op te zoeken. Hoe in 1838 (zie D. I. bl. 147) sprake kan zijn van eenen Koning en Koningin van Engeland, en van eene familie, door plotselijke daling der Mexicaansche effecten ten val gebragt, begrijpen wij niet. De vertaling is wél, maar dat Mr. en Miss. in Engelsche Romans hindert ons altijd. D. I. bl. 45 staat fatsoenlijk man, hetgeen, volgens den zamenhang, adellijk persoon zal moeten zijn.
Uit Engeland steken wij over naar Ierland, met:

Peter uit den ouden Burg. Eene Familiegeschiedenis. Vrij gevolgd door H. van der Sprong. Te Deventer, bij J. de Lange. 1838. In gr. 8vo. 207 Bl. f 2-:

Een kleine, maar gansch niet kwaad geschreven Roman, die, zoo door aanleg als uitwerking, aan vele grootere ten voorbeelde mag strekken. In hoeverre de vertaling eene vrije navolging (naar het Engelsch? dit zou het tooneel - naar het Hoogduitsch? dit zou ons de overzetting doen denken) mag heeten, kunnen wij, bij mangel van het oorspronkelijke, niet beoordeelen. De navolging is echter zeer vrij, indien de overzetter of navolger met het oorspronkelijke heeft omgesprongen als met de taal, toen hij schreef van gewetenspeinigingen, van met veilen boeijen door te veilen, enz. Die de taalfouten in het boekje wilde opzoeken, zou een zeer onaangenaam en tevens zeer langwijlig werk verrigten.
Wij zullen nu maar in eens denzelfden Heer vertaler of vrijen navolger afhandelen. Hij verrijkte onze Letterkunde nog met:


{==674==} {>>pagina-aanduiding<<}

Aangename Verpoozingen; of Verhalen uit het menschelijke leven. Te 's Gravenhage, bij A. Kloots. 1839. In gr. 8vo. 211 Bl. f 2-40.

Dit verrijken is geene spotternij, zoo als de Lezer weiligt uit het voorgaande vermoeden zou. De hier opgenomene zes verhalen zijn met oordeel gekozen, vrij goed vertaald, en vormen alzoo een voor Leesgezelschappen en Leesbibliotheken niet ongeschikt bundeltje. Taal en spelling zijn ook beter, dan in het voorgaande.
In

Het Beleg van Grenada; naar het Engelsch van E.L. Bulwer. Te Amsterdam, bij M.H. Schonekat. 1838. In gr. 8vo. 284 Bl. f 3-25.

vereenigt zich veel, dat hooge gedachten doet vormen, en tot de lezing uitlokt. De naam des Schrijvers, die eene Europesche vermaardheid verwierf, en dezelve verdienen zou, indien hij in de meeste zijner Romans er zich niet, zoo gepast en ongepast, op beijverde, om zijne overdreven-Liberaal staatkundige gevoelens te luchten te hangen; het tooneel, de laatste stuiptrekkingen van het glansrijke en door kunsten en wetenschappen schitterend gedenkwaardige gebied der Mooren in Spanje. De verwachting stelt dan ook niet te leur. De zeden en gewoonten, zoo der Christenen, als van de ‘zonen der woeftijn,’ zijn met levendigheid en getrouwheid geschilderd; de handeling is fraai uiteengezet, en de knoop belangwekkend. Of het echter, bij de gemakkelijkheid der keuze van eenen Moorschen hoofdpersoon, niet beter ware geweest, daartoe geenen Jood te kiezen, en of van den val des Moorschen rijks hier en daar niet nog meer partij ware te trekken geweest, - dit zou Rec. naauwelijks durven ontkennen. De val van Grenada is uitstekend geschilderd. Vertaling en uitvoering verdienen lof.
Insgelijk uit het Engelsch vertaald, maar uit Amerika oorspronkelijk, is:

Hope Leslie, of vorige tijden in Massachusetts. Door Miss Sedgwick. Te Deventer, bij M. Ballot. 1838. In gr. 8vo. 425 Bl. f 3-90.

Ook deze Roman laat zich met genoegen lezen. Het ter-
{==675==} {>>pagina-aanduiding<<}
rein is minder bekend, maar daarom niet te minder uitlokkend. De tijd is in de zeventiende eeuw, in Noord-Amerika. De Schrijfster, daar te huis, schreef meerdere Romans, de geschiedenis van haar vaderland ten onderwerp hebbende, waarvan wij geene andere, dan dezen en linwood, in onze taal overgezet kennen. De vertaling schijnt hier en daar blijken te dragen van bekendheid met de Hoogduitsche bewerking door den bekenden Romanschrijver rellstab. Druk en papier zijn goed, immers niet bedriegelijk, daar men zeer vele letters voor zijn geld bekomt. Van het titelvignet zouden wij niets zeggen, indien de slimme teekenaar majawiska niet met twee armen hadde afgebeeld, daar zij toen reeds eenen verloren had!
Nader aan onzen tijd en ons land komen twee Romans, getiteld:

1813. Een geschiedkundige Roman, door F. Stolle. Uit het Hoogduitsch. II Deelen. Te Groningen, bij W. van Boekeren. 1838. 664 Bl. f 6-:

en:

Elba en Waterloo. Een geschiedkundige Roman uit de jaren 1814 en 1815. Door denzelfden. Uit het Hoogduitsch. II Deelen. Te Groningen, bij R.J. Schierbeek, Jun. 1838. In gr. 8vo. 750 Bl. f 6-80.

Men kan dit naauwelijks Romans meer noemen. De lotgevallen toch der verdichte personen zijn blootelijk het voertuig tot eene levendige en, zoo het ons toeschijnt, vrij getrouwe voorstelling der lotgevallen van napoleon, gedurende de jaren 1813-1815. Het eene werk is vervolg op het andere, of liever, beiden maken één geheel uit. De Roman, in het eerste werk opgezet, wordt in het tweede voortgezet en geëindigd. Het is dus eigenlijk één werk, hetwelk men niet als twee verschillende had moeten doen voorkomen. Er is zeer veel schoons in de beschrijvingen van veldslagen enz. Napoleon wordt tot in het overdrevene toe geprezen, en is de groote man der 19de eeuw. Zijn dan de slagen van zijnen ijzeren schepter over Europa, en niet het minst over ons toen zoo rampzalig Vaderland, reeds vergeten? Wij hopen het niet. Gaarne gelooven wij, dat de Geschiedschrijver in 1838 den Franschen Keizer on-
{==676==} {>>pagina-aanduiding<<}
partijdiger kan beoordeelen, dan die in 1815 het kon; maar valt men tegenwoordig niet in een uiterste, lijnregt overstaande tegen, maar ruim zoo overdreven als dat van laatstgenoemd tijdstip? Wij zeggen slechts ons gevoelen, maar houden het daarvoor, dat, wanneer men de bekwaamheid van krijgsoversten en staatslieden, met het geluk des oogenbliks, van de geschiedenis van napoleon aftrekt, voor den ganschen roem van den onsterfelijken man dezer eeuw bitter weinig zal overschieten, dan zijne bekwaamheid om de eersten te kiezen en zijne behendigheid, om van het laatste gebruik te maken. Met bittere klagten over het lot van den doorluchtigen balling, die de laatste jaren van zijn roemvol leven doorbragt op eene barre rots, en in eene wreede scheiding van zijne dierbare betrekkingen en zijn dierbaar Frankrijk ellendig wegkwijnde en stierf, wordt, zoo als van zelf spreekt, het boek besloten. Eenige
zeer profane uitdrukkingen, of liever misbruik van Bijbelsche gezegden, ontsieren dit werk.
Wij eindigen yoor ditmaal met:

Aurelia. De Graaf van Penaparda. Twee Verhalen naar het Fransch. Te Rotterdam, bij H. Nijgh. 1838. In gr. 8vo. 225 Bl. f 2-25.

die zich met genoegen laten lezen, en de minste niet zijn onder de duizend-en-één Romans en Romannetjes, die wij van onze naburen ontvangen, van welke wij weder eenige hebben aangekondigd en kortelijk beoordeeld, wachtende weder eenen nieuwen aanvoer uit dien nimmer ophoudenden stortvloed.




Novellen van S.S. Blicher; uit het Deensch vertaald door G.J. Meijer. Te Groningen, bij J. Oomkens. 1839. In gr. 8vo. 264 Bl. f 2-50.

De Hoogleeraar meijer levert in dit boekdeel een zevental verhalen, door hem uit het Deensch vertaald, als eene proeve van het goede en schoone, dat de Deensche Letterkunde in dit vak bevat. En waarlijk, bij het weinige, dat bij ons uit het Noorden wordt overgebragt, is deze bijdrage tot de lectuur van uitspanning ons welkom. Wanneer de schrijvers

{==677==} {>>pagina-aanduiding<<}
toch niet enkel copiïsten zijn, en zich niet blootelijk de navolging van dezen of genen buitenlander voorstellen, zoo moet als van zelve iets eigenaardigs den schrijstrant van elke natie kenmerken, of wekken althans de tooneelen, waarop wij verplaatst worden, nieuwe belangstelling. Rec. heeft dan ook over het algemeen dezen bundel met genoegen gelezen. Het gaat blicher intusschen zoo als het de meeste schrijvers gaat, hij doet best met op zijn eigen terrein te blijven. De vier eerste verhalen, waarvan het tooneel geheel of gedeeltelijk in Denemarken is, of waarin althans Deenen de hoofdrol spelen, zijn verreweg het beste gelukt. De twee volgenden komen Rec. voor, om hunne avontuurlijkheid en onwaarschijnlijkheid, veel minder te zijn; terwijl het laatste, eene Venetiaansche staatkundige geschiedenis, ook minder in dien gemakkelijken, eenvoudigen schrijftrant is, die de eerste vier Novellen kenmerkt. Over het geheel intusschen kan deze bundel den toets met andere dergelijke verzamelingen zeer wel doorstaan, en heeft door zijne schildering van Deensche tooneelen en zeden nog eene eigenaardige aantrekkelijkheid.
Rec. vindt het daarom geen ongelukkig denkbeeld van den Heer meijer, om zijne vrije uren in de groote vacantie aan de vertaling van deze stukken te besteden. Maar hij heeft zich geërgerd over de wijze, waarop die vertaling is geschied. De Vertaler hecht blijkbaar waarde aan zijn werk. Waartoe anders zijn naam als zoodanig op het titelblad geplaatst? De Heer meijer is hoogleeraar in de Hollandsche Taal, Letteren en Geschiedenis, en ofschoon hij, door bijzondere omstandigheden, zoo Rec. wél is onderrigt, op dit oogenblik geene lessen over onze taal geeft, zoo zou het toch ligtelijk kunnen gebeuren, b.v. door eene verplaatsing van den bekwamen lulofs, dat Professor meijer aan de Groningsche Hoogeschool zijne moedertaal zou moeten doceren. En wat daarvan teregt zou komen, dat mogen de staaltjes bewijzen, die wij uit dit boek zullen opgeven. Taalen spelsouten willen wij nu eens als drukfouten beschouwen. Maar het boek krielt van Germanismen, van woorden en uitdrukkingen, van welke iedere schoolknaap behoort te weten, dat zij geen Hollandsch zijn. Zoo leest men bl. 38, dat iemand eene verbuiging maakte, en opdat men er niet aan twijfelen zou, of dit woord wel degelijk gemeend is, komt het nog verscheidene malen voor, en wordt er bl. 245 eene vernijging bijgevoegd. Duitsch is het wel niet, maar

{==678==} {>>pagina-aanduiding<<}
welke taal het is, betuigt Rec. niet te weten, als bl. 50 gesproken wordt van een hart, dat rommelt in de borst. Iemand naar de heerschap zenden (bl. 59), zich te regt praten (bl. 72), verkreupelde boomen (bl. 79), daarover iets vergeten (bl. 82), zich om zien (bl. 94), schelmsche drillerijen (bl. 98), naar iemand nikken (bl. 112), overrassen (bl. 127), de lijden mijner jeugd (bl. 131), gunst in plaats van genegenheid (bl. 133), de vergunningen der Voorzienigheid (bl. 147), landsengte (bl. 157), zich gesmijdig voegen (bl. 158), gesprengde plannen (bl. 170), een meisje, dat voegelijk is (d.i. zich laat vinden, bl. 174), een tweeduide lach (bl. 189), onverheerd (bl. 209), zich genoegen met iemand (bl. 206), beteekend worden door iets, in plaats van gekenmerkt (bl. 247), iets ontzeggen, voor afstand doen (bl. 252), of (bl. 253): ‘Indien ik niet geloosd hadde, dat elk uwer zijn wapenschild slechts aanschouwt als eene ernstige vermaning aan de burgerdeugd der voorvaders; indien ik niet wist, dat elk echte edelman zijn schild als eene weer voor zijne medeburgers verheft.’ Dat alles zijn staaltjes, zoo grof, zoo aanstootelijk, dat zij bij niemand verschoonlijk zouden zijn; maar bij den Heer meijer doen zij ons vragen: hoe komt iemand, die zoo weinig het Hollandsch toont te verstaan, tot den post van Hoogleeraar? En wat moet er op zulk eene wijze worden van onze schoone moedertaal?

Jan van Montfoort. Een Verhaal, door den Schrijver van: Episoden uit het Leven van Graaf Willem I, en Maria van Egmond. Te Amsterdam, bij J.C. van Kesteren. 1839. In gr. 8vo. 237 Bl. f 2-50.

In hoe ver de beide vroegere werken, op den titel genoemd, regt geven, om eene gunstige verwachting van de thans aangekondigde pennevrucht des Schrijvers te koesteren, moeteu wij bekennen niet te weten, dewijl dezelve onze aandacht niet tot zich getrokken hebben onder de verschijnselen, die onzen letterkundigen hemel hij afwisseling verlichten en verduisteren. Zoo veel te onpartijdiger kunnen wij dan nu dit verhaal beoordeelen. Maar onze taak is thans bijzonder moeijelijk; want ook soeteboom's soetstemmende Zwane van Waterlandt, waar men den geschiedkundigen grondslag van deze vertelling vinden kan, hebben wij niet bij de hand;

{==679==} {>>pagina-aanduiding<<}
en (wij schamen ons onze onkunde!) door dat sommige der aangehaalde Dichters ons minder gemeenzaam bekend zijn, zoo als b.v. wellekens en walhorn, zijn wij (wij schrijven het ten minste daaraan toe) minder geschikt, om de schoonheden te gevoelen, welke het werk voorzeker bezit. Maar wij willen onze Lezers daartoe de gelegenheid verschaffen, en schrijven daarom het bedrag van het op eene en eene halve bladzijde gedrukte af: ‘Lieve!’ - hervatte hij, en drukte eenen minuutlangen kus op haar voorhoofd, en zij zeeg in zijne armen en liet haar... kopje (?) tegen zijnen schouder zinken. - Zoo zaten zij bijeen. De luit lag aan hunne voeten. - Uren worden oogenblikken in de nabijheid van het geliefde voorwerp. - Wie weet dit niet bij ondervinding? Gelukkig wie het weet! Ja, want geen leven zonder liefde! Het liep tegen middernacht. De maan stond hoog boven het woud en verzilverde de fparren. Stilte heerschte in den geheelen omtrek van het slot. Slechts bij lange tusschenpoozen blafte een der doggen aan den wachttoren de maan tegen en rammelde met zijne ketens. Akelig klonk dat hol gebas en gerammel van ketenen in de plegtige stilte van den nacht. - ‘Reijer!’ - ‘Emma!’ - ‘Hoor den ouden doghond eens weder aangaan!’ - ‘Het is niets, lieve! geef mij een kus!’
Maar niet overal is de Schrijver zoo sentimenteel. Er wordt in het verhaal ter dege gevochten en gemoord. Men drinkt er als Tempeliers en vloekt er als ketters. In één woord, men vindt er divertissementen van allerleie soort. Dat de Schrijver het wél meent, bewijst hij, door aan het einde van zijn werk de spreuk te plaatsen, die de vrome Vaderen veelal onder hunne doorwrochte pennevruchten plaatsten: Soli Deo gloria! hoewel wij al weder niet begrijpen, op welke wijze dit verhaal het in deze spreuk uitgedrukte bijzonder zal bevorderen.

Henri Percy, Graaf van Northumberland. Uit de Geschiedenis van Engeland in de zestiende Eeuw. Naar het Fransch van Mevrouw de Princes van Craon. II Deelen. Te 's Gravenhage, bij A. Kloots. 1838. In gr. 8vo. 447 Bl. f 4-80.

Wij kunnen niet beslissen, in hoe ver het in Frankrijk vrij algemeen aangenomen gevoelen waarheid behelze, dat de Prinses van craon, uit zucht om als Schrijfster te schitteren, zich van haren Geheimschrijver bedient, om geschiedkundige Romans te laten vervaardigen, en die op haren eigen' naam in het licht geeft. Wij willen zulk een pronken met geleende of betaalde vederen niet goedkeuren; maar, bij het onvermijdelijke van veel jagen naar onverdienden lof in het ge-
{==680==} {>>pagina-aanduiding<<}
bied der letteren, ware het te wenschen, dat men zich altijd van zulk eene bekwame hand bediende, als die, aan welke dit werk deszelfs oorsprong te danken heeft.
Deze Roman verplaatst den Lezer in het laatste tijdperk van het leven der ongelukkige anna bouleyn, de tweede gemalin van hendrik VIII. De op den titel genoemde hoofdpersoon der geschiedenis, henri percy, Graaf van Northumberland, komt hier voor, als vroeger aan de Koningin verloofd, maar door de willekeur van den dwingeland van zijne geliefde beroofd. Hij is over haar verlies ontroostbaar, en ook na hare verstooting door haren onwaardigen gemaal tracht hij haar te redden en te troosten. Na haren dood verlaat hij de wereld, en eindigt zijn leven in een klooster. Dat men in dit werk eene groote ingenomenheid met de Roomsche Kerk bespeurt, zal niemand verwonderen, die weet, dat de als zoodanig genoemde Schrijfster eene ijverige Roomsch-katholijke is. Maar deze omstandigheid regtvaardigt niet de overdrevene, harde voorstelling van sommige stellingen der Roomsche kerkleer. Zoo worden, onder anderen, aan eenen Engel de volgende woorden in den mond gelegd: ‘Toen wij het woord van God zich aan God zelven zagen aanbieden, om den mensch te redden, omsluijerde de Drieëenheid zich, als om zich in deze nieuwe geheimenis te vereenigen.’ Zoo ook wordt de Transsubstantiatie aldus beschreven: ‘De Schepper zelf schenkt zich aan zijn schepsel. Hij voedt het met zijn vleesch en zijn bloed, herschept het in Hem.’ Voor het overige zijn wij niet zulke strenge Calvinisten, om te ontkennen, dat dit werk, in andere opzigten, door smaakvolle inkleeding, zorgvuldige bewerking, krachtige en levendige schildering, en eene goede zedelijke strekking voor Lezers van allerlei standen, die slechts met oordeel des onderscheids lezen, tot lectuur voor gezellig onderhoud mag worden bestemd; te meer bevelen wij hetzelve gerustelijk als zoodanig, daar het door den Vertaler in eene zuivere taal en stijl is overgezet.

De steller des verslags van: Het Gebed der Godvruchtigen enz. door den Eerw. c.e. van koetsveld, in dit Tijdschrift, No. XIV d.j., moet op de aldaar bladz. 601 door de Redactie gestelde Noot antwoorden, dat het belangrijk voorbeeld van abraham evenmin door den Eerw. Schrijver is voorbijgezien, als door den Berigtgever onvermeld gelaten. Het gebed, Gen. XVIII is, gelijk ieder, ook de Redactie, weet, van abraham; zoodat van hem wel degelijk, èn in het werk. èn in de Recensie, gesproken wordt. Bij eene zoo bekende Bijbelplaats, als de voorbede voor Sodom is, achtte Rec. onnoodig, den Vader der Geloovigen met name aan te duiden. Rec. verwacht van de heuschheid der Redactie, dat zij, inziende, dat de kleine misslag bij haarzelve ligt, zulks gaarne met een woord zal erkennen.





{==681==} {>>pagina-aanduiding<<}

Boekbeschouwing.

Het Leven en Bedrijf van Dr. M. Luther, bewerkt door B.T. Lublink Weddik. IIde Deel. Te Amsterdam, bij G. Portielje. 1839. In gr. 8vo. 382 Bl. f 3-70.

Met genoegen kondigen wij de voortzetting en voltooijing van dit welbearbeide werk aan, welks eerste Deel wij in dit Tijdschrift voor 1838, No. XIII. bl. 533-540, met welverdienden lof vermeld hebben, en dat nu op denzelfden voet ten einde gebragt wordt.
De vierde Afdeeling (of Hoofdstuk, zoo als de Schrijver zelf het noemt, bl. 137) loopt over de jaren 1520 en 1521, maakt ons eerst met luther's Ridderlijke Vrienden bekend, zoo als von schauenburg, von hutten, von sickingen, en daarna met zijne Ermahnung an den Christlichen Adel Deutscher Nation, waarvan hier een zeker overzigt gegeven wordt, als ook met zijnen hier medegedeelden brief aan Keizer karel V. Vervolgens wordt de Pauselijke Bulle zijner veroordeeling vermeld, en zijne openlijke verbranding daarvan en van de Pauselijke Decretalen, enz. Over dit laatste zegt de Schrijver onpartijdig, bl. 36: ‘Naar mijn oordeel heeft luther hier ten minste niet groot gehandeld, wel stoutmoedig; - er ligt toch wel geene eer in, om ongewapende weerlooze bladen papier aan de vlammen over te geven;’ waarop men, gezwegen van het minder eigenaardige der uitdrukking, misschien zou kunnen zeggen: Neen! daarin zeker niet, maar hierin, dat hij dus openlijk toonde moed te hebben, om eene Hierarchische Magt, die hem onverhoord uit de Kerk wierp, te trotseren; maar men zou nogtans, met lublink weddik, mogen wenschen, ‘dat deze 10de December niet in de levensgeschiedenis van den grooten goeden man stond,’ hoezeer dezelve

{==682==} {>>pagina-aanduiding<<}
dan ook uit de toenmalige omstandigheden wel te verklaren en des noods te verontschuldigen is. - Hierop wordt nu de bekende geschiedenis van luther's verschijning en verantwoording en veroordeeling op de Rijksvergadering te Worms omstandig en treffend verhaald, en met zijne wegvoering naar den Wartburg besloten; na welk alles de Schrijver deze Afdeeling met de volgende woorden (bl. 69, 70) eindigt: ‘Hij heeft voor ons gestaan, de held van zijnen tijd en van alle tijden, gedrukt en gebogen onder de loodzware verpletterende hand zijner vijanden. Het bliksemvuur uit Rome vlamde feller dan ooit om zijnen schedel. Te midden van dat vreeselijk licht, reist de Hervormer naar den magtigsten sterveling van zijnen tijd. Worms en luther zijn twee woorden, welke de geschiedenis als in éénen adem uitspreekt. Daar staat hij als de eerste onder die millioenen, welke te gelijk met hem deze onrustige aarde bewandelen. Dat ‘God helpe mij! ik kan niet anders!’ zijn heilige woorden der Geschiedenis geworden, en zullen dat blijven zoolang de waarheid blijft. Hij verdween uit het midden zijner vrienden en vijanden; de moedige strijder moest rusten. Vestigen wij ook daar het oog op hem, en zij de eenzame burgtbewoner ons tot aangename afwisseling, na den blik op den hevig vervolgden Hervormer!’
In de vijfde Afdeeling, die de jaren 1521-1525 bevat, vergezellen wij dus luther op den Wartburg, en beschouwen aldaar zijn leven en zijne werkzaamheid ter bevordering van Bijbelkennis en Christendom. Na omtrent tien maanden verblijfs aldaar, volgen wij hem naar Wittemberg, waarheen hij tot beteugeling der oproerige Zwickauer dweepers gedreven werd, en voortging aan het werk der Hervorming door woord en schrift te arbeiden; terwijl hij met verscheidene Vorsten van dien tijd in aanraking kwam, en onder dezen zoowel zijne begunstigers en beschermers, als zijne tegenstanders, en zelfs in hendrik VIII van Engeland zijnen tegen-
{==683==} {>>pagina-aanduiding<<}
schrijver vond, wien hij gewis niet malsch beantwoordde; maar teregt merkt lublink weddik aan, bl. 127: ‘Luther kon het onregt, de valschheid, het opzettelijk verdraaijen der waarheid niet verdragen, al deed hij daar moeite toe; zijn bloed kookte, en bruiste reeds, waar menig ander in koel nadenken de schouders alleen opgehaald zoude hebben; wat hij te veel deed, deed hij in de dienst der waarheid, en ijverde hij soms al te sterk, de Eeuwige Hartekenner zal zijn feilend kind hier op aarde, alleen om die reden, niet verworpen hebben!’ - Vervolgens vinden wij hier, onder anderen, zijne werkzaamheid, aan de vertaling des Bijbels besteed, naar verdiensten vermeld. - Het overige van deze Afdeeling is toegewijd aan de ‘beschouwing van luther in zijne meer afzonderlijke huiselijke betrekking,’ en dus natuurlijk eerst in zijne echtverbindtenis met catharina van bora, waarbij de Schrijver aanteekent, (bl. 139) ‘dat men uit menig schriftelijk gedenkstuk van den Hervormer uit dezen tijd schijnt te mogen opmaken, dat luther het huwelijk als eene gewetenszaak beschouwde,
waartoe eene heilige verpligting op den man scheen te rusten.’ - Verder worden eenige bijzonderheden uit zijn huiselijk leven medegedeeld, om daaruit zijn karakter te leeren kennen. Minder hadden wij dus daar tusschenbeiden, bl. 161 en 162, iets over zijne Leerredenen verwacht; en over het geheel zou de mededeeling van het vele belangrijke, dat hier gevonden wordt, bij eene meer doelmatige orde nog gewonnen hebben. - De Schrijver gaat bl. 174-197 voort met ‘luther's gedachten, begrippen, en voorstellingen over verschillende gewigtige zaken’ na te sporen, om hierdoor het inwendige van 's mans leven te doen kennen, en het voortreffelijke te doen uitkomen, zonder daarom de gebreken van zijne denkwijze en zijn karakter te vergoelijken. - De ruimte laat ons niet toe, hem hier in de zeer lezenswaardige bijzonderheden te volgen; maar wij kunnen ons niet onthouden, de volgende woorden uit bl. 175 over te ne-
{==684==} {>>pagina-aanduiding<<}
men: ‘Zoo geldt luther, als vertegenwoordiger van zijnen leeftijd en van den toen ontwaakten geest, en - beheerscht het kenmerkende van die eeuw, waarin de Almagtige hem tot een groot en gewigtig werk riep; maar boven, ver boven zijne eeuw verhief hij zich met ongeloofelijke onverzwakte kracht,’ enz.; en verder uit bl. 176 en 177: ‘De eenige grond van luther's wereld- en menschenbeschouwing was de innigste godsvrucht, dat is die gezindheid, waardoor alles, wat geschiedt, zoo wel het eigene, als het vreemde lijden, tot God wordt teruggevoerd, en die alles uit dit oogpunt, het reine godsdienstige, beschouwt en beoordeelt.’ - ‘Er was evenwel in luther niets van die vroomheid, welke in stille, onvruchtbare mijmeringen zichzelve verteert, en, als in eenen engen kring gebannen, nimmer naar buiten werkt; het was niet een beperkt tot zichzelf terugkeerend gevoel, dat rondwaart in het schemerlicht van een ontzenuwend Mysticismus; het was
niet dat nuttelooze, overdreven en dikwijls goddelooze spel met oogenblikkelijke verzuchtingen en bevindingen, niet het armzalig wegduiken in eenen duisteren afgrond van onuitsprekelijke gewaarwordingen; het was niet die vroomheid der Christen-Fakirs en Braminen, die alle zedelijkheid moordende zelfvernietiging: neen! wij kennen luther reeds van eene geheel tegenovergestelde zijde; zijn krachtig werkzaam verstand behoedde hem voor zulk een gevaar.’
Na dus luther (zoo als het Ref. ten minste voorkomt) op zijne grootste hoogte gezien en bewonderd te hebben, leeren wij, in de zesde Afdeeling, van 1524-1530, ook zwakke zijden van hem kennen, die door den Schrijver wel, gelijk billijk en menschlievend is, met gematigdheid en verschooning, maar echter ook met waarheidsliefde voorgesteld worden; zoo als zijne ongelijkheid aan zichzelven in den beruchten Boerenkrijg, welken hij eerst goedkeurde en aanmoedigde, maar waartegen hij naderhand den Vorsten aanried geweld te ge-
{==685==} {>>pagina-aanduiding<<}
bruiken; of zijn ongelukkigen twist met zwingli, voornamelijk over het Avondmaal, en het daarover gehonden Marburger gesprek, waarin niet alleen of zoozeer de onverzettelijkheid van gevoelen, die hem naar geene rede deed luisteren, maar vooral het gebrek aan liefde in hem te laken is, daar hij deswege degenen, die van hem in dit stuk verschilden, den naam van vrienden en broeders in christus weigerde. Doch waarlijk geen wonder! hij was, hoe groot ook in andere opzigten, immers mensch, eindig en onvolmaakt mensch, die zijne gebreken en zwakheden had, en nog niet geheel vrij was van de heerschende vooroordeelen en verkeerdheden zijner eeuw: ja, geen wonder nog eens, dat zoo veel krachtinspanning, als hij onafgebroken aangewend had, weleens in eene overspanning ontaardt, die de grenzen van voorzigtigheid en liefde somtijds doet te buiten gaan, gelijk zij, onder andere omstandigheden ook in ontspanning en verslapping eindigen kan! Het eene zoowel als het andere had misschien bij luther achtereenvolgens plaats. - Tusschen de beide genoemde gebeurtenissen in, vermeldt de Schrijver, als ter aangename afwisseling, luther's verdienstelijke en in de gevolgen nuttige pogingen tot verbeterde inrigtingen van Kerk en School; en ten slotte, als ter verzachting van het verhaal van genoemden twist, eenen brief van hem aan zijnen kranken
vader, die wel eigenlijk daar niet behoort, maar medegedeeld wordt, zegt lublink weddik, bl. 300, ‘al ware het ook slechts, om hem weder in eenen anderen, voor het hart zoo weldadigen toon te hooren spreken, en de liefelijke zachte zijde van zijn gemoed te aanschouwen.’
Met onze boven gemaakte aanmerking, omtrent eene zekere daling in luther's grootheid en roem, vergelijke men die gegronde, waarmede lublink weddik de zevende of laatste Afdeeling van zijn werk opent, bl. 309-310, en die wij gaarne de onze maken. ‘Dit laatste tijdperk,’ zegt hij, ‘uit het leven van den Hervormer is (waarom zouden wij het niet bekennen?)

{==686==} {>>pagina-aanduiding<<}
het minst rijk aan groote en bewonderenswaardige daden. De belangrijke voorvallen uit het leven worden minder. Luther treedt reeds meer op den achtergrond. Zijn persoon verliest zich in de zaak; de Hervormer smelt (als wij zoo mogen spreken) weg in de ontluikende Hervorming: de werkmeester, die zijn werk genoegzaam voltooid had, wordt door anderen, die hem omgaven, als vervangen; zijn leven wordt meer beschouwend dan handelend, en (dit lag in den aard der zaak) wat eenmaal de eigendom van den grooten man zelven was, was uit zijne ziel, uit zijne handen tot anderen overgegaan; hij had reeds, bij levenden lijve, zijnen erfschat vermaakt, en werd, bij den snellen voortgang der Hervorming, naast zijne tijdgenooten geplaatst, waar hij eenmaal aan het hoofd had gestaan; derhalve waar het belangrijkste tijdperk der eigenlijke Hervorming aanbreekt, en dat is, ontegenzeggelijk, bij en kort na de overgave der Augsburgsche Geloofsbelijdenis, daar ligt op het leven en in het bedrijf van luther eene meer eenzelvige tint; het zoogenaamde helden-tijdperk, dat ieder mensch, al is het ook in eene zeer geringe mate, in zijne geschiedenis kan aantoonen, is voor hem voorbij; hij oogst de vruchten in, te voren geplant.’ - Bij het vermelden van luther's verblijf op den Ehrenberg te Koburg, gedurende den Rijksdag te Augsburg, haalt de Schrijver stukken aan uit een' en anderen luimigen brief van denzelven; en dit deed bij Ref. den wensch ontstaan, dat hij hem, op de eene of andere plaats van zijn werk, nog meer opzettelijk in deszelfs waarde als Schrijver, en hierdoor als bevorderaar der Duitsche Taal en Letterkunde, mogt gekarakteriseerd hebben. - Voor het overige bevat dit Hoofdstuk een kort verslag van luther's verhouding tot den Rijksdag te Augsburg, eenige andere meer of min belangrijke bijzonderheden, hem betreffende,
en eindelijk zijne laatste ziekte en zijnen dood; omtrent welk een en ander wij den Lezer liever

{==687==} {>>pagina-aanduiding<<}
tot het werk zelf verwijzen, dan daarvan eene dorre schets geven.
Dat er achter elke Afdeeling historische aanteekeningen zijn, en wat wij te voren omtrent den stijl opgemerkt hebben, behoeven wij niet te herhalen; maar wij voegen er alleen nog bij, dat hier achteraan eene bijlage gevonden wordt, melding makende van het naar luther genoemde Martijn-stift te Ersurt, eene weldadige stichting tot verzorging van hulpbehoevende kinderen, waarin deszelfs vijf laatste thans nog levende afstammelingen, die in zeer behoeftigen staat waren, zijn opgenomen; en ten besluite van alles eene stamtafel van luther's geslacht in de Erfurtsche lijn.
Dank zij den Schrijver, die onze Nederlandsche Letterkunde verrijkt heeft met eene goede Levensbeschrijving van eenen Man, wiens verdiensten voor het Christendom groot geweest zijn, en die deswege, door alle Protestantsche Gezindten, ook in ons Vaderland, steeds hoog zal gewaardeerd worden.




Iets over het godsdienstige vieren van den Zondag, door J.H. Carpentier Alting, Predikant te Purmerland. Te Purmerende, bij D. Broedelet en Co. 1839. In gr. 8vo. XII en 94 bl. f :-60.

Tot het opstellen van dit stukje heeft de Schrijver aanleiding gekregen door eene prijsvraag, uitgeschreven in het Zwitsersche District Vevay, door een aldaar gevestigd Genootschap tot heiliging van den Zondag, en van dezen inhoud zijnde: ‘Waarom ontheiligt men den Zondag, daar de waarneming van zulk eenen dag op den nationalen en huiselijken en persoonlijken voorspoed zulk eenen gezegenden invloed heeft; waarbij de voorwendsels, dwalingen en vooroordeelen, welke te dezen aanzien plaats hebben, behooren bestreden te worden?’ Het was hem hierbij niet te doen om deze prijsvraag te beantwoorden, maar om iets ten nutte zij-
{==688==} {>>pagina-aanduiding<<}
ner landgenooten over het voorgestelde onderwerp zamen te stellen. Intusschen heeft hij zich in de behandeling aan die vraag gehouden, en diensvolgens I. onderzocht, of de Zondag ontheiligd kan worden, en waardoor zulks geschiedt, II. aangetoond, dat de waarneming van zulk eenen dag op den nationalen en huiselijken en persoonlijken voorspoed den gezegendsten invloed heeft; III. de voorwendsels, dwalingen en vooroordeelen zoeken te bestrijden, welke te dezen aanzien plaats hebben.
Te regt heeft de Schrijver in het eerste gedeelte den Zondag beschouwd, als niet datgene, wat vroeger de Israëlitische Sabbat was, en als ook niet tot vervanging daarvan dienende, maar als door het goedvinden der eerste Christenen voor eenen Godgewijden dag gehouden, en als zoodanig allezins doelmatig en nuttig. In het tweede wordt die nuttigheid, volgens de in de vraag aangestipte punten, aangetoond: hierbij is op te merken, dat men hier bij het derde punt, den persoonlijken voorspoed, eigenlijk niet vindt, wat dit woord verwachten doet, maar wat in de vraag ontbreekt, de nuttigheid van den Zondag voor den mensch, als redelijk en zedelijk wezen, waaromtrent nog wel meer zou te zeggen zijn. In het derde gedeelte worden de voorwendsels enz. tegen de waarneming van den Zondag bestreden, maar tevens de oorzaken (althans eenige) van mindere belangstelling in denzelven aangewezen.
Het stukje bevat wel niets nieuws, en geeft geene nieuwe oogpunten, om daaruit een oud, dikwijls besproken, maar altijd belangrijk onderwerp te beschouwen; maar het herinnert nogtans daaromtrent allezins nuttige en behartigenswaardige dingen, en is verstaanbaar en in eenen liberalen en Christelijken geest geschreven: en daarom, terwijl wij geene aanmerkingen van groot belang hebben, kunnen en willen wij het gaarne ter lezing aanprijzen, met den wensch, dat het hier en daar iets moge toebrengen, om de Nederlandsche Protestanten (want voor deze is het eigenlijk bepaald geschreven) tot eene getrouwe en gepaste viering en verdere nuttige besteding van den Christelijken Zondag op te wekken.





{==689==} {>>pagina-aanduiding<<}

De Hoofdpijnen, hare spoedige leniging en volkomene genezing; een Hulpboekje voor allen, die aan aanvallen van hoofdpijn lijden, door J.T.E. Albrecht, Med. Doct. te Hamburg. Vierde, vermeerderde en met eenige nieuwe hulpmiddelen en aanmerkingen verrijkte uitgave van Dr. W.M. Winchenbach, Praktisch Geneesheer enz. Uit het Hoogduitsch vertaald door Th.G. Entrup Bavink, Apotheker. Te Groningen, bij J. Oomkens. 1839. In gr. 8vo. XVI en 98 Bl. f 1-:

De redenen, welke den Schrijver tot het vervaardigen van dit Hulpboekje aangespoord hebben, zijn: schier dagelijksche aanvragen ter genezing van de hoofdpijnen; - hoe men dezelve behandelen moet; - hoe men zich daarvan bevrijden kan. Daar hij nu den noodigen tijd niet kan vinden, om naar de hoofdpijnen zoo naauwkeurig te onderzoeken, als vereischt wordt, en niet in staat is, zonder behoorlijk onderzoek, eene juiste geneeswijze terstond aan de hand te geven, zoo heeft hij dit kleine Hulpboekje tegen hoofdpijnen opgesteld. Hij heeft het zeer populair, voor het algemeen begrijpelijk, niet kunstmatig, nog minder geleerd, echter uit overtuiging geschreven. In geenen deele evenwel waant de Schrijver zich onfeilbaar, want - wij leeren nimmer uit! Het werkje schijnt nog al aftrek gevonden te hebben; want deze Voorrede wordt nog door twee andere, tot de derde en vierde uitgaaf behoorende, gevolgd. Uit die voor de vierde uitgaaf leeren wij, dat de Geneesheer steeds gevat moct wezen, om nieuwe ziekten te vinden, aan welke nieuwe middelen tegengesteld moeten worden. Hij is verpligt, wanneer hij kracht genoeg tot voordragen bezit, voor de nakomelingschap mede te werken (pag. VII). Aan de zoo menigvuldige navraag is men de vierde uitgaaf van dit boekje verschuldigd, die ten bewijze moet strekken van deszelfs nuttigheid en bruikbaarheid.

{==690==} {>>pagina-aanduiding<<}

Deze redenen hebben den Vertaler bewogen, ook het Nederlandsch publiek met dit oorspronkelijk in de Hoogduitsche taal geschreven Hulpboeksken tegen zulk eene nare kwaal (bl. X) bekend te maken. Daar een zeer bekwaam Geneesheer van hetzelfde gevoelen was, zoo heeft de Vertaler handen aan het werk geslagen, uit zucht, zoo als hij opregt en gemoedelijk verzekeren kan, om zijnen landgenooten van nut te wezen. Die Geneesheer, onder de letter S. aangeduid, heeft er eenige weinige aanteekeningen bijgevoegd, die echter niet verder schijnen te gaan dan tot bl. 21. De Vertaler heeft verder gemeend dengenen, die gaarne zelve een eenvoudig, gemakkelijk te bereiden medicament wenschen te verkrijgen, en denzulken, die gaarne mogen weten, welke bestanddeelen de medicijn, die zij gebruiken moeten, heeft, geene ondienst te bewijzen, door de achter het Hulpboekje geplaatste recepten in het Nederduitsch over te brengen!! - Zoo verliest het boekje zijn geneeskundig voorkomen, wordt een populair en toch systematisch behandeld geschrift (bl. X.)!!
In drie Afdeelingen vindt de hulpbehoevende lezer, och arme! eerst algemeene aanmerkingen over de hoofdpijn, bl. 1-28. Op bl. 9 kan men lezen, dat de hoofdpijnen somwijlen toch goed tegen het te vet worden kunnen zijn; want een man van zestig jaren, van een melancholiek temperament, sedert 16 jaren aan eene bijkans onophoudelijke hoofdpijn, door belette circulatie in het systema ontstaande, (?) lijdende, is echter, trots de vermagerende eigenschap der hoofdpijn, van eene gewone zwaarte tot boven de tweehonderd ponden gestegen! En voegt er de steller dezer noot bij: Hoe zwaar zoude deze grijsaard zonder hoofdpijn niet geworden zijn! Eene hoofdpijn, die den mensch jaren lang kwelt, met oorenvloed en etterende ooghoeken, mag wel eene langwijlige hoofdpijn genoemd worden, (bl. 3, noot 11.) Op bl. 16 wordt van eene hoofdpijn gesproken, die somwijlen gepaard gaat met eene woedende fantasie! Voor febris lavata, bl. 21, leze men larvata. Ook de ziek-
{==691==} {>>pagina-aanduiding<<}
tekundige ontleedkunde wordt niet voorbijgezien: zoo volledig is dit hoofdpijnboeksken! Ten gevolge van eene ondragelijke hoofdpijn stierf eene ongeveer veertigjarige vrouw, en men vond - de anders brijachtige (?) hersenen zoo hard als leder!
In de tweede Afdeeling spreekt de Schrijver van de verbindingen van het gevoel der hoofdpijnen met de soorten en oorzaken van dezelve, bl. 29-44.
De derde Afdeeling, van de genezing der onderscheidene soorten van hoofdpijnen, en van de handelwijze, om het daarheen te brengen, dat dezelve niet wederkeeren, begint met het Brownsche stelsel over de Geneeskunde voor een goed opgesteld stuk te verklaren! - Aardig is verder, dat de Schrijver zeer vele oude recepten voor erbarmelijk prullenwerk houdt, en dat hij de geneeswijze verklaart thans op een' veel eenvoudiger voet uitgeoefend te worden, en niet meer met een heir van oliën bezwaard te zijn. Men vindt evenwel op de laatste bladzijde den Bals. vitae Hoffm. aanbevolen, die uit niet minder dan acht oliën zamengesteld is. Er zoude op geneeswijze en geneesmiddelen nog al wat aan te merken zijn; doch men vergeeft den Schrijver zijne te groote eigenliefde en vooringenomenheid met zijne eigene middelen en voorschriften, (bl. 27) van wege zijnen goeden raad, om bij hardnekkige hoofdpijnen de hulp van eenen bekwamen Arts in te roepen; eenen raad, dien hij meermalen herhaalt, als op bl. 44, waar hij achter elkander het opzoeken van eenen bekwamen, van eenen ervarenen Arts aanbeveelt. Vooral vinden wij den raad allergepastst, bl. 48, om, wanneer zachte huismiddelen niet baten, zich tot eenen bekwamen Geneesheer te wenden, die in vele gevallen alleen beslissen kan, bl. 49. Maar, wanneer men dezen raad opvolgt, wat behoeft dan de leek verder aan geneeskundige voorschriften te denken en zich met een onderzoek naar den aard zijner kwaal te verpijnen? Naardien wij, om deze en andere redenen, het boeksken nagenoeg voor overtollig en doelloos houden, behoeven wij den lezer ook niet verder met eene

{==692==} {>>pagina-aanduiding<<}
beoordeeling, nu voor hem van geen verder belang, te vermoeijen. Wij moeten ons slechts ééne aanmerking nog veroorloven omtrent § 2 en 3 op bl. 62 en 63. Zij betreft bij den rijken het aanprijzen van den Maderawijn, als den versterkendsten van alle wijnen, in verband met het gebruik van opium; en dat hij, die dit niet verdragen kan, zijne toevlugt tot de kamfer-mixtuur No. 10 behoort te nemen. Madera-wijn kan er door, vooral bij de tegenwoordig algemeene voorzetting van dezen kostelijken drank, ter vervanging van het vroeger niet minder algemeene, thans minder hoofsch geachte bitter; maar opium en kamfer?! - Het ware te wenschen, dat, even gemakkelijk als voor de gegoeden in deze dagen de versterkendste van alle wijnen, de Madera, te verkrijgen is, de armen overal ziekenhuizen mogten vinden, waar zij vleeschsoepen, uit beenderen gekookt, konden verkrijgen; anders zoude men van den Schrijver wel de kunst willen leeren, hoe armen zich zulke soepen met geringe kosten uit de beenderen kunnen koken.




Onderzoek van de Penghawar Jambie, door J.A. Kool, M.D. te Amsterdam. Te Amsterdam, bij P. Ellerman. 1839. (Voor rekening van den Schrijver.) In gr. 8vo. 15 Bl. f :-40.

Wat deze Penghawar Jambie is, schijnt de Heer kool zelf niet regt te weten. Nu eens noemt hij het een mos, dan een wortel, en eindelijk komt men tot het vermoeden, dat het een wortel en een mos beide is. Het toeval had hem er een stuk van bezorgd, als eene Oostindische bijzonderheid, met bijvoeging, dat het een bloedstelpend middel was. Naderhand bezorgden eenige Weledelgeborene Heeren hem er een' grooten voorraad van, en een ander Weledelgeboren Heer leende hem een mikroskoop, en een ander Heer ondernam een scheikundig onderzoek, en nu gaf de Schrijver, na eenige proeven over het bloedstelpend vermogen, ook het extract

{==693==} {>>pagina-aanduiding<<}
inwendig tegen sluxus menstruus, met goed gevolg. Alweder een nieuw geneesmiddel derhalve: Extractum Penghawar Jambic!
In afwachting, dat de ervaring verder haar zegel zette op de voortreffelijke eigenschappen van dezen wortel, willen wij den Schrijver met den systematischen naam van zijn geneesmiddel bekend maken. Het is Polypodium Baromes L., Aspidium Baromes willd.. Hij kan er in de Natuurlijke Historie van houttuyn (IIden Deels 14de Stuk, 1783, bl. 199) eene vermelding van vinden. Bij de botanische Schrijvers lezen wij van deze soort: ‘Radicibus lanatis, of radix decumbens crassa, vellere mollissimo densissimo intense flavo obvestita.’ Deze lana of dit vellus mollissimum is gevolgelijk hetgeen de Schrijver mos noemt, en waarvan wij de uitstekende bloedstelpende kracht als uitwendig middel gaarne willen aannemen. Overigens moeten wij, den Schrijver tot waarschuwing, om niet al te veel geloof aan de berigten der inlanders te geven, hier nog een kort artikel van bory de st. vincent, uit den Dictionnaire classique d'Hist. natur., (Tom. I, 1822, p. 153) herinneren: ‘Agneau de scythie ou de tartarie. Racines laineuses du Polypodium Barometz, L., qu'on taille en manière d'Agneau, et dont les charlatans débitent des merveilles en Asie, comme remède contre un grand nombre d'insirmités.’




Adressen aan Z.M. den Koning, aan de Edelmogende Heeren Staten Generaal, en aan de Edel Grootachtbare Heeren Gedeputeerde Staten van Zeeland, over eenige punten der Geneeskundige Wetgeving, door J.H. van Opdorp, Heel- en Vroedmeester te Arnemuiden, enz. Te Breda, bij F.P. Sterk. 1839. In gr. 8vo. 45 Bl. f :-75.

De Heer van opdorp toont, ook door dit geschrift, een man te zijn van studie en nadenken, die met vrij-
{==694==} {>>pagina-aanduiding<<}
moedigheid zijn gevoelen durft zeggen, en de pen wél weet te voeren. Het Adres aan Z.M. en aan de Staten Generaal heeft ten doel, vooreerst, aan te toonen, dat men wel eens op de zoogenaamde Platte-lands-heelmeesters uit de hoogte nederziet, en zelfs ten onregte de zoogenaamde Operateurs, (!) Heel- en Vroedmeesters in de steden boven hen verheft; terwijl echter de Plattelands-heelmeesters verpligt zijn de Geneeskunde te kennen en te beoefenen, benevens al datgene, wat van Stadschirurgijns kan worden gevorderd, zoodat zij ten minste met dezen gelijken rang hebben. Verder wenschte de Schrijver eene wet te zien voorgedragen, waarvan hij zelf een ontwerp levert, strekkende tot aanmoediging der studie op de Hoogescholen, doch tevens tot gelijkstelling van alle niet gegradueerde Genees- en Heelkundigen. Ook zoekt hij den gang der studiën op de geneeskundige scholen te doen verbeteren, waartoe inzonderheid de vermindering van het getal dier scholen, die dan Athenaea zouden worden, zou strekken, als gelegenheid gevende, om alleen waarlijk kundige mannen, en wel liefst alleen Doctoren in Genees-, Heel-, Verlos- en Natuurkunde, tot Lectoren bij die scholen aan te stellen; gelijk ook de Geneeskundige Commissiën alleen uit gegradueerde personen behoorden te bestaan. Eindelijk betoogt de Schrijver de noodzakelijkheid eener hervorming, omsmelting en wijziging der Provinciale Geneeskundige Commissiën, waaraan onder anderen het examineren der Heelmeesters en Apothekers zou moeten worden onttrokken, doch die daarentegen zouden belast worden met het visiteren van de logementen en restauratiën, ten einde zich te overtuigen, dat geene spijzen in onvertinde koperen ketels en pannen worden bereid; als ook met het visiteren der winkels van suikerbakkers, boekdrukkers en handelaren in
kinderspeelgoed, om toe te zien, dat die voorwerpen niet worden geverwd of gekleurd met voor de gezondheid nadeelige kleurstoffen, enz. Wij laten de uitvoerbaarheid van dit een en ander aan hare plaats.
Na eene nota tot toelichting (niet toeligting, gelijk

{==695==} {>>pagina-aanduiding<<}
er gedrukt staat) van eene statistieke Lijst der Geneeskundigen, ontmoet men nu een Adres aan de Gedeputeerde Staten van Zeeland, waarbij de Heer van opdorp, zoo de door hem opgegevene feiten waar zijn, zich allezins teregt beklaagt over de willekeurige handelwijs, te zijnen opzigte door de Geneeskundige Commissie te Middelburg bij het taxeren zijner rekeningen gehouden, bij welke taxatie men dan blijkbaar te werk zou gegaan zijn naar een tarief, hetwelk aan Gedeputeerde Staten wel voorgedragen, maar door Hun Ed. Groot Achtb. verworpen was. In 't voorbijgaan krijgt de voormalige Regtbank van Eersten Aanleg te Middelburg eene berisping, over het benoemen van twee Leden der Geneeskundige Commissie tot Arbiters, ter beoordeeling van eene rekening, welke door die Commissie getaxeerd was, waaruit volgde, dat de taxatie der Geneeskundige Commissie door de tot Arbiters uit dat ligchaam benoemde Leden wel moest worden gehandhaafd; en verder over het hooren van eenen gealimenteerden als getuige in eene zaak van zeker Armbestuur tegen den Schrijver. Met de laatste zaak is Recensent, wat de behandeling van het regtspunt aangaat, welligt nog beter dan de Schrijver bekend, daar hij zelf dat Armbestuur toen als Advocaat gediend heeft; maar, op hier onmogelijk te ontwikkelen gronden, kon de Regtbank het hooren van dien man niet weigeren, onder anderen, en dit is genoeg, omdat de voorgedragene reden van wraking in de wet niet bekend was, en men, uit loutere gevolgtrekking en gelijkstelling met in de wet aangewezene en nog niet volkomen gelijksoortige omstandigheden, het hooren van eenen getuige, vooral van zoodanig eenen, die boven allen voldoende inlichting geven kan, niet mag weigeren. Ook mag men niet onderstellen, dat eenig Armbestuur iemand gebrek zou laten lijden, omdat hij naar waarheid eenen eed zou hebben afgelegd, ten gevolge waarvan de kas van dat bestuur eenige
guldens meer dan anders zou hebben moeten betalen. Neen! noch de valsche eed des gealimenteerden, noch zulk eene wraak-
{==696==} {>>pagina-aanduiding<<}
zucht bij het Armbe stuur, ingeval de eed ten nadeele van deszelfs kas mogt strekken, laat zich zelfs van verre vermoeden. Noch de gealimenteerde, noch de leden van het Armbestuur, hadden eenig het minste persoonlijk belang bij den asloop der zaak.
Ten slotte geeft de Schrijver eene beoordeeling van het boven bedoeld, door Gedeputeerde Staten van Zeeland verworpen Tarief, zijnde tevens eene Memorie van Toelichting voor een ander, door den Adressant opgemaakt Concept-tarief. Men kan niet nalaten te erkennen, dat het verworpen Tarief (waar echter de Geneeskundige Commissie, zonder het te durven aanhalen, hoofdzakelijk naar schijnt te taxeren) partijdig is voor de mannen van de kunst in de steden, en tegen die op het zoogenaamde platte-land; onder welke zonderlinge benaming men alle gemeenten verstaat, die geen lid naar de Provinciale Staten zenden; gelijk men weder de steden verdeelt in groote, d.i. waar eene Geneeskundige Commissie is gevestigd, en kleine, die echter een Lid naar de Provinciale Staten zenden, ofschoon er onder de zoogenaamde platte-lands-gemeenten zijn, welker bevolking grooter is, dan die van vele der bedoelde kleine steden. Het Tarief, door den Heer van opdorp ontworpen, rust op billijker grondslag.
In het algemeen is de strekking van dit werkje niet, om juist alles in de bijzonderheden zóó geregeld te krijgen, als het hier wordt voorgesteld; maar veeleer, om eene wetgeving te bekomen, die hoofdzakelijk in den geest des Schrijvers valt; en in zoo verre verdient dit geschrift aller aandacht en belangstelling. Immers voor de bevolking zelve is het van belang, dat ook in dat opzigt het gebrekkige worde herzien en verbeterd. Zonder dus in al des Schrijvers beschouwingen te treden, meenen wij, dat hij inderdaad nuttige wenken geeft en heldere denkbeelden oppert, die ten minste eene ernstige toetsing verdienen. De correctie der drukproeven is zeer onnaauwkeurig; de stijl doorgaans goed en zuiver.





{==697==} {>>pagina-aanduiding<<}

Geschiedkundig Overzigt van de Besturen, die, vóór de herstelling van Nederland in 1814, elkander in Drenthe zijn opgevolgd. Door J.S. Magnin, Archivist bij het Gouvernement van Drenthe. Iste Stuk: loopende van den vroegsten tijd tot het jaar 1046. Te Groningen, bij J. Oomkens. 1838. In gr. 8vo. X en 160 bl. f 1-80.

De Provincie Drenthe is zeker dat Gewest van Nederland, over welks Geschiedenis het minst geschreven is. Verdient het die vergetelheid? Neen voorzeker! Te regt toch merkt de Schrijver van het aangekondigde werk, reeds in de Inleiding, aan, dat in Drenthe, meer dan elders in Noord-Nederland, de zeden en gewoonten der oude Germanen tot lateren tijd toe onveranderd hebben voortgeduurd, en dat Drenthes bestuur, wetgeving en regering Eeuwen lang zuiver Germaansch gebleven zijn. In meer dan één opzigt levert dit Gewest voor den beoefenaar der Geschiedenis en Oudheden van ons Vaderland een zeer belangrijk veld op tot nasporing en vergelijking met die van de overige Gewesten, tegenover welke hetzelve iets eigendommelijks vertoont, 't welk naauwelijks anders dan uit het ongeschonden bewaren van vroegere instellingen, wetten, zeden en gewoonten kan verklaard worden. Belangrijk is dus de taak, die de Heer magnin heeft op zich genomen, om Drenthes Geschiedenis toe te lichten. Als Archivarius der Provincie is hij daartoe op het beste standpunt geplaatst, en van zijnen ijver in het nasporen der oudheden van zijn Gewest heeft hij bereids in zijn werk over de voormalige Kloosters in Drenthe voldoende bewijzen gegeven. Wij hebben dus alle reden, om van dit Geschiedkundig Overzigt de beste verwachting te koesteren, en het begin daarvan met belangstelling te beschouwen.
Dit eerste Stuk loopt van den vroegsten tijd tot den jare 1046, en handelt zoo het eerste tijdvak van Drenthes Geschiedenis af. Met dat jaar toch werd Drenthe tot een afzonderlijk Graafschap verheven, en de tijdelijke Bisschop van Utrecht tot Graaf van Drenthe aangesteld. Uit den aard der zaak is het hier behandelde tijdperk duister en verward. Het ontbreekt minder aan algemeene berigten, dan wel aan plaatselijke overleveringen of oorkonden, waardoor het algemeene op Drenthe in het bijzonder kan worden toegepast. Het is

{==698==} {>>pagina-aanduiding<<}
den Schrijver echter gelukt, uit deze en gene overgeblevene Oorkonden, en vooral door eene grondige studie van het locale van Drenthe, (waarmede wij alhier niet het topographische alleen bedoelen, maar de kennis van hetgeen elke plaats in benamingen, regten, gebruiken, overleveringen enz. aan de hand geeft) dien grijzen voortijd aanmerkelijk op te helderen. Eene meer algemeen belangrijke, immers meer onderhoudende stof zal echter het tweede Stuk kunnen uitmaken, waarin de Schrijver Drenthes Geschiedenis onder de heerschappij der Bisschoppen van Utrecht, van 1046 tot 1522, behandelen zal, en dus een meer zeker, een echt Historisch tijdvak, met gunstiger gebeurtenissen en meer punten van aanraking met de algemeene Geschiedenis van ons Vaderland, zal intreden, waartoe wij den Schrijver voortdurenden lust en ijver, en vooral de noodige aanmoediging toewenschen.

Bijdragen tot de kennis en verspreiding der oude Letterkunde. Iste Stukje. Te Utrecht, bij H. Kemink en Zoon. 1838. In kl. 8vo. IV en 134 bl. f 1-20.

Wij achten het eene zeer doeltreffende en loffelijke onderneming van den ons onbekenden Vertaler dezer fragmenten uit de oud-Grieksche en Romeinsche Letterkunde, waarvan wij thans het eerste Stukje aankondigen, om op zulk eene wijze het in de oude Letteren niet ingewijde publiek daarmede eenigermate bekend te maken. Dit eerste gedeelte behelst: De val der Priesterregering en de komst van darius, den zoon van hystaspes, op den troon van Perzië (herodotus, 3de boek, van hoofdstuk 67-87); plutarchus aan apollonius (brief ter vertroosting bij den vroegtijdigen dood van diens zoon); plato's Crito (gesprek van crito met socrates, waarbij deze weigert, met overtreding der wetten van den Staat zijnen kerker te ontvlugten); en pleitrede van cicero voor a. licinius archias (ten betoge, dat laatstgemelde als Romeinsch burger erkend moest worden.) Keus en behandeling zijn tot dusver gelukkig. Voor elk stuk heeft de Vertaler eene inleiding gevoegd, ten einde den lezer op het regte standpunt te plaatsen; terwijl bovendien eenige weinige aanteekeningen aan den voet der vertolkingen inlichting geven omtrent hetgeen hier of daar duister mogt zijn, of opmerkingen mededeelen betrekkelijk

{==699==} {>>pagina-aanduiding<<}
hetgene in den tekst voorkomt. Een toereikend vertier beloone Schrijver en Uitgever voor de genomene moeite, en moedige hen aan tot even goede voortzetting van hetgeen zoo gelukkig is begonnen! Wij mogen echter, op grond van vroegere ervaring, niet ontveinzen, dat dit ons verlangen meer een wenschen dan wel een dadelijk gelooven is.




Het Hartzgebergte en de Rijnstroom. Reisverhalen, genomen uit de Aanteekeningen van Mr. A.L. Wichers en Dr. W. Gleuns, Jr. Iste Deel. Te Groningen, bij J. Oomkens. 1839. In gr. 8vo. 354 Bl. f 4-30.

Volksverhalen en Legenden, aan de Rijnoevers verzameld. Medegedeeld door Mr. C.P.E. Robidé van der Aa. Iste Deel. Te Arnhem, bij I.A. Nijhoff. 1839. In gr. 8vo. 282 Bl. f 2-90.

‘Twee verschillende reizen,’ zoo berigten de Schrijvers van No. 1, ‘door twee gezelschappen in de jaren 1836 en 1837 gedaan, hebben aanleiding gegeven tot de aanteekeningen, waaruit wij dit werkje hebben zamengesteld. Beide gezelschappen kozen eene onderscheidene reiswijze; het eerste meest met rijtuig, het laatste meest te voet. Beide wijzen gaven natuurlijk aanleiding tot opmerkingen van onderscheiden aard, en soms ook tot de keuze van eenen anderen weg.’ Met zeer veel smaak en oordeel hebben de Schrijvers beide reisverhalen tot één geheel gebragt, en slechts het begin der reis wordt van de rijtuig- en voetreizigers afzonderlijk verhaald. Naar Hanover kwamen de eersten over de Nieuweschans, Leer, Oldenburg en Bremen; de laatsten over Assen, Koevorden, Bentheim en Osnabrück. Van Hanover ging de reis op Hildesheim, van waar zij, niet langs den kortsten weg, regt toe over Goslar, maar naar laatstgenoemde over Brunswijk en Wolfenbüttel togen. Het Hartzgebergte was een voornaam punt in het reisplan, en werd dan ook naauwkeurig bereisd en beschouwd. Op den befaamden Bloksberg troffen zij het uitstekend met weder en helderheid. Zij vertrokken over Wernigerode, Clausthal, Osterode enz. naar Göttingen, waar wij hen bij het einde van dit Deel laten.
Ons oordeel over deze reisbeschrijving kan niet anders dan gunstig zijn. Was het voorname oogmerk der uitgave, ‘om

{==700==} {>>pagina-aanduiding<<}
dezulken, die een soortgelijk uitstapje mogten willen ondernemen, zoo mogelijk door inlichtingen van eenig nut te zijn;’ het komt ons voor, dat dit doel niet beter bereikt kon worden. Zij geven toch de reisroute van plaats tot plaats op, vermelden het bezienswaardige onderweg en in steden, wijzen de beste en gemakkelijkste manier, om hier of daar te komen, met naauwkeurigheid aan, en laten zelfs hier en daar de vraag naar sommige onkosten niet onbeantwoord. Meer kan men redelijkerwijze van eenen gids op reis niet verlangen. Doch onze Schrijvers zouden dat alles, wat wij daar noemden, hebben kunnen geven, en echter een voor den gewonen lezer allervervelendst boek in de wereld zenden. Zij hebben dat niet gedaan. Hunne beschrijvingen zijn onderhoudend, en bezitten bij de naauwkeurigheid (zoover Rec., die de streken van den Hartz alleen van lezen en hooren zeggen kent, oordeelen kan) ook de verdienste van levendigheid. Zij hadden niet noodig gehad, zich te verontschuldigen, ‘de stoute natuurtooneelen, die zij aanschouwden, niet juist en naar waarde te hebben beschreven.’ In zooverre de schoonheden der natuur, in sommige streken als met verkwistende hand uitgestrooid, onwederstaanbaar werkende op het gemoed van den gevoeligen mensch, door trotschheid hier, door bevalligheid daar, bij elken voetstap nieuwe Goddelijke schoonheden aanbiedende, zoodat het oog niet weet, wat het eerst te beschouwen, en het hart onwillekeurig zich verheft tot Dien, die deze aarde zoo heerlijk maakte, - in zooverre dit met geene mogelijkheid beschreven kan, maar volstrektelijk moet gezien en ondervonden worden, hebben onze Schrijvers gelijk; maar dit spreekt van zelf. In zooverre echter de heldere verbeelding, om zich het opgemerkte levendig voor te stellen, geholpen door de bekwaamheid, om in eenen levendigen, aangenamen stijl den indruk terug te geven, dien het beschouwde gemaakt heeft, den reisbeschrijver vormt, hebben de
Heeren wichers en gleuns alle aanspraak op de dankbaarheid hunner landgenooten, dat zij hun nader hekend hebben gemaakt met heerlijke, maar minder, dan b.v. de Rijn-oevers, bezochte streken. Vier steendrukplaten versieren het, zich ook door een zindelijk voorkomen aanbevelend boek.
Van eenen geheel anderen aard, maar toch naauw met rei zen in verband staande, is No. 2. Men weet, hoe verbazend rijk de Rijn-oevers zijn aan volksvertellingen en legen-
{==701==} {>>pagina-aanduiding<<}
den. Alfred reumont verzamelde de voornaamste derzelven onder den titel: Rheinlands Sagen, Geschichten und Legenden. Het onderhavige werk is daarvan eene vrije vertolking. Niet alle hier voorkomende vertellingen zijn even belangrijk. Ook hebben sommige, o.a. De Hoofdkerk en de Loosberg te Aken, juist op de Rijn-oevers geene bepaalde betrekking. Doch zoo wiskunstig naauw moet men het ook niet uitpluizen. Dr. karl simrock, met wien Rec. dezen zomer te Bonn, en daardoor ook met zijn aanstonds te noemen werkje, eene hoogst aangename kennis maakte, gaf in dichtmaat de voornaamste Rheinsage uit, deels Balladen van hemzelven, deels van andere Duitsche Dichters, die hem, ook nog na het in 't licht zenden der eerste uitgave, met bijdragen tot verrijking der sedert verschenen tweede in staat stelden. En deze begint ook met eene Ballade, de bekende geschiedenis van het vrouwtje van Stavoren ten onderwerp hebbende. Dat die stad niet aan den Rijn ligt, hinderde ons evenmin daar, als hetzelfde hier van Aken.
Wij lazen dit boek bijna geheel op de stoombooten op den heerlijken Rijn, voor zoo verre het gezigt van zijne Goddelijk schoone oevers ons hetzelve niet deed nederleggen. Dat is het land van Sagen en poëzij! Wij lazen dan ook met genoegen. Maar, in wat vorm het ook ware, zouden wij niet alles, waarin die trotsche en wonderschoone landstreken, in welke Rec. onlangs met zooveel verrukking vertoefde, slechts genoemd worden, aangenaam vinden?
De gewone lezer vindt hier eene onderhoudende lectuur, en schilder en dichter geene ongeschikte onderwerpen ter behandeling. De aanteekeningen verhoogen de waarde van dit werkje.




Gedenkschriften van eenen Veroordeelde, of het Leven van Collet. Te Amsterdam, bij Gebr. Diederichs. 1839. In gr. 8vo. 191 Bl. f 2-:

Kaspar Hauser, of aanduiding eeniger geheimen omtrent Hauser's afkomst, de oorzaak zijner gevangenhouding en vermoording, ontleding van den medegebragten brief, beteekening (?) van den moordenaar, en voorts eene toelichting der betrekkingen van Lord Stanhope tot Hauser en degenen, die hem het naast bestonden. Uitgegeven door

{==702==} {>>pagina-aanduiding<<}
W.C. Gr. A. Uit het Hoogduitsch. Te Kampen, bij K. van Hulst. 1839. In gr. 8vo. 134 Bl. f 1-25.

Oud-Hollands deugd, in hare waardij geschetst en ter beoefening aangeprezen, of: zet de tering naar de nering. Eene gewigtige les voor alle standen der maatschappij, door A. Biben, Predikant te Edam. Te Edam, bij J.L. Rolff. 1839. In kl. 8vo. 150 Bl. f 1-10.

Het is niet goed, dat de mensch alleen zij. (Gen. II:18.) Twee Voorlezingen over het Huwelijk en het Echtelooze Leven. Te Amsterdam, bij J.Th. Spaan. In kl. 8vo. 105 Bl. f 1-:

Bovenstaande werkjes kunnen wij slechts met een enkel woord van beoordeeling aankondigen.
No. 1 is de levensgeschiedenis van eenen Franschman, die zich in zijn vaderland berucht heeft gemaakt als bedrieger en afzetter in het groot, zich uitgevende voor een persoon van zeer hoogen rang, en door de listigste middelen aanzienlijke sommen bijeengaderende. Hij bediende zich daartoe van soortgelijke middelen, als cato kamerling, bedriegelijker gedachtenis, - het vervaardigen van valsche papieren. Beurtelings Priester, Bisschop, Leger-Intendant, en wat niet al! ontving hij eindelijk de lang verdiende straf, en schreef deze zijne levensgeschiedenis in den kerker. Het boeksken is noch nuttig noch vermakelijk, waarom wij de redenen tot vertaling niet begrijpen.
Van No. 2 schreven wij den langen titel letterlijk af, om te doen zien, wat het boekje belooft. Met het geven is het iets anders. Het geschriftje heeft bitter weinig om het lijf. De ongelukkige hauser is er geen haar minder door geworden hetgeen hem zijn grafschrift noemt: het raadsel van zijnen tijd. Lord stanhope wordt in een zeer dubbelzinnig daglicht geplaatst, en het een en ander, wat over hauser is uitgegeven, beoordeeld. Van de grofste Germanismen krielt het stukje. Men had geen verdacht (geene verdenking); hij overgaf aan denzelven den knaap (gaf den knaap aan hem over); gelacht (gelagchen); hij deed alsof hij geheel in dezen jongeling verliefd was. - Heeft de lezer genoeg? Welke Vertalers!
Op ééne bladzijde van No. 3 staat meer gezond verstand

{==703==} {>>pagina-aanduiding<<}
en ware levenswijsheid, dan in No. 1 en 2 zamen. De Eerw. biben meende, dat deze beantwoording eener door de Maatschappij Tot Nut van 't Algemeen uitgeschrevene vraag, schoon niet bekroond, nut zou kunnen stichten. Wij wenschen zulks met hem, nu zij in 't licht is. Echter zijn wij geene voorstanders van uitgegevene onbekroonde Prijsverhandelingen; en zoolang wij het stuk van den Eerw. van der ploeg, door de Maatschappij bekroond, niet hebben gelezen, kunnen wij niet beoordeelen, of het onderhavige boeksken daarvan genoeg verschille, om de uitgave te regtvaardigen. Doch het onderwerp is belangrijk genoeg, om herhaaldelijk te worden gelezen. In vele vaderlandsche huisgezinnen stichte het stukje nut!
No. 4 is eene in zwellenden stijl geschrevene apologie van het huwelijk, uit een natuurlijk, maatschappelijk, zedelijk en godsdienstig oogpunt beschouwd. Nieuws is er juist niet in. Schoon zich de Schrijver niet noemt, schijnt hij dezelfde te zijn met den Uitgever, wien zijn huwelijk eene, hem meer dan zijne vervolgers vereerende, bekendheid heeft verworven. Een' eerlijken man, die eerlijk wil voortkomen, willen wij volstrekt niet tegenwerken, en daarom maken wij geene aanmerking op den hoogen prijs van dit boekje.

Philips de Schoone en Jaques Bernhard de Molay, Grootmeester der Tempelridders. Geschiedkundig Tafereel uit het begin der veertiende Eeuw. Naar het Hoogduitsch van L. Rein. Te Amsterdam, bij J.C. van Kesteren. 1839. In gr. 8vo. XIV en 270 bl. f 2-75.

Deze Roman mag onder de zeer alledaagsche geschiedkundige Romans gesteld worden, en de Vertaler heeft met regt verzekerd, dat de Schrijver de geschiedenis heeft opgesierd met episoden, die aan denzelve meer het aanzien van een verdichtsel, dan wel van een geschiedkundig verhaal geven. De uitroeijing der Orde van de Tempeiheeren in Frankrijk, eene gebeurtenis, waarlijk niet zoo weinig bekend, als de Vertaler schijnt te meenen, maakt het onderwerp van den Roman uit. Avontuurlijke reddingen en ontmoetingen zijn hier niet gespaard. Uitstekend vinden wij niets, noch in het plan, noch in de wijze van uitvoering; en zoo zal ook dit boek het lot hebben van vele anderen: het zal door het romanverslindend publiek gelezen en weder even spoedig vergeten worden.

Brigitta Chiarini. Lotgevallen van een achttienjarig Bologneesch Meisje. Eene ware Geschiedenis uit den jare 1830.

{==704==} {>>pagina-aanduiding<<}
Uit het Hoogduitsch. Te Amsterdam, bij J.C. van Kesteren. 1839. In gr. 8vo. 260 Bl. f 2-40.

Indien deze geschiedenis waar is, dan is het lot van het Bologneesch meisje treurig geweest. Maar zij boezemt ons toch geene belangstelling in. Het langgerekte verhaal, het onbeduidende der karakters, ook van brigitta zelve, maakt, dat de aandacht weinig geboeid wordt. De geheele geschiedenis is ook vrij onwaarschijnlijk, en in allen gevalle had het boek gerust onvertaald kunnen blijven.




Victor, of de Gevolgen van Godsdiensthaat en Familietrots. Een romantisch Tafereel uit de zeventiende Eeuw. Door A.R. Sloos. Te Amsterdam, bij J.C. van Kesteren. 1839. In gr. 8vo. 228 Bl. f 2-40.

De Schrijver van dezen Roman ergert zich over de thans bestaande vertalingswoede, en over de vernedering, die voor de Natie daarin ligt opgesloten. Hij is overtuigd van zijne eigene geringheid. Hij durft het niet wagen, zich in de schaduw te stellen van de groote Romanschrijvers, die het buitenland oplevert. Hij is overtuigd, dat zijn verhaal zeer veel te wenschen overlaat. Reeds bij voorraad vraagt hij het lezend publiek verschooning voor de feilen, die het in zijn werk zal opmerken. Indien alle deze betuigingen, die wij reeds in het Voorberigt vinden, opregt gemeend zijn, dan moeten wij ons waarlijk verwonderen over de uitgave van dit werk. De reden, die de Schrijver zelf voor de uitgave van dit werk aanvoert, is te zonderling, dan dat wij onze lezers daarmede niet zouden bekend maken. ‘De uitgave toch van dit verhaal geschiedt, ten einde,’ zegt de Schrijver, ‘meer kundige mannen dan ik, en beter versnedene pennen dan de mijne, aan te sporen, het buitenland te overtuigen, dat ook de Nederlander, even zoo goed als zij, voor de romantische school geschikt is.’ Indien wij deze redenering goed begrijpen, dan wil de Schrijver door het gebrekkige van zijnen arbeid kundige landgenooten bewegen tot het leveren van iets beters. Dit is waarlijk den ijver voor de eer der vaderlandsche letteren wat te ver getrokken. Zichzelven tot een' zondenbok te maken, om den onreinen poel, waaruit de vertaalde Romans voortkomen, te dempen, zulk eene zelfopoffering is waarlijk éénig in hare soort! Gaarne huldigen wij des mans goeden wil, maar hopen tevens, dat mannen van genoegzame talenten zullen voortgaan met het handhaven van den vaderlandschen roem, zonder dat de steller van dit boek zich op nieuw blootstelle aan het gevaar van den geesel der kritiek te gevoelen. Voor ditmaal willen wij berusten in het oordeel, 't welk de man zelf over zijn werk geveld heeft.






{==1==} {>>pagina-aanduiding<<}

Mengelwerk.

Iets, naar aanleiding van het stukje van den weleerw. heer B. van Willes, getiteld: Iets over de doodstraf.

Soll man nicht auch im unglücklichen Sträflinge den Menschen achten; ist man ihm nicht Gerechtigkeit und Liebe schuldig?



Dr. j.n. muller, Erbauungsbuch.
Het in 't hoofd dezes genoemde stukje van den weleerwaardigen Heer van willes (*) heeft mijne bijzondere aandacht en belangstelling tot zich getrokken; en alhoewel ik bescheidenlijk vermeen, met het door den achtingwaardigen Schrijver beweerde geenszins in alles te kunnen instemmen, zoo ontveins ik het genoegen niet, dat de lectuur van zijn geschrift mij verschaft heeft. Inzonderheid behaagde mij de rondborstige en tevens onpartijdige wijze, waarop het aangelegen onderwerp door hem is behandeld geworden, en over het geheel de beschaafde toon en bescheiden geest, in zijn opstel doorstralende, die niet altoos in geschriften, waarin het gevoelen van anderen bestreden wordt, ons in het oog vallen. Bovenal schonk ik mijne goedkeuring aan de edelmoedigheid des Schrijvers, als die, een' onhoudbaren post niet langer, hardnekkig maar vruchteloos, pogende te verdedigen, voorzigtiglijk en koen tevens, zich terugbeweegt op een terrein, waar hij zich, met de wapenen, die hem overig bleven, en die hij zoo wél weet te gebruiken, nog lang en met goed gevolg verdedigen kan. Ook dit beleid heb ik zeldzaam bij andere voorstanders der Doodstraf aangetroffen.
En echter waag ik het, de pen op te vatten, zij het al niet tegen het geschrijf des Heeren van willes,

{==2==} {>>pagina-aanduiding<<}
dan toch naar aanleiding van hetzelve. De standplaats, thans door den Eerw. Schrijver gekozen, en het daar tegenover liggend terrein, waarop ik mij geplaatst zie; met één woord, de staat des geschils, zoo als dezelve thans is, gedoogt, dat men over eene staking van vijandelijkheden onderhandele, om, kunnen partijen zich al niet bevredigen, dan voor 't minst tot het aangaan van een Bestand te komen, ten einde eenige rust te genieten na den gevoerden krijg.
‘Dan, ware die begeerde rust niet evenzeer door stilzwijgen te gewinnen?’ vraagt men mogelijk. Ik vermeen hierop ontkennend te moeten antwoorden. Neen, door stilzwijgen en stilzitten komt men niet tot een' stilstand van wapenen, en men zal elkander blijven bestrijden, omdat men elkanders stellingen niet genoegzaam kent. De Heer van willes heeft ons edelmoediglijk een plan zijner positie gegeven. De gematigde tegenstanders van de toepassing der Doodstraf behooren even edelmoedig te zijn; en daartoe kan geen stilzwijgen dienstbaar wezen. Ook zij behooren den grond te leeren kennen, waarop zij zich bevinden en gelegerd zijn.
Ik gewaagde van gematigde tegenstanders, omdat niet allen even gematigd zijn. Er zijn er toch, die de afschaffing der Doodstraf drijven, maar zich daarbij niet door de beginselen van menschenliefde en Christendom laten besturen; en men staat wel eens in twijfel, of de bedoelingen van deze drijvers wel rein en zuiver zijn, - in twijfel, of zij ons hun natuurlijk gelaat, dan wel een schoonschijnend masker te zien geven, - in twijfel, of de rust der maatschappij bij hunne leer, maar door hen verklaard en toegepast, ook gevaar zou kunnen loopen. Onder de gelederen van dit vrijcorps vindt men den gematigden tegenstander niet.
Er zijn er, die, door hun teeder, gevoelig en prikkelbaar gestel, van alwat schrikwekkend is eenen onveranderlijken afkeer hebben; en hoe! zouden deze zich niet tegen de toepassing der Doodstraf verklaren? Zij kunnen van geene menschelijke ellende hooren, zonder

{==3==} {>>pagina-aanduiding<<}
weemoedig te worden; geene verwonding zien, zonder schier in zwijm te vallen. Is 't wonder, wanneer deze overgevoeligen de afschaffing van alle Lijf- en Doodstraf als wenschelijk beschouwen? - Maar ook onder deze Afdeeling moet men den gematigden tegenstander geenszins zoeken.
Evenmin voegt hij zich bij de zoodanigen, die zich van de zedelijke verbetering van misdadigers ongegronde - en daardoor overdrevene - denkbeelden gevormd hebben. Het droombeeld, dat zij zich schiepen, moge van de edelaardigheid hunner bedoelingen en van hun menschlievend gevoel getuigen; het blijft intusschen een droombeeld, en op grond daarvan bouwt de gematigde tegenstander zijne stelling niet.
De drie genoemde en gekenschetste divisiën vertoonen zich echter meest op de gewone kampplaats, en scharen er zich doorgaans in de voorhoede; maar daardoor worden zij ook meest opgemerkt, terwijl de verwerende wapenen der tegenpartij hen het eerst en het meest moeten treffen. De gematigde tegenstanders beschouwen zichzelven meer als tot het corps de reserve te behooren, en staan daarom niet zelden, in de achterhoede, te midden van een hevig gevecht, met het geweer in den arm; of, indien zij zich in den strijd mengen, het is dáár, waar zij kans meenen te zien, eenig belangrijk voordeel te behalen en den vijand afbreuk te doen. Door deze wijze van krijgvoeren vallen zij evenwel minder onder de opmerking en kennisneming hunner tegenstanders, die alwat tegen hen in 't geweer is voor een en hetzelfde armeecorps houden.
Het dwalen valt hier ligt, en men mag het daaraan toeschrijven, dat ook de Eerw. van willes, zoo ik wél zie, in het oordeel over zijne tegenstanders is misleid geworden. Ik wenschte die misleiding te doen ophouden, en aan Z. Eerw. den gematigden tegenstander van de toepassing der Doodstraf te doen kennen, even gelijk hij zichzelven als een gematigd voorstander van dezelve kenbaar maakte. Zulks even rondborstig en

{==4==} {>>pagina-aanduiding<<}
onpartijdig doende, streelt mij het denkbeeld, dat, bij het blijvend bestaan van uiteenloopende begrippen, het rustig status quo, in onze geschillen met België geenszins, maar in dit geschil zeer verkieslijk, zal kunnen bewaard blijven.
De geschriften, die voor het behoud der Doodstraf ijveren, zijn ook evenmin één in de ontwikkeling der beginselen, waarvan derzelver schrijvers zijn uitgegaan. Het betoog van den Jurist, met het Strafwetboek nevens zich, rust op geheel anderen grond, dan dat van den Theologant, die zich op de uitspraken des Bijbels beroept; en beider redenering verschilt van het gevoelen, dat door den wijsgeerigen menschenvriend, in het belang der burgermaatschappij, wordt voorgedragen. Dan, bij allen heerscht niet altijd die geest van gematigdheid, waarvan het geschrift des Heeren van willes de blijken draagt, en waardoor ik mij opgewekt gevoelde, om Z. Eerw. den gematigden tegenstander te doen kennen. Vaak stonden partijen tegenover elkander, die, na eene nadere kennismaking, niet konden nalaten elkanders verschillend begrip te eerbiedigen. Mogt dit de weldadige uitkomst van mijne tegenwoordige poging zijn!
Het spreekt van zelf, dat het beginsel, waarvan de Heer van willes is uitgegaan, door mij in dit geschrift geheel onbestreden wordt gelaten. Dát beginsel toch kan Z. Eerw. niet prijs geven, zonder den grondslag van zijn betoog te verwoesten; en ik laat hem alle regt, hetzelve te blijven behouden, als rustende op zijne innerlijke overtuiging. Ik verzoek alleen, dat Z. Eerw. den gematigden tegenstander hoore, en dan zelf oordeele, of het beginsel van dezen zóó verwerpelijk zij, als het door hem, mijns inziens min juist en te onbepaald, is voorgedragen. De ultra-liberale, de overgevoelige en goedhartig dweepende tegenstanders mogen zichzelven verdedigen! Ik neem deze taak niet voor mijne rekening.
De gematigde tegenstander van de toepassing der Dood-
{==5==} {>>pagina-aanduiding<<}
straf, het geschrift des Heeren van willes toetsende aan zijne overtuiging, stemt het gezegde op bl. 558 toe: ‘Het Christendom beveelt de Doodstraf niet, maar verbiedt dezelve evenmin;’ hij erkent, zonder voorbehoud, ‘een regt, door God verleend aan de burgerlijke maatschappij;’ hij zegt het den Eerw. Schrijver na, bl. 556: ‘Men late het werk der afschaffing van die straf over aan het Christendom,’ even als zulks weleer met de Slavernij (zie bl. 551, 552) het geval was; dan hij merkt hierbij bescheidenlijk op, dat de eerste Christenen die afschaffing niet lijdelijk van den tijd gewacht, maar daaraan van lieverlede de hand hebben geslagen. Er moest met het afschaffen der slavernij een begin gemaakt worden, zou dezelve eenmaal eene geheel vreemde en onder Christenen ongehoorde zaak zijn. Dit begin make men ook ten aanzien der Doodstraf! - Dan, de Heer van willes oordeelt daartoe de tijd nog niet gekomen. Hij zegt, bl. 555: ‘In ons Vaderland wenschen wij, dat geene proefneming geschiede, vóór dat van elders blijkt, dat de tijd hiervoor geschikt en rijp is.’ Maar zijn dan de blinde Heidenen, aan wie onze Zendelingen het Evangelie gaan verkondigen, daarvoor geschikt en rijp? Waren het, ten tijde der Apostelen, de Joden, voor wie het kruis eene ergernis - de Grieken, voor wie hetzelve dwaasheid was? En echter werd het werk aangevangen, voortgezet en voltooid. - Vroeger waande men de wreedaardigste doodstraffen noodig te hebben, om misdadigers te tuchtigen, en de gruwelijkste martelingen werden op beschuldigden
toegepast, opdat zij zich schuldig zouden erkennen: al die barbaarschheden zijn afgeschaft, de pijnbank is verdwenen, en op onze strafplaatsen ziet men niets meer dan galg of zwaard. Maar zijn daarna en daarom de misdaden vermeerderd?
De Schrijver zegt, bl. 551: ‘Het komt ons voor, dat zij, die voor de afschaffing der Doodstraf in de burgerlijke wetgeving stemmen, minder het verlicht verstand ten gids hebben, dan wel zich laten vervoeren door menschlievendheid jegens zulken alleen, die,

{==6==} {>>pagina-aanduiding<<}
het harde woord moet er uit, deze in die mate niet waardig zijn.’ Ja, dat was wél een hard woord, Eerw. Heer! te harder, omdat god genadig en barmhartig is, en het bloed van jezus christus van alle zonden reinigt. Zijn dan groote zondaren, die bij god vergeving kunnen vinden, de menschlievende gezindheid van medezondaren onwaardig? - Dan, waarin bestaat toch wel de menschenliefde, welke de gematigde tegenstander der Doodstraf die onwaardigen poogt te bewijzen? Dezelve vindt haren oorsprong niet in het altijd feilbaar menschelijk oordeel en beperkt verstand, maar in het getuigenis gods: dat Hij geenen lust heeft in den dood des zondaars, maar daarin, dat hij zich bekeere en leve. Zuiverder oorsprong zal men toch wel niet kunnen aanwijzen! En nu, welke is de aard van die dusgenoemde menschenliefde? Ja, bevrijding van eenen geweldigen dood; maar in de plaatsstelling van eene altoosdurende gevangenis, als een verblijf, van waar hij der maatschappije geen nadeel kan toebrengen, en tevens zich bekeeren van zijne booze werken. Inderdaad, mag zulk eene straf niet zwaarder dan de Doodstraf zelve geacht worden, en kan zij schier wel als eene vrucht der menschenliefde worden aangemerkt? Dit zij niet tot den Eerw. van willes, maar alleen tot hem gezegd, die van geene menschenliefde hooren wil.
Men kan hier aanvoeren, dat een geweldige dood den misdadiger gewis onschadelijk maakt, en dat hem de tijd tot boete, berouw en bekeering wordt gelaten. Het eerste behoeft geen betoog. Omtrent het laatste hoore men claudius: ‘Men kan veilig tien tegen één wedden, dat een misdadiger, die op den dood gevangen zit, in den kerker gansch andere gevoelens over goed en kwaad zal uiten, dan hij vroeger, eer hij gezet werd en toen hij nog in volle vrijheid leefde, aan den dag leide. De bekeeringsgeschiedenissen zijn dus een zeer gevaarlijk punt, en het is gelukkig, dat de Godsdienst, ten bewijze harer waarheid, dezelve niet noodig heeft.’
Maar ‘de Doodstraf is noodweer, niet minder dan

{==7==} {>>pagina-aanduiding<<}
bij het voeren van oorlog.’ (Bl. 553.) Is deze vergelijking wel juist? In den krijg toch poogt de verdediger de personen en bezittingen der aangevallenen te behoeden; maar wat wordt er behoed, met de voltrekking der doodstraf aan eenen moordenaar? De vermoorde keert toch daardoor niet in het leven terug; en de schuldige kan in eenen verzekerden kerker belet worden, zijne handen te bevlekken met het bloed van den naasten. De Doodstraf is alzoo geen sterker verweermiddel, ten behoeve der beteren, dan eene altijddurende gevangenis.
Dit zal men welligt - en indien al niet geheel, dan toch ten deele - toestemmen; maar daarbij tevens de vraag opperen, bl. 554: ‘Is de overtreder der wetten niet de aanvaller; en mag de Overheid, ook de Christelijke Overheid, het zwaard wegwerpen, opdat de beteren zonder bescherming en de overtreders zonder vrees zouden zijn?’ Hier leidt mij de Eerw. van willes op het terrein der afschrikkingstheorie, die voorname verschansing van de voorstanders der Doodstraf; eene verschansing, die den naam van een tweede Gibraltar te regt zou verdienen, indien de ervaring, in spijt van alle theorie, geenen weg aanwees, om deze zoo geduchte sterkte te naderen.
Volgens het afschrikkingssysteem brengt men alzoo den moorder van A. ter dood, opdat C.D.E.F. en G. afgeschrikt zullen worden H.I.J.K. en L. om te brengen. Werd dit menschlievend doel bereikt, dan werden de levens van vijf beteren gespaard, ten koste van het leven van den éénen moordenaar B. die, volgens den Heer van willes (zie bl. 551) geene menschlievendheid (t.w. ter bevrijding van den dood) waardig is. Dan, ongelukkig voor het systeem, ook van de gematigdste voorstanders van galg en zwaard, wordt deze gevolgtrekking door de aanteekeningen der criminele procedures tegengesproken. Immers, kort na capitale voorstellingen worden juist de zwaarste vergrijpen gepleegd. Dit is zeer natuurlijk. De slechten vermoeden, dat de beteren zullen wanen, dat de volvoerde

{==8==} {>>pagina-aanduiding<<}
doodstraf hen heeft afgeschrikt, en dat de laatsten derhalve minder op hunne hoede zullen wezen; en dit is het, dat hen aanmoedigt tot het volvoeren van gruweldaden. Dan, er is geene aanmoediging noodig! De booswichten C.D.E.F. en G. beklagen den armen ter dood gebragten hals B., dat hij zich door Policie of Justitie heeft laten betrappen. ‘Zij,’ dus denken zij, ‘zullen het beter aanleggen, en wel zorgen, dat strop noch zwaard hen treffe!’
Wil men bewijs. Men oordeele! - Ik was nog een kind van slechts twaalf jaren, toen een der Amsterdamsche Predikanten, aan het huis mijns waardigen vaders, Ouderling der Gemeente, verkeerende, en die eenen, wegens het crimen nefandum, ter dood veroordeelden had bijgestaan, verhaalde, dat hij, den armen zondaar gevraagd hebbende: ‘hoe hij toch tot eene zoo tegennatuurlijke misdaad had kunnen komen in het gezigt van de galg?’ van dezen tot antwoord had bekomen: ‘Och, Domine, vraag daar niet naar; maar bid god, dat Hij u niet in verzoeking brenge! Hier de galg en dáár de misdaad, en... gij zoudt de laatste kiezen.’ - Ja, Eerw. van willes! van dat oogenblik af aan - alhoewel niet meer dan een jongen van twaalf jaren - werd ik een vijand van de afgrijselijke Doodstraf, die geene magt bezit, om een zondig mensch ook van tegennatuurlijke wanbedrijven terug te houden. - Vóór weinige jaren werden er te....... twee misdadigers opgehangen. A. had de afschrikkende vertooning gezien, en begaat met B., te huis gekomen, slechts één uur daarna, een' manslag! Ik zou hier plaatsen en personen kunnen noemen; maar de misdadigers zijn door onzen menschlievenden en edelaardigen Koning begenadigd. Zij leven nog, en gedragen zich onberispelijk. Ik mag alzoo hunne namen niet openbaar maken. - Ziedaar de onrijpe vrucht der afschrikkingstheorie! Maar nog één staal, niet van mij, maar van meiners, in zijne Brieven over Zwitserland, van eenen misdadiger, die tot het rad veroordeeld was. Hij verhaalt de zaak aldus: ‘Op den weg naar

{==9==} {>>pagina-aanduiding<<}
de executieplaats begon hij luidkeels te lagchen, en, naar de reden gevraagd, antwoordde hij, zich eenen mensch te herinneren, dien hij eens, in het bosch aldaar, bij de beenen, met het hoofd boven een' mierenhoop, opgehangen had, en nog te moeten lagchenwanneer hij aan de zeldzame gezigten van den gehangenen dacht. Niet minder ruw gedroeg zich deze booswicht op de geregtsplaats zelve. Hij veranderde geen gelaatstrek, toen hem de beul armen en beenen verbrijzelde; toen eerst, wanneer hem de ribben ingestooten werden, zeide hij rustig en koelbloedig: “Dat kraakt eens regt!” En zoo gaf hij den geest!’ Ziedaar den indruk der Doodstraf op een' booswicht, die deze straf moest ondergaan! Wat zal zij uitwerken op die rampzaligen, die haar alleen in een donker en ver verwijderd verschiet aanschouwen?
Nog een bewijs, hoe weinig schavotstraffen op het ruwe en onbeschaafde gemeen uitwerken, lees ik in een' door mij ontvangen brief uit Parijs, den 28 Aug. 1.1. geschreven: - ‘Van dagbladen gesproken! Heden las ik, in een derzelven, dat er gisteren eenige veroordeelden hadden te pronk gestaan. Na den afloop daarvan klommen kinderen, mannen en vrouwen op het schavot, de houding der te pronk gestelden nabootsende. Deze vertooning eindigde met eenen dans op het schavot.’ De afschrikkingstheorie leidde alzoo, in Parijs, tot het spelen van een Blijspel op het Tooneel der schande! Aan de mogelijkheid van zoo iets kan de Eerw. van willes niet gedacht hebben, toen hij het stelsel trachtte te verdedigen.
Neen, de ruwe en onbeschaafde misdadiger denkt geenszins na over de, hem te fijne, onderscheidingen van Natuur- en Overheidsregten. Bij hem komt alleen de vraag in overweging: ‘hoe hij best de straf, die hem op het misdrijf bedreigt, ontgaan zal?’ En treedt de dood hem al voor 't gezigt, dan is, helaas! zijne diepe en beklagenswaardige onkunde aangaande god en eenen staat van vergelding na dit leven te groot, dan dat hij

{==10==} {>>pagina-aanduiding<<}
zich door vrees voor den Wereldregter en eenen dag der vergelding zou laten terughouden van de volvoering zijner snoode bedoelingen. Hij vat eenen onveranderlijken haat tegen regters, regtbanken en wetten op, en - zonderlinge tegenstrijdigheid! - wat hem van gruweldaden moest terughouden, dient den ruwen en onbeschaafden, om gruweldaad nevens gruweldaad te voegen! De roover vermoordt den beroofden, opdat deze hem niet, door zijne getuigenis, als roover, aan zwaard of galg zal overleveren. Deze wijze van redeneren wordt door de registers der lijfstraffelijke regtspleging, de tijden door, gestaafd, en wij proeven daarbij de wrange vrucht der doodstraffen bij het ruwe en onbeschaafde gemeen.
De gematigde tegenstander van de toepassing der Doodstraf begeert in derzelver plaats geenszins de bloedwraak daar te stellen, zoo als de Eerw. van willes, bl. 555, op het oog schijnt te hebben, waar hij zegt: ‘Beschaving zou zekerlijk niet winnen, wanneer wraak in plaats van regt kwam, en meer bloeds zou er vergoten worden, indien de Overheid haar regt liet varen.’ Neen, de Overheid moet haar regt, om de beteren te beschermen en de snoodaards te straffen, niet laten varen! Zij moet het zwaard niet vergeefs dragen! (Rom. XIII:1-4) geenszins om daarmede hoofden te doen vallen, maar als symbolum van gezag in den Staat. Zij behoort den misdadiger, die, volgens de nog in zwang zijnde wetten, met den dood zou moeten gestraft worden, door eene altijddurende gevangenis, voor altoos onschadelijk te maken.
De welopgevoede, beschaafde en godsdienstige mensch moge sidderen voor den schrik des doods - niet alzoo de verwilderde, ruwe en ongodsdienstige misdadiger, die, in zijne even rampzalige als beklagenswaardige onkunde, waant, dat met dit leven alles eindigt. De laatste vreest eene lange gevangenschap meer dan den dood. Het versche voorbeeld van dien gevangenen, die, weinige weken geleden, den Kommandant van het Huis van Correctie te Hoorn ter dood verwondde, kan zulks,

{==11==} {>>pagina-aanduiding<<}
onder meer andere voorbeelden, bewijzen, door de uitdrukking: ‘Breng mij maar naar 't schavot en hang mij op!’ En intusschen vreesde die rampzalige voor gevangenis en gevangenistucht! Dit moge vreemd schijnen; en toch is de gevolgtrekking, bij zulke rampzaligen, allernatuurlijkst: de doodstraf kan slechts oogenblikken - de gevangenis jaren duren! Aan god, aan eeuwigheid en eene toekomstige vergelding denken zulke ongelukkigen nooit. Hun beneveld oog reikt niet verder dan de grenzen van dit leven, en het zinnelijk genot, dat woeste vermaken hun konden opleveren. De booswicht ziet de geheele maatschappij tegen zich gewapend, en in de doodstraf niets anders dan eenen wettigen moord. In zijne beklagenswaardige zielsverbijstering en verbittering neemt hij het besluit, de magt der wet te trotseren. Andere booswichten zien zijn voorbeeld, en - volgen het na.
De gematigde tegenstander deelt geenszins in het gevoelen van den Heer van willes, waar hij zegt: (bl. 555) ‘De misdaden, nu niet gebreideld door de vrees voor den dood, zouden zich vermenigvuldigen, en, om zelfs de gevangenis te ontgaan, zou het leven van weerloozen meer op het spel gezet worden.’ Immers hij herinnert zich, dat de moorderijen op den openbaren weg in Engeland juist zijn toegenomen, sedert op de straatroof den dood, als straf, gesteld werd; zoodat men het genomen besluit, ten doel hebbende de beteren te sparen en te beschermen, weder heeft moeten intrekken. Nog in mijne kindsche jaren werd veedieverij met den dood gestraft: deze straf is sedert verzacht; maar is daarom hier te lande de veedieverij toegenomen? De Heer van willes wenscht niet, dat in ons Vaderland eene proefneming geschiede. Maar is men daarmede niet sedert langen tijd, alschoon niet bij vormelijke besluiten der wetgeving, begonnen? Juist de weldadige invloed des Christendoms, die de harten niet voor overdrevene, maar voor eene welbestuurde en verstandige menschenliefde opende, begon langs zoo meer de regterlijke

{==12==} {>>pagina-aanduiding<<}
magt te leiden tot eene hoogstspaarzame toepassing eener straf, ons door de oudheid en de middeleeuwsche barbaarschheid achtergelaten; en niet zelden lezen wij de woorden niet schuldig in het regterlijk vonnis, waar het ééne woord schuldig den dood des veroordeelden zou veroorzaakt hebben. Gode zij dank! de de vargassen zitten niet meer in onze vaderlandsche regtbanken, maar Christelijke regters, die door daden toonen, dat zij den zin en de beteekenis der Gelijkenis van onzen Heer verstaan, Matth. XVIII: 23-35. (*)
En onze geëerbiedigde Koning, Hij, die gezegd kan worden het zwaard der geregtigheid met vaste hand te voeren, bezigt hetzelve veeleer als symbolum van die hooge waardigheid, waarmede Hij bekleed is, dan om het bloed, ook van schuldigen, te doen vloeijen. Meestal toch wordt zijne koninklijke genadebetooning niet te vergeefs ingeroepen. Is het niet, als wilde de edel- en Christelijk-denkende Vorst, bij het blijvend bestaan eener harde strafwet, gedurig proeven nemen, om derzelver toepassing zeldzamer te maken? Vermeerderen nu de misdrijven? Vermenigvuldigen zich moord en doodslag? Komt de maatschappij en het leven der vreedzame en beter burgers in gevaar? Men zie om zich, en oordeele!
Ik heb de taak, die ik mij had voorgesteld, volbragt. Dezelve werd niet ondernomen, om met den Eerw. van willes, en nog veel minder, om met een minder gematigd voorstander van de toepassing der schrikkelijke Doodstraf in pennestrijd te treden; maar alleen, om te doen zien, hoe er over het besproken onderwerp door den gematigden tegenstander gedacht wordt. Ik durf mij vleijen, dat Z. Eerw., in mijne rondborstige, maar, zoo ik vermeene, tevens bescheiden taal, mijne hooge waardering van het Christendom en mijnen eerbied voor

{==13==} {>>pagina-aanduiding<<}
Overheid en Wetten geenszins zal miskennen. Volgaarne onderwerp ik mijn opstel aan den toets van het verlicht verstand en der onpartijdigheid, als welke beide het woord eenzijdigheid alleen zullen toepassen op het beginsel, volgens hetwelk ik vermeende, mij onder de rij der gematigde tegenstanders der Doodstraf te moeten rangschikken.
Alhoewel het verre van mij is, mijne voorgedragene meening met het gezag van anderen te willen doordrijven, zoo is de aanhaling der woorden van den Leydschen Hoogleeraar in de Regtsgeleerdheid, Mr. h.w. tijdeman, alhier geenszins ongepast, ten besluite van dit mijn opstel: ‘Verbannen zijn de folterende ligchaamspijnigingen, dat langzaam moorden, dat blakeren en verbranden, dat afhouwen van ligchaamsdeelen, dat barbaarsch radbraken. Afgebroken zijn die akelige galgen, welke, aan den weg opgerigt, den stillen wandelaar in zijne genoegens stoorden en den voorbijganger verschrikten. En, men moge het zeggen, dat de kwaden-nogtans niet zijn vermeerderd, hoe zeer zij dan ook bestaan mogen. Het zou er met den mensch rampzalig uitzien, zoo schrikvertooningen hem moesten wederhouden van onregt te plegen. Hij is veeleer zoo gevormd, dat hij de oogen van dezelve afwendt. Zijn eigen zedelijk gevoel gruwt van elken weedom, anderen aangedaan; en dit eigen zedelijk gevoel, de stem des pligts en des gewetens, moet hem van het kwaad terughouden; en zij is ook magtiger, dan alle de schriktafereelen, welke hem wel kunnen treffen, maar geenen zoo duurzamen indruk veroorzaken, dat zij alleen hem bestendige trouw aan de deugd doen zweren.’ (*)

w.h. warnsinck, bz.


{==14==} {>>pagina-aanduiding<<}

Waarnemingen omtrent de hersenen der negers, vergeleken met die der Europeanen en van den orang-outang. Door Doctor F. Tiedemann.

Het is bekend, hoe men den afschuwelijken Neger-handel en den staat van slavernij, tot welken zoo velen van dat ongelukkige menschengeslacht veroordeeld werden, heeft pogen te verontschuldigen met het verschil van kleur, van uiterlijken ligchaamsvorm, hetwelk tusschen hen en de overige aardbewoners bestaat, en eindelijk, toen de vordering van het menschelijk verstand ook in dit punt meer afdoende drangredenen begon te eischen, met het verschil van hersengestel, hetwelk men beweerde bij hen aanwezig te zijn, en dat, zeide men, hen meer deed naderen tot het ras der groote apensoorten, dan tot dat der met het volle redevermogen begaafde menschen. Dit laatste, zoo gewigtige vraagstuk heeft de Heer tiedemann door ontleedkundige onderzoekingen pogen te beslissen, in de eerste plaats nasporende, of er inderdaad verschil ontdekt kan worden tusschen de hersenen van den Europeaan en van den Neger, en ten andere, of deze laatste al dan niet meer gelijkvormigheid hebben met die van den Orang-outang, dan met die van den mensch. Ziehier eenige proefnemingen, welke hij daartoe in het werk gesteld heeft:
Gewigt der hersenen bij de Europeërs. Na het gewigt van 35 mannelijke en 17 vrouwelijke hersenen onderzocht te hebben, leidt de Heer tiedemann daaruit deze gevolgtrekkingen af: 1o. Het gewigt der hersenen van een' volwassen Europeaan van het mannelijk geslacht verschilt tusschen de 3 pond 2 ons en 4 pond 6 ons (te weten het medicinale pond van 12 onsen.) De hersenen der personen, die zich door hun verstand en kunde onderscheiden hebben, zijn zeer dik en zwaar; die van den beroemden cuvier woog 5 pond, 3 ons, 3 gros en 29 grein; het gewigt van die van dupuytren

{==15==} {>>pagina-aanduiding<<}
was 5 pond, 4 ons en 13 grein. Daarentegen zijn de hersenen der lieden van gering verstand meestal klein, vooral in het geval van aangeboren verstandeloosheid. De hersenen eener idiote van 50 jaren wogen slechts één pond, 8 ons en 4 gros; die eener andere van 40 jaren één pond, 11 ons en 4 gros. - 2o. De hersenen der vrouwen zijn ligter dan die der mannen; het verschil in gewigt is tusschen 2 pond 8 ons en 3 pond 11 ons. De Heer tiedemann heeft nimmer vrouwen-hersenen gevonden, die 4 ponden haalden. Die van een zestienjarig verstandeloos meisje wogen slechts één pond, 6 ons en 1 gros. De ondervinding heeft hem bewezen, dat de hersenen der vrouwen doorgaans van 4 tot 8 ons minder zwaar zijn dan die der mannen. Dit verschil wordt reeds bij eerstgeborene kinderen opgemerkt. - 3o. Eerst tusschen het 7de en 8ste levensjaar hebben de hersenen hare volkomene ontwikkeling verkregen. Sömmering bedriegt zich, wanneer hij zegt, dat na het 3de jaar de hersenen niet meer groeijen kunnen. Gall en spurzheim daarentegen zijn van gevoelen, dat zij blijven aanwassen tot in het 14de jaar. De gebroeders wenzel nogtans hebben bewezen, dat de hersenen omstreeks het 7de jaar haren vollen wasdom verkrijgen, en dit wordt door hamilton's nasporingen bevestigd. - 4o. Desmoulins meent, dat de hersenen bij toenemenden ouderdom in omvang verminderen; en in deze vermindering ziet hij de oorzaak, waardoor de werkingen van het zenuwgestel en de verstandelijke vermogens bij oude lieden verzwakken. Deze meening wordt in geenen deele door hamilton en de gebroeders wenzel omhelsd: evenwel verdient het opmerking, zegt de Heer tiedemann, dat de hersenen van een'
tweeëntachtigjarigen grijsaard zeer klein waren en slechts 3 pond, 2 ons en 3 gros wogen, gelijk ook die eener tachtigjarige vrouw slechts 2 pond, 9 ons en 1 gros. Hij heeft mede bevonden, dat over het algemeen de holte van het bekkeneel bij oude lieden kleiner is dan bij lieden van middelbaren leeftijd.

{==16==} {>>pagina-aanduiding<<}
Hij moet dus gelooven, dat de vermindering van de grootte der hersenen in den ouderdom zich bij sommigen meer doet opmerken dan bij anderen. - 5o. Het is eene uitgemaakte zaak, dat er een naauw verband bestaat tusschen de volstrekte grootte der hersenen en de verstandelijke kracht, die bij al de werkzaamheden van den geest wordt aangewend; hetgeen onder anderen blijkt uit den geringen omvang der hersenen bij hen, die van hunne geboorte af verstandeloos geweest zijn; zijnde dezelve bij dezen zelden zwaarder dan bij een pasgeboren kind. Gall, spurzheim, haslane, esquirol enz. hebben dezelfde opmerking gemaakt.
Het gewigt der hersenen blijft over het algemeen onveranderd, niettegenstaande de vermeerdering of vermindering van de grootte des ligchaams; daarom is het, dat magere lieden, naar evenredigheid van den omvang huns ligchaams, meer hersenen hebben dan zij, die sterker gespierd zijn. De hersenen van een pasgeboren kind zijn, met betrekking tot zijn geheele ligchaam, het deel, dat het grootst is; de verhouding is als 1 tot 6; maar zij worden, vergeleken met het ligchaam, naar evenredigheid kleiner, hoe meer de mensch tot zijnen vollen wasdom nadert. Dus is in het tweede jaar de verhouding der hersenen tot het ligchaam als 1 tot 14, in het derde als 1 tot 18, in het vijftiende als 1 tot 24. Van 20 tot 70 jaar neemt deze verhouding toe; zij staat alsdan in de rede van 1 tot 35. Bij magere lieden is deze verhouding meestal gelijk 1 tot 22 a 27, en bij de meer gezette als 1 tot 50, ja zelfs tot 100. De hersenen der vrouw zijn somwijlen grooter dan die van den man, naar evenredigheid namelijk van de grootte des ligchaams.
Hersenen van den Neger. De hersenen van een veertienjarig Neger-kind wegen, volgens sömmering, 3 pond, 6 ons en 6 gros; astley cooper bepaalt het gewigt der hersenen van een' grooten en sterken Neger op 4 pond en 1 ons, en het gewone gewigt der hersenen van een mensch wordt door hem op 37 à 42 onsen geschat. De hersenen eens vijf voet langen Negers,

{==17==} {>>pagina-aanduiding<<}
die te Luik overleed, wogen 3 pond, 3 ons en 2 gros. Maar men kan zulke gewigten niet tot standaard aannemen, dan nadat men een zeker aantal hersenen met zorg gewogen en daaruit den middelterm getrokken heeft.
Grootte der holte van de onderscheidene bekkeneelen. Men begon met de bekkeneelen met of zonder de onderkaak te wegen; vervolgens vulde men dezelve, door het achterhoofdsgat, met gierst; als wanneer, bij eene hernieuwde weging, de vermeerdering der zwaarte de ruimte van het bekkeneel aanwees. Na op deze wijs 41 voorwerpen van het Ethiopische en 77 van het Kaukasische ras onderzocht te hebben, heeft hij daaruit het besluit getrokken, dat de bekkeneelholte van den Neger niet kleiner is dan die van den Europeaan of van eenig ander persoon van het menschelijk geslacht. Zoodanig zijn ook de uitkomsten, welke hamilton verkregen heeft. Deze daadzaken, zegt tiedemann, bewijzen, dat de meening van verscheidene natuuronderzoekers, zoo als camper, sömmering, cuvier, lawrence, virey en anderen, welke den Neger beschouwen als hebbende eene hersenkas en hersenen kleiner dan die van den Europeaan, kwalijk gegrond en door mijne bevinding weêrlegd is. Het dwaalbegrip dier natuurkundigen is daaruit ontstaan, dat men de lijn en den aangezigtshoek, door camper waargenomen, heeft toegepast op enkele bekkeneelen van Negers, die aan de zeekust wonen, en, volgens getuigenis der reizigers, de ellendigste en verdorvenste van al de Neger-stammen zijn, vormende zij het overblijfsel van de slavenbevolking, door slavernij en mishandeling verlaagd en verbasterd. Ik beschouw, voegt tiedemann er bij, de lijn en den aangezigtshoek van camper als weinig geschikt, om de bekkeneelsruimte, de grootte der hersenen en dienvolgens den trap van het verstandsvermogen aan te wijzen.
Het ruggemerg en verlengde ruggemerg van den Neger verschillen, volgens onzen Schrijver, ook niet van die des Europeaans. De kleine en groote hersenen zijn gelijk, behalve in eenige rassen, bij welke de slangswijze

{==18==} {>>pagina-aanduiding<<}
wendingen en groeven van de halfronden der hersenen meer symmetriek schijnen, dan zij het gewoonlijk bij de Europeërs zijn. Sömmering heeft beweerd, dat de zenuwen onder aan de hersenen bij den Neger dunner zijn dan bij den Europeaan, vooral de reukzenuwen; terwijl tiedemann verzekert, nimmer eenige dier bijzonderheden te hebben kunnen ontdekken.
Volgens onzen Schrijver verschillen de hersenen van den Orang-outang en den aap van die des menschen: 1o. daarin, dat zij kleiner, ligter, korter, naauwer en lager zijn; 2o. dat zij, ook wanneer men de grootte der zenuwen vergelijkt, kleiner zijn dan bij den mensch; 3o. de vierdubbele ligchamen, met betrekking tot het ruggemerg, en de bedding der gezigtszenuwen, zijn kleiner dan bij den mensch; 4o. de wendingen en groeven der hersenen zijn niet zoo talrijk en zoo diep als bij het menschelijk geslacht; 5o. de eenige meerdere gelijkvormigheid, welke tusschen de hersenen van den Neger en die van den Orang-outang bestaat, wordt in de wendingen en groeven van de halfronden der hersenen gevonden, welke meer symmetriek zijn dan bij de Europeanen.
Uit de door hem gedane onderzoekingen heeft tiedemann deze gevolgtrekkingen afgeleid: a. Dat de hersenen des Negers, in derzelver geheel, hetzelfde volumen hebben als die des Europeers en der overige menschenrassen; het gewigt der hersenen en de ruimte der beenige hersenkas bewijzen zulks. b. De zenuwen des Negers, met de grootte van deszelfs hersenen vergeleken, zijn noch dikker noch zwaarder dan die der Europeanen, gelijk sömmering en diens leerlingen beweerd hebben. c. De buitenste oppervlakte van het ruggemerg en verlengde ruggemerg der hersenen en kleine hersenen van den Neger vertoont geen zeer aanmerkelijk onderscheid met die der inboorlingen van Europa. d. De inwendige bouw, de verdeeling van de aschgraauwe en mergachtige zelfstandigheid noch ook de innerlijke inrigting van de hersenen des Negers vertoonen geenerhande onderscheid met die des Europeaans. e. De hersenen

{==19==} {>>pagina-aanduiding<<}
des Negers gelijken niet meer naar die van den Orangoutang, dan het brein van dezen naar dat der andere menschen gelijkt, uitgezonderd alleen in eene iets meer symmetrieke verdeeling der wendingen en groeven van de halfronden der hersenen; ofschoon het nog niet zeker zij, dat dit bij alle Negers hetzelfde is.
Deze belangrijke opmerkingen van den Heer tiedemann worden gevolgd door eenige overwegingen nopens de verstandelijke vermogens van den Neger. Daar de hersenen het werktuig zijn, door middel van hetwelk wij denken, redeneren, wenschen en willen, even gelijk de oogen het werk- of, zoo als wij zeggen, het zintuig zijn van het gezigt en de ooren dat van het gehoor, zoodat wij door middel van deze zien en hooren, zoo verkrijgen de ontleedkundige daadzaken, door den Schrijver medegedeeld, een zeer groot gewigt. Verscheidene natuuronderzoekers van niet geringen naam zeggen ons, dat de Negers den overgang maken tot het apengeslacht, en slechts weinig boven hetzelve verheven staan; dat gevolgelijk slavernij en onkunde hunne altoosdurende bestemming is. Tiedemann bestrijdt een zoo hatelijk gevoelen; hij heeft trachten te bewijzen, dat hunne verstandelijke vatbaarheid met die der blanken gelijkstaat, en dat men het zwarte menschenras ten onregte verlaagd heeft; kortom, dat het de omstandigheden en de dwingelandij der beschaafde volken zijn, welke het verstand van den Neger verdoofd en hem in banden gehouder hebben. Maar die zelfde Neger, thans, dank zij de meerdere menschenliefde der regeringen! aan zijne oorspronkelijke vrijheid teruggegeven, kan zich uit zinen staat van onkunde verheffen, en het is de gebiedende pligt der blanken, hem hierin behulpzaam te zijn want zij zijn het geweest, die tot zijnen staat van velaging het meest hebben toegebragt. Eene niet meer dan verschuldigde vergoeding is het dus, wanneer zij hem aan zijnen treurigen toestand onttrekken, en hem zinen rang in de maatschappelijke schaal doen hernemen.





{==20==} {>>pagina-aanduiding<<}

De waardigheid van den Nederlandschen landaard gehandhaapd tegen de aantijgingen van Madame de Lamartine en Dr. Wap.

Mijne Reis naar Rome in het voorjaar van 1837, door Dr. wap, in den loop van dit jaar uitgegeven, en waarvan mij het eerste Deel in handen kwam, is inzonderheid aanleidelijk, om den Lezer, die daarin eenig belang mogt nemen, te verwittigen, wat al vermaarde of beruchte personen door Dr. wap zijn bezocht; en het verhaal van 's mans kennismakingen vult in dit Deel al menige bladzijde. Onder deze bekleedt de kennismaking met den Heer de lamartine en diens Echtgenoote eene voorname plaats; wordende zelfs de wederkeerig gewisselde verzen door den Doctor zeer goedgunstig medegedeeld. Het is evenwel den Lezer tamelijk onverschillig, welke personen door wap zijn bezocht, en op wat wijze de Doctor door dezen is ontvangen, geregaleerd en gecajoleerd. Een en ander zal toch wel à la manière Françaisse of Italienne geweest zijn. Maar onverschillig is het den Nederlander niet, hoe de Bredasche Onderwijzer zich daarbij heeft gedragen; en wel, met name, of hij daarbij het eerwaardig karakter van een regtgeaard Hollander, dan dat van een' laffen vleijer van vreemdelingen, heeft aan den dag gelegd.
Wil men een staal van hetgeen ik hier bedoel, het volgende kan den Lezer overtuigen, hoe diep de Doctor van de eer der Natie, waartoe hij het voorregt heeft te behooren, doordrongen is! Aldus leest men bl. 15 en 16: Mevrouw de Lamartine, aan wier linkerzijde ik de eer had geplaatst te zijn, kwam telkens op onze schilderschool terug, en beloofde zich van eene reize naar 't waterrijk en scheepvarend Holland niet weinig voedsel voor haren kunstsmaak; ook wenschte zij op de plaats-zelve kennis te maken met onze zoo ver befaamde en door het gerucht al te zeer overdreven zindelijk-
{==21==} {>>pagina-aanduiding<<}
heid; zoo doende kon ik ook hier het algemeen aangenomen denkbeeld wegnemen, alsof Broek in Waterland het ideaal van geheel Nederland oplevert.
Tot hiertoe gaat alles wél. De Doctor zit bij den Heer de lamartine aan tafel en naast diens Gade, aan hare linkerzijde, de naaste aan het hart. De uitgezochtste spijzen worden in louter zilver opgedragen, en hij, de verhaler, heeft een' livereiknecht achter zich. Hij drinkt de fijnste wijnen van Frankrijk, van het Oosten - nog meer, van den Libanon! Hij eet Oostersche confituren, op een Smirnaasch tapijt (?) in kristal en goud voorgediend! Hij gebruikt, eindelijk, de mokka, en daarbij de Turksche prachtpijp, met het rookkruid der Muzelmannen, het een zoo wel als het ander een geschenk van den Grooten Heer!!! Mevrouw de lamartine vult den tabakskop, en - na lang verzet - wap, de Hollander, rookt gelijk een Turk! (Zie bl. 17.) En, ondanks dit alles, heeft wap den heldenmoed, der Française het denkbeeld te ontnemen, alsof Broek het ideaal van geheel Nederland zoude opleveren. Bravo! dát noem ik eerst vaderlandsliefde, Heer Doctor!
Thans echter komt het hinkende paard leelijk achteraan sukkelen! De Reiziger vervolgt: Doch toen zij ook van den Hollandschen rijkdom ophaalde, en vroeg, hoe men bij ons die schatten toch verteerde, kon ik haar moeijelijk met het antwoord voldoen, dat het opstapelen van goud den Hollander een genot verschafte, misschien grooter dan een Engelschman het verteren; zij meende, dat het eindeloos tobben, om geld te winnen, het ware genieten des levens verbande, terwijl zuinigheid zoo spoedig tot karigheid en karigheid wederom zoo ligt tot gierigheid voerde, behalve dat kunst en wetenschap, voor zoover daarmeê geen koophandel verbonden is, onder den invloed van zulk een volksgeest geeldig moeten lijden; - er lag zooveel waarheid in die redenering opgesloten, dat ik, om er geen amen op te zeggen, liever den schijn aannam, alsof het on-
{==22==} {>>pagina-aanduiding<<}
beleefd zou wezen, eene dame in hare zoo wél voorgedragen bewering tegen te spreken.
Ja, Lezers! het staat er; en wat dáár staat, heeft Doctor jan - j.f. wap gehoord, gezegd, geschreven, en thans drijft hij de onbeschaamdheid zoo verre, om het door den druk te verspreiden. En wie is de verbreider van die laster- en logentaal? Een der Onderwijzers onzer Zonen aan de Militaire Akademie te Breda, wien des Konings goedheid de gelegenheid verschafte naar Rome te reizen; maar gewis niet met de bedoeling, opdat hij een achtbaar Volk, in de oogen van wufte vreemdelingen, verguizen zou! Een man, die het brood dier Natie eet, welke door hem openlijk in het aangezigt wordt gespogen!
Dat eene Franpaise, eene Madame de lamartine, ons Land en Volk, onze zeden en gewoonten scheef beoordeelt, vergeven wij haar, omdat zij uit onkunde dwaalt, en Fransche ligtzinnigheid veel te nietig en te bekrompen is, om Nederlandsche regtschapenheid te kunnen begrijpen en omvatten. Maar toen wap aan de taal der onkunde ten antwoord gaf: dat het opstapelen van goud den Hollander een genotverschafte, misschien grooter dan een Engelschman het verteren, toen wist hij, dat hij loog! En toen hij, op de brabbeltaal eener Française, den schijn aannam, alsof het onbeleefd zou wezen, eene dame in hare zoo wél voorgedragen bewering tegen te spreken, toen handelde hij als een laaghartig vleijer en huichelaar!
Ik verklaar dit hier even openlijk, als wap onze Natie openlijk dorst verguizen, om bij vreemdelingen de eer der tafel te genieten en voor een' man van gewigt door te gaan. - Wap! wat is onbeschaamder: zulk een gedrag aan het Oostersch feestmaal van een' Franschman, die zeggen durft: ‘Ik baad in 't goud!’ of de openbare mededeeling eener taal, den Nederlander geheel onwaardig?
Eilieve, Heer Onderwijzer, Doctor of Professor, of hoe gij het liefst wilt genoemd zijn! (de groote de

{==23==} {>>pagina-aanduiding<<}
lamartine - gij boekstaaft het zelf, bl. 20 - noemt u eenvoudig Mr. wap, poëte Hollandais!) eilieve, zie eens om u, wat die, door uwe logentaal en uw lafhartig toestemmen en zwijgen, belasterde en verachte kooplieden voor de wetenschappen en kunsten gedaan hebben! Maar gij weet dit; gij kent het onschatbare werk van onzen collot d'escury, Hollands roem in Kunsten en Wetenschappen; gij kent de geleerde Genootschappen en Maatschappijen, door de mannen van de Beurs en het kantoor daargesteld; de kunstverzamelingen en kabinetten van hen, wier namen te achtbaar zijn, om naast die van hunnen belasteraar gespeld te worden! Gij hebt, te Amsterdam, Felix Meritis, alleen door den Handel gesticht, wel eens bezigtigd. Gij kent en weet dit alles; en desonaangezien noemt gij de Hollanders opstapelaars van goud, en stemt toe, dat kunst en wetenschap, waar zuinigheid, karigheid en gierigheid heerschen en geen handelsbelang wenkt, onder den invloed van zulk een volksgeest geweldig moeten lijden! Kunt gij nog blozen? bloos dan over zooveel kwade trouw, over zooveel ondankbare onbeschaamdheid! - Zeg niet, dat de wijn van den Libanon of het rookkruid der Muzelmannen u bedwelmden! want die bedwelming was voorbij, toen gij uw boekdeel ter perse gaaft. Neen! schrijf en dicht niets meer tot roem en lof van die armzalige Natie, die zuinige, karige en gierige goudstapelaars, die onbeduidende Amsterdamsche, Rotterdamsche en Dordsche kooplieden, die in de schatting van Madame de lamartine zoo diep zijn gezonken! Zij beseffen uwe waardij, in het gebied van kunst en wetenschap, te weinig, om voor de
twee Deelen van uw onschatbaar Reisverhaal twaalf guldens, en nog vier guldens voor een Album daarenboven, te betalen! Welk een onbeteekenend Volk!
Veel zou ik hier nog kunnen bijvoegen; dan ik wil ook iets aan het nadenken van den Lezer overlaten. En wat kan de slotsom van dat nadenken, ten aanzien van Doctor wap, zijn? Elk heeft thans een sprekend voor-
{==24==} {>>pagina-aanduiding<<}
beeld voor oogen, hoe diep een zoogenaamde Nederlander zich verlagen kan!

Een Amsterdamsch Handelaar.

De Russische jaarmarkt te Nis'hnji Nowgorod.

(Uit georg engelhardt's Reize in 1830, onder den titel Russischen Miscellen te Petersburg 1832 uitgegeven.)

Ik was te Nis'hnji Nowgorod ten tijde van de groote jaarmarkt. Deze belangrijke handelstad, geheel uit steen en ijzer, benevens alle daartoe behoorende kanalen en andere werken, is voltooid, en de gansche aanleg vertoont zich als reusachtig, vooral wanneer men de oude, ellendige houten kramen van Makarjew gezien heeft, van waar de markt werd verlegd naar Nowgorod. Evenwel, moet ik bekennen, gaat het mij, even als vele kooplieden alhier: de nieuwe prachtige markt met alle hare regelmatigheid, met evenwijdig loopende straten en schoone steenen winkels enz., is mij vreemd - ik ben er nog niet regt te huis. Men heeft den ouden, zekerlijk wat ruigen, Makariër glad geschoren, in een' vreemden vorm gedwongen, hem enge, netjes sluitende kleederen naar de mode en schoenen aangetrokken, in welke hij nu stijf en ongemakkelijk zich beweegt, en voor den waarnemer, die niet alles met het oog van een' koopman beschouwt, ook zijn voornaamste sieraad, de krachtige, oorspronkelijke natuur, verloren heeft. Tot mijnen troost is echter het natuurlijke, trots alle bemoeijingen, teruggekeerd of liever gebleven; op de ruime vlakte rondom de nieuwe jaarmarktstad hebben de oude Makarjewsche balagany, of houten kramen, weder plaats genomen - hier ben ik als te huis, en hier heb ik ook tevens mijne oude, eigenlijke Russen wedergevonden.
Daar staat b.v. bij de rij der wieldraaijers en wagenmakers, waar onafzienbare hoopen van Kasansche raderen hoog opgestapeld liggen, onder Gods vrijen hemel, een jonge knaap voor eene zeer eenvoudige soort van draaibank, op welke hij naven voor wielen draait. Een, toevallig ter zelfde plaatse gegroeide, regte jonge boom is een weinig van zijne takken ontdaan, en dient als wipstok; van deszelfs boveneinde,

{==25==} {>>pagina-aanduiding<<}
waaraan nog eenige bladeren zijn gebleven, loopt een snoer om de, tusschen loodregt in den grond geslagene planken zich draaijende, naaf rond, en van daar af tot aan het beneden daaraan vastgemaakt treedplankje hetwelk de vaardige kunstenaar met zijne voeten in beweging brengt. Het in haast bijeengeslanste werktuig, dat zoo wankel staat, schijnt naauwelijks zamen te hangen; en evenwel gaat de arbeid lustig van de hand, en in korten tijd is eene behoorlijke naaf met randen en groeven sierlijk en glad vervaardigd. Ik beschouwde den knaap eenigen tijd, en gaf hem eindelijk mijne verwondering te kennen, dat hij op eene zoo onvolkomene draaibank nog iets goeds kon maken. ‘Ei zoo!’ antwoordde hij, steeds voortwerkende, ‘wat ontbreekt er dan aan deze draaibank? Mijn vader is als wieldraaijer in het gansche Kasansche land beroemd; zijn werk wordt overal gezocht, en hij heeft geene betere draaibank dan ik. Het eenige onderscheid is, dat de zijne in de schuur en de mijne onder den vrijen hemel staat. Ik heb mij deze heden morgen vroeg zelf gemaakt, en wat het wiggelen aangaat, dit zal ik haar wel spoedig afleeren; als het heiligavond is, sla ik aan elke zijde nog schuinsche stutten, en dan zal het ding staan als een muur.’ In den loop van ons gesprek vernam ik, dat hij eerst den vorigen avond als roeijer op eene groote boot uit Kasan was aangekomen. Hij had heden in den vroegen morgen zijne werkplaats uit eenige zaamgeraapte stukken hout vervaardigd; twee naven waren reeds gemaakt, en hij hoopte vóór den avond nog twee in gereedheid te hebben. Met zekere zelfvoldoening voegde hij er bij: ‘Ik heb reeds verscheidene bestellingen - men kent ons.’ Zoo zal deze jongeling drie of vier weken arbeiden, waarschijnlijk steeds op den grond, nevens zijne luchtig opgeslagene werkplaats, onder eene mat slapen, brood en kwas eten, en zeer vergenoegd met vijftig roebels
(want zoo veel hoopt hij van zijn verdiend geld over te houden) naar Kasan terugkeeren. Al zijn gereedschap bestaat uit eene gewone bijl, kleine handzaag, en drie oude beitels, waarvan er twee, welke niet gebruikt werden, voor in den gordel staken.
Zoodanige zelfstandige kunstenaars zijn hier in menigte. De een vervaardigt speeken, welke een ander in de velgen en naven zet; dus wordt het wagenrad voltooid; een derde bereidt de disselboomen enz. - in twee of drie dagen is alles gemaakt. De smid, die ook in het vrije veld zijne smidse

{==26==} {>>pagina-aanduiding<<}
opgerigt heeft, bezorgt in zeer korten tijd het ijzerwerk, en ten langste in vier dagen is een telega, dier er zeer wel uitziet, vervaardigd.
Niet verre van de stapels raderen staat de zoogenaamde tschig, eene ten minste een werst lange, dubbele rij van aangespannene boerenwagens, welke verhuurd worden, om koopwaren van den oever naar de markt te vervoeren. Dezelve zijn regelmatig geplaatst; ieder heeft zijn nommer aan den krommen disselboom en aan den hoed van den voerman, en niet één mag anders, dan naar de volgorde, waarin ze staan, afrijden. Dit is volstrekt noodig, dewijl anders ligt verwarring zou ontstaan onder de duizenden, die gaarne iets verdienen. De lieden zien zelve de nuttigheid van den maatregel in, en schikken zich dus gewillig naar die bepaling, welke door eenige uit hun midden gekozene starosty streng gehandhaafd wordt. Daar de behoefte aan vervoer zeer groot is, blijft de tschig in gedurige beweging - dezelve gelijkt eene soort van legertros. Zoodra van voren twintig of dertig wagens afgereden zijn, schieten de anderen telkens zoo verre vooruit, en de terugkeerenden plaatsen zich dan weder aan het achtereinde. Wanneer men van eene kleine hoogte dit woelig tooneel overziet, heeft men een zonderling schouwspel.
Het meeste werk hebben de lieden van de, aan gene zijde van het uit de Wolga in zee vallend riviertje opgerigte, groote loodsen met thee, welke hier aan den oever eerst afgeladen en vervolgens naar de magazijnen en kramen op de markt vervoerd wordt. Men moet de bergen van theekisten, die hier in loodsen en ook onder den vrijen hemel opgestapeld zijn, gezien hebben, om zich eenig begrip te vormen van de hoeveelheid thee, welke in Rusland gebruikt wordt. Ten tijde van de jaarmarkt liggen hier gewoonlijk ongeveer 35,000 zibieken. Deze zijn houten, met lood belegde en in vellen genaaide kisten, waarvan ieder omtrent 50 pond thee inhoudt, dus te zamen 1,750000 ponden. Hiervan wordt omstreeks 20,000 of 30,000 pond buitenslands vervoerd, maar het overige binnenslands verbruikt, en wel slechts in een gedeelte van Rusland; want geheel Siberië en ook eenige gewesten aan deze zijde van het Uralsche gebergte voorzien zich onmiddellijk uit Kjächta, alwaar jaarlijks 6,000,000 pond en meer wordt ingevoerd. Thee is eene algemeene en dagelijksche behoefte bij geringen en aanzienlijken; ieder drinkt thee;

{==27==} {>>pagina-aanduiding<<}
in de vergulde prachtzalen der hoofdstad en in de armste hut van het ellendigste dorpje, overal drinkt men tschajku (theetje), overal is de samowar (zelfkoker, eene soort van theeketel) eene der eerste noodwendigheden bij het oprigten van een huishouden. Jaarlijks worden hier over de 10,000 koperen ketels ter markt gebragt en grootendeels verkocht. Tegenover dezen voorraad van thee staat in het veld eene zeer lange rij wagens, die zich niet met vervoer in de nabijheid ophouden, maar tot verdere verzending van goederen, door het gansche rijk en ook wel buitenslands, dienen. De voerman van zoodanigen wagen zit daar bij zijn' kop schtschi, treft eene overeenkomst, en rijdt na verloop van weinige uren naar Berlijn, waar hij misschien nooit geweest is, van spraak, geld, leefwijze enz. niets weet. Hij komt er evenwel, weet zich overal goed door te helpen, en keert voorts zeer bedaard naar huis terug.
Verder voortwandelende, kwam ik bij eene rij kramen, waarin hangsloten van allerlei soort in onbegrijpelijke menigte opgestapeld lagen. Ik knoopte een gesprek aan met een' der kramers, en vernam, dat hier in twintig kramen ongeveer twee en een half millioen verschillende sloten, van 10 roebels het stuk tot 36 kopeken het dozijn, en omtrent even zoo veel messen voorhanden zijn, die grootendeels gedurende de markt verkocht worden, bijzonder de goedkoopsten. Ik zeide: ‘Maar, vriend! hoe is het mogelijk, voor drie kopeken een slot benevens sleutel te leveren?’ Hij antwoordde lagchend: ‘Ja, juist deze goedkoope en, om de waarheid te zeggen, slechte waren brengen ons het meeste voordeel aan; dit tuig bakt men zamen als pannekoeken, en elke knaap is tot den arbeid te gebruiken.’ - ‘Sluiten dan deze dingen ook goed?’ - ‘Nu ja, daar zijn er wel onder; doch hierover bekommeren zich de Perzianen en Indianen niet zoo zeer. Zij vragen slechts naar het getal en naar geheime sloten, secretoy.’ Hier werd ons gesprek afgebroken door de komst van drie Perzianen, welke, met hunne hooge mutsen van lammerenvellen, in de kraam traden, en te kennen gaven, dat zij vijf- of zesduizend sloten wilden koopen. Zij begonnen dus daarmede, dat zij van elke soort, waarvan er omstreeks de veertig waren, hoopen te zamen legden, die steeds kleiner werden, naarmate de prijs der sloten steeg. Zij namen dus meest van genoemde goedkoope soort, maar ook nog bijzonder van zeer aardig, in onder-
{==28==} {>>pagina-aanduiding<<}
scheidene vormen, uit koper vervaardigde en met zekere figuren, op blaauw en rood verfoeliefel, versierde sloten, die onder den naam van 's henskie samki (vrouwensloten) bekend zijn, dewijl ze tot geschenken voor de vrouwen gebruikt worden. Lang duurde het, dat men koos, ter zijde legde, weder verwisselde enz.; eindelijk waren er 5400 sloten van 32
verschillende soorten uitgezocht, en nu verlangden de koopers, nog honderd stuks secretoy op den koop toe te hebben. Deze secretoy zijn sloten, waarachter eenig kunststukje is verborgen. De Oosterlingen stellen er doorgaans veel prijs op. Met eene veelbeteekenende houding haalde nu de verkooper eene groote kas voor den dag, die deze wondersloten bevatte, en waarvan het slot zelf er zoodanig een was. Hij gaf hun den sleutel, en verzocht hen, de geheimenisvolle kas te openen. Nadat zij zulks lang vergeefs beproefd hadden, sloot de kramer eindelijk zelf open, nam uit onderscheidene vakken van de kas de wonderbare kunstsloten, en prees ze den koopers aan, die bij elk door eene drukking openspringend klepje of iets dergelijks in een luid gelach van goedkeuring uitbarstten en wel gaarne al de secretoy zouden gehad hebben. Dat gaat echter niet zoo gemakkelijk; want gewoonlijk wordt slechts één wonderslot op de honderd stuks gemeenen toegestaan. Twee uren duurde deze onderhandeling, en men werd het eindelijk eens omtrent de toegift van 75 secretoy. Nu volgde het tweede bedrijf - de bepaling van den prijs voor alle de uitgezochte sloten te zamen. Volgens de berekening des verkoopers, moest de som boven de 7000 roebels bedragen; de koopers boden 4000 roebels. Zeer bedaard pakte de kramer zijne secretoy in; zij kwamen op, hij een weinig af, en de Perzianen gingen eindelijk misnoegd heen. ‘Nu, vriend,’ zeide ik, ‘daar hebt gij een paar uren verloren en niets verkocht.’ Zijn antwoord was: ‘Nitwschew' os (het kan niet schelen); zij ontgaan mij toch niet; wanneer zij eens uitgezocht en de secretoy gezien hebben, komen zij elken dag een paar maal terug met de betuiging, dat zij nu in 't geheel niet meer koopen willen - intusschen bieden zij telkens iets meer, en na eenige
dagen heb ik mijnen prijs.’
Ik praatte nog verder met den man, die mij verzekerde, dat alle deze waren slechts een gedeelte van den arbeid van twee, tachtig wersten van hier gelegene, Grafelijke Scheremetewsche dorpen uitmaken, waar alle bewoners, mannen,

{==29==} {>>pagina-aanduiding<<}
vrouwen en kinderen, slotenmakers en messensmeden zijn, en waar millioenen messen van allerlei soort vervaardigd worden, waaronder, benevens wezenlijke meesterstukken, ook eene soort van knipmessen met rood ingewerkte beenen hechten, welke, even als die sloten, voor 36 kopeken het dozijn verkocht worden. Dit alles wekte bij mij veel belangstelling; ik zocht van de merkwaardigste artikelen iets uit, en hierdoor en door de blijken mijner deelneming verblijdde ik den eerlijken kramer zoo zeer, dat hij mij dringend noodigde, om in het aan' zijne kraam belendend kamertje te gaan, hetwelk even luchtig als deze uit planken opgeslagen, maar met een papieren behangsel versierd was. Hier vond ik geen ander huisraad dan zijn bed, zijnde eene krib van drie planken, met een wojlok (vilten dek), hetwelk de matras verbeeldde, benevens eene kleine wankel staande tafel en eene bank. Ik moest mij nederzetten en, in weerwil van alle tegenstribbeling, een glaasje naliwki drinken en een weinig gezouten visch daarbij eten. Hetgeen hij mij van Pawlowo verhaalde, deed in mij den wensch ontstaan, om het merkwaardige dorp te bezoeken; naauwelijks had ik denzelven geuit, of mijn vriend was reeds in geestdrift, en wilde terstond weten, wanneer ik daarheen rijden zou. Ik vroeg: ‘Wat behoeft gij dit dan juist zoo naauwkeurig te weten, broertje?’ Hij antwoordde: ‘Wel, dan rijd ik vooruit, wacht u aan den scheidweg op, en breng u in ons dorp. Gij zijt mijn gast, en blijft bij ons, zoo lang het u belieft; en als gij alles hebt bezigtigd, doe ik u weder uitgeleide tot op den naasten postweg.’ Hij kon niet ophouden, de vreugde te beschrijven, welke ik hem en alle de zijnen door mijn bezoek veroorzaken zou. Ik moest den man beloven, Pawlowo te zullen bezoeken, en slechts met moeite kon ik hem bewegen, om mij alleen te laten afreizen en zijn' kostelijken tijd niet nutteloos in mijn gezelschap
te verspillen. Daarop volgden weder herhaalde betuigingen van genoegen - hij wilde mij champagne, eene pastei, en wat niet al, geven. Ik bedankte hem beleefdelijk voor dat alles, en zoo scheidden wij van elkander, nadat hij onder het heengaan mij nog, als geschenk, tot een aandenken, een paar allerliefste kleine slootjes, ter grootte van eene korrel hennepzaad, en een mesje in de gedaante van een hondje, had weten op te dringen. Naar oude volksgewoonte, gaf ik voor het laatste twee kopeken, dewijl een gegeven mes, zoo het heet, de vriend-
{==30==} {>>pagina-aanduiding<<}
schap afsnijdt. Hij nam zeer vriendelijk de kopeken aan, vergezelde mij nog vrij verre, en herhaalde gedurig zijne dringende bede, dat ik toch zijn huis mogt bezoeken in Pawlowo; hetgeen ik, daar komende, ook niet zal nalaten te doen.
Hier in de steenen winkels, even als voorheen met de houten kramen te Makarjew plaats had, vindt men voor elke soort van waren eene bijzondere rij; zoo is er onder anderen ook eene voor gouden en zilveren stoffen en tressen. In een' dezer winkels, die van boven tot beneden geheel opgevuld was met schitterende voorwerpen, zag ik in het voorbijgaan, tot mijne niet geringe verwondering, voor een' grooten spiegel à la Psyche een aardig jong dorpmeisje staan, rondom hetwelk drie oude vrouwen bezig waren met haar eenen sarafan aan te trekken, die uit eene dikke gouden stof met groote zilveren bloemen gemaakt en zoo stijf was, dat dezelve wel verguld blik geleek. Daar dit kleedpassen, even als een lever du Roi, in het openbaar plaats had, ging ik ook in den winkel, begon een gesprek met verkooper en koopsters, en vernam nu weldra, dat het meisje de bruid, en de dochter van een' rijken boer uit Pawlowo was, die haar voor de aanstaande feestdagen eens regt kostelijk uitdossen wilde. Reeds lang vóór mijne aankomst was over den prijs van het gouden kleedingstuk onderhandeld geworden - de moeder had 450 roebels geboden, maar de koopman zwoer hoog en duur, dat het hemzelven over de 550 kostte. Over en weder was men zeer woordenrijk, en poogde aan den eenen kant de voortreffelijkheid der waren hoog te verheffen, aan den anderen de gebreken breed uit te meten. Van tijd tot tijd werd er eene kleine pauze gemaakt, om adem te scheppen; dan bood de moeder iets meer, en de verkooper kwam een weinig af, tot dat zij eindelijk voor nagenoeg 500 roebels eens werden. Nadat deze som uit een in verscheidene doeken en lappen gewikkeld pakje voor den dag gehaald en uitgeteld was, werd onder een onophoudelijk praten het pronkkleed zorgvuldig ingepakt en weggedragen. Ik vond den prijs voor de kleeding van een dorpmeisje zeer hoog; maar de koopman verzekerde mij, dat zoodanig iets zeer
gewoon is in Pawlowo, en dat de gansche opschik van eene bruid, daaronder begrepen het met goud gestikte voorhoofdsstuk, oorhangers, hemdknoopen, parelsnoer enz., wel op 1000 roebels te staan komt. Men moet echter in aanmerking nemen, dat gewoonlijk zoodanige sarafan, niet

{==31==} {>>pagina-aanduiding<<}
lang na de bruiloft, mer een matig verlies weder wordt verkocht, en gevolgelijk aan vele bruiden na elkander tot opschik dient. Ook deze was oorspronkelijk voor de dochter van een rijk koopman alhier gemaakt; doch het meisje had het aangenamer gevonden, de kostbare, zware nationale kleeding tegen eenige ligte zijden en andere kleedjes naar de mode te verwisselen.
De platina-munt is hier reeds algemeen in omloop. Een duidelijk bewijs, dat dezelve de Russische nationale munt geworden is, vindt men hierin, dat het volk daaraan reeds eene nationale benaming heeft gegeven - de platina-dukaten zijn onder den naam van serinkie (graauwtjes) algemeen bekend, en worden niet alleen door de kooplieden uit het binnenland, maar ook zelfs door de boeren, liever aangenomen, dan de gouden dukaten. Een oude kramer, die eenige van deze nieuwe muntstukken inwisselde, en wien ik mijne verwondering te kennen gaf, dat eene onlangs eerst ingevoerde munt, die op het uiterlijk aanzien toch op verre na zoo veel waarde niet scheen te hebben als de schoone, gele, blinkende dukaten, boven deze gesteld werd, antwoordde mij: ‘Mijn lieve Heer! de oude dukaten zijn altijd vreemde koopwaren; men weet niet regt, hoe veel zulk een ding waardig is. De serinkie is eene eigene landsmunt, door onzen vader, den Czaar, gegeven; wat dezelve waard is, staat er op geschreven; daarvoor neemt de kroon dezelve aan; ieder weet dus, wat hij heeft. Dus vertrouwt men de munt en neemt die gaarne aan.’ - Zij is oorspronkelijk door de bergwerk-eigenaars demidow en jakowlew in zwang geraakt, die veel platina bij de metaalwassching verkregen, hetzelve te Petersburg deden munten, en hunne arbeiders en leveranciers daarmede betaalden.
Gelijk ik had voorgenomen, reed ik van Nis'hnji Nowgorod naar Pawlowo, na alvorens al mijne welsprekendheid aangewend te hebben, om den wakkeren posnikow het medereizen uit het hoofd te praten. Ongaarne bewilligde hij eindelijk, doch verzekerde bij het afscheid nogmaals, dat ik door de zijnen met blijdschap ontvangen zou worden. Trouwens, hieraan had ik ook niet getwijfeld; ik reisde immers naar echte Russen, en bij de zoodanigen heeft men geene bijzondere aanbeveling noodig, om een vriendelijk onthaal te vinden.
Pawlowo is een groot en aanzienlijk dorp, heeft verschei-
{==32==} {>>pagina-aanduiding<<}
dene straten, met eene menigte steenen woonhuizen, smederijen, zeepziederijen en leerlooijerijen. Zes schoone steenen kerken met koepeltorens doen op zekeren afstand eene goede werking, en geven aan dit dorp het voorkomen van eene stad. Ik vond gemakkelijk het huis van mijnen vriend posnikow, met wien ik op de jaarmarkt in kennis was geraakt - de vrouw van den huize, hare oude moeder en een schoonzoon met zijne jonge vrouw stonden reeds op straat mij op te wachten. Mij terstond bij mijnen voor- en toenaam noemende, noodigden zij mij vriendelijk om binnen te komen en een klein ontbijt te nemen. Vriend posnikow had een' bode vooruitgezonden, om mijne komst te melden en alles tot mijne ontvangst in gereedheid te brengen. Men wees mij een paar zindelijke vertrekken op de tweede verdieping aan. Ik maakte gebruik van die gastvrijheid, en had geene reden, om mij hierover te beklagen. Nadat ik het rijkelijke ontbijt had genomen, bood de vriendelijke plaatsvervanger van mijn' gullen gastheer zijne met twee schoone paarden bespannen droshki en zichzelven tot geleider aan, om mij de merkwaardigheden aldaar te laten zien.
Nergens is de naam van fabrijkdorp meer gepast, dan hier; ieder huis, elk woonvertrek dient tot werkplaats, waarin, op eene echt nationale wijze, zonder machinerie, met de eenvoudigste inrigtingen en werktuigen niet zelden ware meesterstukken vervaardigd worden. Terstond bij den ingang van een huis, ter linkerhand, staat eene vijlbank met eenig gereedschap - bij de tafel een klein aanbeeld, benevens een koolbak. Een zeer jong kind trekt den blaasbalg, en leert, vader en broeders ziende werken, al vroeg de kunst van slotenmaken of messensmeden. In den anderen hoek is de vrouwelijke werkplaats. In de messensmederijen maken de vrouw en de dochters de hechten, die zij uit hout of been met verwonderlijke vlugheid vervaardigen. Vandaar, dat deze waren voor zoo geringen prijs geleverd kunnen worden. De meeste werkplaatsen zijn op gelijke wijze ingerigt. Thans, in den zomer, biedt eene wandeling door het dorp een hoogst merkwaardig gezigt. Wegens de groote hitte, zijn alle mannelijke werklieden, oud en jong, bij den arbeid naakt tot aan de middel, alleen wijde linnen broeken aan hebbende; voor elk open venster ziet men een paar zulke Herkules-modellen - schilders en beeldhouwers moesten derwaarts gaan,

{==33==} {>>pagina-aanduiding<<}
om de schoone vormen en sterke spierkracht dezer praktische natuurmenschen te bestuderen.
Elken zondag is in Pawlowo eene groote markt, waarop de bewoners van Worsma en andere omliggende gehuchten of kleine dorpen, die meer of min hetzelfde bedrijf uitoefenen, hunne gedurende de week vervaardigde goederen verkoopen, om er levensbehoeften of ook artikelen van weelde voor terug te brengen.
Pawlowo heeft ook belangrijke leerlooijerijen en zeepziederijen. De laatstgenoemde fabrijken worden meest bewerkt door vrouwen, die hier vlijtiger en arbeidzamer zijn, dan ergens elders in Rusland. Met genoegen heb ik opgemerkt, dat de lieden alhier, de betere woningen en een weinig weelde in het huiselijk leven niet medegerekend, nog zoo tamelijk wel reine, onbedorvene Russische boeren gebleven zijn. In fabrijkplaatsen heerscht gewoonlijk, bij mindere welvaart, veel meer zedeloosheid onder het werkvolk in fabrijken - de benaming van fabritschnyj is, in den mond van den gemeenen man, reeds gelijkluidend met deugniet geworden. Hier heerscht niet dat zedebederf; en dit schijnt vooral daaraan toegeschreven te moeten worden, dat men, ja, wel fabrijkarbeid doet, maar ieder in zijn eigen huis, in den kring der zijnen, in en voor zijn gezin; zoo krijgt hij lust in zijn werk, en zijn persoonlijk voordeel bewaart hem voor vele uitspattingen; terwijl in groote fabrijken aan de opgehoopte menigte van arbeiders hun werk vreemd blijft - zij werken enkel om loon, en, daar zij den ganschen dag verwijderd van de hunnen zijn, verliezen zij allen zin voor huiselijkheid. Jammer, dat het bij zeer vele fabrijken niet anders kan zijn!
Nadat ik den voormiddag met bezigtiging van vele merkwaardigheden had doorgebragt, wachtte mij een regt nationaal, zeer zindelijk en smakelijk toebereid middagmaal. Ik moest echter de gulle lieden, welke mij gastvrijheid betoonden, eerst door sterk dringen en bidden overhalen, om er zelve mede deel aan te nemen. Zoo als gewoonlijk, bedienden de huisvrouw en hare dochter - de laatste vooral was zeer werkzaam; zij haalde de geregten, verwisselde schotels en borden, enz. Alleen de oude grootmoeder, eene achtbare vrouw, bleef op hare plaats zitten, en vergenoegde zich, nu en dan een' kleinen wenk te geven; doch zij bevlijtigde zich, om mij geweldig tot eten en drinken te noodigen. Voor het overige was haar onderhoud aangenaam en

{==34==} {>>pagina-aanduiding<<}
werkelijk leerzaam, wegens het juist oordeel en gezond menschenverstand, in alle hare gezegden doorstralende. Zeker kan deze oude vrouw niet lezen; maar het ontbreekt haar daarom geenszins aan heilzame levenswijsheid. Van verscheidene in de werkelijke wereld voorkomende dingen heeft zij juister en duidelijker begrippen, dan men bij menigen geleerde aantreft.
Eindelijk was het tijd, om te vertrekken. Bij het afscheid van deze goede lieden werd ik nog als overladen met eene menigte van dankbetuigingen voor de eer en het genoegen, door mijn bezoek hun aangedaan; terwijl men tevens mij dringend bad, om toch op mijne terugreis bij hen mijn' intrek te nemen, ten einde ook den ilja wassilitsch (den afwezigen gastheer) het geluk te verschaffen van mij te herbergen. Als ik in mijnen, met de schoone paarden van mijnen vriend bespannen', wagen stappen wilde, vond ik denzelven zoo vol gepakt met versch gebakken brood, koeken, koud gebraad, ingelegde agurken en naliwki-flesschen, dat ik zelf naauwelijks plaats kon vinden, en, tot groot leedwezen der vriendelijke gevers, ver over de helft daarvan moest achterlaten. Onder duizend wenschen voor eene gelukkige reis vertrok ik.

De schoone Kreoolsche.

Een Verhaal.

- Het middagmaal was ten einde, en het gezelschap had zich door het park verspreid. Ik was in de nabijheid eens koepels staan gebleven, van waar men gelijktijdig de lommerdreven van St. Cloud en de grillige kronkelingen der van Parijs wegvlietende Seine overzien kon. Eensklaps werd ik, beneden op het voetpad, Dr. miller (*) gewaar, die naar mij toe kwam.
Dr. miller is een vóór ettelijke maanden uit Amerika herwaarts gekomen Methodist, en was heden morgen aan den Heer henry varin, bij wien wij ons bevonden, voor-
{==35==} {>>pagina-aanduiding<<}
gesteld geworden. Eenige uren geleden had ik een lang gesprek met hem gehad, gedurende hetwelk ik hem als een' man van meer dan gewone waardije had leeren kennen. Inzonderheid had mij de mengeling van ernst en stoutheid, van onbuigzaamheid en zachtheid verrast, die in alle zijne gedachten, in alle zijne redeneringen doorstraalde. Het was voor de eerste maal, dat ik met een' dier Zendelingen zonder punthoed in aanraking kwam, die onbedeesd midden onder lieden der groote wereld verbetering prediken, die Godsdienst en deugd op den ongekunstelden toon van een vertrouwd vriendengesprek behandelen, beproeven goed te stichten, zonder het voorkomen aan te nemen van het hunnen hoorderen te willen ingieten; kortom, Dr. miller scheen een staal dier kwakers te zijn, van welke ik in boeken zoo veel schoons gelezen, maar die ik tot nog toe in het leven te vergeefs gezocht had.
Ik ontving hem dus allervriendschappelijkst en met vrolijken glimlach aan de deur des koepels, waar ik stond. Met den vinger toonde ik hem de heerlijke landouw, die voor ons lag, en die hij een' tijdlang stilzwijgend aanschouwde. Na eene vrij lange pauze strekte hij de hand uit naar Parijs, dat zich aan den horizont verloor.
‘Zoo wij het niet zeker wisten,’ sprak hij half binnensmonds, ‘wie zou ons dan kunnen zeggen, of dat eene hoofdstad is, of een nevel? Ach! alle werken der menschen zijn toch, uit de verte beschouwd, niets meer dan ijdele wolken.’
‘Ja, heer Doctor; maar in die wolken ligt gedachte en leven.’
‘O! dat weet ik,’ hernam hij levendig. ‘Des menschen werken zijn alleen de rook van zijnen geest; het heilige vuur brandt in zijn binnenste. De mensch is slechts klein door hetgeen hij voortbrengt; door hetgeen hij voelt, is hij onmetelijk groot: wat is de magtigste stad der wereld tegen de ziel van een kind? Gods gewrochten alleen zijn waarlijk groot en waarlijk schoon.’
Op dit oogenblik stegen levendige en lagchende stemmen naar ons op; ik boog mij voorwaarts, en zag de jonge dames, in wier gezelschap wij den dag hadden doorgebragt, beneden op de weide.
‘Hier hebt gij het bewijs uwer stelling,’ zeide ik lag-
{==36==} {>>pagina-aanduiding<<}
chende tot den Doctor: ‘Niets schoons is er, dan de gewrochten van God.’
Maar de Amerikaan was eensklaps ernstig geworden.
‘Hoe is de naam dier dame in het wit, welke de Heer varin aan den arm heeft?’ vroeg hij.
‘Mevrouw de larcy.’
‘Is zij reeds lang in Frankrijk?’
‘Ik weet volstrekt niet, dat zij immer ergens anders gewoond heeft.’
‘Kent gij haar?’
‘Zoo als men elkander in de groote wereld kent; ik vind haar steeds bij den Heer varin, als ik hem bezoek.’
‘Waarlijk,’ hernam Dr. miller, met een' doordringenden blik op mij, ‘het kwam mij voor, alsof zij hier te huis behoorde.’
Ik kon mij niet onthouden te glimlagchen; hij schudde het hoofd.
‘Hoe kon de Heer varin van zich verkrijgen, zijne jonge vrouw zoo zeer te verwaarloozen?’ ging hij voort; ‘ziet hij dan niet, hoe zij van regtmatige jaloezij bijna sterft?’
Ik haalde medelijdend de schouders op.
‘En wie heeft dan toch aan Mevrouw de larcy zulk eene magt over uwen vriend gegeven?’
‘Hebt gij dan niet gezien, hoe schoon die dame is? Toen men haar aan u voorstelde, scheent gij zelf door hare schoonheid verrast en getroffen; want ik zag u ontroeren.’
Hij antwoordde hierop niet, en scheen iets diep te overpeinzen.
‘Heeft dan niemand eene poging gedaan, om den Heer varin tot zijnen pligt terug te brengen?’ dus hief hij weder aan.
‘Dat zou vruchteloos geweest zijn.’
‘Maar is er dan in het geheel geen middel, om hem van die vrouw af te brengen?’
‘Welk zou het kunnen wezen?’
Miller zweeg, en er volgde tusschen ons eene lange poos van stilzwijgen.
Ik begon te vreezen, dat de Amerikaan misschien over eene redevoering nadacht, die, gelijk ik wist, varin in geenen deele gesticht en ons dus aan een belemmerend tooneel zou blootgesteld hebben. Ik had tot nog toe de bekeerders in hunne edele zending steeds zoo ongeschikt gevon-
{==37==} {>>pagina-aanduiding<<}
den, dat ik mijn vertrouwen zelfs op dezen verloor. Derhalve wierp ik losjes eenige aanmerkingen daarheen over het vruchtelooze van alle pogingen bij onzen gastheer. De Heer miller raadde voorzeker mijn oogmerk; want hij zeide tot mij: ‘Vrees niets, Mijnheer; ik acht de zedeleer te hoog, dan dat ik haar voor doove ooren zou willen prediken.’
Middelerwijl begon het donker te worden; eenigen der wandelaars voegden zich bij ons, en zoo keerden wij met elkander naar het salon terug; de dames waren er reeds, en het gesprek werd algemeen.
Doctor miller had, iets zijwaarts af, bij een venster plaats genomen, van waar hij Mevrouw de larcy onafgebroken beschouwde. Moeijelijk zou men hebben kunnen zeggen, welke aandoening, bij dit aandachtig onderzoek, in hem eigenlijk de heerschende was; nu eens helderden voor een oogenblik zijne trekken zich op, alsof alle twijfel bij hem verdwenen was; dan weder verspreidde zich over dezelve de wolk der onzekerheid; menigmaal boog hij het hoofd op de borst, hoorde Mevrouw de larcy spreken zonder haar aan te zien, en scheen naar den toon, welken zij aan hare uitdrukkingen gaf, te luisteren; somwijlen ook sloeg hij naauwkeurig de beweging harer lippen gade, en bespiedde als 't ware, hoe hare woorden zich vormden en hoe zij door haar uitgesproken werden.
In den beginne had Mevrouw de larcy dit navorschend gadeslaan niet bemerkt; eindelijk echter werd zij het gewaar, en scheen er door belemmerd; zij keerde zich af, om er aan te ontkomen, en hield plotseling op te spreken.
In elken gezelschapskring is er meestal steeds één persoon, die als 't ware daaraan de rigting geeft, en denzelven, om zoo te zeggen, beheerscht. Door geluk, schoonheid of verstand voor het oogenblik tot dit gebied verheven, houdt hij het gesprek aan den gang; zwijgt hij, zoo staat het stil, even als een uurwerk, welks hoofdveder verlamd is. Zoo was thans het geval met Mevrouw de larcy: van het oogenblik af, dat zij de rol eener zwijgende nam, kwijnde het onderhoud en hield allengskens geheel op.
Door de plotselinge luim der dame ontrust, poogde varin het gesprek weder op te vatten, maar moest het, na eenige vergeefsche pogingen, laten varen, en sloeg toen voor, whist te spelen, hetwelk nogtans algemeen niet aangenomen werd.

{==38==} {>>pagina-aanduiding<<}

Men opperde eene lectuur, zonder over het te lezene boek eens te kunnen worden.
‘Ware courcy slechts hier, hij zou ons van zijne reis naar Afrika en van zijne avonturen op den Atlas vertellen.’
‘Met betrekking tot reizen en reisavonturen,’ viel ik hier in ‘durf ik u den Heer Dr. miller aanbevelen.’
‘Waarlijk, Doctor! zoo vertel ons toch iets,’ zeî varin.
Miller boog en wilde zich verontschuldigen.
‘Neen, neen, geene verontschuldigingen!’ riep ik uit; ‘dezen morgen hebt gij mij al te zeer geïnteresseerd, dan dat ik u heden avond genade zou schenken; dus frisch op, Mijnheer! nog een van die belangrijke verhalen, welke gij zoo goed weet te vertellen.’
De Doctor glimlachte.
‘Waarlijk,’ zeî hij, ‘ik poog mij vruchteloos iets te herinneren..... Doch neen, ik vergis mij,’ riep hij plotseling, alsof een lichtstraal hem getroffen had; ‘een voorval schiet mij te binnen, dat ik u wil mededeelen; het gebeurde voor mijne oogen, en voor de waarheid van hetgeen ik verhalen zal, kan ik instaan.’
Vol nieuwsgierigheid schoof men nader om den Doctor, en zijn verhaal begon in dezer voege: Nu omtrent zes jaren geleden kwam ik te Nieuw-Orleans aan, werwaarts mijne bezigheden mij geroepen hadden; het was voor het eerst, dat ik de noordelijke Staten verliet, en derhalve verbaasde mij het vreemde en ongewone gezigt, hetwelk de Fransche stad mij vertoonde. De vrouwen liepen er over straat met een' Spaanschen sluijer of wel blootshoofds, terwijl zij hare lange, met bontkleurige linten versierde, haren om de schouders lieten flodderen. Aanvallige meisjes zaten aan de deuren te snappen, en lokten, steelswijs rondziende, de voorbijgangers. Eene ontelbare bevolking van Negers woelde, onder het spreken van een afschuwelijk Fransch, zoo als ik het nog nimmer gehoord had, in alle rigtingen door elkander; de openbare pleinen wemelden van vreemdelingen in allerlei kleederdragten; allerwegen eene wilde en luidruchtige verwarring, eene vrijheid in houding en in gang, zoo als ik die nog nimmer gezien had.
De natuur zelve was hier minder ernstig, ik zou bijna zeggen minder eerbaar, dan in de noordelijke Staten. Alles getuigde als 't ware van zinnelijken rijkdom. Midden in den groenen poel, uit welken het oprijst, heeft Nieuw-Orleans

{==39==} {>>pagina-aanduiding<<}
het voorkomen van een tusschen bloemtuinen gebouwd Venetië. Een smalle, op eenen dijk aangelegde weg leidt uit de stad naar het meer Pontchartrain. Blaauwe leliën en struikgewas uit de keerkringslanden spreiden zich, als een duizendkleurig tapijt, langs de oevers van een moeras; graauwachtig mos, met de bloemen en stengels der purperlelie als met wimpels gesierd, dobbert op het water rond, terwijl groene slangen zich, gelijk lianen, aan de takken der laurierboomen laten schommelen. Hier en daar ontdekt men eenen Neger, die op een vlot of in een schuitje van uit een cipressenboschje te voorschijn komt en door het bloeijend waterriet heenschuift. Hier staat eene ruwe hut, daar een in den ouden Franschen trant gebouwd woonhuis, van welks balkon jonge, schoone, in het wit gekleede meisjes naar beneden zien. De steeds met een woud van masten bedekte Missisippi vloeit, merkbaar boven het oppervlak der stad, voorbij, en schijnt medelijdend zijne wateren te weêrhouden, om haar niet te verzwelgen. De geweldige stroom breidt zich zoo verre uit, dat de duizende schepen, welke zijn boezem draagt, de aan een' onafmeetbaren gezigteinder verspreid liggende sterren gelijken.
Steeds is de lucht er brandend heet; elken avond rommelt de donder, schittert het weerlicht, en vormt aan den horizont vurige watervallen; in den dampkring ligt als 't ware een ontzenuwende geur, welks wellustig gif door de aderen stroomt.
Verrast en bijna verschrikt door deze mij nieuwe indrukken, besloot ik, dezelve door overpeinzingen en eenzaamheid te bestrijden. Ik was van brieven aan de voornaamste inwoners voorzien, doch overhandigde geen' derzelven, en hield mij uitsluitend met de aangelegenheden bezig, die mij herwaarts gevoerd hadden. Ik woonde aan den oever van het moeras en aan het begin van den weg, die naar het meer loopt, zeer nabij de fraaije woning eener Fransche weduwe, Mevrouw lahorie. Zij was drie malen gehuwd geweest, en hare echtgenooten, die allen na een' korten huwelijkstijd gestorven waren, hadden haar een aanzienlijk vermogen nagelaten. Om hare aanvalligheid, zwier en verstand, werd zij alom gevierd; zonder haar was geen gezelschap schitterend, geen feest volmaakt. Ik had haar eens bij een' Franschen reeder aangetroffen, in wiens huis ik ingeleid was, en haar gezigt had een bijna pijnlijk gevoel in mij verwekt. Schoon was deze

{==40==} {>>pagina-aanduiding<<}
vrouw ontegenzeggelijk; maar die schoonheid had iets vreemds, ik zou bijna zeggen iets boosaardigs. Ik weet niet, welk eene vreeswekkende ruwheid onder hare zachte vormen verholen scheen; haar helder blaauw oog had eene snijdende strakheid, voor welke men den blik moest nederslaan; ook boezemde de glimlach op hare rozekleurde lippen, in plaats van vertrouwen te wekken, een zeker wantrouwen in.
Alles rondom haar scheen bovendien door eene als bij instinct ingeboezemde vrees beheerscht te worden. Hare dochters, bleeke en treurige kinderen, die door eene onbekende kwaal verteerd schenen te worden, sloegen in hare tegenwoordigheid de oogen nimmer op. Hief zij, in gezelschap, soms de hand op, om derzelver lokkenkopjes te streelen, dan bogen zich deze met angstig sidderen. Ik zag, hoe andere kinderen hen te vergeefs uitnoodigden om met hen te springen en te spelen; Mevrouw lahorie's dochtertjes verstonden niet te Jpelen. Uit gewoonte hielden zij zich steeds ter zijde, stonden of zaten, als zochten zij weerkeerige verdediging, digt aan elkander gedrongen, en wierpen zwijgend onrustige blikken in het rond.
Deze sprakelooze schrik deelde zich aan allen mede, die in Mevrouw lahorie's nabijheid kwamen. Met dat alles was daarvoor geene eigenlijke reden te vinden: bij alle gelegenheden toonde zij teedere liefde jegens hare kinderen, welwillendheid jegens hare slaven, en was gewoon hen steeds zachtzinnig en op den vriendelijksten toon aan te spreken; nooit hoorde men eene bestraffing uit haren mond; zij lachte allen vriendelijk toe, ja maakte, wanneer zij hun iets zeide, van vertrouwelijke vleinamen en liefkozende spreekwijzen gebruik. Eene enkele maal had ik met haar bij den Franschen reeder ten eten geweest, en had zelfs bij die gelegenheid opgemerkt, hoe zij, na den kostelijken wijn, welken men voordiende, met de lippen aangeroerd te hebben, het glas, met den goedhartigsten lach, over haren schouder aan haren Neger toereikte. Ondertusschen moest het in 't oog vallen, hoe hare talrijke slaven, onder al de overigen der stad, zich door magerheid en een bedrukt voorkomen onderscheidden. Zag men hen, met hun somber en lijdend uiterlijke, hunne bevallige meesteres omgeven, zoo zou men hen voor misdadigers hebben kunnen houden, veroordeeld eenen Engel te dienen. Een eenige, haar koetsier, glinsterde, onder dezen hoop vermagerde, schuwe menschen, van gezondheid; vruch-
{==41==} {>>pagina-aanduiding<<}
teloos poogde men voor dit onderscheid eene voldoende reden uit te denken; zijne welgedaanheid bleef evenzeer een geheim, als het slecht uitzien zijner makkers.
Alle deze omstandigheden, welke mij allengskens en zonder oogmerk medegedeeld werden, maakten mijne nieuwsgierigheid in de hoogste mate gaande. Terstond, toen ik haar voor de eerste maal zag, had Mevrouw lahorie een' diepen indruk op mij gemaakt; ongetwijfeld moest het leven dezer vrouw een bijzonder geheim omvatten.
Tot het door mij bewoonde huis behoorde een terras, op hetwelk ik gewoon was mij elken avond te begeven en van waar men het uitzigt op hare woning had. Menigmaal hadden mijne blikken zich naar deze gewend, uitziende naar eenig teeken, hetwelk mij kon helpen raden, wat zij verborg; doch in de woning der schoone weduwe was steeds alles stil en rustig. Eene eenige maal zag ik, dat Mevrouw lahorie een in den tuin gelegen paveljoen binnentrad, uit hetwelk ik mij vervolgens verbeeldde een dof gesteun te hooren voortkomen; doch weldra verscheen de jonge vrouw weder, bedaard en met een lagchend wezen; zij ging de bloembedden langs, rigtte de door den regen neêrgeknikte bloemen op, en keerde vervolgens, met langzamen tred en als in zoet gepeins verdiept, terug, terwijl zij eene magnoliaroos ontbladerde.
Bij toeval had ik eene oude Negerin van Mevrouw lamorie leeren kennen, rachel geheeten, wier kleinzoon mij menigmaal bezocht; het was een knaap van ongemeene schoonheid en vatbaarheid, en ik beproefde, het in de waarheden onzer Godsdienst te onderrigten. Mingo had mij lief, en ik zelf voelde veel genegenheid voor hem. Twee of drie malen, bij gelegenheden waarin ik hem bijzonder neerslagtig vond, onderhield ik hem over zijne gebiedster, doch hij zweeg; ook rachel, wanneer ik haar deswege ondervroeg, kon of wilde mij evenmin iets zeggen. Ik begon te gelooven, dat mijne inbeelding mij een' trek gespeeld had, en ik hield eindelijk op, mijne oplettendheid op de Fransche woning te rigten.
Op zekeren avond, echter, bleef ik langer dan gewoonlijk op het terras. De lucht was nog altijd heet, en met waar genoegen ademde ik de van den stroom tot mij overwaaijende avondkoelte in; aan het uitspansel flonkerden de sterren. Bij deze stilte van den nacht drong het kleinste geruisch tot mijn oor.

{==42==} {>>pagina-aanduiding<<}

Ik stond aan het hekwerk van het belvedère geleund en in mijne mijmeringen verzonken, toen een doordringende schreeuw mij met schrik uit dezelve wekte. Ik hief het hoofd op; twee dergelijke kreten klonken snel achter elkander. Op hetzelfde oogenblik werd ik in Mevrouw lahorie's tuin twee schaduwgedaanten gewaar, die ijlings voorbijzweefden. De eene was slank en in het wit gekleed; zij voerde in de hand een wapentuig, dat ik niet onderscheiden kon, en scheen de andere, die vlood, te vervolgen. Ik zag, hoe beide het huis, welks verlichte vensters helder door den donker schitterden, binnentraden en den trap opvlogen. Op deze wijs geraakten zij van verdieping tot verdieping. Eensklaps verscheen de nog gedurig vervolgde donkere gedaante boven op het terras der woning. Ik zag, hoe zij zich over de leuning heenboog, hoorde een' schreeuw, vervolgens een dof geluid, alsof een ligchaam nederplofte, en daarna was alles stil!.... De witte schim stond digt bij de galerij, en keek bedaard naar beneden.
Weldra zag ik haar weder afstijgen. In het huis ontstond eene beweging, die ettelijke minuten duurde; lichten zweefden van de eene kamer in de andere; eindelijk kwamen vier slaven met lantarens in de hand langzaam naar buiten; aan den voet van het terras hieven zij iets wanstaltigs van den grond, en droegen het, zwijgend, dieper den tuin in; daar werd een kuil gegraven; hij werd gevuld; de slaven keerden terug, en alles was weder stom en stil.
Met ontzetting en afgrijzen had ik dit tooneel aangestaard; het overige van den nacht bragt ik in een' koortsachtigen toestand door.
Toen ik 's anderen daags uitging, zat rachel op den drempel der Fransche woning met gevouwene handen en het hoofd op de knieën gebogen. Ik sprak haar tweemaal toe, zonder dat zij mij hoorde.
‘Zijt gij ziek, rachel?’ vroeg ik eindelijk.
De oude Negerin schudde het hoofd.
‘Wat is u dan overkomen?’
Zij antwoordde niet. Ik keek in het rond.
‘Waar is mingo?’ vroeg ik.
Op dezen naam stiet rachel een' schreeuw uit; met één' sprong was zij overeind, en stampte met de voeten op den grond, onder gebaren, die mij deden ijzen.
‘Hier, hier!’ riep zij, ‘mijn kind! oogen toe!’ en,

{==43==} {>>pagina-aanduiding<<}
met beide handen haar aangezigt bedekkende, keerde zij in het huis terug.
Nu was mij alles duidelijk. Ik ging naar een' Amerikaanschen planter, die mijn bloedverwant was, en verhaalde hem, wat ik gezien had. Hij bragt mij bij de Overheid, voor welke ik mede mijne verklaring aflegde. Nog denzelfden dag begon een regterlijk onderzoek. Wat het aan den dag gebragt hebbe, weet ik niet, daar de Fransche partij er in slaagde om de zaak te sussen; men vernam alleen, dat eene daad van onwettige wreedheid door de verklaring van negen slaven van Mevrouw lahorie bewezen was geworden. Deze slaven werden hierop verbeurd verklaard en den volgenden zondag ten voordeele van den Staat verkocht.
Ik werd in de zaak noch als getuige gehoord, noch ook in het geheel mijn naam daarbij genoemd. Mevrouw lahorie, die mij elders gezien had, wist niet, welk deel ik er aan genomen had, en ik vermeed zorgvuldig, haar te ontmoeten; het gezigt dier vrouw was mij ondragelijk; ik meende haar nog steeds te zien, hoe zij mingo vervolgde en koelbloedig deszelfs lijk aan den voet van het belvedère bekeek.
Inmiddels waren zes maanden verloopen, en van de geruchten, die eene korte poos over de hardheid der jonge weduwe tegen hare slaven in omloop geweest waren, werd niet meer gerept. Haar salon was weder zoo gezocht als te voren, en stond voor de groote wereld van Nieuw-Orleans open; het huis was wegens zijnen glans en milde gastvrijheid beroemd, zij zelve nog altijd van bewonderaars omgeven, en, wanneer immer bij toeval iemand waagde van het verledene te spreken, opperde men terstond twijfelingen, stelde tegen het vermoeden de bekende zachtaardigheid der weduwe over, prees het lieftalige van geheel haar gedrag, en behandelde eindelijk de dwaze aanklagte, waaraan zij blootgesteld geweest was, als niets anders dan lasterzucht.
Zoo stonden de zaken, toen op zekeren dag plotseling de alarmklok gehoord werd; het huis van Mevrouw lahorie stond in brand; alles snelde ijlings daarheen; door het rumoer verwittigd, sloot ook ik mij aan den volkshoop aan.
De brand was in de zijgebouwen der woning, waar de keukens lagen, ontstaan. Op het oogenblik, toen wij in den tuin drongen, sloegen de vlammen door het dak, dat hierop instortte. Op de plaats zelve was volstrekt niets voorhan-
{==44==} {>>pagina-aanduiding<<}
den, waarmede men het voortslaan van den brand had kunnen verhinderen, en de spuiten, die daartoe moesten dienen, waren nog niet aangekomen. Aller oogen waren op het brandende gebouw gevestigd, toen plotseling midden uit de vlammen een ijzingwekkend geschreeuw gehoord werd; een venster opende zich, en aan hetzelve verscheen eene vrouw; het was rachel, die in dreigende woede hare armen heen en weder zwaaide. Bij haar gezigt was er een kreet van ontzetting opgegaan, en door eene onwillekeurige beweging drong de menigte nader bij het gebouw; doch de vlammen sloten allen toegang. Intusschen had rachel het bovenlijf uit het venster gestrekt, en riep, op den brand wijzende, die ook reeds het woonhuis bereikt had: ‘Meesteres verbrandt, mingo gewroken, ik gewroken, al de Zwarten gewroken!’ Hierbij klapte zij met krankzinnig geschater in de handen. Onmiddellijk daarop zonk zij uitgeput neder.
Middelerwijl was eene ladder aangebragt; men zette die tegen het venster, en een jong man steeg er onverschrokken op. Toen hij bij de oude Negerin gekomen was, wilde hij haar opheffen, dat echter niet gelukte.
‘Zij ligt vast aan een' ketting!’ riep hij.
‘Ja, ja, de arme Zwartin; zes maanden ligt zij vast met ketting aan den haard,’ stamelde rachel: ‘Meesteres wil, dat arme rachel goede middageten voor haar maakt.... maar rachel te warm heeft gestookt; rachel dacht aan mingo; rachel het vuur nu aangestoken heeft, om te sterven.’
Op dit oogenblik grepen de vlammen het venster aan, zoo dat de jonge man gedwongen was naar beneden te klimmen; wij zagen, hoe zich de oude met een' schreeuw van pijn weder oprigtte, midden in de vlammen zich ineenkromde, toen achterwaarts viel en verdween.
Diep afgrijzen en ontzetting hadden de menigte bevangen; men begon verwenschingen uit te stooten, toen de brandspuiten aankwamen. De brand, dien men niet had kunnen stuiten, greep reeds de naburige gebouwen aan. De wind dreef de vlammen snel tegen het dak van een afgezonderd en zorgvuldig gesloten paveljoen, hetwelk op een' kleinen afstand opgerigt was. De menigte drong op hetzelve aan, toen plotseling Mevrouw lahorie zelve aan een venster van het huis verscheen; zij was bleek, en de hand, waar-
{==45==} {>>pagina-aanduiding<<}
mede zij zich aan het balkon vasthield, beefde. Er verhief zich eenig gemor; doch spoedig zweeg het weder.
‘De sleutel van het paveljoen!’ riep men van alle kanten.
‘Laat het paveljoen branden!’ riep de jonge vrouw op onrustigen toon.
Doch de menigte hoorde niet.
‘De sleutel! de sleutel!’ herhaalden honderd stemmen.
‘Ik heb dien niet.’
‘Komt, laat ons dan de deur openloopen!’
De deur viel; er ontstond eene beweging onder het volk, op welke langdurig gemompel volgde. Mevrouw lahorie had zich ijlings in huis begeven.
Daar ik in de nabijheid van het paveljoen gestaan had, was ik een der eersten, die het binnentraden. Al leefde ik duizend jaren, nimmer zal ik het schouwspel vergeten, dat zich alstoen aan mijne oogen vertoonde!
In eene lage, donkere zaal waren negen palen opgerigt: aan de twee eerste hingen lijken, die reeds omtrent tot geraamten geworden waren; aan de zeven overige waren slaven vastgeketend; van sommigen derzelven waren de handen boven het hoofd zaamgebonden; anderen lagen kromgesloten op den grond, buiten staat zich op te rigten; verscheidenen hadden een halsijzer om den nek, waarmede zij, in volstrekte onbeweegbaarheid, elk aan een' paal gesmeed waren. Zij hadden geen spoor meer van een menschelijk voorkomen; hunne ligchamen vormden eene eenige ontzettende wonde, waarin zweepslagen diepe kerven gegroefd hadden. Midden in den door de palen gevormden kring verhief zich eene estrade of verhooging van den grond, zoodanig ingerigt, dat de van daar toegebragte slagen met meerdere kracht konden nederkomen; zij was nog vochtig van een roodachtig slijk; een met bloed gedrenkte riemengeesel uit ossenhuid hing er nevens.
Nadat de eerste verbazing voorbij was, haastte men zich, de zeven nog levende slaven van hunne ketens te bevrijden en in de open lucht te brengen; twee dier ongelukkigen stierven onder onze handen, toen zij het daglicht wederzagen. De anderen, die nog eenige krachten hadden, konden op de hun gedane vragen antwoorden.
Wij vernamen nu, dat deze negen slaven, van welke zeven nog leefden, dezelfde waren, welke men van de weduwe geconfiskeerd en zes maanden geleden ten behoeve van den Staat verkocht had. Met oogmerk om over de door hen

{==46==} {>>pagina-aanduiding<<}
afgelegde getuigenissen wraak te nemen, had Mevrouw lahorie hen weder doen inkoopen en heimelijk in haar huis brengen; sedert zes maanden hield zij hen in dit paveljoen opgesloten, waar zij alles tot hunne foltering had doen inrigten.
Elken morgen oefende deze elegante en schijnbaar teedere vrouw, van de bloedige estrade, met eigen hand hare onverzadelijke wraak. Zoodra zij eenmaal den geesel in de hand had, vermeesterde haar eene soort van dolle woede; het gezigt der wonden en des bloeds deed hare krachten als 't ware herleven. Vreeselijke dolzinnigheid, die slechts genoegen raapte uit de smart van anderen, en voor welke doodsangst eene vreugde was!
Zwijgend had de menigte in het begin de verklaringen der slaven aangehoord; doch weldra berstte de verontwaardiging, die door nieuwsgierigheid bedwongen was, vreeselijk los. Toen de maar der ontdekking zich verspreid had, begonnen de van alle kanten uit de stad te hoop geloopene Negers elkander met donkere blikken aan te zien, en de Blanken, verschrikt op het denkbeeld der gevolgen, welke zulk eene stemming hebben kon, beijverden zich, overluid hun misnoegen en hunne verontwaardiging te kennen te geven.
Spoedig werd het dreigen stelliger en meer op de persoon gerigt. In Amerika gaat de volksmeening snel over van woord tot daad. De gewoonte der magtsoefening verleent het volk vertrouwen op zijne kracht; en heeft zich aller geroep verheven, zoo volgt de uitvoering het vonnis oogenblikkelijk. Mevrouw lahorie wist dit, en kende bovendien de verbittering der menigte. Met elk oogenblik nam de menschenmassa toe, zoodat men van het huis tot aan het moeras weldra niets anders zag dan eene zee van onrustig bewogene hoofden.
Reeds had zich moordgeschreeuw laten hooren; de meest verbitterden, voornemens met geweld in de woning te dringen, poogden zich eenen doorgang tot dezelve te banen. Daar openen zich plotseling de beide slagdeuren der groote koetspoort, en in dezelve verschijnt het rijtuig van Mevrouw lahorie. De zwarte koetsier zit op den bok, gekleed in zijne liverei; terwijl de jonge Kreoolsche, in haar kostbaarste gewaad, met een gerust wezen en lagchenden mond op hare gewone plaats gezeten is, en onbekommerd aan een bouquet heliotropen ruikt. Op dit gezigt verstomt het ge-
{==47==} {>>pagina-aanduiding<<}
schreeuw; het rumoer zwijgt; alles staat een oogenblik lang bewegeloos van verbazing.
Dit oogenblik maakt de koetsier zich ten nutte; hij baant zich een' weg door de menigte, zet zijne paarden aan, en heeft den verbolgen hoop reeds lang achter zich gelaten, toen hij uit de verte het geschreeuw weder hoort opgaan. Zoodra namelijk de eerste verrassing voorbij was, begon het volk zich over eene zoo verregaande stoutheid te ergeren, en wilde het rijtuig der onbeschaamde aanhouden; doch het had reeds den smallen havendijk bereikt, die naar het meer Pontchartrain loopt. Den weg haar af te snijden, is nu ondoenlijk; het moeras levert daartegen een onoverkomelijke hinderpaal; haar te vervolgen, is vruchteloos, want zij heeft te veel wegs vooruit, en de paarden vliegen als een bliksemstraal.
Desniettemin ondernamen het de woedendsten; doch vruchteloos: toen zij bij het meer aankwamen, had Mevrouw lahorie eene overdekte bark gehuurd, welker zeilen reeds in de verte aan den horizont verdwenen.
Alleen de koets was aan den oever van het meer teruggebleven; aan deze koelde zich nu de woede des volks; zij werd aan stukken geslagen, ja de paarden doodgestoken. Toen men te Nieuw-Orlcans berigt ontving, dat de Française ontkomen was, trok de menigte naar hare woning, die binnen weinig uren tijds een puinhoop was.

Met gedurig stijgende oplettendheid had men naar het verhaal des Doctors geluisterd. Toen hij geëindigd had, riep iedereen: ‘En wat is er van deze verschrikkelijke vrouw geworden?’
‘Gisteren wist ik dit nog niet,’ antwoordde de Heer miller.
‘En heden?’
‘Heden? Heden heb ik haar gezien.’
‘Wat zegt ge! Waar?’
‘Hier!....’
Tien monden deden gelijktijdig eenen uitroep; al de gasten sprongen op.
Gedurende des Doctors vertelling was het avond en stikdonker geworden. Er volgde een oogenblik van stomme verbazing. Thans trad een bediende met licht binnen. Allen

{==48==} {>>pagina-aanduiding<<}
zochten elkander weêrkeerig, onder eene soort van twijfel en angstige nieuwsgierigheid, met de oogen op.
‘Mijnheer!’ riep varin buiten zichzelven, op miller toeschietende; ‘spreek, om Gods wil! voleind!’
In plaats van te antwoorden, wees de Doctor naar de plaats van Mevrouw de larcy; zij was ledig.
Op dit oogenblik hoort men een rijtuig; men dringt naar de vensters ..... eene open, door eenen Neger gemende, kales rijdt beneden snel het balkon voorbij, en in dezelve zit, bedaard en trotsch, Mevrouw de larcy, met een bouquet heliotropen in de hand.

Het geweten boven en vóór alles.

Toen napoleon zich tot Keizer gemaakt had, moest onder anderen het Hof van Cassatie hem trouw zweren. Alle de leden van dat geregtshof deden zulks ook zonder aarzelen. Slechts een eenige, zekere Heer riols, deed het niet. Hij was een kundig regtsgeleerde, die echter niets had, om, met eene bejaarde meid, van te leven, dan zijne bezoldiging. Al zijn eigen vermogen bestond in een klein stukje lands, dat, te midden der rotsgebergten van Auvergne gelegen, hem naauwelijks honderd francs opbragt. Overigens was hij even min dweepend Republikein als Monarchist, maar was Jurist, en mengde zich volstrekt in geene staatkunde. Niettemin had hij in den tijd der Republiek zijne aanstelling bekomen, had haar derhalve den eed van trouw gezworen, en meende dien te moeten houden. Zijne ambtgenooten beminden den wakkeren man. Zij poogden hem van zijn, blijkbaar voor hem zoo nadeelig, besluit af te brengen. ‘Denk wél, wat gij doet, lieve riols! Bedenk u wel! Gij hebt geen vermogen:’ - ‘Hoe zoo?’ hernam hij. ‘Hoe komt dat hier te pas? Wat heeft vermogen met eenen eed te maken?’ - ‘Dat is gemakkelijk gezegd!’ riepen de anderen. ‘Maar uw post? Het verlies van uwen post? Gij hebt niets.’ - ‘Niets?’ herhaalde de eerlijke man. ‘Ja, ik heb iets; ik heb een geweten.’ - Hij bleef het trouw; en napoleon zond hem, met zijn geweten, naar de bergen van Auvergne terug.
Men mag wel vragen, wie geruster gestorven zal zijn,

{==49==} {>>pagina-aanduiding<<}
riols in Auvergne, zoo hij er gebleven is, of napoleon op St. Helena.

Filips de IV en Velasquez.

Filips IV van Spanje had den schilder velasquez eene werkplaats in zijn paleis gegeven, en ging schier dagelijks, wanneer hij zich aan den staatsarbeid onttrekken kon, naar den kunstoefenaar, dien hij gaarne zag werken en in wiens gesprekken hij behagen schiep. Velasquez schilderde de portretten van filips' familie, en ontving van den Koning verlof, om zichzelven mede op de schilderij af te beelden. Toen dezelve voltooid was, zeide hem de Koning: ‘Het stuk is bewonderenswaardig; maar - er ontbreekt nog iets aan.’ Des schilders ijdelheid voelde zich eenigzins gekwetst; hij vroeg, waarin het berisping verdiende, en voegde er schroomvallig bij, dat het, naar zijn inzien, geheel afgewerkt was. ‘Ik wil zelf er het ontbrekende bijvoegen,’ hernam de Koning; en velasquez verschrikte nog sterker. De beheerscher der Spaansche monarchij, hij, over wiens gebied de zon nimmer onderging, was geen schilder. Sidderend van bezorgdheid reikte hem de kunstenaar penseel en palet. Daar kletste filips, op de linkerzijde der borst van zijnen geliefden kunstenaar, zoo als hij op de schilderij stond afgebeeld, het kruis van de St. Jago-orde, een der hoogste eereteekenen in de Spaansche monarchij. ‘Dit was het, mijn lieve velasquez, wat aan uw schilderstuk ontbrak,’ zeide hierop de Koning. Deze gekladde ordester heeft het stuk tot een historisch voorwerp gemaakt.

Een woord van pas.

Nadat Koning willem Ierland veroverd had, ontdekte men eene zamenzwering tot herstel van zijnen schoonvader jakob. Aan het hoofd der eedgenooten stonds deszelfs Opperkamerheer, Lord preston, wiens leven, op eene merkwaardige wijs, door zijn dochtertje gered werd. Dit meisje toch, dat nog geene volle elf jaren oud was, deed door een gelukkig gezegde de schaal ten voordeele van haren vader

{==50==} {>>pagina-aanduiding<<}
overslaan. Zij bevond zich aan het Hof te Kensington; en toen Koningin maria haar op zekeren dag het portret van Koning jakob strak zag aankijken, vroeg zij het kind, waarom het dit deed. ‘Ik dacht,’ antwoordde het meisje al schreijende, ‘hoe hard het is, dat mijn vader op het schavot moet sterven, omdat hij uw' vader lief gehad heeft.’

Het dorp der schaakspelers.

Misschien is er nergens, althans niet in Duitschland, eene plaats, waar het schaakspel algemeener bekend is en ijveriger beoefend wordt, dan in het dorpje Ströbitz, bij Halberstadt. Al deszelfs opgezetenen zijn driftige schaakspelers, en de doorreizende vreemdeling kan er zelfs, zoo ook hij een liefhebber van dit spel mogt zijn, het genoegen hebben van in het Schaakbord te logeren, want dit is het uithangbord der dorpsherberg. De liefde der Ströbitzers voor dit geestrijke spel is eene nalatenschap hunner vroegste voorouders, en heeft zich sedert onheugelijken tijd van het eene geslacht tot het andere voortgeplant. Men vertoont den reiziger ook een zeer fraai schaakbord, hetwelk de gemeente ten geschenke bekomen heeft van den grooten Keurvorst frederik wilhelm van Brandenburg, die, gelijk bekend is, in de zeventiende eeuw geleefd heeft. Volgens de overlevering, is de kennis van het schaakspel door een' teruggekeerden kruisvaarder, die het gedurende zijne gevangenschap in het Oosten had aangeleerd, naar Ströbitz gekomen.

De slotenmakersherberg te Weenen.

Een slotenmakersgezel uit Zwaben kwam op zijne ambachtsreize te Weenen. Terwijl hij daar nu de lange en breede straten doorwandelt, vraagt hij aan eenen voorbijganger, waar toch wel de herberg is, in welke gezellen van zijn handwerk gewoon zijn hunnen intrek te nemen. Deze man, een schalk en grappenmaker, wijst hem op een groot huis, en zegt: ‘Daar, waar gij die twee sleutels als uithangbord ziet.’ Het kwam den goeden Zwaab wel eenigzins vreemd voor, dat te Weenen de slotenmakersherberg zulk een groot huis was; maar hij zag de geschilderde sleutels, en dus moest alles wel

{==51==} {>>pagina-aanduiding<<}
in orde zijn. Derhalve klimt hij den marmeren trap op, opent, zonder verderen omhaal en zonder aan te kloppen, de eerste deur, die hem voorkomt, en met de woorden: ‘Dag, jongens, daar ben ik!’ werpt hij zijn ranseltje af. Op hetzelfde oogenblik, echter, ziet hij in het rond, en zou bijna van schrik en schaamte door den grond gezonken zijn; want in eene groote en prachtige zaal zaten aan eene tafel eene menigte statige heeren in de kostbaarste kleeding. Hij bemerkte nu maar al te duidelijk, dat hij hier in 't geheel niet te regt was, en, zijn bundeltje weder opnemende, wilde hij wegsluipen. Maar op den wenk van een vriendelijk heer, die een groot gouden kruis op de borst droeg, trad een lakkei op hem toe, en vroeg hem, wie hij was en wat hij begeerde. Nu bekende onze smid, wat hem wedervaren was; men lachte, en ieder der aanwezigen legde op een bord, dat men deed rondgaan, een stuk gelds, tot dat het bijna geheel gevuld was, waarna het aan den verbaasden ambachtsgezel werd toegereikt. Dankbaar streek deze het geld op, en met een: ‘God loone het u, mijne lieve Heeren! Je hebt het mij toch niet kwalijk genomen?’ nam hij zijn afscheid. Toen hij nu, beneden op straat gekomen, dan eens het uithangbord met de sleutels en dan weder het ontvangene geld bezag, kon hij zich volstrekt niet rijmen, hoe het met de zaak gelegen was, tot dat een Weener burger hem onderrigtte, dat in dit huis de Pauselijke Nuntius zijn verblijf had, die, gelijk men weet, als Pauselijk wapen, de St. Pieters-sleutels boven de poort van het Hotel der Ambassade heeft.

Pastoors en vrouwen, als de hier aangeduide, vindt men immers in ons vaderland niet?

Een molenaar leende, tot zekeren togt in het gebergte, zijnen ezel aan den Pastoor zijner woonplaats, en verzelde hem in persoon. Toen zij nu aan een' steilen rotsweg gekomen waren, roept de molenaar den Pastoor deze welgemeende waarschuwing toe: ‘Pas op, Heer Pastoor! hier is reeds menige ezel naar beneden gestort.’

Eene aanzienlijke Dame zocht eene kamenier. Iemand meldde zich daartoe aan. ‘Kunt gij kappen, kindlief?’ vroeg de Dame. ‘Trots den besten kapper,’ was het antwoord;

{==52==} {>>pagina-aanduiding<<}
‘in een half uur ben ik met de moeijelijkste coiffuur gereed.’ - ‘In een half uur!’ riep de Dame vol schrik; ‘lieve hemel, wat voer ik dan met het overige van mijnen voormiddag uit?’

Δεχητικὴ ὠδὴ. (*)


Εκϕεύγεις χιμάρῳ, παρθενικὴ Χλόη! 
ζητουση κατ᾽ ὄρη μητέρ᾽ ἀπρόςβατα 
ἴση, τὸ ψιθυριζον 
δειδούσῃ ματαίως δρύον. 
 
Εἴθ᾽ ἡδεῖα γὰρ αὖρα Ζεϕύρων πνέει, 
ϕύλλοις ϕρικὰ ϕέρουσ᾽, εἴτ᾽ ὲλαϕρῶς βάτον 
χλωρὸς σαῦρος ἐπαίρει, 
κῆρ καὶ γοῦνατα πάλλεται. 
 
Καὶ μὴν ὀυ καθάπερ θωὲς ἀνήμεροι, 
ἤ Γήτουλος ἀμύΞαι διόμαι λέων. 
λήγ᾽ ἤδη ποθ᾽ ἕπεσθαι 
δεινὴ μητρὶ ϕιλῇ γαμεῖν. 

Vrij naar horatius, Od. 1. 23.

Winter.


't Is winter; - 't blad viel af en dekt den dorren grond; 
Natuur neigt zich tot rust; ook in den eigen stond 
Is 't groene veld verdord; het vee betrekt de stallen, 
En rijp en waterdamp beginnen neêr te vallen; 
De zon, wier licht den grond tot 's avonds laat bescheen, 
Geeft minder warmte en trekt reeds vóór den avond heen; 
De nacht is ruw en koud en rekt zijn zwarte stonden, 
En schrale onvruchtbaarheid bedekt nu de akkergronden; 

{==53==} {>>pagina-aanduiding<<}

Het vogelkoor is stom; de teedre filomeel 
Boeit thans het oor niet meer door liefelijk gekweel; 
De koekoek doet zijn stem in 't wiegend hout niet hooren; 
't Heeft met den bladerdos zijn zangrig koor verloren; 
De stilte heerscht alom; alleen het raafgekras 
Klinkt aaklig, waar voorheen het bosch één zangkoor was; 
Het Noord' ontsluit zijn poort en zendt zijn stormen buiten; 
Het Westen doet bij beurt zijn waterkolk ontsluiten; 
Het giet zijn plassen uit en slaat zijn' hagel neêr, 
En tier en vrolijkheid zijn op het veld niet meer; 
Het Oosten wil zijn norsche luimen meê doen gelden; 
Het stuwt zijn' fellen aam langs akkers heen en velden, 
Verschijnt voor stee en vest, fluit over muur en wal, 
Opdat paleis en hut zijn magt erkennen zal; 
De drupplen worden ijs, terwijl zij nederrollen; 
Men ziet het golvend nat tot vaste bodems stollen; 
De vorst pronkt met haar kunst op 't glas van elke ruit, 
En blaast door spleet of reet, hoe vast men 't venster sluit; 
Men houdt de deuren digt en stookt er fel van binnen, 
Om 's winters norsch gelaat een' glimlach af te winnen; 
De jagtsneeuw dringt in huis en dekt den harden grond; 
Het wagenrad maakt spoor en breekt de witte klont; 
Wij hooren 't gladde pad bij iedren voetstap kraken; 
De raaf schreeuwt van gebrek op torenspits en daken; 
De gans verlaat het meer, en, voor de vorst beducht, 
Zoekt ze onbevrozen stroom in minder koude lucht. 
 
't Moge aaklig zijn, 't gelaat des winters aan te staren, 
Zoo doodlijk bleek, zoo dor, met witbesneeuwde haren; 
't Moog schijnen, of natuur in doodslaap zij gesust, 
Deze orde is toch zoo wijs: want de aarde vordert rust, 
Om, als de lente naakt, weêr, met vernieuwde krachten, 
Den schat ons aan te biên, dien we uit haar' schoot verwachten, 
Terwijl ze in 't jeugdig groen, met bloemen opgetooid, 
Weêr nieuw genot en nieuwen zegen om ons strooit. 
 
Mijn ziel! ook eenmaal zal des levens winter komen; 
Ééns heeft voor prille jeugd de grijsheid plaats genomen; 
Reeds is de lente weg, en kwam mijn zomertijd; 
Reeds zie ik, in den geest, mij 's levens herfst bereid, 
Och, dat het bar saizoen mij niet met schrik genake, 
Maar koestrend Christenvuur in mijnen boezem blake, 

{==54==} {>>pagina-aanduiding<<}

Als mij, door ouderdom verdord, beroofd van kracht, 
De koude van het graf en diepe doodslaap wacht! 
 
Mijn ziel! houd u bereid, en merk het op; daar ginter, - 
Ach, in hoe kort verschiet! - daar nadert ook uw winter; 
Wees moedig, en bedenk, dat, even als deze aard' 
In rust, met sneeuw bedekt, des winters wordt bewaard, 
Tot weêr de lente komt, om dan, op nieuw herboren, 
Te pronken met haar schoon, gelijk een jaar te voren, 
Zoo ook die eigenste aarde uw ligchaam eens bedekt, 
Tot dat de Levensbron u uit den doodslaap wekt, 
Om daarna, als haar gunst u roept tot eeuwig leven, 
Rondom den troon van God en Zijnen Zoon te zweven; 
O, merk het op, mijn ziel! sta van de zonde eens af, 
En treed met vaste hoop, met Christenmoed naar 't graf! 

Leyden.

j.h. gravenstein.




De kersmisavond.

(Zweedsch Volksverhaal.)

Zacht werpt de maan haar schijnsel neêr; 
Verhongerd loeijen wolf en beer; 
't Geblaf des honds klinkt bij de heg; 
De wandlaar spoedt zich langs den weg 
Naar 't hutjen in het gindsche woud: 
De kersmisavond is zoo koud. 
 
Schoon moê, bevleugelt hij zijn' gang. 
Het pad is wit besneeuwd en lang. 
Hem wacht en kind en echtgenoot. 
Hij brengt het feestlijk kersmisbrood, 
Reeds lang met ongeduld verwacht, 
Waar 't schamel huisgezin naar smacht. 
 
Hij spoedt zich voort door sneeuw en wind. 
Daar ziet hij een verlaten kind, 
Gezeten op eens grafkuils rand; 
Het blaast zich in de koude hand, 
En schijnt, bij bleeken maneschijn, 
Bevroren en verkleumd te zijn. 

{==55==} {>>pagina-aanduiding<<}

‘Waarheen, mijn kind! wat doet gij hier? 
Ga mede en warm u bij het vier!’ 
Zoo klonk des wakkren wandlaars woord. 
Hij neemt den knaap en ijlt weêr voort 
En treedt in 't eind zijn huisdeur in, 
En toont zijn' gast en brood 't gezin. 
 
Bij d' oven zat zijne echtgenoot, 
Het jongste kindjen op haar' schoot: 
‘Gij toefdet lang, mijn man en heer! 
Kom, zet u bij het vuur ter neêr! 
Kom gij ook!’ spreekt ze zacht en goed 
En brengt het kind bij d' ovengloed. 
 
Nu stak ze 't waslicht aan, en snel 
Verspreidt zich 't schijnsel mild en hel. 
Vergeten was nu alle nood. 
Verheugd nam zij het kersmisbrood, 
En droeg het op ten avondmaal, 
Met versche koemelk op een schaal. 
 
Toen sprong van 't stroo de kinderschaar, 
En schikte zich, met vreugdgebaar, 
Ten feestdisch, thans zoo rijk belaân. 
De gast bleef bij den oven staan; 
Maar, met de vriendelijkste taal, 
Noodt zij ook hem ten avondmaal. 
 
Nu dankt zij God met vromen mond, 
En deelt het kersmisbrood in 't rond. 
‘Uw milde gift verschaffe u loon!’ 
Zoo sprak de knaap op weeken toon: 
Een traan droop langs zijne oogleên af, 
Terwijl zij 't stukje broods hem gaf. 
 
En toen zij verder ging en gaf, 
Toen miste niets van 't feestbrood af. 
Verstomd blijft nu de moeder staan, 
En ziet het vreemde kindjen aan; 
Zij beeft en trilt en ziet en schouwt, 
Daar zij hare oogen niet vertrouwt. 

{==56==} {>>pagina-aanduiding<<}

Zijn oog vlamt als een star zoo klaar; 
Die star, zij vlamt zoo wonderbaar; 
Een wolkenkleed, vol gloed en licht, 
Omhult den knaap voor haar gezigt; 
Zoo schoon als de Englen van omhoog 
Staat de Engel haar voor 't scheemrend oog. 
 
Toen vierden zij met blijden geest 
Het dubbel heerlijk kersmisfeest. 
Schoon jaar en maand vervliegen mag, 
Nooit, nooit vergeet men zulk een' dag: 
Want blijder feestdag was er geen, 
Dan waar een Engel meê verscheen. 
 
* * * 
 
'k Kwam menig winter na dees stond 
Ten kersmisfeest aldaar, en vond 
Den naneef van dees vrome liên, 
Die mij den maaltijd aan kwam bien; 
Zijn jeugd was lang voorbijgegaan: 
Het kersmismaal werd opgedaan. 
 
En vrouw en kind zat aan zijn zij'; 
Het licht wierp zacht zijn' glans er bij; 
Hij sprak tot God in 't vroom gebed; 
Hij hield zijn woning rein en net: 
Hij meende, dat, in vroeger tijd, 
Zij door een' Engel was gewijd. 
 
En bij den feestdisch, bovenaan, 
Daar bleef een zetel ledig staan; 
En voor die plaats stond melk en brood, 
Als toefde er nog een feestgenoot. 
Ik vroeg hem, wiens die zetel zij: 
‘Des goeden Engels,’ zeide hij. 

Naar het Zweedsch van runeberg.

L.T.

Rotterdam, 8 Nov. 1838.





{==57==} {>>pagina-aanduiding<<}

Mengelwerk.

Over de echtheid der gedichten van Ossian.

Aan de Redactie der Vaderlandsche Letteroefeningen.

Mijne Heeren!

Het hiernevens gaande stuk is door mij gesteld op aanmoediging en herhaalde aansporing van mijnen waarden Vriend pan, vroeger te Hoorn, thans Regter in het Provinciaal Geregtshof van Drenthe te Assen, die meende, dat een Artikel, vóór eenigen tijd in zeker Maandwerk gesteld, mij als 't ware in de verpligting bragt, om de zaak der echtheid van ossian's gedichten, waaraan wij beide zoo zeer toegedaan zijn, uit een te zetten en te staven. Die taak zou hem veel beter zijn toevertrouwd geweest; doch overgroote bescheldenheid hield hem daarvan terug: hij gaf mij echter zoo vele belangrijke wenken en bouwstoffen, dat ik dezen arbeid, door mij met geestdrift ondernomen en ten einde gebragt, slechts voor de helft aan mijzelven mag toeschrijven, waardoor het zekerlijk voor hen, die de solide kunde van mijnen Vriend kennen, in waarde moet winnen. Mag ik het als bijdrage tot het Mengelwerk van uw zoo algemeen geacht en gelezen Tijdschrift aanbieden? Door dezen arbeid hoop ik toch iets te hebben bijgedragen tot de zekerheid, dat wij in ossian's liederen een echt gedenkstuk der Oudheid bezitten en in deze toonen den weêrklank der verhevene gezangen van fingal's Zoon hooren. - Ik heb de eer mij te noemen

Uwen bestendigen Lezer
n.g. van kampen.

Sedert de laatste jaren der achttiende, maar vooral in de negentiende Eeuw, heeft zich eene algemeene twijfelzucht omtrent de vroeger nimmer betwijfelde echtheid van oude Schrijvers geopenbaard. Natuurlijk heeft eene gezonde kritiek hare regten, en wij zijn er zeer ver af, haar die te betwisten; maar de zich, met zoo veel aan-
{==58==} {>>pagina-aanduiding<<}
matiging, hoogere kritiek noemende strekking, om aan alles te twijfelen; aan jesaias, aan homerus het schoonste gedeelte (van laatstgenoemden genoegzaam alles) van hunne verhevene liederen door spitsvindige redenering te ontvreemden; de grootsche voortbrengselen uit de kindschheid der wereld, de boeken van mozes, tot ezra - in eene echt prozaïsche Eeuw - terug te brengen; aan plato eenige zijner schoonste zamenspraken te betwisten; aan de Evangelisten zelfs en Apostelen te knagen: dit alles draagt den stempel eener Eeuw, die aan het grootsche, echt verhevene, aan reuzenwerken van het Genie twijfelt, omdat zij die niet kan voortbrengen.
Onder de meest betwiste gewrochten der hooge Oudheid behooren de gedichten van den Schotschen Bard ossian of oïsian, fingal's Zoon, den eersten der Zangers, gelijk zijn Vader de eerste der Helden, van Schotland. Zekerlijk zou het door velen omhelsde stelsel, dat deze gedichten niet dan de voortbrengselen eens zeer middelmatigen Engelschen Dichters uit de achttiende Eeuw onzer jaartelling waren, niet die nadeelige gevolgen voor echte Geschiedenis, Oordeelkunde en Godsdienst hebben, als vele der zoo even genoemde vermetele uitspraken; maar voor het gevoel van dichterlijk en zedelijk schoon, voor de karakterkunde van menschen en volken, voor de waardéring der menschelijke natuur zou het toch diep bedroevend zijn, wanneer de gezangen van selma en morven, wanneer karakters als die van den edelmoedigen fingal en zijner helden verdicht waren, en slechts in het brein van macpherson hadden bestaan. Het is niet onverschillig voor de eer en den adel der menschheid, of er te midden van eene ruwe, benevelde landstreek, van een onbeschaafd jagersvolk, edelaardige vrienden der verdrukten en zelfs hunner overwonnene vijanden, doordrongen van een fijn en kiesch gevoel voor echte vrouwenwaarde, geleefd hebben, dan of dit alles niet dan denkbeeldige scheppingen der 18de Eeuw zijn. Wij zullen trachten, zoo on-
{==59==} {>>pagina-aanduiding<<}
zijdig en naauwkeurig mogelijk, eerst den staat en de geschiedenis van het geschil op te geven, en daarna de echtheid der gedichten van ossian te bewijzen.
De Schot jacob macpherson, uit de Hooglanden, die reeds vertaalde Fragmenten van Galische poëzij had uitgegeven, deed in 1760 en 1761 eene reis derwaarts, en beweerde, eene menigte hoogstbelangrijke gedichten, deels in handschriften, deels uit den mond der Hooglanders, te hebben medegebragt; hij bewerkte in hetzelfde jaar 1761 derzelver vertaling, en gaf in 1762 het heldendicht Fingal met zestien anderen, gelijk in 1763 de Temora met vijf kleinere dichtstukken in het licht. Dat hij niet terstond het oorspronkelijke door den druk gemeen maakte, liet zich uit de onbekendheid met de Galische taal (die der Hooglanders), zeer gereedelijk verklaren, als die bij den druk blijkbaar verlies zou hebben opgeleverd, tegen hetwelk de middelen van macpherson niet schijnen bestand te zijn geweest. Ongelukkig heerschten er op dat oogenblik zware vooroordeelen in Engeland tegen de Schotten, vooral tegen de Bergschotten, die in den opstand van 1745 en 1746 voor de stuarts tot in Engeland toe waren doorgedrongen. Een werk, dat de oude Kaladoniërs in zulk een heerlijk licht plaatste, als de gezangen van ossian, moest dus in een land, zoo geheel door partijzucht geregeerd, als Engeland, wel verdenking wekken. Maar zelfs de Laaglanders in Schotland, in oorsprong, taal, volkskarakter en gedeeltelijk in Godsdienst zoo verschillend van de Bergschotten, en die door den opstand van 1745 bijkans aan dezen zouden ondergeschikt zijn geworden, koesterden zware vooroordeelen tegen hunne ruwe naburen, en dus kon de ontdekking van zulk een gedenkteeken der oude grootheid van dezen aan de bewoners der
vlakten, aan de Sassenaghs, niet bijzonder aangenaam zijn. Zelfs het gedrag van macpherson was zeer zonderling, en vermeerderde de verdenking. Toen de roem der door hem uitgegevene gedichten door geheel Europa weêrgalmde, scheen hij het voor hem

{==60==} {>>pagina-aanduiding<<}
zoo vleijende vermoeden, dat hij de oorspronkelijke Dichter was, niet ongaarne op zich te laten rusten. Te meer groeide de verdenking aan, omdat macpherson, zijn geheele leven lang, de twijfelingen aan de echtheid door de uitgave der oorspronkelijke Galische handschriften weigerde weg te nemen, hoezeer eenige letterlievende en rijke Engelschen in Indië hem daartoe de noodige middelen rijkelijk verstrekten. Slechts de zevende zang van Temora werd in 1763 door macpherson in het Galisch, als ter proeve, medegedeeld. Men deed ook geene moeite, om andere handschriften of mondeling overgeleverde stukken te bekomen, hoewel er vele andere waren, deels sedert gevonden, deels verloren gegaan.
In deze omstandigheden verscheen samuel johnson, een gezworen letterkundig vijand van Schotland, hoewel hij zelf uit dat land afkomstig was. Hij was een der grootste en meestberoemde Engelsche Geleerden, wiens uitspraken als Orakels geëerd werden. Schoon hij zelf erkennen moest, volstrekt niets te verstaan van de Galische of Celtische taal, deed hij in 1774 eene reis naar de westelijke landen van Schotland (de Hebriden), en verklaarde nu schriftelijk, aldaar niets van ossian vernomen te hebben; bewerende verder, dat er niets schriftelijks in het Galisch bestond; dat het dus onmogelijk was, 1500 jaren lang dergelijke gedichten in mondelinge overlevering te bewaren. Johnson's gezag was in Engeland beslissend. Daarbij kwamen dan nog de twijfelingen van den grooten twijfelaar david hume, ook een' Schot, die zich echter veel minder sterk uitdrukte dan johnson. Hij schreef reeds in 1763 aan den beroemden hugo blair, die eene oordeelkundige Verhandeling over de Gedichten van ossian, waarin hij derzelver echtheid ten sterkste beweerde, geschreven had: ‘Hoezeer uwe Verhandeling geprezen wordt, twijfelen toch nog velen aan de echtheid van ossian, en velen verwerpen die met verachting en verontwaardiging, als een tastbaar, onbeschaamd be-
{==61==} {>>pagina-aanduiding<<}
drog. Dit gevoelen is onder de letterkundigen te Londen het heerschende geworden; en ik voorzie, dat, indien het met deze gedichten zoo voortgaat, zij binnen weinige jaren ter zijde gelegd en geheel vergeten zullen zijn. Deze algemeene twijfeling wordt nog zeer bevestigd door den ongerijmden trots en
eigenzinnigheid van macpherson, die zich niet verwaardigt iemand, die aan zijne waarheidsliefde twijfelt, te voldoen; en ik moet bekennen, dat, schoon ik vele bijzondere redenen heb, om deze gedichten voor echt te houden, meer dan eenig geletterd Engelschman kan hebben, ik echter niet zonder zwarigheden op dat stuk ben.’ Daarop verlangt hij van Dr. blair, dat deze getuigenissen, (niet bewijzen) voor de echtheid der gedichten van ossian, en derzelver lange instandhouding in den mond des volks sedert de derde Eeuw, zal leveren. Het zou daarbij niet genoeg zijn, dat Bergschotten, hetzij leeken of geestelijken, zeiden dergelijke gedichten gehoord te hebben; want niemand twijfelde, dat er overgeleverde gedichten waren, waarin de namen van ossian, fingal, oscar en gaul in ieder couplet voorkwamen; maar dat die gedichten dezelfde waren als de door ossian uitgegevene. Doch blair, hoezeer zich eerst daartoe genegen verklarende, nam met de daad de uitdaging van hume niet aan, en het bleef voor lateren tijd bewaard, de zwarigheden van dezen ten volle te zien oplossen.
De twijfelingen duurden dus voort, te meer daar macpherson ondertusschen naar Florida in Noord-Amerika ging, waar hij, zoo gezegd werd, eenige der verlangde handschriften zou hebben verloren. Dit alles diende niet, om de zwarigheden te verminderen. Hier kwam nu nog bij het getuigenis van eenen Hooglander zelven, die te voren zeer hoog met de echtheid van ossian had geloopen, william shaw, kundig in de Galische taal, waarvan hij zelfs een Woordenboek uitgaf, en die in 1781 een opzettelijk onderzoek naar die echtheid deed, en beweerde, dat dezelve verdicht moesten

{==62==} {>>pagina-aanduiding<<}
zijn, maar voornamelijk (in een later antwoord aan den Heer clarke, den grooten voorstander van den ouden ossian) als hoofdbewijs hierop nederkomende: Bestaat fingal in het Galisch? Dat men hem vertoone! en, ingevalle het oorspronkelijke kan worden te berde gebragt, zal ook de tegenstand wel ophouden. De Schot laing schreef: Gedichten van ossian enz., behelzende de dichterlijke gewrochten van j. macpherson, 1805; en de beroemde Oordeelkundige schlegel ontkende mede de afkomst der gedichten van ossian, zekerlijk beide zonder zijne taal te verstaan. Naderhand heeft de Franschman pichot, in zijne voyage littéraire en Angleterre et en Ecosse, zelfs de beroemde walter scott, (een naam, als Schot en warm Schotsch Vaderlander, belangrijker dan die van johnson) sterke twijfelingen tegen de echtheid van den ouden Bard, zoo als wij hem bezitten, geopperd. Vervolgens heeft de geleerde villemain zich onder de tegenstanders van ossian's echtheid geschaard. De Heer w. de clercq spreekt, in zijne Wenken omtrent de dichterlijke loopbaan van bilderdijk, (Gedenkzuil op bilderdijk, bl. 12) van bilderdijk's vertalingen, als ‘stukken van ossian, of misschien van macpherson. Dit vraagstuk toch over de poëzij van ossian schijnt nog onbeslist, ofschoon de laatste onderzoekingen het gevoelen van hen, die de onechtheid dezer gedichten
beweren, meer en meer schijnen te bevestigen.’
Het blijkt dus, dat op verre na nog niet alle stemmen zich ten voordeele der echtheid van ossian's gedichten hebben vereenigd, hoewel het ook geenszins aan warme verdedigers en klemmende redenen ten voordeele derzelven ontbroken heeft, tot dat de echte uitgave van het oorspronkelijke alle twijfelingen scheen te moeten doen verdwijnen; gelijk nu blijken zal, wanneer wij eerst de in- en daarna de uitwendige bewijzen voor die echtheid zullen beschouwen en aandringen.

{==63==} {>>pagina-aanduiding<<}

Vooreerst was macpherson, mag men wel zeggen, geen waar Dichter. Nimmer heeft hij, zoo verre men weet, Galische, en slechts zeer dagelijksche Engelsche gedichten geleverd. Hoe zou nu zulk een man de verhevenste dichtstukken zelf hebben kunnen vervaardigen? Het zal ons naderhand blijken, dat zijne vertaling, vergeleken met den letterlijken Galischen tekst, waarvan wij eene Hoogduitsche overzetting door ahlwardt bezitten, te kort schiet in schoonheid en kracht, hoewel overal de zin in de hoofdzaak volmaakt met dien van macpherson strookt, en slechts vrij is van nuttelooze en verzwakkende epitheta des Vertalers. Maar wij behoeven geen ander getuigenis voor de voortreffelijkheid van het door macpherson medegedeelde, dan de algemeene toejuiching van geheel Europa, en de veelvuldige overzettingen in genoegzaam alle Europische talen, gedeeltelijk door waarachtige Dichters, ja Dichters van den eersten rang. Zou iemand niet in staat zijn, op zijn' eigen naam iets dragelijks te voorschijn te brengen, maar wel op den naam van een' ander' meesterstukken, door de geheele beschaafde wereld toegejuicht, kunnen dichten? Dit zou een zielkundig wonder zijn, veel grooter dan de lange bewaring der gedichten van ossian in het geheugen der Kaledoniërs. Macpherson zou een der grootste Dichters hebben moeten zijn, indien hij zich zoo goed in den toestand der Maatschappij van die afgelegene tijden had kunnen verplaatsen; indien hij zoo altijd het concrete in plaats van het abstracte gezet had; de eenvoudige zeden van dien tijd; de afwezigheid aller weelde en zelfs gemakken (door op een schild te slaan of door een' luiden
kreet worden de krijgslieden zamengeroepen), de vrijmoedigheid in eigen lof der helden, het gemis aller krijgstucht, zoo volmaakt in den geest van dien tijd, zoo als hij zijn moest, had geschilderd, en daarbij nimmer uit zijne rol was gevallen, zoodat men hem op hedendaagsche denkbeelden had betrapt. Daarbij draagt de stijl, die geene kunstige overgangen kent, kort, afgebroken is, gelijk alle voort-
{==64==} {>>pagina-aanduiding<<}
brengselen dier ruwe tijden van dat barre klimaat, waar de rederijkheid, door het schoone klimaat van Iönië begunstigd, niet te huis is, alle kenteekenen van hooge oudheid. Zal macpherson ook dit nagebootst hebben? Dan moesten wij toch in zijne eigene gedichten erkende bewijzen zien van een hoog poëtisch Genie, dat zich nimmer verloochent; dat bij homerus zoo wel in den Kikvorsch- en Muizenkrijg, en in de ergerlijke historie van venus, mars en vulcanus, als in de verhevenste tooneelen der Ilias; bij shakespeare zoo wel in den Zomernachtsdroom en deszelfs grillen, als in hamlet, macbeth en othello en ook in de Sonnetten overal den klaauw der leeuw vertoont. Maar neen, hier de middelmatige, naauwelijks gelezene, thans geheel vergeten Dichter, daar de lieveling van het Publiek, die tevens juist aan de grootste geesten, gelijk wij straks zien zullen, het meeste behaagt.
Ook de toon des Dichters is een nieuw bewijs voor de echtheid. Men heeft macpherson beticht, dat hij in zijne beelden onbeschaamd homerus, den Bijbel en milton geplunderd heeft. Ware dit zoo, dan zou meermalen de onderschuiver de woordenvrijheid, de praatachtigheid en vrolijkheid van den beminnelijken Iönischen Zanger hebben gehad. Wie zóó copieert of steelt, als hier ondersteld wordt, die laat het niet bij enkele beelden, en valt van tijd tot tijd uit den gekozen' toon in een' anderen. Maar nu zie men de eenvoudigheid en zelfs eentoonigheid met zoo veel verhevenheid, doch tevens somberheid van beelden vereenigd, als juist hier het geval moest zijn, waar de Natuur trotsch, statig, maar eenzelvig is, de Natuur der nevelen, der rotsen, der heiden, der meiren en van het golfgeklots, die juist een Schotsch Natuurdichter kenschetsen, in tegenoverstelling van den beeldrijken, vrolijken homerus te midden der Natuur van het lagchende Iönië. Ossian's helden zouden meer van den driftigen, wrokkenden achilles, van de onderstelde barbaarschheid aller onbeschaafde volken in den oorlog

{==65==} {>>pagina-aanduiding<<}
gehad hebben; hij zou zijn bedrog meer gevernist, en zulke denkbeeldige helden, steeds zacht en menschelijk omtrent de verwonnelingen en slechts voor gewapenden vreesselijk, niet hebben ten tooneele gevoerd.
Maar nu de Bijbel en milton! Zijn deze misschien bronnen van den verdichter geweest? Hiertegen verzet zich eene andere eigenaardigheid der gedichten van ossian. Wat is de ziel, de geest van den Bijbel, zonder welke die terstond in het niet vervalt? Het denkbeeld van éénen almagtigen, alwijzen, algoeden Schepper van Hemel en Aarde, van Zijne onmiddellijke, allerbijzonderste zorg voor de menschen, die Hij niet alleen geschapen heeft, maar ook onderhoudt en bestuurt, zoo dat zonder Hem geen muschje op aarde, geen hair van ons hoofd valt; van eenen God, van wien wij zijn afgeweken, maar die ons door herhaalde openbaringen, zelfs van den Zoon Zijner liefde, weder tot zich roept, om ons in eeuwigheid gelukkig te maken. Wat zou de Bijbel zijn zonder dit denkbeeld? Geen beeld of het zou mislukken, kleur en geur verliezen. - Wat is milton? Een waardig dichterlijk navolger van datzelfde Goddelijke boek, waaraan hij zijne gelukkigste vindingen, voorstellingen en beelden te danken heeft. En wat doet nu de letterdief, de plunderaar van beiden? Hij stelt ons een volk voor zonder eigenlijke godsdienstige denkbeelden. Hoe is dat mogelijk! Kan de man, die zoo veel aan de Godsmannen der Openbaring ontroofd heeft, zich geheel - ik zeg niet van den God der Openbaring, maar van de invoering eener Godheid, hoedanig dan ook, spenen? En hoe averegtsch, hoe onhandig ontrooft hij zich daarmede eene rijke bron der verhevenste schoonheden, die zelfs homerus, pindarus en de Grieksche Treurspeldichters aan hunne Goden te danken hebben! Ossian kent geene Godheid, of schijnt die althans niet te kennen. Alles, wat hij van het bovenzinnelijke weet, is omgang met de geesten zijner Vaderen, die de wolken bewonen, en hem in den droom of ook buitendien verschijnen in een nevelge-
{==66==} {>>pagina-aanduiding<<}
waad. Zullen wij zeggen, dat de verdichter juist
dit met oneindig veel kunst heeft gedaan, om zich verborgen te houden? Wij mogen dan met rousseau (die zulks van een heiliger onderwerp zeide) wel uitroepen: Mon ami, ce n'est pas ainsi qu'on invente! en de verdichter zou te verstandig geweest zijn, om door eene hooge onwaarschijnlijkheid - eene zedelijke anomalie in de wereldgeschiedenis - door volslagen gebrek aan Godsdienst bij eene hooge mate van deugd en edelaardigheid in een' staat van onbeschaafdheid, lezers tot zich te willen lokken. Maar heeft die staat van zaken werkelijk plaats gehad; was het eene kortstondige Anarchie in het godsdienstige, een overgang uit de dienst der Druïden, die men in Schotland verbannen had, tot de invoering des Christendoms, aanvankelijk door de Culdeërs of kluizenaars gepredikt; dan ontwikkelt zich alles, en hetgeen vreemd en ongeloofelijk scheen, wordt natuurlijk en geloofwaardig. Daar men nergens eene vergissing ziet, zoo als eenen verdichter toch wel eens zou moeten ontsnapt zijn; daar er in geen der gedichten, ten getale van 23, met 14 of 15000 verzen, een enkel woord van eene Godheid gesproken wordt, (behalven eene toespeling op de eerdienst der vijandelijke Scandinaviërs) zoo mag men eensdeels wel de onmogelijkheid onderstellen, dat een verdichter der achttiende Eeuw zich van zulk eene rijke bron, als godsdienstige denkbeelden zijn, ter verrijking van zijn werk zou hebben verstoken, en aan den anderen kant, dat deze Gedichten aan de Middeleeuwen, toen eene kwalijk gewijzigde godsdienstigheid de spil was, om welke alles zich draaide, hun bestaan zouden hebben te danken. Eindelijk heerscht er eene herhaling van beelden, die in den ouden Bard, te midden zijner woeste natuur, van alle de voordeelen des akkerbouwenden, ja des herderlevens, en van een bekoorlijk landschap verstoken, zeer wel te verklaren is; die men
echter niet denken zal, dat een verdichter uit de zoo weinig eenvoudige, zoo zeer naar sieraden jagende achttiende Eeuw zich zou hebben opgelegd, alleen

{==67==} {>>pagina-aanduiding<<}
om te doen gelooven, dat niet hij, maar een hersenschimmig wezen uit de vierde Eeuw, de dichter van zoo veel schoons was!
Doch wanneer nu alles zamenloopt, om ons in deze Gedichten eenen Bard van vóór anderhalf duizend jaren, niet eenen hedendaagschen Dichter te doen aanschouwen, dan, maar dan ook slechts, is de geestdrift te verklaren die geheel het beschaafde smaakvolle en dichtlievende Europa voor deze Gedichten heeft opgevat, en die in een uit plaatsen van homerus, den Bijbel en milton zamengelapt werk, met eene dosis nevelbeelden gemengd, onmogelijk zou zijn te verklaren geweest. De grootste vernuften in Engeland, Duitschland en Nederland bewonderden ossian. Blair gaf een fraai vertoog over hem uit, en toonde daarin, uit inwendige bewijzen, de echtheid der dichtstukken aan. De eerste Geniën van Duitschland spraken met vuur van den Schotschen Bard. Men kent het gezegde van göthe in den Werther: Ossian hat in meinem Herzen den homer verdrungen. Welch eine Welt, in die der Herrliche mich führt! Herder spreekt, in het vierde Deel der Ideën en in den Geest der Hebreeuwsche Poëzij, met niet minder levendigheid over den Kaledonischen Dichter. Hij noemt ossian broeder van job in de persoonverbeeldingen, en haalt hem dikwerf met homerus in éénen adem aan, als twee der verhevenste Dichters, die immer bestaan hebben. In zijn über ossian und die Lieder aller Völker, (in het 7de Deel zijner aesthetische werken, voor zijne Verzameling van Liederen der
onderscheidene Volken gedrukt) duidt hij met de krachtigste trekken de vereischten van eenen waren Natuurdichter aan, en vindt die in ossian volkomen verwezenlijkt. Hij schrijft aan eenen vriend, die te voren hardnekkig aan de waarheid en echtheid van den Schotschen ossian twijfelde, en dien hij zelf door inwendige gronden van het tegendeel overtuigde; hij, de fijngevoelige kenner van hetgeen den waren, onnavolgbaren Dichter der Natuur kenschetst, gelijk hij in de reeds genoemde ver-
{==68==} {>>pagina-aanduiding<<}
zameling van volksliederen getoond heeft! Op eene zeereis, te midden van een' storm, in gevaar van eene schipbreuk, daar las, daar gevoelde hij ossian! En zulk eene ziel, in die oogenblikken, te roeren, dat zou een bedriegelijk verdichter van oude liederen hebben vermogt? - Ook schiller, william jones, sprengel en gibbon schijnen aan geene verdichting te denken (de laatste is echter niet zonder twijfeling.) Sulzer beschrijft ossian als Held en Dichter te gader met ware geestdrift, en vooral als grootmoedig en edel mensch, en als kiesch en waarlijk teeder omtrent de sekse, te midden van den staat van onbeschaafdheid zijns volks. ‘Dit alleen,’ voegt sulzer er bij, ‘moet ons den Dichter reeds hoogst merkwaardig maken; maar als wij hem hebben leeren kennen, dan gevoelen wij ons met bewondering en hoogachting voor zijn genie en karakter en met liefde voor zijn edel hart geheel doordrongen. Men zou zich derhalve grootelijks bedriegen, indien men van onzen Bard eenvoudige verhalen zonder poëzij, geestverrukking en zedelijke schildering verwachtte, gelijk eenige der historische liederen uit de Middeleeuwen. Ossian's heldenliederen zijn ware poëzij, en wel in den staat der volkomenste rijpheid. Maar in het heldendicht zijn
wij de manier, waarop homerus het behandeld heeft, en waarin hem virgilius en de nieuweren, elk naar zijn bijzonder genie, gevolgd zijn, zoo zeer gewoon, dat wij ons bij het lezen der heldendichten van ossian als in een geheel vreemd land bevinden.’ (Dit laatste is een stellig bewijs voor de echtheid van ossian; immers hoe zou een hedendaagsch Dichter zich zoo geheel in eene vreemde wereld, van de Homerische zoo wel als Bijbelsche en tegenwoordige geheel verschillende, hebben kunnen verplaatsen?) - Bilderdijk, die zoo gaarne vrij algemeen aangenomene gevoelens tegenspreekt, werd echter hier door de kracht der waarheid en van zijn dichterlijk gevoel gedrongen, den ouden Bard regt te doen.

{==69==} {>>pagina-aanduiding<<}
In zijn stuk over ossian (achter de vertaling des fingals) zegt hij: ‘Wanneer macpherson zijne vertaling van ossian eerst in het licht gaf, was geheel Engeland in de weer, om deze dichtstukken als door hem verdicht uit te kraaijen. Een bedrijf des te schreeuwender, daar ieder zich in de naburige berglanden van hunne echtheid kon gaan overtuigen, waar men ze overal als voorouderlijke gedenkstukken hoorde zingen; waar duizenden ze van buiten kenden, eenige huisgezinnen ze in twee- en driehonderdjarige handschriften bezaten, de zoo algemeene als onafgebroken overlevering ze bekrachtigde, en de taal zelve, vergeleken met die van andere oude dichtstukken, hunne oudheid bewees. In alle andere landen ware eene diergelijke algemeene verzetting tegen het gezond verstand onmogelijk geweest; maar de Engelschman droomt niet dan van ondergeschovene stukken.’ (Fingal, IIde D. bl. 73, 74.) Burger, eenmaal de Lievelingsdichter van Duitschland en Vertaler van homerus, bragt ook uitgelezene stukken van ossian over. Cesarotti, een der uitnemendste klassieke Geleerden en Dichters van Italië, beroemd door eene heerlijke vertaling van homerus, heeft ook zijnen tijd besteed aan eene Italiaansche overzetting van ossian, die als eene der besten gekeurd wordt, en tevens de echtheid der dichtstukken verdedigd in een uitvoerig betoog. De grootste kenners der Oostersche talen, die, wanneer macpherson letterdief uit het Hebreeuwsch of Arabisch geweest was,
dadelijk het bedrog zoude hebben bespeurd, prijzen ossian hoog. Schultens zegt in zijne Verhandeling over het Genie der Arabieren, zakelijk het volgende: ‘Zou de stovende zonnewarmte alleen bij de Arabieren die verbeeldingskracht en beeldrijkheid, die in hunne poëzij uitblinkt, doen ontstaan? Maar wat heeft dan datzelfde vurige Genie, diezelfde verbeeldingskracht bij ossian en de overige oude Barden onder den kouden Noordschen hemel voortgebragt, wier poëzij zoo weinig van

{==70==} {>>pagina-aanduiding<<}
de Arabische verschilt, dat men dadelijk (behalve de beelden: deze toch hangen van het plaatselijke af) een gelijksoortig vernuft herkent en bewondert? Of zouden wij den uitgever macpherson van snood bedrog verdenken, alsof hij die gedichten voor oude had uitgevent, weinig bedenkende, hoe weinig zij strooken met de koude van het Noorden? Zoo denken sommigen, van welke ik verre verschil. Zóó is toch de oudste poëzij, de Arabische zoo wel als andere; en gelijk kinderen, door nieuwe gewaarwordingen getroffen, zulks vurig uitdrukken, zoo is het ook met den kinderlijken leeftijd der menschheid.’ Rau heeft ossian zelfs, in eene openlijke redevoering, met het boek Job en met homerus vergeleken (in 1799). De kunstregters eichhorn, bouterweck en gregory gelooven (de eerste althans voorwaardelijk) aan de echtheid. De eerste houdt, in zijne Geschichte der Literatur, wel de bouwstoffen van macpherson's uitgave voor echt, doch denkt, dat de verzamelaar zich in de zamenstelling eenige vrijheden zal hebben veroorloofd; maar stellig zegt hij, dat onder de Celtische gezangen eenigen in den mond der Schotsche Hooglanders den tijd overleefd hebben, waaruit macpherson in de jongste tijden eenige overblijfsels redde, en onder ossian's naam tot grootere en kleinere gedichten zamenstelde. (Dit werd vóór de uitgave van den grondtekst geschreven.) De zoo beroemde wijsgeerige Geneesheer gregory, die, als Schot en Hoogleeraar te Edimburg, een zeer bevoegd getuige was, zegt, in zijne Vergelijking van den staat en de vermogens des menschen met die der dierlijke
wereld, na de voordeelen van 's menschen toestand in de zoogenoemde Heldeneeuwen te hebben opgesomd: ‘Een zeer schoon beeld van dezen staat der Maatschappij vertoont zich aan ons in de werken van ossian. Hier ontmoeten wij menschen, welke dien hoogen geest van onafhankelijkheid, die verhevenheid en waardigheid van ziel, die verachting des doods, die gehechtheid aan vrienden en Vaderland bezitten, welke de gedach-
{==71==} {>>pagina-aanduiding<<}
tenis van Grieksche en Romeinsche helden onsterflijk gemaakt heeft. Maar waar zullen wij de gelijken van ossian's helden vinden in de oude of nieuwe Geschiedenis, onder de wildste en beschaafdste Natiën, ten aanzien van die zachtere deugden des harten, die hunnen heldenmoed verzelden en temperden? Daar zien wij den stoutsten krijgsmansgeest alleen aangewend tot verdediging zijner vrienden en van het Vaderland. Wij zien daar waardigheid zonder pronk, moed zonder woestheid, en gevoeligheid zonder zwakheid. Doordrongen met elk gevoel van regtvaardigheid en menschlievendheid, maakte dat zeldzame volk nimmer gebruik van die voordeelen, welke hunne grootere dapperheid of de oorlogskans hun boven hunne vijanden gaven.’ (*) Zouden alle die fijngevoelige kenners van het schoone, alle die gestrenge Oordeelkundigen, misleid zijn geworden door een' bedrieger, die zich nergens dan hier als Dichter getoond heeft? Napoleon buonaparte werd door het in ossian heerschende krijgsvuur in zijne jeugd weggesleept. Zou een bedrieger dit vuur zoo hebben kunnen opwekken; een bedrieger, die nimmer
soldaat was geweest? Zulke uitwerkingen van een ondergeschoven stuk, hoe listig ook aangelegd, hebben nooit plaats gehad. Dergelijke bedriegerijen zijn ten minste binnen de 30 jaren bekend geworden, en sommigen, gelijk de valsche Sanchoniathon en de kwanswijs te Malta gevondene boeken van livius, in veel korteren tijd. De valsche klaas kolijn heeft iets langer geleefd, maar toch aan het adelaarsoog van huydecoper niet kunnen ontsnappen. Ossian is nu reeds bijna 80 jaren lang bekend, en nog bewijst niets het bedrog, maar wel zeer veel de echtheid. Wat meer is: schrandere Geleerden, die te voren de gezangen van ossian voor onecht hielden, werden nader-
{==72==} {>>pagina-aanduiding<<}
hand van het tegendeel overtuigd, zoo als onze beroemde Archivarius van wijn door den Graaf van sarsfield, en hield zich nu daarvan zoo zeer verzekerd, als hij in dergelijke zaken slechts zou kunnen begeeren; hij bewonderde de kracht der groote en zuivere Natuur, die de grootste Dichters van dit en andere landen poogden te bereiken, schoon somtijds vergeefs. Nodier, (*) die te voren opzettelijk in een eigen geschrift den ossian van macpherson als het gelukkigste en luisterrijkste letterkundige bedrog had willen doen voorkomen, eer hij in Schotland geweest was, werd in de Hooglanden volkomen bekeerd tot het gevoelen der echtheid. Bij het hooren opzingen van een
Galisch gezang door eene gemeene vrouw (eene schuitevoerster) twijfelde hij niet meer aan het bestaan van heldenzangen bij overlevering in dat land. In spijt zijner ijdelheid, die ongaarne een vroeger verdedigd gevoelen opgaf, stond hij Schotland te verlaten, ‘innig overtuigd, dat macpherson inderdaad zeer algemeen door de overlevering verspreide zangen verzameld heeft, en, heeft hij die dan ook somtijds in zijne vertaling verrijkt met de hem eigene levendige en schitterende kleuren, zoo heeft hij ten minste derzelver geaardheid zeer weinig veranderd. Mag dan ook de Dichter ons niet in alle zijne oorspronkelijkheid zijn ter hand gekomen, of mag een hedendaagsch Dichter zich meester gemaakt hebben van zijne opstellen, om die met nieuwe schoonheden te versieren, het is voor mij belangrijk en aangenaam genoeg, de stellige zekerheid te hebben van die ontzagwekkende, gestrenge fabelleer, die helden- en oorlogsgeschiedenissen uit den ouden tijd, en die zekerlijk op maat gestelde gezangen, die zoo statig en beeldrijk, en die sedert vijf-
{==73==} {>>pagina-aanduiding<<}
tien Eeuwen in het geheugen des menschen bewaard zijn. Het zou nog vreemder zijn, dan dat ze zoo lang bewaard in de herinnering zijn overgebleven, indien zij waren verloren gegaan bij een volk, dat veel prijs stelt op zijne herinneringen, dat daaraan reeds alle voorwerpen, alle gebeurtenissen, alle natuurtooneelen verbindt, en eene taal bezit, die sinds onheugelijken tijd onveranderd is gebleven.’ (*) - Dit brengt ons tot de uitwendige bewijzen.

(Het vervolg hierna.)




Verslag van het bezoeken eener zoogenaamde salle d'asile (bewaar- of kleine-kinderschooltje) te Parijs, ter aanprijzing van de meerdere uitbreiding, aan soortgelijke inrigtingen hier te lande te geven, bijzonder ten behoeve van minvermogenden, met vele jonge-kinderen ezwaard.

‘Het valt niet te ontkennen,’ zegt de Steller van het Verslag aangaande de Kleine-Kinderscholen te Deventer (*), ‘dat, niettegenstaande den bloei van het lagere Schoolwezen in Nederland, de opvoeding van kinderen beneden de 5 of 6 jaren, die tot de gewone scholen nog niet kunnen worden toegelaten, tot dusver in eenen min gunstigen toestand is gebleven.’ Geen wonder dan ook, dat men, in de laatste jaren, op het voorbeeld der zoogenaamde Infantschools in Engeland, Kinder-Bewahr-Anstalten in Duitschland, en dergelijke schooltjes te Brussel, ook in Oud-Nederland, met name

{==74==} {>>pagina-aanduiding<<}
te Zwolle (*), Deventer (†), Rotterdam (§), 's Hage, alsmede binnen Amsterdam, zich aanvankelijk tot het weldadig doel vereenigd heeft, om, ter vervanging van de alhier tot dusver bestaande, doch hoogst gebrekkige Kleine-kinder- of zoogenaamde Matressen-schooltjes, betere inrigtingen daar te stellen, onder den naam van Bewaarschooltjes, waar kinderen, ook beneden de 5 of 6 jaren, inzonderheid van minvermogenden, worden opgenomen. Ook de Maatschappij Tot Nut van 't Algemeen schreef daartoe, met bijzondere aanprijzing, nog kort geleden, eene prijsvraag uit (※). De aandacht der Besturen en van bijzondere personen schijnt zich op deze zaak al meer en meer te vestigen; zelfs mag men achten, dat het, bij eene geschikte aanleiding en gelegenheid, aan geene krachtdadige bijdragen van meervermogenden ontbreken zou, indien daardoor de Bewaarschooltjes, inzonderheid voor de meest behoeftige Armenklasse, meerdere uitbreiding konden erlangen. Die aanleiding schijnt men nog slechts af te wachten, om met milde hand gereed te zijn. Zeker is het, dat, bij den tegenwoordigen stand van het lagere Schoolwezen, de noodzakelijkheid der Bewaarschooltjes, als eene kweekhof van het verder lagere Onderwijs van Armenkinderen, thans meer dan ooit gevoeld wordt. Men is

{==75==} {>>pagina-aanduiding<<}
het ten minste omtrent het ondoeltreffende der bestaande Kleinekinder- of Matressen-schooltjes (waarvan ook doorgaans, binnen de meeste steden, de minvermogenden, wegens te hooge schoolgelden, geen gebruik kunnen maken), over 't algemeen eens. Als laag van verdieping, of aan de straat gelegene keldertjes, geven zij den kinderen ook te veel afleiding, en lokken zelfs de storing of speelschen euvelmoed der voorbijgangers niet zelden uit. Geschikte verblijf-, bewaar-, oefenings- of ontwikkelingsplaatsen zijn de bestaande Kleine-kinderschooltjes, zoo als die tot dusver hier te lande bestonden, althans niet. De goede strekking der zaak alzoo meer algemeen erkend zijnde, eischt zij slechts nog meerdere bekendheid onder het publiek, om de belangstelling al meer en meer op te wekken, en tot werkelijke daarstelling dier Inrigtingen te dienen.
Het doel der Bewaarscholen is in de door ons aangebaalde geschriften nader en uitvoerig uiteengezet. Het zou overbodig zijn, veel daarbij te voegen. Men moet die schooltjes zelve zien, om zich derzelver inrigting en nuttige strekking regt goed voor te stellen. Doch, om van dit nut hier slechts een' kleinen wenk te geven: indien het algemeen voor een der moeijelijkst op te lossene vraagstukken door den Armenverzorger gerekend wordt, hoe weduwen, of in 't algemeen ouders, met vele zeer jonge kinderen bezwaard, door de zorg voor hunne kinderen aan hunne woningen gebonden, en echter, buitenshuis, werk en brood moetende zoeken, aan den kost te helpen, dan schijnt het mij toe, dat hierin inderdaad niet beter te voorzien is, dan door de oprigting, van wege of onder toezigt der Regering, of door particulieren, van Bewaarschooltjes, waar de kinderen in ruimere localen, dan in de vochtige schoolkeldertjes, al spelende leeren en ontwikkeld worden; terwijl zij tevens van de straat geweerd, en, tot opscherping van verstand en oordeel, nuttig en aangenaam bezig gehouden worden. De ouders, inzonderheid behoeftige weduwen, kunnen dan middelerwijl buitenshuis het noodige verdienen, of, ziek zijnde, de kinderen onder goede zorg rekenen. Zij zijn dan niet genoodzaakt, dezelve aan achtelooze buren, of geheel aan zichzelve, dat is, aan de schromelijkste gevaren, van brand als anderzins, bloot te geven. Menigvuldig toch zijn de voorbeelden van ongelukken, in den jongsten tijd, door het alleen tehuislaten van zeer jonge kinderen door hunne ouders, veroorzaakt. Hoe dikmaals

{==76==} {>>pagina-aanduiding<<}
las men dezer dagen, in de Nieuwspapieren, van jonge kinderen, welker kleederen, in het afzijn der ouders, vuur hadden gevat, waardoor zij het grootste gevaar liepen van te verbranden, of ook werkelijk verbrand zijn; iets, hetwelk des winters, bij strenge koude, nog ligter plaats kan vinden. - Men sticht alzoo door de Bewaarschooltjes, voor de meest behoeftige kinderen en ouders tevens, nut, en verschaft aan beide eene wezenlijke toevlugt, eene weldadige ondersteuning, die men hun anders, zelfs bij den ruimsten geldelijken onderstand, voortdurend niet kan toebrengen, tenzij men, waartoe slechts allerzeldzaamst de gelegenheid bestaat, in het volledig onderhoud van het gansche gezin voorzie.
Ik was dikwijls in de gelegenheid, mij van het wenschelijke eener meer algemeene uitbreiding der Bewaarschooltjes, inzonderheid voor de meestbehoeftige Armenklasse, bij ondervinding te overtuigen, en van het veelvuldig nut, hetwelk dezelve ook in andere opzigten konden hebben. De eerste vorming, de eigenlijke kern van het onderwijs, kan niet te vroeg in acht genomen worden; en zoo het waar is, dat in de eerste opvoeding en het eerste onderwijs de eigenlijke grond voor het volgende leven en geluk gelegen is, zoodat het zelfs uit naauwkeurige statistieke waarnemingen blijkt, dat men op die plaatsen, waar een doeltreffend onderwijs en zorg voor de opvoeding plaats vinden, eene groote vermindering van misdaden bespeuren kan, (gelijk nog onlangs door den Hoogleeraar Mr. c.a. den tex (*) is aangetoond) dan kan voorzeker die goede zedelijke grond niet te vroeg gelegd worden. Ook degerando, (†) die zoo voldingend bewezen heeft, dat de ware Armenverzorger een Armenbezoeker wezen moet, getuigt, pag. 151: ‘Plus on etudie les causes de l'indigence, et plus on reconnaît que le défaut d'éducation est celle qui fait le plus de criminels.’
Ik werd omtrent het boven aangevoerde volkomen bevestigd bij het toevalligerwijze bezoeken van eene zoogenaamde Salle d'asile te Parijs, en sedert kwam dikwerf de gedachte bij mij op, of wij Nederlanders, die ten opzigte van het lager onderwijs ons anders beroemen mogen, aan vreemden een zoo loffelijk en door henzelve erkend voorbeeld te ge-
{==77==} {>>pagina-aanduiding<<}
ven, echter, ten aanzien van de meerdere uitbreiding en algemeenheid der Kleine-kinder- of Bewaarschooltjes voor de meestbehoeftige Armenkinderen, niet erkennen moeten achter te staan; of er niet werkelijk te dien opzigte eene gaping in het lagere Schoolwezen bij ons bestaat; en of de Armenkinderen doorgaans niet te laat en te ongelijk van jaren op de Scholen worden toegelaten; of alzoo eene Inrigting, van hooger hand of door particulieren daargesteld, niet allerwenschelijkst ware, waarbij kinderen beneden de 6 of 7 jaren geregeld wierden opgenomen en tot de eigenlijk gezegde latere Armenscholen opgeleid, zoodat er van den aanvang af, tot aan het geheel eindigen hunner schooljaren toe, een geregelde gang gevolgd wierd, en er geen tusschentijd of gaping in het lager onderwijs bestond (*).
Mogt het navolgende Verslag omtrent eene door mij bezochte Salle d'asile te Parijs ter nadere bevestiging van een en ander kunnen dienen en ten goede strekken, zulks zou mij ten hoogste verheugen, al is die bijdrage dan ook nog zoo gering. Welligt wekt de mededeeling bij anderen den lust op, om, met beter en vollediger kennis toegerust, het nuttige der zaak nog meer algemeen te doen erkennen, en, waar het hier vooral op aankomt, daartoe door bestuur of middelen in staat gesteld, de uitbreiding zelve der Bewaarschooltjes zoo veel mogelijk te bevorderen.

Met welk een genoegen herinner ik mij de verpoozing en aangename verrassing binnen het woelige en prachtige Parijs, mij van uit de weelde der grootsche wereldstad op ééns verplaatst te zien binnen eene Armenschool van alle zeer jonge kinderen, door eene weldadige vrouw gesticht! Nimmer zal mij de herinnering, de diepe indruk, welken dit schouwspel op mij maakte, ontgaan. Hoe betooverend oog en oor binnen Parijs gestreeld worden; wat kunst en smaak ook mogen toebrengen, om ons dáár te boeijen, - hij, die

{==78==} {>>pagina-aanduiding<<}
er de weldadige inrigting der Ziekenhuizen, der Invaliden, en vooral ook de minder bekende Salles d'asile bezoekt, zal er al het overige te liever om genieten en te beter om waarderen, als hij ziet, hoe de Franschman, bij alle zorg voor lust en eigen genot, echter ook liefderijk en doeltreffend den Armen gedenkt, ja met daden staaft, dat, zoo als de voortreffelijke Bijbelschrijver voor de Jeugd getuigt, de ware liefdadigheid, om nut te stichten, gepast moet zijn! (*)
Het was door de heuschheid van den Heer coquerel, Predikant bij de Gereformeerde Gemeente te Parijs, dat de gelegenheid mij verschaft werd, den Heer montandon, Eersten Suffragant bij dezelfde Gemeente, te leeren kennen, en met dezen, in eene der verwijderdste en meest verarmde wijken dier stad, de Armenscholen te bezoeken. Ik had mij voorgesteld, de eigenlijk gezegde Stads Armenscholen, zoo als die te Amsterdam en elders gevonden worden, te bezigtigen, zonder van het bestaan van nog andere Armenscholen, voor kinderen beneden de 6 à 7 jaren, toenmaals eenige kennis te dragen. Ik bezocht dan eerst eene zoodanige eigenlijk gezegde Stads ARmenschool, voor kinderen boven de gezegde jaren ingerigt. Ik vond deze in eenen zeer ongunstigen staat, en veroorloof mij te eer, zulks hier te getuigen, omdat de klagten deswege der Parijzenaars zelve, vooral ten aanzien van het lager onderwijs buiten Parijs, genoeg bekend zijn. Men volgde er het zoogenaamde weêrkeerig of onderling onderwijs (Enseignement mutuel). De Moniteur, of Scholiermeester, stond er, midden in eenen kring zijner medeschoolgangers, hun, zoo het heette, les te geven. Maar hoe? Zóó, dat de kinderen zelve hem gewis ter naauwernood verstaan konden, en ik ten minste, ondanks de meeste inspanning, uit den mond des lesgevers geen enkel woord duidelijk onderscheiden kon. De Meester of Directeur zelf dezer Armenschool bleef veel te lang met ons in gesprek, en liet zich middelerwijl aan zijne scholieren in het minst niet gelegen liggen; hij liet het alles op de Moniteurs of Kweekelingen aankomen. Op mijne vraag: of zich dat alles zoo maar geleidelijk, zonder deszelfs eigen toezigt, schikte; of dat alles maar zoo buiten
deszelfs eigene bemoeijing zijn' gang kon gaan? werd mij, geheel naar den Franschen trant, geantwoord:

{==79==} {>>pagina-aanduiding<<}
‘Och ja, Mijnheer; dat gaat altoos maar zoo gestadig en van zelf zijn' gang!’ (Pardonnez, Monsieur; cela marche toujours!) Als proeven van de vorderingen der kinderen werden mij teekeningen getoond, die er stijf en slecht uitzagen, waarvan de voorbeelden veel te moeijelijk en uitvoerig waren, en die buitendien verre boven de bevatting en behoefte van Armenkinderen waren. - Maar welke was nu mijne verwondering, toen ik daarop van hier met mijnen leidsman eene Salle d'asile binnentrad! Schoone naam, aan deze Inrigting gegeven! Het was inderdaad een zeer ruim locaal, hetwelk in waarheid eene zaal, en met volle regt een toevlugtsoord voor Armenkinderen, ter verligting hunner ouders, heeten mogt. Deze Bewaarschool met de even te voren bezochte Armenschool vergelijkende, bleek mij duidelijk, hoe er tusschen de verschillende trappen van het lager onderwijs, tusschen de particuliere inrigting der Salles d'asile en der Stads Armenscholen, alle verhouding ontbrak; zoodat hier juist het tegendeel plaats vond van hetgeen behoorde, namelijk, dat de ontwikkeling, op den laagsten trap dier scholen genoten, in plaats van op de volgende Armenscholen toe te nemen, integendeel noodzakelijk moest afnemen en vervloeijen.
Binnen deze Salle d'asile zag ik de kinderen, ten getale van wel driehonderd, zoo jongens als meisjes, op een breed amphitheater in lange rijen of halfronden naast elkander geschaard, zoodat de meester, vóór hen staande, allen met één' oogopslag overzien kon. Men kan zich dit luchtig, licht en ruim vertrek niet beter voorstellen, dan wanneer men zich den vorm van het amphitheater te binnen brengt van de gehoorzaal voor de Natuurkunde der Maatschappij: Felix Meritis, met dit verschil, dat hier, in de Salle d'asile, de banken van het verheven halfrond niet in het midden, maar op het einde eener lange zaal geplaatst waren. Deze inrigting van een amphitheater scheen mij uitnemend geschikt, omdat de kinderen, bij klimmende rijen naast elkander geplaatst, den meester allen even goed zien konden, daartoe niet behoefden te reiken, elkander te hinderen of hunne plaatsen te verlaten. Wel is waar zijn bankjes, met kleine lessenaars vereenigd, welligt nog verkieslijker; doch ook deze zouden amphitheaterswijs geplaatst, en zoo het dubbel doel bereikt kunnen worden.
Hoe genoegelijk en opgeklaard was aller gelaat, terwijl de kleinen daar bijeengeschaard zaten! Welk een roerend schouwspel,

{==80==} {>>pagina-aanduiding<<}
hier zoo vele arme kinderen van den teedersten leeftijd, die anders, langs de morsige straten van Parijs zwervende, aan een wis gevaar, aan den bedelstand of aan lediggang zouden zijn prijs gegeven, zoo vrolijk bijeen te zien! De kinderen waren, naar gis, tusschen de 4 en 5 tot 7 jaren oud. Zij bleven hier des zomers van 7 ure des ochtends tot hetzelfde uur des avonds, en werden dan eerst door de ouders teruggenomen. Een eenvoudig voedsel werd hun in een afzonderlijk vertrek toegediend (*); of zij hadden (hetwelk ik mij niet stellig meer weet te binnen te brengen, doch toenmaals wél meen vernomen te hebben) hunnen kost, in kleine blikken bussen, gereed gemaakt, medegebragt, om tegen den tijd van het middagmaal voor hen te dienen.
Ik kon mij niet genoeg verwonderen, hoe zuiver en verstaanbaar de spraak dier kinderen was; gelijk men het dan ook alhier dikwijls, bij het bezoeken van de Armenwijken, genoegzaam aan de spraak der kinderen reeds bemerken kan, of zij de Stadsscholen al dan niet bezocht hebben. Door het gelijk opzeggen van les, gedicht, getallen, vermenigvuldigingstafel enz. werd onderling de oefening der spraak en van het geheugen bevorderd (†). Als op één' toon sprak de een den ander' onwillekeurig en wedijverend na. Op orde

{==81==} {>>pagina-aanduiding<<}
werd bijzonder acht geslagen. Ook zagen de kinderen, schoon van de behoeftigste klasse, er geenszins haveloos of slordig uit. - Na het eindigen van het leer- of speeluur, zoo als men het noemen wil, want inderdaad waren beide hier als vereenigd, zag ik de kleinen, in de beste orde, als ware het bij geregelde troepen, marcherende, hunne banken verlaten, en de school voor anderen inruimen; de gebrekkigen, soms op krukjes strompelende, achteraan, door de anderen ondersteund. In bepaalde opvolging trokken allen zoo, zingende, geregeld, naar de opene speelplaats af, zonder dat zich eenig merkelijk gedruisch of de minste wanorde vernemen deed. In alles, zoowel in spel als leeren, werd orde den kinderen ingeprent. Zij waren onderling zoo wél te moede! Zij leerden, zonder te weten, dat zij leerden. - Meeren minbehoeftigen schenen hier vereenigd te zijn. Er werd echter, zoo ik mij niet bedriege, door allen een schoolgeld betaald, hetwelk zoo laag mogelijk gesteld was. Het scheen eene zoogenaamde Ecole payante, schoon het in deszelfs aard, wegens de zeer geringe bijdrage, die betaald werd, eene liefdadige inrigting (Ecole gratuite) heeten mogt (*). Het kan voorzeker een goede maatregel geheeten worden, even als bij ons de Armen-, Tusschen- en Burgerscholen, ook de Bewaarschooltjes in twee of meer klassen te verdeelen, en, gelijk op de beide laatstgenoemde scholen, een gematigd en naar de middelen der ouders geëvenredigd schoolgeld door allen te doen betalen, opdat ook de behoeftigen iets leeren sparen, en de eenigzins
minder behoeftigen, door een eenigzins verhoogd schoolgeld te betalen, hunne kinderen van de andere onderscheiden ziende, zich niet schamen, dezelve naar de voor hunnen stand opengestelde schooltjes heen te zenden. Ook de meer behoeftige dient eene opoffering, hoe gering ook, voor het welzijn zijner kinderen ten beste te hebben, en eenige moeite te doen, om door eigen verdiend loon dit weinige schoolgeld bij te brengen. In den beginne is het welligt verkieslijk, ten einde de zaak geheel naar inzigt der oprigters

{==82==} {>>pagina-aanduiding<<}
te regelen, zonder zich aan eenige aanmerking der ouders te behoeven te storen, eene Kleine-kinder- of Bewaarschool aanvankelijk zonder eenig schoolgeld open te stellen, en dan later eene daarbij te voegen, waar wordt betaald.
Het onderwijzen of leerzaam bezig houden der kinderen in de Salle d'asile was zoowel aan Leermeesters als aan Leermeesteressen toebetrouwd (*). Het Bestuur van het geheel was echter aan eenen Opperleermeester gegeven. Deze scheen met hart en ziel, met de meeste oplettendheid zijner taak toegedaan te zijn. Van een' wuften Franschman kon men in hem geen spoor ontdekken, maar meende hier een ernstig, kloek, opgeruimd, bedaard, eenvoudig en wakker Nederlandsch Schoolmeester binnen Parijs verplaatst te zijen.
Bij het onderwijs, of liever het nuttig bezighouden der kinderen, had eene gestadige afwisseling plaats, waardoor de kinderen zich niet verveelden. Terwijl ik hen hier zoo spelende leeren en zoo vergenoegd en vrolijk te zamen zag, kwam mij van alphen's: ‘Mijn spelen is leeren, mijn leeren is spelen,’ gestadig voor den geest, waarin zulk een diepe zin ligt opgesloten. De speelswijze geleerde zaken bestonden, als allereerste beginsels ter ontwikkeling, in het nadoen van allerlei gebaren, b.v. het eenparig opheffen der armen, het slaan met de vlakke hand op de knie, het tegelijk opstaan en weder gaan zitten, het beantwoorden van allerlei eenvoudige en nuttige vragen, het aanhooren van zedelijke en andere verhaaltjes, enz. De zedelijke vorming toch der kinderen werd ook hier naauwkeurig bij alles in acht genomen. Het godsdienstig onderwijs, wel verre van eenigzins leerstellig te zijn, was integendeel geheel van geschiedkundigen aard, waartoe aan de kinderen gekleurde platen, op een zwart geschilderd bord vastgehecht, en de bevatte-
{==83==} {>>pagina-aanduiding<<}
lijkste gewijde geschiedenissen voorstellende, ter verklaring en tegemoetkoming van het geheugen, vertoond werden. Het leeren tellen, vermenigvuldigen, aftrekken en deelen geschiedde hier, zoo als elders door dobbelsteenen, door het verschuiven van een zeker getal ringen, op eene rij geregen, waarbij men den kinderen deed opmerken, hoevele er verschoven waren naar den eenen kant, hoevele er aan den anderen kant waren overgebleven, enz. Bij alles ging men zonder eenige drift en met het meeste geduld te werk; men knorde niet, en, zoo als het bij volwassenen ook wel gaat, de kleine leerlingen werden ook niet knorrig, maar waren welgemoed (*). Tot alles bezigde men zoo veel mogelijk zigtbare voorwerpen bij het onderrigt, om hetzelve daardoor des te duidelijker en aangenamer te maken. Het is toch te regt door een bevoegd oordeelaar (†) opgemerkt, dat ‘men het onderwijs niet te aanschouwelijk maken, en niet te dikwijls bedenken kan, dat alle onze kennis in de aanschouwing haren grond heeft.’ - De meester hield orde, door, als sein van het begeerde stilzwijgen, een fluitje te doen hooren, waaraan dan ook terstond werd gehoor gegeven. Van de aardrijkskunde werden ook hier reeds de eerste denkbeelden door kaarten aan de hand gegeven, en door het verhalen, van waar b.v. verscheidene koopmanswaren uit vreemde oorden werden aangebragt (§). Op de Stads Armenschool zag ik, als een economisch middel tot het onderwijs der aardrijkskunde, de werelddeelen in ruwe trekken op den wand geschilderd.

{==84==} {>>pagina-aanduiding<<}

Uit de school begaven zich de kinderen naar eene met boomen beplante speelplaats, en bij slecht weder in een speelvertrek, om door wedloopen, balkaatsen, schommelen en allerlei andere spelen de te dikwerf verzuimde ligchaamsoefening te bevorderen. Ook dit spelen zelf der kinderen was zoodanig ingerigt, dat het den kinderen nuttig was. Terwijl een zeker aantal zich op deze speelplaats bevond, werd een ander middelerwijl in de school bezig gehouden, om alzoo een dubbeltal te kunnen plaatsen. Bij het verlaten dezer stichting werd men in eene nette antichambre of receptiekamer gelaten. Men zag er de afbeeldingen der voornaamste weldoeners van arme kinderen binnen Frankrijk in plaat opgehangen, waaronder ik die van fénélon, vincent de paul, den Abt de l'epée enz. heb opgemerkt. Een Album diende, om de namen der bezoekers te bevatten, welke daarin, nevens hunne handteekening, doorgaans eenig bijschrift stelden, om van hunne lof en hunne belangstelling te getuigen, of ook om het Bestuur dezer Inrigting eenige nuttige aanmerking of verbetering bescheiden aan de hand te geven.
Ik was te Parijs in den tijd, dat de geleerde victor cousin zich hier te lande bevond, om, ter betere inrigting van de eigenlijk gezegde Armenscholen in Frankrijk, zich van de uitnemende inrigting der Nederlandsche in persoon te overtuigen, en dat de Fransche Kamers zich zouden bezig houden met het onderzoek der voordragten tot het brengen van veranderingen in het lagere Schoolwezen. Doch, hoe gebrekkig het, over 't algemeen, met dit lagere Onderwijs in Frankrijk ook moge gesteld wezen, voorzeker kan men zich geene betere Inrigtingen voor jonge kinderen, dan de zoogenaamde Salles d'asile of Bewaarschooltjes te Parijs, verbeelden.
Bij het einde van mijn kort bezoek vroeg ik met belangstelling naar den naam van hem, wien de eer der oprigting van deze stichting toekwam. Men gaf mij te verstaan, dat men dezelve geenszins aan eenen oprigter, maar aan de liefdadigheid eener aanzienlijke vrouw verschuldigd was, en men aan deze tevens de vervaardiging der gedichtjes, kleine gebeden en gezangen, welke men mij lezen liet en die voortreffelijk waren, te danken had.
Het is inderdaad opmerkelijk, hoe men niet alleen in Engeland, Frankrijk, te Brussel, maar ook hier te lande, met name te Amsterdam, de oprigting der Bewaarschooltjes

{==85==} {>>pagina-aanduiding<<}
meerendeels aan de liefdadige zorg van aanzienlijke Armenverzorgsters verschuldigd is. Ik weet dan ook dit mijn opstel, als eene geringe bijdrage ten beste eener zaak, die, als hoogstuuttig in zichzelve, de behartiging der Besturen en van particulieren zoo zeer verdient, niet beter te besluiten, dan door mij te beroepen op het edel gemoed dier Nederlandsche weldoensters, die, naar vermogen en waar zij zulks kunnen, het meer algemeen verspreiden der Bewaarschooltjes, inzonderheid voor de meest behoeftige Armenklasse, gewis volgaarne zullen willen bevorderen, waartoe hare hulp inderdaad onmisbaar mag gerekend worden (*).

jeronimo de vries, jz.

De uralsche diamanten.

(Uit georg engelhardt's Reis in 1830.)

De eerste ontwikkelde wenken, omtrent het waarschijnlijke bestaan van diamanten in het Uralsche gebergte, gaf morits von engelhardt, Professor te Dorpat, in 1826, in het Journal de St. Petersbourg, ten gevolge eener wetenschappelijke reis derwaarts, welke hem de opmerkelijkste overeenkomst van bestanddeelen in genoemde gebergte met die streken in Brazilië, welke diamanten opleveren, deed kennen. Weldra ontvingen nu, op bevel des Financieministers, alle bergwerkbestuurders eene aanwijzing, om ervarene bergwerkers ter ontdekking van diamantsporen uit te zenden. Lang bleven die nasporingen vruchteloos; ofschoon dezelve, wijl ook de vermaarde humboldt het gevoelen van Prof. engelhardt aankleefde, met ijver werden gedaan. Ten

{==86==} {>>pagina-aanduiding<<}
laatste had de Graaf polier het geluk, te Krestowoswishensk, onder eene menigte, bij het wasschen van dit goud bevattende zand, zich voordoende kwarts- en zwavelkieskristallen, op den 23 Junij 1829, den eersten Uralschen diamant te ontdekken. Een brokje kristal was, namelijk, den vorigen dag, door deszelfs ongemeenen glans, een' dertienjarigen boerenknaap, met name pawel popow (*), bij het wasschen van goudzand, in het oog gevallen, en hij stelde het diensvolgens den opzigter ter hand, zeggende: ‘Dat glinstert geheel anders dan het overige.’ Deze, minderscherpziende dan de jongen, vond niets buitengewoons aan het steentje, en wierp het bij andere kristalbrokken, waar het waarschijnlijk zou zijn verloren geraakt, had niet de Graaf, bij een naauwlettender onderzoek, het kostbare kristal in den gemengden hoop onderscheiden. Nu kwamen welhaast meer diamanten aan het licht, welke, ofschoon tot dusverre van geene aanmerkelijke grootte, naar het oordeel van kenners, voor den Brazilschen diamant in zuiverheid en schoonheid niet behoeven onder te doen. Deze ontdekking spoorde, in 1830, Prof. engelhardt aan tot eene tweede reis derwaarts, op welke hij de voor de wetenschap belangrijke waarneming deed, door hem ontwikkeld in een geschrift, getiteld: De Diamantstreek in het Uralgebergte, dat de tot heden nog niet aangewezen oorspronkelijke of moedersteen des diamants waarschijnlijk een zwarte dolomiet is.
Het goud- en diamant-wasschen geschiedt hier nog op de allereenvoudigste manier, goeddeels door jongens. Onder den blooten hemel staat eene lange reeks, uit ongeschaafde planken opgeslagene, eenigzins schuins afhellende waschbanken, de eene digt bij de andere; langs het boveneinde derzelven loopt eene houten goot, uit welke het daarin loopende water, door middel eener kraan, naar vereisch des wasschers, op de waschplaats vloeit, en van het daarop uitgeschudde zand, dat bestendig met een' aan eenen steel vastgemaakten haak of krabber wordt omgeroerd, allengskens alle ligtere aarddeeltjes afscheidt en wegvoert. Na verloop van eenigen tijd blijft aan het oppereinde der waschplaats

{==87==} {>>pagina-aanduiding<<}
alleen eenig fijn, zwart zand en - goud liggen. Om dit af te scheiden, bedient zich de arbeider van eene kleine borstel, met welke hij dat achtergelatene zorgvuldig bijeenbrengt, maar tevens, door een' bijzonderen handgreep, als 't ware oprakelt, ten einde de daarover heenloopende kleine waterstraal ook het zwartachtige zand wegspoele. Dit verrigt zijnde, verkrijgt men een klein hoopje, of snuifje, schitterende goudkorrels, dat met de vingers opgenomen en in eene, naast elken arbeider staande, schaal of kom wordt gelegd. Zoo worden ponden gonds verzameld. Ik zeide tot eenen knaap, dat er toch maar zeer weinig echt goud uit kwam; hij antwoordde: ‘Wel, Mijnheer, de hoenders pikken ook hun voedsel bij korreltjes op, en worden toch zat en vet!’ Een andere riep mij toe: ‘De Ural is een heel hooge berg, en bestaat toch ook slechts uit enkel kleine zandkorrels!’
Nagenoeg op gelijke wijze gaat men ook bij het diamantzoeken te werk, met dit onderscheid, dat daarbij eene geringere hoeveelheid alreeds van de fijne aarddeeltjes gezuiverd zand op het boveneinde der waschplaats uitgeschud en een weinig bevochtigd wordt, en dat de wasscher het niet, als het goudzand, met eene stang staande omroert, maar daarbij, op den buik liggende, met een klein, plat houtje, in de gedaante van een mes gevormd, de duizenden kleine kristallen en het steengruis omwoelt. Dus liggen zestig knapen, de een naast den ander, al hunne oplettendheid uitsluitend op het voorwerp huns onderzoeks gevestigd, waarvan zij het oog niet afwenden; geen geluid wordt gehoord, geene beweging gezien. Eensklaps verheft zich eene hand, met den blijden uitroep: ‘Almas!’ (Een diamant!) en al de zestig hoofden keeren zich naar den gelukkigen toe. Een der beide opzigters, die onophoudelijk langs de waschbanken op en neder gaan, schiet toe, bezigtigt den vond naauwkeurig, en bevestigt des vinders meening, of - spreekt het schrikwoord uit: ‘Pustoje.’ (Het is niets.) In het eerste geval springt de knaap op, en ijlt, na bekomen verlof, in een' galop naar het omtrent twee wersten van daar gelegen kantoor, om zijnen schat af te leveren, en de daarvoor bepaalde geldelijke belooning te ontvangen. Maar is het pustoje uitgesproken, dan bekijkt hij droevig het steentje nog eens naauwlettend, toetst zijne meening aan die van een paar zijner medgezellen, en, bevindende dat de opzigter gelijk

{==88==} {>>pagina-aanduiding<<}
heeft, werpt hij het bedriegelijk voorwerp zijner hope onder het overige uitschot, en hervat geduldig zijnen arbeid. Somtijds gebeurt het, dat de meeningen verdeeld zijn, en alsdan heeft de vinder het regt, den vermeenden diamant in een, opzettelijk daartoe bestemd, klein ijzeren kistje te werpen, dat zoo vele vakjes heeft als er arbeiders zijn, en van boven een gelijk getal ronde gaatjes, met nommers voorzien. Dit geheimvolle kistje, waarvan de sleutel bij den Inspecteur berust, wordt des avonds naar het kantoor gebragt, aldaar, in tegenwoordigheid des vinders, onderzocht, en uitspraak gedaan, of hij op het bepaalde loon al dan niet aanspraak hebbe.
Wanneer men die zestig arme, havelooze knapen gadeflaat, zoo als zij daar over de waschbanken liggen, naar goud en diamanten zoekende, treft ons het zeldzame contrast van rijkdom en armoede; maar tot heden is de vond der laatsten nog zeer onbeduidend: in ongeveer anderhalf jaar zijn nog slechts dertig stuks, van ⅜ tot 2½ karaat gewigts, en die alle in het dal van Poludenka, gevonden. Men mag zich echter vleijen, deze kostbare kristallen ook op andere plaatsen te zullen vinden, inzonderheid bijaldien men door den dolomiet veelligt de eigenlijke diamantbedding op het spoor komt.

De vlugt van Karel den II.

Nadat Koning karel de I op het schavot zijn leven verloren had, ondernam, gelijk bekend is, zijn oudste zoon, naderhand de tweede van dien naam, zijnen ridderlijken togt, om de partij te bestrijden, die zijnen vader van den troon gestooten had. De slag bij Worcester, op den 3den September 1651, besliste nogtans, ook in dezen tweeden kampstrijd, wederom ter gunste der Republikeinen. In dit gevecht vermogt karel slechts 12000 man, meest Schotten, den 30000 man sterken vijand tegenover te stellen; maar ondanks deze meerdere sterkte zijner tegenpartij, en hoezeer dezelve door den krijgskundigen cromwell werd aangevoerd, liet zich de Prins, die toen eerst 20 jaar oud was, niet dan na de dapperste tegenweer uit het veld slaan. Wat hij ook later, als Koning, moge geweest zijn, bij deze gelegenheid echter ontwikkelde hij al de eigenschappen, vereischt in eenen Prins, die zijn leven op het winnen eener kroon zet. Zelfs toen reeds al de hoop op een' goeden uitslag des krijgs verdwenen

{==89==} {>>pagina-aanduiding<<}
was, en zijne troepen in wilde vlugt de straten van Worcester bedekten, deed hij nog eene laatste krachtige poging om hen te herzamelen, en toen hij eindelijk zag, dat alle aansporing vruchteloos was, riep hij: ‘Zoo schiet mij dan liever neder, dan mij het ongeluk van dezen dag te laten overleven!’ Bijna met geweld moesten zijne vrienden er hem toe brengen, de stad te verlaten en voor den zegevierenden vijand te wijken.
Wat nu, na deze overwinning, van hem geworden was, bleef langen tijd een raadsel. En bijna alleen door een wonder had hij aan des vijands handen kunnen ontkomen; want cromwell, wiens arendsoog reeds in de verte op de kroon gevestigd was, spoorde als een bloedhond den ongelukkigen Koningszoon na, die tusschen hem en het doel zijner staatzucht stond. Er werd een prijs van duizend pond sterling op zijn hoofd gezet, en allen, die zich verstouten mogten hem eene schuilplaats te verleenen, werden met de strenge straf van hoogverraad bedreigd. Afdeelingen krijgsvolk, te paard en te voet, doorkruisten onophoudelijk de om het slagveld gelegene oorden in alle rigtingen; terwijl kust en havens in dien omtrek allernaauwkeurigst bewaakt werden. Desniettemin was er geen spoor van zijne vlugt te ontdekken, en even min kon men te weten komen, waar de Koning (karel was tot Koning van Schotland gekroond geworden) eene wijkplaats gezogt mogt hebben, ofschoon men omtrent het lot van bijna al de overige personen van eenig aanzien uit de rijen der Koningsgezinden zekere berigten had. En nu werd nog verscheidene weken lang de Koning des te ijveriger nagespoord, omdat men stellig meende te weten, dat hij Engeland niet verlaten had.
Inderdaad was het ook slechts onder de dreigendste gevaren, en door grootmoedige zelfopoffering van den kant van verscheidene personen, den Koning mogelijk geweest, midden door de digte drommen zijner vijanden te ontsnappen. De zijde der stad Worcester, aan welke de aftogt gebeurde, bragt de vliedenden op den grooten weg naar het noorden, en op dezen weg joegen zij een tijdlang voort, zonder te weten waarheen, en alleen om den vijand zoo ver mogelijk achter hen te laten. Gedurende den nacht na den beslissenden slag ontmoette karel eene afdeeling der Schotsche ruiterij, die zich rondom hem geschaard had, doch te zwak geweest was, om hem gedurende de krisis van nut te kunnen

{==90==} {>>pagina-aanduiding<<}
zijn, en die nu veel te talrijk was, om den vijand te ontkomen. Derhalve scheidde zich de Koning van dit paardenvolk, en, slechts door weinigen zijner getrouwen verzeld, nam hij den regtstreekschen weg naar Derbyshire, alwaar, gelijk de Graaf van derby hem verzekerde, eene veilige schuilplaats voor hem te vinden zou zijn op den huize Boscobel, een der landgoederen van dien Graaf, die kort daarop zelf in hechtenis genomen en ter dood gebragt werd. Nadat zij tot des ochtends toe voortgereden waren, bereikten zij in de eerste plaats Whiteladies, eene andere aan het huis Derby toebehoorende landbezitting, niet verre meer van Boscobel. Te Whiteladies vertoefde de Koning, hoe afgemat hij ook was, slechts een klein uur; maar, terwijl hij zich hier bevond, poogde men zijne vlugt door eenige verkleeding te hulp te komen, zoo als zij, die hem verzelden, dezelve tot zijne redding het dienstigst oordeelden. Hier werd hij, zegt een oud handschrift uit dien tijd, van zijnen vorstelijken dos ontbloot; men sneed hem het haar af en deed hem eene boerenkleeding aan; terwijl zijne geleiders ook zijn aangezigt en zijne handen onkenbaar poogden te maken en hem ook nog eene houthakkersbijl op den schouder gaven, om zijne vermomming te voltooijen.
Nadat dit gedaan was, namen diegenen zijner vrienden, die in het geheim waren, met tranen in de oogen van hem afscheid, en reden allen van Whiteladies weg, zonder dat ook zij nog wisten, waarheen zij zich wenden moesten. De Koning zag zich thans aan de hoede van vier gebroeders toevertrouwd, penderel geheeten; mannen, wien hunne onverzettelijke trouw eene eervolle vermelding in de geschiedenis verworven heeft. (*) Hun zwager yates voegde zich mede bij hen, niet minder vast dan de penderel's besloten hebbende, zijnen Koning op dezen weg van gevaar met raad en daad bij te staan. Nadat de Koning van zijne vrienden afscheid genomen had, werd hij door zijne gidsen

{==91==} {>>pagina-aanduiding<<}
naar het digtste gedeelte van het bosch geleid, en het was ook hoog tijd; immers reeds spoedig ware de vijand hem op het spoor geweest: naauwelijks een half uur was verloopen, of de hem vervolgende vijandelijke ruiters kwamen te Whiteladies aan, en doorzochten het huis. Dat hij hier slechts ter naauwernood ontkomen was, bleef den Koning zelven niet verborgen; want zijne geleiders hadden zich op onderscheidene punten verdeeld, van waar zij naar alle kanten 's vijands nadering konden gadeslaan. Middelerwijl had de koninklijke vlugteling zijne rustplaats onder een boom genomen, werwaarts een der broederen, aan wien men den naam van den trouwen richard gegeven heeft, hem geleid had. Vermoeid, gelijk hij was, zou hij hier reeds eene dragelijke legerstede gevonden hebben, ware het niet, dat de aanhoudende regen hem belet had op het veldbed uit te rusten, hetgeen richard's zorg hem had weten te verschaffen. Terwijl hij in dezervoege voor het oogenblik aan het gevaar onttrokken scheen, was ook de moeder en zuster der penderel's aangekomen, spijs en drank voor hem medebrengende. Toen zij hem zag, zonk de oude vrouw op hare knieën, en dankte God, dat Hij hare zonen uitverkoren had, om hunnen Koning uit het midden van deszelfs vijanden te redden.
In dit woud bleef de Koning dien geheelen dag (den 4den September) tot negen ure des avonds, toen hij, aan de hand van richard penderel, zich weder op weg maakte, en, op raad van dezen, zijne rigting dwars door Staffordshire nam, om een klein vlek in Shropshire, Madely genaamd, en dat niet ver van de Severn lag, te bereiken, hopende aldaar verscholen te kunnen blijven, tot dat het hem mogelijk zou zijn de kust te verlaten. Niet dan met de uiterste inspanning en moeite gelukte het hem tegen middernacht op dit verhoopte punt van rust en verkwikking aan te komen. Het huis, waar de vlugtelingen aanklopten, was dat van eenen geestelijke, wolf genaamd, die, hoezeer koningsgezind, hun terstond bij het binnenlaten verklaarde, dat hij geen oogenblik voor hunne veiligheid kon instaan, vermits twee regementen in het dorp gelegerd waren, om de Royalisten te bewaken, en dat nog zoo even zijn huis als verdacht doorzocht geworden was. Derhalve zag de Koning zich gedwongen, met zijnen leidsman nachtkwartier in eene hooischuur te nemen, waar zij den dag van den 5den Sep-
{==92==} {>>pagina-aanduiding<<}
tember bleven, tot dat het donker begon te worden. Middelerwijl had hun gastheer alles in het rond opgenomen, en bevonden, dat alle schuiten weggebragt waren, en elke brug, die over de Severn voerde, scherp bewaakt werd. De Koning en diens gids waren dus genoodzaakt, voor dien nacht hunne toevlugt wederom in de nabuurschap van Boscobel te zoeken.
Des anderen daags, den 6den September, 's morgens vroeg, terwijl de Koning in de struiken van het bosch verborgen zat, - want het was veel veiliger, zich gedurende den dag in het bosch op te houden, dan in eenig huis, uit hoofde der menigte soldaten, die overal in de woningen rondsnuffelden, - ‘bemerkte hij,’ verhaalt clarendon, die dit relaas uit den eigen mond des Konings had, ‘eenen anderen man, die op een' eikenboom geklouterd was. Op 's Konings verlangen klom hij naar hem af, en toen bleek het, dat hij een gevlugte Kapitein der Royalisten was, met name careless. Hij haalde den Koning over, om, daar het voor hem hoogst gevaarlijk geweest zou zijn het bosch te verlaten, op den boom te gaan zitten, waar hij zelf te voren gezeten had, en waar de takken zoo digt met loof bezet waren, dat hij er veilig voor ontdekking zijn kon, aangemerkt op onverdachte plaatsen, gelijk hier, niet ligtelijk zoo naauwkeurig onderzoek zou gedaan worden. De Koning volgde dezen raad, en klom, met bijstand van den ander', in den boom, waarna hij op zijne beurt dezen medgezel hielp hem na te klauteren, en beide hier den geheelen dag bleven doorbrengen. Het is zeer waarschijnlijk, dat deze zelfde dag over karel's lot beslist zou hebben, wanneer niet dit zoogenaamd toeval hem gered had. Want, terwijl hij met careless op den boom zat, zagen zij uit hunnen schuilhoek niet alleen van tijd tot tijd de Engelsche roodrokken, die bezig waren hen te vervolgen, in hunne nabijheid voorbijgaan, maar zij werden ook nog vele andere lieden gewaar, die met een dergelijk oogmerk het bosch doorkruisten, en hoorden, hoe deze met elkander spraken, wat zij met den Koning beginnen zouden, wanneer zij hem vonden. Eenigen der getrouwe penderels hielden middelerwijl de wacht, en gaven zich den schijn, alsof zij met houthakken bezig waren, doch hadden vast besloten, als het op het
uiterste kwam, hun leven voor den Vorst in de bres te stellen. Evenwel deze dag ging zonder ongeval voorbij, en karel vlood naar Bosco-
{==93==} {>>pagina-aanduiding<<}

bel, om er den nacht door te brengen. De boom, welken hij verlaten had, droeg naderhand den naam van den Koningseik, en is later letterlijk aan stukken gescheurd, om zijnen aanhangeren gedachtenisblijken aan dit merkwaardige geval te leveren.
Op Boscobel-house vond karel zich goed geborgen, en bragt er in volle veiligheid en gemak den nacht op den 7den, als ook bijna den geheelen volgenden dag (die een zondag was) door; doch wat hemzelven betrof, was hij er in niet geringen angst, want hij begreep, dat hij zich nog altijd binnen eene streek gronds bevond, welke zijne vijanden gedurig weder op nieuw doorzochten, daar zij wisten, dat hij er zijn moest, en verzekerd waren, hem eindelijk te zullen vinden. Nogtans vatte hij weder moed, toen hij des zondags avonds door john penderel eenige regels schrift van Lord wilmot's hand ontving, die hem noopte, bij hem te Moseley (in Staffordshire) te komen, waar hem eene veilige vrijplaats wachtte, en waar reeds alles in gereedheid gebragt was, om hem tot het volkomen gelukken zijner verdere vlugt behulpzaam te zijn. De Lord verwierf zich bij deze gelegenheid met volle regt den naam van een' man van eer, daar hij zijne eigene veiligheid geheel en al veronachtzaamde en uitsluitend op het welzijn van den Koning bedacht was, die ook inderdaad slechts daardoor eenig en alleen gered werd. In den nacht van den 7den op den 8sten vlood de Koning van Boscobel naan Moseley, begeleid door de onvermoeide penderels. Ook ditmaal had hij het slechts aan een gelukkig toeval te danken, dat hij de handen zijner vijanden ontkwam; want reeds den volgenden dag kwamen achter elkander twee detachementen ruiters naar Boscobel en doorzochten alle hoeken van het huis; doch de vogel was gevlogen. Bij deze nachtreis naar Moseley reed de Koning op een oud, afgereden trekpaard, en echter was hij blijde het te hebben, vermits zijne voeten door de vlugt naar en van Madely en de overige vermoeijenissen sterk gezwollen en stuk gegaan waren. Desniettemin pasten de Koning en zijn knol,
wat het uiterlijke betreft, volkomen bij elkander; want zijne garderobe bestond slechts uit een vest en broek van grof en afgedragen laken, een oud en morsig lederen wambuis, groene kousen met gaten, zware half versletene schoenen, een' gescheurden grijzen hoed zonder voering of lint. In deze verkleeding reed de Koning, omgeven door zijne zes ge-
{==94==} {>>pagina-aanduiding<<}
trouwen, - want ook hun zwager yates was medegereden, - twee voorop, twee achter hem en een ter wederzijden, allen gewapend en allen bereid, om iedere verhindering, welke zich mogt opdoen, zelfs met opoffering van hun eigen leven, te overwinnen. Er is ook nog eene aardige anecdote, die nopens humphrey penderel van dezen togt verteld wordt. Toen namelijk de Koning zich beklaagde, dat de draf van het oude paard zoo geweldig stootte, hernam humphrey: ‘Maar bedenk dan toch, mijn Koning, dat uw ros den last van drie Koningrijken op den rug draagt!’ - Behouden kwamen zij te Moseley aan, waar de bezitter, die whitgreave heette, als ook Lord wilmot, gereed stonden, om Z.M. te ontvangen. Een oud handschrift, hetwelk narigten omtrent 's Konings bezoek te Moseley behelst, is onder de papieren van dat huis wedergevonden, en in het Gentlemans-Magazine voor Julij des jaars 1789 door den druk medegedeeld. In dit stuk leest men onder anderen: ‘Toen de Koning, met de hem verzellende penderels, voor de poort van Moseleyhouse aankwam, was hij in kleeding zoo zeer aan de overigen gelijk, dat ik hem niet wist te onderscheiden.’ Nadat echter de Koning in eene kamer geleid was, werd whitgreave binnengeroepen, en de Lord sprak tot hem: ‘Deze heer hier is uw heer en meester, de meester van mij en van ons allen, welken wij gehoorzamen en volgen moeten.’ - Toen nu de Koning zich weder eenigzing
hersteld het oord bezigtigd had, alwaar hij in geval van nood eene schuilplaats voor zijne vijanden zou kunnen vinden, en hetwelk whitgreave, die tot de Koningsgezinden behoorde, reeds vroeger tot verberging van hemzelven bestemd had, vatte hij weder frisschen moed, en verklaarde, dat, zoo hij slechts aan het hoofd van 10000 man stond, hij van voren af aan den strijd om zijn gebied zou wagen. Karel hield zich te Moseley twee dagen lang op. Vóór hij het nog verliet, was hij wederom als door een wonder aan de nasporingen zijner vijanden ontsnapt. Zij hadden namelijk thans het stellig berigt bekomen, dat hij, na den slag, te Whiteladies geweest was, en, hierdoor aangezet, hadden zij hunne vervolging met nieuwen ijver hervat. Derhalve onderging Moseley, even als de andere sloten, den 9den een bezoek der soldaten. Gelukkigerwijs was men van hunne nadering nog tijdig genoeg ver-
{==95==} {>>pagina-aanduiding<<}
wittigd geworden, om den Koning verborgen te houden tot dat het gevaar voorbij was.
In den nacht van den 10den gelukte het aan karel, om van Moseley naar Bentley te geraken. Dit was een nabijgelegen landeigendom van Kolonel lane, eenen Royalist, denzelfden, die het vroeger vermelde plan tot het ontkomen van den Koning aan de hand gegeven had. De zuster van dezen Kolonel had een' pas voor zich en haren bediende, om een' harer verwanten, zekeren Heer norton, te Bristol te gaan bezoeken. De kust te bereiken, moest natuurlijk den Koning het meest aan het hart liggen; derhalve sprak men thans af, dat hij de rol van dien bediende op de reis vervullen zou. Hoe groot het gevaar ook was, in het openbaar, bij dag en vele mijlen ver, midden door de vijandelijke krijgsmagt te trekken, stemde hij evenwel in dit plan. Hij verwisselde diensvolgens het boerenpak, dat hij tot nog toe gedragen had, met een' gewonen livereirok, en spoedde zich den 11den te paard van daar, met zijne voorgegevene gebiedster, die door eenen neef, den Heer lascells, verzeld werd, achter zich. Na eene reis van drie dagen bereikten zij behouden het huis van den Heer norton, zonder dat hun eenige verhindering hoegenaamd overkomen was, niettegenstaande zij honderden van menschen ontmoet hadden, die den persoon des Konings naauwkeurig kenden, en voor welke het niets vreemds of ongeloofelijks geweest zou zijn, hem te dezer tijd in zulk eene verkleeding te zien.
Bij den Bristolschen bloedverwant aangekomen, ging karel, zelfs ten aanzien van den heer des huizes, door voor william, den bediende van Mejufvrouw lane, en om zich zoo veel mogelijk aan alle nieuwsgierige blikken te onttrekken, wendde hij ongesteldheid voor, en verliet zijne kamer niet. Miss lane, zeggende dat haar vader boven alle andere bedienden op hem gesteld was, trok zich zijnen toestand zorgvuldigst aan. Een- of tweemaal bragt zij zelve hem zijn eten; doch daar zij, zonder opzien te verwekken, dat niet altijd kon doen, droeg men zulks eens aan den huisknecht op, en niet weinig zeker schrikte de Koning, toen deze man op de knieën viel, en met tranen in de oogen uitriep: ‘Wat ben ik verblijd, uwe Majesteit te zien!’ Na een oogenblik bedenkens begreep de Koning, dat het raadzaamst zijn zou, den genen, die hem dus herkend had, tot zijnen vriend te maken; en hij heeft ook geene reden gehad,

{==96==} {>>pagina-aanduiding<<}
om over dit besluit berouw te gevoelen, daar de zorg van dien bediende hem voor ontdekking van den kant der overige huisgenooten beveiligde.
Het ontworpen plan bragt mede, dat Miss lane, in geval er zich geene gelegenheid, om ter zee te vertrekken te Bristol mogt opdoen, aan den Heer torton zou zeggen, dat haar voornemen was, alvorens naar huis te keeren, nog eenen anderen vriend in Dorsetshire te bezoeken, om op deze wijs weder een ander punt der kust te bereiken. Tot uitvoering van dit plan bood zich weldra eene gunstige omstandigheid aan, en den 18den September had karel, zonder herkend te worden, het huis van een' zijner vrienden, den Kolonel wijndham, bij Sherborn, in Dorsetshire, gelukkig bereikt. Wilmot, die den Koning uit Bentley nagereisd, en, schijnbaar onbezorgd, met eenen valk op den arm, den geheelen weg over gereden was, eene onderneming, welke hemzelven, zoo wel als zijnen heer, uiterst gevaarlijk had kunnen worden, voegde zich in wyndham's huis weder bij hem, om te beraadslagen, wat nu verder ondernomen behoorde te worden. Ofschoon zij zich thans hier in de nabijheid der zeekust bevonden, konden zij er des te minder op veiligheid rekenen, vermits de tegenpartij juist te dezer plaatse veel aanhangers telde, en geheel de bevolking, vriend zoo wel als vijand, zich nog altijd met het onbekende lot des Konings bezig hield. Na menige vruchtelooze poging vond Kolonel wyndham eindelijk te Lyme Regis een schip, hetwelk hij huurde, om eenen Edelman met deszelfs bediende (den Koning en wilmot) naar de Fransche kust te brengen. Plaats en tijd der inscheping werden thans nader afgesproken, en, om zoo veel mogelijk opzien of verdenking te vermijden, had wyndham zich bevlijtigd, in eene herberg, die door eene weduwe bij Charmouth gehouden werd, een paar kamers te vinden, om, naar hij
voorgaf, tot schuilplaats voor een jong paar te dienen, dat heimelijk met elkander getrouwd was. Overeenkomstig deze afspraak, kwam karel kort daarna er aan, verzeld door eene jonge dame, juliana coningsby genaamd, als ook door wilmot en den Kolonel. Tot dusverre was alles naar wensch gegaan; maar nu kwam het bepaalde uur, waarop het schip verschijnen moest, en geen vaartuig kwam opdagen. Met het aanbreken van den dag ging wilmot zelf naar Lyme op weg, om naar het schip te vernemen; terwijl

{==97==} {>>pagina-aanduiding<<}

karel met de jonge dame, welke hij voorgaf aldaar niet in veiligheid te achten, naar Bridport reed, om er op wilmot te wachten. Hier echter, geraakte hij in het grootste gevaar, dat hem op geheel zijne vlugt nog overkomen was Hij vond er, namelijk, een vijandelijke korps van 1500 man dat alhier ingescheept moest worden, en de geheele omtrek was digt gedrongen vol menschen. Ware hij teruggekeerd zoo zou hij zich hoogst waarschijnlijk aan vermoeden en aan ontdekking hebben blootgesteld; moedig vervolgde hij derhalve zijnen weg, tot dat hij de herberg bereikt had. Hier was hij, vergelijkenderwijs, weder in veiligheid, en kort daarop kwam hij en wilmot, buiten de stad, bij elkander, als wanneer hij vernam, dat de reden van het achterblijven van het schip geweest was, dat de vrouw van den Kapitein dezen had afgeraden, zich met eene zaak, die haar verdacht scheen, in te laten.
Zij zagen zich dus weder gedwongen, eene andere gelegenheid af te wachten, en de Koning, aan wien veel, dat in de nabuurschap voorviel, ongerustheid verwekken moest, besloot, den 8sten October, wyndham's huis te verlaten, en naar Heale, bij Salisbury, in dat eener weduwe hyde te vlugten. Hier gelukte het eindelijk aan een' zijner vrienden, om voor hem de overvaart te bedingen aan boord van een kolenschip, dat bij New-Shoreham, niet verre van Brighton, lag, en naar de Fransche kust bestemd was. Den 15den October kwam karel te Brighton, om den laatsten gang te doen, die hem voor langen tijd buiten het bereik zijner vijanden moest brengen. Doch ook hier nog was hij op het punt om verraden te worden. Toen hij, namelijk, des avonds, te Brighton, met den eigenaar en den Kapitein van het schip aan tafel zat, ontdekte deze laatste, die tot nog toe onbewust gebleven was, wien hij aan zijn huis ontvangen had, dat deze reiziger niemand anders was, dan de Koning. Evenwel hij liet alleen den Vorst zelven merken, dat hij hem herkend had; want hij bezigde eene zich opdoende gelegenheid, om 's Konings hand te kussen, en hem toe te fluisteren: ‘Ik hoop, zoo ik in het leven blijf, mijzelven nog als Pair en mijne vrouw als Paires te zien.’ Karel lachte hem vriendelijk toe, tot blijk dat hij den zin der woorden begrepen had. Kort daarop stak het schip in zee, en den 17den October betrad de Koning de kust van Frankrijk.
Dat karel onder al deze gevaren zoo gelukkiglijk zij-
{==98==} {>>pagina-aanduiding<<}
nen vijanden ontkomen was, werd door zijne aanhangers als een wonderwerk beschouwd, en inderdaad grensde het aan het wonderbare. Onder de vele personen, die met den Koning in aanraking gekomen waren, en die meestal tot de lagere volksklassen behoorden, was er niet een eenige, die door den grooten, op deszelfs hoofd gestelden, prijs in verzoeking geraakte, hem te verraden; en verheugend is de gedachte, dat karel naderhand, toen hij tot den troon verheven werd, ook de magt had, om aan de penderels, lanes, wyndhams en anderen zijne dankbaarheid voor de diensten te bewijzen, welke zij hem in den tijd van gevaar en nood bewezen hadden.

Strenge Puriteinen in Nieuw-Engeland.

Deze strengheid toont zich niet alleen in de zeden; men ziet dezelve ook in de wetten doorstralen. Dronkenschap, hazardspelen, ongebondenheid, Godslastering, het niet vieren of het ontheiligen van den zondag zijn, in Massachusetts, overtredingen, die met gevangenis of geldboete gestraft worden. Het in Nieuw-Engeland heerschende Puriteinismus oefent zijnen invloed nog over alle de Vereenigde Staten uit; zoo bepaalt het Strafwetboek van Ohio gevangenis op ongeoorloofden omgang tusschen ongehuwde mannen en vrouwen. Ik heb te Cincinnati personen gezien, welke om zoodanige overtreding veroordeeld en in een' ongezonden kerker opgesloten werden, waar de frissche buitenlucht niet kan indringen. Te New-York zijn alle kansspelen, als kaart-, dobbelen biljart-spel, op alle openbare plaatsen, in herbergen, kroegen, pakketbooten enz., op eene boete van 10 dollars voor den waard of houder, verboden. Ieder persoon, die zekere som met een hazardspel wint, moet vijfmaal de som van het gewonnen geld, als boete, betalen. Die in eenig spel of door eene weddenschap eene som van 25 dollars verliest of wint, wordt schuldig aan wangedrag (misdemeanor) verklaard, en verbeurt eene geldboete, welke niet minder dan vijfmaal de hoeveelheid van het verlorene of gewonnene zijn mag. De wetten van denzelfden Staat straffen niet alleen Godslastering, maar ook alle vloeken en zweren; zij verbieden het verkoopen van sterke dranken in de nabijheid eener godsdienstige vergadering, ten minste op eenen afstand

{==99==} {>>pagina-aanduiding<<}
van twee (Eng.) mijlen in het rond. Het Wetboek van Pensylvanië behelst dergelijke verordeningen: op dronkenschap is deels gevangenis, deels geldboete bepaald; en herbergiers, welke gelegenheid tot het overtreden der wet verschaft hebben, verliezen hun patent. Wanneer iemand als drinker of dagelijksche zuiper bekend is, benoemt men voor hem eenen curator of voogd, als of de persoon krankzinnig ware; en zoo iemand, hij zij herbergier, stoker of tapper, hem sterken drank verkoopt, moet deze 10 dollars boete betalen.




Rood, wit en blaauw.


Drie kleuren, ja, wier wondre pracht 
Reeds uitblonk bij ons voorgeslacht; 
Drie kleuren, die ons 't harte boeijen; 
Drie kleuren, die nog dag aan dag, 
O Neêrland! in uw schoone Vlag 
Met onverdoofbren luister gloeijen. 
 
Ja, welk een mastbosch voor ons oog 
Langs IJ- of Maaskant weemlen moog, 
Geen Vlag, waarvoor uw Vlag moet zwichten! 
Zij golft en glanst ons toe van ver, 
Als waar' ze een schittrende avondster 
In 't heir der mindre hemellichten. 
 
Belonkt haar van d'azuren trans 
De heldre zon met gouden glans, 
Hoe lieflijk streelt zij 't oog der volken! 
Bestookt de orkaan den hollen vloed, 
Ze ontleent haar pracht een hooger gloed 
Aan 't graauw van 's hemels donderwolken. 
 
Van waar ons 't hart zoo diep geroerd, 
Als ze aarde en zee wordt omgevoerd, 
Of staatlijk opstijgt uit ons midden? 
Wat raadsel dan, wat hoogen zin, 
Wat Godspraak houdt dat wonder in, - 
Die Vlag, die volk bij volk aanbidden? 
 
Wat zien we in dat zoo gloeijend rood? 
Het bloed, dat hen door de aadren vloot, 

{==100==} {>>pagina-aanduiding<<}

Die ze eens zoo stout aan 't niet onttogen; 
Het bloed, waardoor nog onze borst 
Den dood trotseert voor Land en Vorst, 
Zoo slechts die Vlag ons blinkt in de oogen. 
 
Wat wil dat wit, die heldre baan? 
Zij wijst ons Neêrlands braafheid aan; 
Zijn blanke trouw; zijn' open handel. 
Ja, Volken! wie ons prijze of laak', 
Zóó vlekloos rein is Neêrlands zaak, 
Zóó ongekreukt zijn woord en wandel. 
 
Dat blaauw, met rood en wit vereend, 
En Nassau's wapenschild ontleend, 
Wat mag dat vorstlijk blaauw ons toonen? 
Dat blaauw weêrglanst het blaauwend staal, 
Dat, eeuw bij eeuw, de zegepraal 
Of neêrlaag gaf aan 's werelds troonen. 
 
Dat staal, nooit strafloos aangesard; 
Dat bloed, zoo warm in 't Hollandsch hart; 
Dat vlekloos regt, naast God ons heilig; 
Dat, Neêrland, stelt uw' dierbren grond 
- Nog meer dan 't sluwste Troonverbond - 
Voor 't helsch verraad der boosheid veilig. 
 
Waai uit, waai uit dan, schoone Vlag! 
Geen Vorstlijk feest, geen vreugdedag 
Verlustig 't hart van Neêrlands braven, 
Of wapprend toone uw purpren gloed, 
Uw schittrend blaauw, dat staal en bloed 
Ons regt tot in den dood zal staven! 
 
a.c. schenk. 


De edele vorstin.

Eene Vorstin uit de Rijnlanden deed eens met eene harer Hofdames eene wandeling; want de groene boomen, het stroomende water en het blaauwe hemelgewelf bevielen haar, gelijk God ze gemaakt heeft, veel beter, dan zoo als zij in den schouwburg nagemaakt worden. Aan den weg zat eene

{==101==} {>>pagina-aanduiding<<}
behoeftige, blijkbaar door kommer nedergedrukte vrouw, met een' kwijnenden zuigeling op haren schoot. Door medelijden aangedaan, bleef de Vorstin stilstaan, en zeide: ‘Waarschijnlijk is uw kindje ziek?’ - ‘Ach!’ hernam de arme vrouw, ‘het wurmpje moet versmachten; het voedsel in mijne borsten is opgedroogd, want sedert twee dagen heb ik niets gegeten dan een stukje droog brood.’ Op eenen wenk der Vorstin haalde de Hofdame een goudstuk uit, en gaf het aan de ongelukkige moeder. Deze nogtans begon te schreijen, en zeide: ‘Kon het maar terstond in zog verkeeren!’ Dit woord trof het hart der edele Vorstin. Te huis had ook zij eenen zuigeling, dien zij zelve zoogde. Zij zette zich naast de arme vrouw op het gras, nam haar het kind van den schoot, en legde het aan hare borst. - Ik had op dit oogenblik wel de arme moeder willen zien en de voortreffelijke Vorstin, en ook, zoo iets zoodanigs gezien kon worden, den Engel, die naast haar stond!

De droom van een ter dood veroordeelden.

De morgennevelen rustten nog op de toppen van den berg, aan wiens voet het Amerikaansche stadje Redeliff ligt; maar de wegen, die derwaarts leiden, waren reeds met de bevolking van den ganschen omtrek vervuld. Te Aylesbury waren alle winkels gesloten; de hamer van den grofsmid rustte op het aanbeeld; geen rijtuig was op de straten te vinden, ja zelfs de deur der herberg was digt, en de sleutel volgde den bezitter naar eerstgenoemde plaats; kortom, alles duidde aan, dat eene buitengewone gebeurtenis aldaar moest plaats grijpen.
Hoe meer men het stadje Redeliff naderde, des de grooter werd het gewoel van menschen. Mannen, vrouwen, kinderen en paarden, alles wemelde daar bont door elkander. Het stadje was reeds meer dan vol, vóór nog de stralen der zon het dal, waarin het lag, verlichten konden. In de herberg heerschte eene ongemeene drukte; in de straten begroetten alle bekenden elkander; de paarden trappeiden; de honden blaften; de vrouwen praatten; maar de aanblik dezer woelige menigte liet niet gissen, tot welk einde zij derwaarts was zamengevloeid.
Binnen de muren der oude, aan den voet des bergs gele-
{==102==} {>>pagina-aanduiding<<}
gene, steenen gevangenis had dien morgen een tooneel van geheel anderen aard plaats gehad. Daar lag, in een vochtig, bedompt, slechts door eene kleine opening spaarzaam verlicht kerkerhol, met ketens beladen, een ongelukkige, wiens einde nabij scheen te zijn. Eenige uren vroeger was zijne getrouwe gade, met zijn dochtertje, van verre gekomen, om hem aan den rand des grafs nog eenmaal in de armen te sluiten. De korte zamenkomst was ten einde. De ongelukkigen hadden zich wederzijds aan de hoede van hunnen Hemelschen Vader aanbevolen, en waren toen gescheiden: de man, om zijn lot op het schavot moedig tegen te gaan; de vrouw, naar het scheen, om de lange terugreis weder aan te nemen. Uitgeput en afgemat zonk de veroordeelde in een diepen slaap.
De naam van dezen man was creel, en Virginië zijn Vaderland. Hij was, terwijl hij naar zijne woonplaats terugkeerde, gevangen genomen en vervolgens ter dood veroordeeld, wegens een' moord, dien hij aan een' reiziger gepleegd zou hebben, die eene niet onbeduidende som gelds bij zich had, met hem een eind wegs had gegaan, en in de herberg, waar zij overnachtten, vermoord was gevonden.
Creel had zijne onschuld onafgebroken betuigd; de omstandigheden getuigden echter tegen hem, en hij werd derhalve, hoewel men het geld niet bij hem gevonden had, tot den strop verwezen. De dag tot zijne ter doodbrenging was nu verschenen, het schavot reeds opgerigt, de nieuwsgierige menigte van heinde en ver toegestroomd, en van alle kanten weêrgalmde de kreet: ‘Weg, weg met den moordenaar!’
Eindelijk naderde het uur van elven. De Geregtsdienaars traden den kerker des veroordeelden binnen, schudden hem wakker, kondigden hem aan, dat alles gereed was, en bevalen hem, hen te volgen. - ‘Ha! de droom! de droom!’ riep hij plotseling, op zonderlingen toon, uit. - ‘Welke droom?’ vroeg de Sheriff, door het zeldzame gedrag des veroordeelden opmerkzaam gemaakt.
‘Ik droomde, - ja, zoo was het! - dat, terwijl gij, Mijnheer de Sheriff, mij op het schavot mijn doodvonnis voorlaast, plotseling een man door de menigte heendrong, met een' witten hoed op het hoofd, in een' grijzen jas gewikkeld, met zware bakkebaarden. Een vogel vloog over zijn hoofd heen, en schreeuwde: ‘Dat is lewis, de moordenaar van den reiziger!’
De Sheriff en zijne ambtgenooten ontstelden, beraadslaagden

{==103==} {>>pagina-aanduiding<<}
met elkander, en kwamen, daar droomen in die streken veel golden, overeen, zorgvuldig naar den man met den witten hoed en den grijzen mantel rond te zien. De kerkerdeur werd geopend, en de ongelukkige betrad, met het gebedenboek in de hand, het schavot. Naauwelijks echter had hij het betreden, toen hij zijne blikken navorschend over de menigte weiden liet. De Sheriff las het vonnis voor; de angst des veroordeelden klom van oogenblik tot oogenblik; hij liet het hoofd in vertwijfeling op de borst zinken; toen hij het echter weder ophief, stond een man, juist zóó als hij hem uitgeduid had, slechts zes voeten van de ladder verwijderd. - ‘Dat is lewis, de moordenaar van den reiziger!’ riep de gevangene met vonkelende blikken.
Men maakte zich onverwijld van den vreemdeling meester. Deze poogde eerst te ontvlugten; maar, ziende dat zulks vruchteloos was, beleed hij den moord, gaf de omstandigheden daarvan op, en deed aanwijzing, waar zich het gestolen geld bevond, waarop hij aan het geregt werd overgeleverd. Creel werd terstond in vrijheid gesteld, en verwijderde zich, als waren zijne zinnen verbijsterd, met onbegrijpelijken spoed.
Drie dagen verliepen. Creel was verdwenen; maar nu werden eensklaps de Regters, door de nadere bekentenis van den persoon met den witten hoed en de zware bakkebaarden, in eene onbeschrijfelijke verbazing gebragt, want deze bleek nu niemand anders te zijn, dan - de vrouw des veroordeelden! Het plan ter redding was tusschen hen beiden in de gevangenis afgesproken, en op eene zoo wèl geslaagde wijze bewerkstelligd geworden. Of creel werkelijk den moord gepleegd hebbe, is nooit aan den dag gekomen. De vrouw werd, na kortstondige opsluiting, op vrije voeten gesteld, en nooit is van haar of haren man iets meer vernomen.

De narrenmeter.

Fox was bij menige gelegenheid, gewoon te zeggen: ‘Ik zou toch wel willen weten, wat Lord B... er van denkt.’ Lord B... nu was een uiterst dom mensch, en de vrienden van den grooten fox werden dus niet weinig door de nieuwsgierigheid geplaagd, om te weten, waarom hem toch zoo veel aan de meening van een zoo nietsbeduidend wezen ge-
{==104==} {>>pagina-aanduiding<<}
legen lag. ‘Zijne meening,’ zeide fox eindelijk, ‘is van veel meer belang, dan gij waarschijnlijk denkt. Hij is een volkomen vertegenwoordiger van alle gewone Engelsche vooroordeelen; en wat Lord B... van eenen maatregel denkt, zal gewis ook de groote meerderheid van het Engelsche volk er van denken.’ - Niet ondienstig ware het, wanneer ieder Minister zulk eenen narrenmeter bezat, om daaraan den indruk te toetsen, dien deszelfs maatregelen op het gros van het volk zullen maken.

Ruil geene oude kleederen tegen nieuwe in.

Te Parijs werd op straat een ontsnapte galeiboef gevat. Men bragt hem naar de prefectuur van policie. In het gevangenvertrek aldaar vindt hij eenen ouden kerkermakker, die hem beklaagt, dat hij weder in handen van het geregt gevallen is, en zulks des te meer, zegt hij, daar hij zelf op het punt is om in vrijheid gesteld te worden. ‘Het eenige, wat mij daarbij spijt,’ voegt hij er bij, ‘is, dat ik zoo slecht gekleed, gelijk ik ben, weder in de wereld moet treden.’ - ‘En mij, daarentegen,’ herneemt de galeiboef, ‘wat helpen mij mijne nieuwe kleederen? Ziedaar, zoo gij het verkiest, daar hebt ge mijn' jas en hoed; voor de wandeling, die ik te doen heb, zijn mij uwe lompen goed genoeg.’ De ruil wordt dankbaar aangenomen, en naauwelijks is dezelve volbragt, of de gevangene, die in vrijheid gesteld moet worden, wordt in de spreekkamer geroepen. ‘Laat mij eens, voor de grap, in uwe plaats gaan; het zal mij benieuwen, of zij mij herkennen,’ zegt de ander. Men herkende hem niet, en hij werd in het oude pak van zijnen kameraad ontslagen. Hoe het dezen laatsten in den nieuwen jas gegaan is, meldt het verhaal niet.

Wereldlust.


De wereldlust is honigzeem, waarom wij, als de vliegen, zweven: 
Hem, die er te onbedacht van lept, blijft ligt een vleugelstukje kleven. 


De menschelijke wil.


Zorg, dat uw wil u op deze aard' geen hemel zij, 
Opdat hij namaals eens u tot geen' hel gedij'! 

No. 1. Meng. bl. 26. reg. 2. staat dier, lees die.





{==105==} {>>pagina-aanduiding<<}

Mengelwerk.

Over de echtheid der gedichten van ossian.

(Vervolg van bl. 73.)

Wij zullen, - om de echtheid van ossian's Gedichten door uitwendige bewijzen te staven, - eerst de mogelijkheid, daarna de zekerheid aantoonen, dat gedichten in de Oud-Schotsche of Gaelische taal gedurende eene reeks van meer dan veertien Eeuwen in derzelver vaderland hebben kunnen bewaard blijven: - en het zal ons dus blijken, dat men niet tot de stelling, waarvan wij de ongerijmdheid meenen te hebben aangetoond, alsof de ondichterlijke macpherson te midden der ondichterlijke achttiende Eeuw de hoogste poëzij, door de eerste vernuften van Europa bewonderd, zou hebben ondergeschoven, de toevlugt behoeft te nemen.
Reeds sedert de vroegste tijden waren de Bergschotten aan zang en poëzij gewend. Zij behoorden tot den toen zoo uitgebreiden Celtischen volksstam, die ook in Frankrijk, Spanje, Engeland en Ierland gewoond heeft, en in laatstgemelde landen nog leeft. Zij waren van het gebruik der letteren verstoken, maar bewaarden, even als vele andere Natiën, in liederen hunnen oorlogsroem en de groote daden der Vaderen. De Barden, die deze liederen vervaardigden, opzongen en meerendeels in het geheugen prentten, waren, gelijk in den geheelen Celtischen volkstam, (ook in Oud-Gallië) hoog geëerd, en bleven zulks nog lang na de invoering des Christendoms, zoodat eduard I van Engeland den volksgeest in Wales en Schotland niet beter wist te fnuiken, dan door de uitroeijing der Barden. Nog ten tijde van buchanan echter, (tijdgenoot van de invoering der Hervorming) in de 16de Eeuw, toen zij nog zoo wel liederen vervaardigden, als die voor de Grooten of voor het Volk

{==106==} {>>pagina-aanduiding<<}
opzeiden, en bij snarenspel opzongen, gelijk de onde Rhapsooden, waren de Barden onder dien naam bekend. Buchanan noemt die dichtstukken ‘geenszins onbeschaafd.’ (*) Datzelfde was het geval op de Hebridische eilanden, ten Westen van Schotland, en deze bevatteden, zegt de Geschiedschrijver bepaaldelijk, den lof van dappere mannen. Een ander Schotsch Geschiedschrijver, johnston, merkt aan ‘dat de Schotten in ouden tijd hunne homerussen en maro's hadden, door hen Barden genaamd. Deze declameerden de daden hunner oude, dappere krijgslieden in heldenverzen, geschikt voor de toonen der harp; hiermede wekten zij de gemoederen der hoorders tot roem en dengd, en leverden voorbeelden van dapperheid aan het nageslacht. Deze orde van mannen bestaat nog onder de bewoners van Wales en Oud-Schotland, en draagt nog den naam der Barden in hunne taal.’
De taal dezer Barden was eene grondtaal der wereld, de Celtische, verwant met Grieksch, Latijn en zelfs Duitsch, en is een der grootste takken van den Indo-Germaanschen stam, die zich over het land ten Noorden der Zwarte Zee, of over den Archipel uit Azië naar Europa verspreid heeft, en daar verdeeld is in Grieksch, Latijn, Slavonisch en de zoo verschillende takken van het Duitsch. Dan, nog vóór die talen moet het Celtisch naar Europa gekomen zijn, gelijk de afgelegenheid der landen bewijst, thans door Celten bewoond, die achtervolgens door de later gekomene volkstakken tot naar Europa's uitersten westerhoek werden verdrongen. De overeenkomst dezer taal met het Grieksch, Latijn en eenige Oostersche talen is door mac arthur's Aanteekeningen over de echtheid van ossian ten klaarste bewezen. (†)
Dus bleef de toestand van Schotland, onder Druïden,

{==107==} {>>pagina-aanduiding<<}
of Opperpriesters, onder hoofden der onderscheidene stammen of Clans, en door Barden, die tot heldenmoed in den strijd aanspoorden, gedurende al den tijd der Romeinsche heerschappij in Engeland en zuidelijk Schotland. Vergeefs deden onderscheidene Romeinsche Veldheeren, gelijk agricola, of zelfs Keizers, gelijk severus, pogingen om het noordelijk gedeelte van Schotland, waar de Kaledoniërs (*) woonden, te onder te brengen; en de taal der minachting bij appianus (Praefatio Histor. C. 5.): de Romeinen hebben van Britannië meer dan de helft; het andere behoeven zij niet, was blijkbaar slechts ingerigt, om het onvermogen der overheersching van dezen krijgshaftigen stam te bedekken. In een' der togten van caracalla, Zoon van severus, leden de Romeinen zelfs eene belangrijke nederlaag, die hun door een' der Kaledonische Opperhoofden, fingal, wiens naam door dat geheele land tot op dezen dag met den grootsten roem bekend is, werd toegebragt. Onder zijnen Grootvader zou, volgens de overlevering, de heerschappij der Druïden gevallen zijn. Deze trotsche priesters hadden zich de geheele geestelijke magt aangematigd, benevens het regt, om den Wergobret, of het algemeene Opperhoofd in groote gevaren van
oorlog, aan te stellen. Doch de gedurige oorlogen met de Romeinen hadden deze waardigheid genoegzaam erfelijk doen worden; en, toen de Druïden hun regt van verkiezing weder wilden doen gelden, gaf dit aanleiding tot eenen burgeroorlog, waarin hunne magt en zelfs hunne geheele orde in Schotland vernietigd werd, en weinigen naar afgelegene holen ontsnapten. Fingal's Grootvader of Vader was toen Wergobret, en deze waardigheid ging zekerlijk op deszelfs Kleinzoon of Zoon over. Het is dus niet te verwonderen, dat wij geene stellige Godsdienstbegrippen, die met

{==108==} {>>pagina-aanduiding<<}
de orde der Druïden ten naauwste verbonden waren, in de gezangen van fingal's Zoon, ossian, vinden. De naam van fingal of finn is in Schotland als die van een der eerste helden algemeen beroemd. Wie kent niet de Fingals-grot op het eiland Staffa, welke nog dezen naam draagt? Reeds in de veertiende Eeuw vermeldt hem een beroemd ridderdicht van barbour op den held bruce. Hij ging in de overlevering door voor een' held van reusachtige gestalte (zeven ellen hoog) en werd somtijds fin maccoul (de Zoon des Hemels) genoemd. Van toen af vinden wij in de zestiende en zeventiende Eeuwen, bij verschillende Schrijvers, gedurige vermelding van fingal als een held gelijk samson en wallace, (Schotlands bevrijder in de veertiende Eeuw) als bestrijder zelfs van den boozen geest. Men reist, zegt nodier, schier geene mijl in Schotland, zonder eene der zalen van ossian, eene der grotten van fingal, het spoor van hunnen doortogt of hunne grafplaats, te vinden. Op de westkust van Arran zijn Fingals-grotten, waar de held op dat eiland vaak om te jagen vertoefde. Een dier holen is 112 voet lang, 30 hoog, en gaat al vernaauwend naar binnen. Men vindt ook eene andere Fingals-grot, en de plaats van eene zoogenaamde Clachan-Ossian, of grafsteen van Ossian, (de grafsteen is ongelukkig, op de heirbaan staande, omver gevallen, maar met nog vier kleinere steenen in wezen.) Zij liggen in het Graafschap Inverness, geheel in het midden der Hooglanden. Men vindt in oude
Galische gezangen melding van ossian's verblijf aan de rivier Bran, die in de Tay valt, en van de plaats, waar de zwaarden en wapenrustingen voor fingal en zijn heir werden vervaardigd. Men heeft nog eene plaats, de Bardenheuvel genaamd, waarvan ossian bezitter zou zijn geweest. In Morven (een gedeelte van Wester-Schotland) en op de eilanden zijn nog vele plaatsen, Fingal's Ford(veer)of heuvel, Fingal's stappen of trappen genoemd. ossian dall (de blinde ossian) is in Schotland een even zoo welbekend persoon als bij ons de sterke sim-
{==109==} {>>pagina-aanduiding<<}

son of de wijze salomo, en men hoort zeer dikwijls de spreekwijze van iemand, die alle de zijnen overleefd heeft: ossian, de laatste van fingal's bloed; hij is zoo schoon als agandecca, zoo zangerig als malvina; hij is eenzaam als ossian, vlug als cuthullin, enz. Iets, dat zeer oud is, heet Fionlach, of uit Fingal's tijd. Doch fingal's roem is niet tot Schotland bepaald. Schier even groote vermaardheid geniet hij in Ierland, (waar hij zekerlijk, volgens de gezangen van ossian, veel heeft geoorloogd.) Doch de Iersche gedichten, (die van fingal soms onder den naam van fergus spreken) zijn, volgens het algemeene gevoelen, niet ouder dan tusschen de 8ste en 12de Eeuwen. Ossian wordt daarin als Christen en leerling van patrick, den beroemden Apostel van Ierland, voorgesteld; iets, hetwelk geheel strijdig is met de tijdorde, volgens welke ossian in de derde Eeuw geleefd hebbende, den 200 jaren na hem in Ierland gekomen' Evangelieprediker onmogelijk kan hebben gezien. Ook vindt men bij de Ieren allerlei vertellingen van de reuzen fin, ossian en oscar; de eerste zou zelfs den bekenden reuzendam (thans meest door de zee verzwolgen) als brug tusschen Schotland en Ierland aangelegd hebben.
Daar dus fingal en ossian in Schotland zoo beroemd waren, is het geheel niet te verwonderen, dat hunne liederen zeer lang in het geheugen der menschen bewaard bleven. Jones zegt dit van vele Arabische zangen; het is bekend van de liederen van homerus, die eerst 400 jaren na den Dichter door pisistratus werden bijeengebragt en opgeschreven uit den mond der Rhapsoden. Doch wij behoeven hiertoe niet eens de toevlugt te nemen. De Druïden kenden, volgens (cesar, die hen in Gallië wel moest opmerken) de schrijfkunst, en bedienden zich in de dingen des gemeenen levens van Grieksche letteren (waarschijnlijk uit Marseille ontvangen); maar hunne gewijde geschriften (over de onsterfelijkheid der ziel, de sterre- en natuurkunde, en over de Godsdienst) wilden zij opzettelijk niet in ge

{==110==} {>>pagina-aanduiding<<}

schrift brengen, deels om het volk daarmede niet bekend te maken, (het was eene priesterkaste, gelijk in Indië) deels opdat de leerlingen niet, op het schrift vertrouwende, te weinig hun geheugen oefenen zouden. (*) Nu was echter die geheime leer uit Britannië tot hen gekomen, waarheen zich de Gallische Druïden dikwerf begaven om zich naauwkeuriger te oefenen. (†) En als leerlingen konden schrijven, zouden dan de leermeesters dit niet gekend hebben? Ook weet men stellig, dat het Druïdische of Celtische Alphabet 16 letters had, waarvan elk den naam van eenen boom of eene plant droeg, en dat zij eenigzins naar de Grieksche karakters geleken. (§) Zou nu, bij de vernietiging van de orde der Druïden, deze geheele wetenschap zijn verloren gegaan? Zouden niet de Barden, naast de Druïden de bewaarders van de geestgewrochten der Natie, dat heilige vuur hebben ontstoken en medegedeeld? Wij weten zelfs stellig, dat de Druïden grootendeels eene schuilplaats vonden op het eiland Iona, een der Hebriden, aldaar eene school oprigtten, en ongemoeid leefden, tot dat zij door den heiligen columbanus, of columba, een' Christenzendeling in de zesde Eeuw, werden verdrongen, die echter van hunne kunde, zoo het schijnt, heeft weten gebruik te maken. Maar, ondersteld zelfs dit verlies der letteren,
dan behoefden de Gedichten van ossian toch niet langer dan drie of vier Eeuwen aan de mondelinge overlevering alleen te worden toevertrouwd; iets, hetwelk zoo dikwerf omtrent de dichterlijke voortbrengselen van andere Natiën het geval is, en het hier vooral moest zijn, waar eene gevestigde orde van Dichters met het bewaren der gezangen hunner voorouderen in het geheugen belast was, en waar die zoo dikwijls op feestmalen of andere plegtige gelegenheden werden opgezongen. Van drie of vier Eeuwen zeggen wij, want het klooster van Iona of Icolmkill werd reeds in

{==111==} {>>pagina-aanduiding<<}
de zesde of zevende Eeuw een zetel van geleerdheid, waar de beroemde columba leefde en predikte. Het is zeker, dat toen reeds de schrijfkunst aldaar werd beoefend; en dat columbanus Galisch schreef, is zeer waarschijnlijk. Zeer spoedig na de invoering des Christendoms in Schotland werden in dit klooster stukken, zoowel in de volkstaal (dit was toen voor geheel Schotland het Galisch) (*) als in het Latijn in de zevende Eeuw geschreven. De monnik adamannus schreef het leven van den heiligen columbanus, een' grooten Geleerde onder de Galen, te Iona, hetwelk toen het middelpunt der Noordsche geleerdheid onder de Christenen was, gelijk naderhand St. Gallen in Zwitserland, (ook al de stichting van een' Schotschen Zendeling.) Zekerlijk begonnen toen de nog altijd bestaande Barden ook voor hunne liederen het schrift te gebruiken; Morven, ossian's geboorteland, is slechts door het eiland Mull van Iöna gescheiden. In eene verzameling van Galische handschriften, door de Hooglandsche Maatschappij te Londen in 1803 aan die te Edinburg ten geschenke gegeven, vindt men niet minder dan 11,000 verzen; sommige gedichten daaronder zijn van
ossian, fingal's Zoon, fergus den Bard, caoilt en conan, vrienden en tijdgenooten van ossian, op onderscheidene tijden geschreven. Het oudste handschrift in deze verzameling was van de negende of tiende Eeuw, en bevatte, onder den titel van Emanuel, oude Geschiedenissen (ook van caesar's togt naar Britanniën) en berigten over de zeden, gewoonten, wapendragten en bijgeloovigheden der oude Kaledoniers, en andere handschriften in dezelfde taal uit de tiende of elfde, en de twaalfde of dertiende Eeuwen. Dit alles werpt de onderstelling van johnson, dat er geene Galische hand-
{==112==} {>>pagina-aanduiding<<}

schriften, meer dan eene Eeuw oud, zouden bestaan, volledig omverre.
Maar vanwaar komt dan toch de tegenwoordige ongemeene schaarschheid van Galische werken? Vele redenen hebben daartoe zamengewerkt. Vooreerst was, in de vroegere Middeleeuwen, de taal der Kelten of Galen die van geheel Schotland. Maar toen de Laaglanden door vele Angel-Saksers, die de tirannij der Noormannen van willem den Veroveraar kwamen ontvlugten, werden bevolkt, en allengs hunne taal met eenige wijziging aldaar de heerschende werd onder malcolm, die naar het Hof van eduard den Belijder gevlugt was, en de Koningszetel in het lage land werd opgeslagen, toen verviel allengs de Galische letterkunde, en werd er weinig meer geschreven, hoewel nog altijd de Barden, gelijk men denken mag, hunne oude gezangen aan het schrift toevertrouwden. Maar spoedig kwamen er grootere rampen. Iöna en alle andere echt Schotsche kloosters werden door den overweldiger van Schotland, eduard I, Engelands Koning, in 1296 geplunderd, ten einde, zegt hume, ‘alle gedenkstukken der Oudheid te vernietigen, die de gedachtenis van 's lands oude onafhankelijkheid konden bewaren en de Engelsche aanspraken wederleggen.’ In 1304 schafte dezelfde geweldenaar alle de Schotsche wetten en gewoonteregten af, en deed verdere geschiedwerken, die zijne vroegere nasporingen waren ontsnapt, vernielen. De verwoesting moest verschrikkelijk zijn; want men weet, dat destijds de kloosters de groote, bijkans eenige bewaarplaatsen der letteren waren; terwijl de Bardenzangen, die niets dan vrijheids- en vaderlandsliefde, heldenmoed en onafhankelijkheid ademden, en tevens als kostbare bouwstoffen voor de Geschiedenis
in den vroegsten tijd mogten gelden, zekerlijk de Vandaalsche vernietingszucht van den heerschzuchtigen Koning niet zullen ontsnapt zijn. Men weet ook, dat er vóór die vernieling te Iona eene kostbare boekerij was, daar Koning eugenius VII in het begin der achtste Eeuw

{==113==} {>>pagina-aanduiding<<}
(ruim eene halve Eeuw vóór karel den Grooten) alle bescheiden en boeken, die betrekking hadden tot de Schotsche Geschiedenis, te Iona of Icolmkill bij elkander had doen verzamelen, alwaar hij het oude Bibliotheekgebouw deed afbreken, en een geheel nieuw, alleen tot dat einde opgerigt, bouwen. Men wil zelfs, dat, onder de geschriften dezer boekerij, een, uit den brand gered, in 1525 te Aberdeen werd gebragt, doch door ouderdom genoegzaam onleesbaar was, het scheen echter een der verlorene boeken van sallusteres te zijn.
Er was nogtans het een en ander aan de vernieling door Koning eduard ontsnapt: oude stukken, op parkement geschreven, die, helaas! door de onbesuisde Hervormers, welke met de misbruiken der Roomsche kerk ook hetgeen zij voor de wetenschappen gedaan had meenden te moeten vernietigen, door de Schotsche Synode vernield, of door de bezitters naar de Jezuïten te Doucay en te Rome werden geborgen. Iets werd er ook uit Iona naar Inverary in Schotland gebragt, alwaar een Hertog van Montague overblijfsels in de snuifwinkels als scheurpapier vond; en, tot overmaat van ramp, vielen alle de echte stukken betrekkelijk de oude Schotsche Geschiedenis, in het kasteel van Stirling nedergelegd, in 1651 in handen van den toenmaligen Generaal voor het Parlement tegen den Koning, monk; hij zond die naar Engeland; zij werden, na de herstelling des Konings, naar Schotland terug gezonden, doch, om kosten te sparen, ter zee naar Leith, waarbij het meeste door storm verging. Men voege hierbij, wat er niet al in de tallooze burgeroorlogen van Schotland is verloren gegaan. Is het te verwonderen, dat er zoo weinig in de taal van fingal en ossian is behouden gebleven? Hoe diep het Galische in Schotland gevallen was, kan men daaruit opmaken, dat er tot op het jaar 1780 geene Bijbelvertaling in die taal bestond, hoezeer de Kerkhervorming in geheel Schotland was aangenomen, en ook vele Hooglanders die beleden. In Ierland was het Celtisch nog zoo diep niet gezonken. Het had nog

{==114==} {>>pagina-aanduiding<<}
tot in het laatst der zestiende Eeuw onder elizabeth zijne eigene wetten en taal, ook in openbare stukken behouden; eene taal, die van het Schotsch-Galisch weinig verschilde. Dit maakt dus een verschil van zes Eeuwen, dat het Iersch langer de taal der Regering en van de groote meerderheid der ingezetenen bleef; en van daar ook, dat er in die taal veel meer Galische geschriften zijn, dan in Schotland, gelijk er reeds in 1684 eene Bijbelvertaling in het Iersch bestond. Reeds hebben wij opgemerkt, dat daardoor de werken, betrekkelijk tot fingal en ossian, meer de kleur der Middeleeuwen hebben aangenomen; in Schotland waren die meer tot een' vergeten' hoek des lands bepaald en bleven dus zuiverder. Men kan zich eenig denkbeeld maken van deze Iersche gezangen uit de Fragmenten, die de Baron de harold, zelf een Kaledonier, daarvan (waarschijnlijk in Ierland) heeft opgedaan, waarin minder dichterlijke gloed en meer stellige Godsdienstbegrippen gevonden worden. Hij erkent echter, zelf veel tot deze Fragmenten te hebben bijgevoegd. Doch er zijn ook andere, waarin zelfs de kruistogten en latere gebeurtenissen zijn vermeld, en fingal's tijdgenooten beurtelings als Kruisvaarders en dolende Ridders voorgesteld worden.
Maar omtrent het midden der achttiende Eeuw begon men zich toch te schamen over den verwaarloosden godsdienstigen toestand der Schotsche Hooglanders, en, in plaats van de berispingen der Geestelijkheid, dat de Galen meer werks maakten van de heldenzangen hunner Barden, dan van de Psalmen; in plaats der nuttelooze klagten van den Bisschop canwell, (den eersten, die te Edimburg eenige Protestantsche boeken voor godsdienstig onderwijs in het Galisch, in 1567, had doen drukken) dat er niets in deze taal nog door den druk was gemeen gemaakt, en dat noch de Bijbel, noch de boeken der Barden en Geschiedschrijvers over fingal, comhal's Zoon enz. gedrukt was, (*) besloot men,

{==115==} {>>pagina-aanduiding<<}
handen ter Bijbelvertaling aan het werk te slaan. Men had daartoe echter woorden en spreekwijzen noodig, die nergens te vinden waren, dan in de oude volksgezangen. Men vond meer dan men zocht; liederen, die de opteekening wel schenen te verdienen. Op het eiland Mull, nabij Iona, was er, sinds onheugelijke tijden, eene volgreeks van Ollas of leeraren in een gezin, dat den naam van maclean droeg, en eene geheele kist vol geschriften in het Galisch bezat. Dr. john macpherson zag, volgens zijne plegtige betuiging in eenen brief aan den beroemden Dr. blair, bij een' ouden Bard, in 1733, een Galisch handschrift, waaruit die Zanger hem en zeer velen, die toen nog leefden, en waarop zich de briefschrijver beroept, de daden van cuthullin, fingal, oscar, ossian, gaul, dermid en de overige thans bekende helden der aloudheid voorlas. Deze Bard was uit het geslacht der macmurrich, hetwelk reeds 300 jaren in eene Familie als Bard en geslachtrekenaar gediend had, gelijk zijne voorzaten lang te voren. Ook kwamen deze gedichten zeer overeen met de later vertaalde, en onder anderen wist de genoemde Bard het geheele gedicht Darthula van ossian op te zeggen, hetwelk in geschriften bestond, en bezat ook het geheele dichtstuk Bierrathon schriftelijk. Een student in de Godgeleerdheid uit de Hooglanden, james of jacob macpherson, vertaalde eenige fragmenten van oud-Galische liederen, en deelde die mede aan den Dichter john home, schrijver van het uitmuntende treurspel uit de Schotsche Geschiedenis, Douglas, die deze stukken met verbazing en bewondering las. Men bragt dus bij inteekening eene zekere som bijeen,
waarvoor de jonge macpherson naar het gebergte zou reizen, om verder oude Bardenzangen op te sporen en in het Engelsch over te brengen. Wij hebben boven daarvan den schitterenden uitslag gemeld. Kort daarop schreef de beroemde blair zijne oordeelkundige Verhandeling over de Gedichten van ossian, zekerlijk een meesterstuk van kritiek en

{==116==} {>>pagina-aanduiding<<}
kenschetsende waardering van het karakter in alle deze dichtstukken. Maar tevens rees ook, bijkans terstond na de uitgave der Gedichten, de strijd over de echtheid of onechtheid derzelven, door macpherson's onbegrijpelijk uitstel (en eindelijk geheel afstel) van de uitgave dezer werken, natuurlijk gevoed en versterkt. Ondertusschen waren er toen reeds overvloedige sporen van echte, oude Galische gedichten van ossian. De Baronet john macpherson, naderhand medelid der Hooglandsche Maatschappij, zond in Februarij 1760 (*) aan Dr. blair drie proeven van oorspronkelijke gedichten, aan ossian toegeschreven, over deszelfs liefde tot everallin, deszelfs aanspraak aan de avondstar, en ullins krijgszang. Hij verklaarde op zijn woord van eer, dat deze zangen geheel onafhankelijk waren van die, welke james macpherson gevonden had, zelfs dat deze in zijne vertaling de schoonheid van het oorspronkelijke te kort had gedaan. Een Sir james macdonald schreef in October 1763, dat hij een' der weinige Barden op het afgelegen eiland Noord-Uist uren lang gedichten had hooren opzeggen, die hem dezelfde schenen te zijn als de vertaalde door macpherson. Lachlan macpherson (†) van Strathmoshie, die in 1760 zijnen naamgenoot naar de Hooglanden verzelde, verklaarde aan denzelsden blair in 1763, dat hij denzelven had bijgestaan in het opschrijven, uit den mond des volks en uit oude handschriften, van verreweg de meeste stukken, die hij had uitgegeven; dat hij de vertaling naderhand met de ko-
{==117==} {>>pagina-aanduiding<<}

pijen der oorspronkelijken in de hand vergeleken en zeer getrouw had bevonden; terwijl de tooneelen der gebeurtenissen nog in de Hooglanden aangewezen en ossian's gedichten Eeuwen lang de wintervermaken der stammen van het bergvolk uitmaakten. Een handschrift, onder anderen, zegt macpherson, was van het jaar 1410. De Predikant te Zuid-Uist, (het verstafgelegene der Hebriden), macneill, betuigde aan blair, (Dec. 1760) volgens verklaringen van leden zijner Gemeente, dat zij vele oude handschriften over fingal's oorlogen hadden gelezen, waaronder eenige volkomen met het door macpherson vertaalde heldendicht fingal, vooral Boek II, IV en V, overeenkwamen. Andere stukken uit den Fingal had de Predikant neil macleod te Ross, op het eiland Mull, (zeer in de nabijheid van fingal's woonplaats) gehoord, en de verzekering ontvangen van den ouden Heer campbell van Octomere, dat deze in zijne jeugd den Fingal had hooren opzeggen, juist zoo als macpherson dien vertaald had. Lt. duncan mac nicoll vond, door nasporingen bij verscheidene bejaarde lieden, vele stukken uit fingal's derde, vierde en vijfde boek, (onder anderen de Episode van faineasollis) den slag van Lora, Darthula, en het grootste gedeelte van Temora en Carric Thura. Volgens den Lt. mac nicoll zou hetgeen hij bij menschen, die noch lezen noch
schrijven konden, van ossian's gedichten gehoord had, meer ruimte in druk beslaan, dan de thans uitgegevene vertaling. Onder anderen beweerde de Predikant donald macleod, te Gleneig, in eenen brief aan blair, (1764) dat de vertaling van cuthullin's paarden in den fingal, en in volledigheid en in schoonheid, bij het oorspronkelijke verre te kort schoot; dit laatste was ook het geval met de beschrijving van eenen zonnestraal, van fingal's standaard en zijne zeven grootste helden; terwijl macpherson de beschrijving van fingal's schepen had weggelaten. De Predikant pope te Rea, in Carthness,

{==118==} {>>pagina-aanduiding<<}
betuigde in 1763, ‘dat vele der gedichten van ossian door de schuld der Geestelijkheid, die zich sterk tegen dezelve verklaarde, waren verloren gegaan; dat daardoor het opkomende geslacht daarvan zoo weinig wist; maar dat toch velen beroemd waren door het opzeggen dier liederen, mannen die nimmer iets van macpherson hadden gehoord, en die dezelve reeds vóór zijne geboorte bezaten. Wanneer men de kosten wilde vergoeden, zou hij eenigen dier grijsaards naar Londen kunnen doen overkomen.’
Doch macpherson's werk had de aandacht sterk op Kaledonië gevestigd, en vele anderen begonnen ook naar oude gedichten aldaar nasporingen in het werk te stellen. John clark gaf in 1778, onder den naam van Werken der Kaledonische Barden, twaalf helden-, voorts herderszangen en Elegiën uit van andere Dichters dan ossian, in Engelsch proza vertaald, die hij zelf echter erkende, dat voor ossian's liederen verre moesten onderdoen. Ook voegde hij daarbij talrijke aanteekeningen over de zeden, gewoonten en de taal der Bergschotten en de echtheid van ossian, die hij ten sterkste bepleitte. Een stuk van een dier gedichten, Morduth, is naderhand door den Heer gillies, in 1786, in het oorspronkelijk Galisch uitgegeven. Men bewondert daarin eene aanspraak aan de ondergaande zon na eene nederlaag, die Koning morduth in een' oorlog met de Scandinaviërs (Lochlin) bekomen had. Ook is de Wensch van den ouden Bard, door clark vertaald, in de oorspronkelijke Galische taal uitgegeven. Naderhand tastte hij den bovengemelden shaw, die ten stoutste beweerde, dat er niets van ossian voorhanden, dat macpherson en blair bedriegers waren, en dat hij voor ieder woord van ossian's Origineel een' Hollandschen daalder (2½ Engelsche schellingen) betalen wilde, op zijne beurt allerhevigst aan, als een' bedrieger, een' lasteraar, en een' vleijer van johnson. De strijd was nu personeel geworden; doch de Heer smith bragt hem op een ander grondgebied over, waar

{==119==} {>>pagina-aanduiding<<}
hij thuis behoorde: het ontdekken van nieuwere gedichten in ossian's trant. Hij was Predikant te Killrandon, naderhand te Campbelltown en Argyle, (alles in de Schotsche Hooglanden) en gaf in 1780 zijne Galische Oudheden in het licht, waarin men eene Geschiedenis der Druïden van Kaledonië, een vertoog voor de echtheid van ossian, en eene verzameling van oude gedichten vindt, vertaald uit het Galisch. Hij levert getuigenissen van achtingwaardige personen, die de gezangen van ossian gehoord en de originelen derzelven gezien hadden. Smith gaf niet minder dan veertien oude gedichten uit, in het Engelsch overgebragt, en ver uitstekende boven de door clark medegedeelde; elf waren van ossian zelven, en de drie andere van ullin en oran, diens tijdgenooten in hetgeen men de gouden Eeuw der Dichtkunst in Kaledonië noemen kan. In 1787 gaf smith het Galische oorspronkelijke van de door hem bezorgde vertalingen in het licht, zonder zich eenigzins in den bitteren twist tusschen clark en shaw te mengen; het thans uitgegevene kon voor zichzelve spreken. Nu eenmaal het ijs gebroken was, volgde er meer. In 1783 gaf thomas hill, een Engelschman, verscheidene Galische gezangen, die hij in 1780 op eene reis in de Hooglanden had verzameld, tevens met den oorspronkelijken Oud-Schotschen tekst. Hij zocht in zijne aanteekeningen, hoezeer de echtheid van ossian gaarne erkennende,
eene soort van middelweg tusschen de partijen te gaan, bewerende, dat macpherson uit een aantal verschillende, ja uiteenloopende lezingen, die in het verloop van veertien Eeuwen en door de verscheidene tongvallen in den mond des volks en zelfs in de afschriften noodzakelijk moesten ontstaan, en uit de daaronder vermengde middeleeuwsche Legenden, de beste gekozen had, en die hem de oudste voorkwamen; dat hij deze in zekere orde geschikt, en de uiteengerukte stukken en Episoden zoo goed mogelijk weder vereenigd had; iets, hetwelk smith zeer gereedelijk en openhartig daarna van zichzelven erkende. Daarenboven houdt hill

{==120==} {>>pagina-aanduiding<<}

fingal en zijne helden voor Ieren, en deelt, naast den dood van oscar, (in het eerste boek der Temora) ook een gesprek mede tusschen ossian en st. patrick, den Apostel van Ierland, die op eenen afstand van twee Eeuwen van elkander geleefd hebben. Dit kon bezwaarlijk met macpherson's gevoelen overeengebragt worden. Zelfs beweerde hij stellig aan Dr. mac-intrie, dat hij niets gedaan had, om gapingen in den Fingal aan te vullen, gelijk deze vermoedde. Doch hij, een trotsch en halsstarrig mensch, achtte het beneden zich, aan alle die twijfelingen en gissingen door de echte uitgave van den onder hem berustenden Galischen tekst op eens een einde te maken. Het scheen wel, alsof hij daartoe eenige toebereidselen maakte; zelfs vatte hij het voornemen op, om dien in Grieksche letters (de karakters der Druïden) het licht te doen zien. Hij werd op het laatst van zijn leven traag, welligt mismoedig door het verlies van een gedeelte des Origineels (misschien reeds in Florida) en overleed in 1796. Ondertusschen had hij, bij uitersten wil, de som van 1000 P. St. (f 12,000) voor de uitgave van den Celtischen Ossian nagelaten. Een zijner boedelredderaars, de Heer john mackenzie, een uitmuntend Geleerde, maar een weinig schroomvallig, wilde het werk voor alle mogelijke berisping vrijwaren, waardoor eene nieuwe vertraging ontstond. Eerst moest het werk letterlijk in het Latijn worden overgebragt (tegenover den tekst) door den Heer macfarlane; dan de Galische spelling in orde gebragt, en daartoe het werk nog eens door den Heer thomas ross van Edinburg volgens de
spelling des Celtischen Bijbels geheel overgeschreven, de letter bepaald, over papier en eenen uitgever, zulk een werk waardig, gehandeld worden; en onder dit alles stierf de Heer mackenzie, toen alles genoegzaam gereed was. De uitvoerder van zijnen laatsten wil, een Veldheelmeester, gevoelde zich tot de uitgave van zulk een werk niet geroepen, en stelde het dus den 17 Mei 1804 in handen van de Hooglandsche Maatschappij te

{==121==} {>>pagina-aanduiding<<}

Londen, die dadelijk eene Commissie benoemde, om het werk eindelijk tot stand te brengen.

(Het vervolg en slot hierna.)

Walter Scott's dagboek.

De Gedenkschriften van walter scott, gelijk de Heer johnlockhart dezelve uitgeeft, moeten veeleer als eene Boekverkoopers-speculatie beschouwd worden, dan als de Zelfbiographie van den vermaarden Romanschrijver. Het is eene zeer uitgebreide, niet zelden vrij onoordeelkundige bijeenraping van anecdoten, brieven, herinneringen, fragmenten, die meer of min regtstreeks betrekking hebben tot walter scott. De belangrijkste en tevens opmerkelijkste gedeelten dier wijdloopige verzameling zijn: De geschiedenis van walter scott's jeugd, door hemzelven verhaald (*); eenige brieven, door hem aan zijne verwanten, vrienden, aan verscheidene uitstekende personen geschreven, over verschillende onderwerpen van geschiedenis, staat- en letterkunde; en eindelijk het Dagboek, eene reeks van aanteekeningen, welke walter scott op het denkbeeld kwam, naar het voorbeeld van dat van byron, door thomas moore in het licht gegeven, te houden. Hij begon hetzelve eerst tegen het einde van 1825; maar, daar het gewigtigste tijdperk van zijn leven daarin omvat is, te weten dat, waarin hij, het toppunt van zijnen roem bereikt hebbende, plotseling bestaan en goeden naam door het bankroet zijner boekverkoopers bedreigd zag, is dit dagboek hoogstbelangrijk. Ook heeft de Heer lockhart welberaden dit stuk tot het eind van het door hem uitgegeven werk bespaard, waarschijnlijk om den goeden aftrek van hetzelve te verzekeren. Hier en daar is dit dagboek niet meer dan een album, maar op de meeste plaatsen is het een merkwaardig psychologisch gedenkschrift, waarin de Schrijver al zijne aandoeningen en gedachten heeft opgeteekend, naarmate de
verschrikkelijkste gebeurtenissen gedurig digter en menigvuldiger op hem indrongen. Eerst

{==122==} {>>pagina-aanduiding<<}
ziet men hem kalm de toekomst nog altijd door het prisma zijner begoochelingen beschouwende; bemerkt men hoe hij, naderhand, het ongeluk, dat hem treffen zal, voorziende, zichzelven aanprikkelt, om den storm het hoofd te bieden, somwijlen verflaauwt, maar dan weder moed vat, door volharding de kolk dempt, over den tegenspoed zegeviert, doch ten laatste onder den arbeid bezwijkt. Waarlijk, een bewonderenswaardige worstelstrijd! Ligchaamspijnen en zielesmart gelijktijdig eenen man aangrijpende, wiens éénige uitzigten op de vrije werking van zijnen geest berusten, en die, te midden van zoo vele redenen van onrust en ontroering, kalmte genoeg weet te behouden, om meesterstukken te scheppen! Alles overstelpt hem te gelijk: zijne vrouw sterft; hij verliest zijn, ten koste van zoo veel arbeids verkregen, vermogen; zijne dochter en schoonzoon verlaten hem, om naar Londen te verhuizen; de verbindtenissen, welke hij op zich genomen heeft, schijnen zijne krachten te boven te gaan; zijne zoo vaste gezondheid begeeft hem, en ondanks dat alles blijft de man weêrstaan. Walter scott's vijf laatste levensjaren zijn rijk aan lessen van meer dan ééne soort: het is een luisterrijk voorbeeld van kracht en braafheid, dat hij als mensch, als huisvader en als schrijver aan de wereld gegeven heeft. Te midden van den wanhoopigen toestand, waarin hij zich bevond, liet hij de hoop niet varen; en God, in wien hij zijn vertrouwen stelde, schonk hem de noodige krachten, om zijne taak te voltooijen.

‘Edimburg, 20 November 1825. Mijn geheele leven lang heeft het mij berouwd, dat ik geen dagboek gehouden heb; want door dit verzuim heb ik zelf de herinnering van eene menigte dingen verloren, die verdiend hadden in mijn geheugen geprent te blijven, en ik heb mijn huisgezin van vele opmerkenswaardige inlichtingen beroofd. Kort geleden eenige boekdeelen met aanteekeningen van Lord byron ziende, zeide ik tot mijzelven, dat dit misschien de beste wijs was, om zulk eene soort van opschrijfboek te houden. Byron volgt geenerlei orde: hij teekent de gebeurtenissen op, zoo als zij zich aan zijn geheugen voordoen. Van dit plan wil ik eene proeve nemen. En zie, daar ben ik juist bezitter van een fraai boek met sluiting, zoo als geene dame er een netter voor een album zou kunnen wenschen! - Nota bene.

{==123==} {>>pagina-aanduiding<<}

Jonh lockhart, anna en ik, wij willen met ons drieën eene maatschappij vormen tot afschaffing der albums: het is de kwellendste soort van bedelarij, die ik ken. ‘Och, Mijnheer, als het u belieft, een paar woorden van uw schrift, een versje, of slechts een proza-sprouk!’ Wanneer men nu aan de armzalige rijmelarijen en de laffe vleilogens denkt, die zulk een mengelmoes meestal ontsieren, zoo moet ‘men al eene ferme maag hebben, om dergelijk een kost te verduwen.’
Ettelijke maanden vóór dat hij zijn dagboek begon, had walterscott eene reis naar Ierland ondernomen. Ofschoon die reis dus eigenlijk niet tot zijn tegenwoordig leven behoorde, wilde hij niettemin de indrukken en aandoeningen, welke hij gedurende dezen uitstap ondervonden had, in zijn boek opteekenen. De volgende zinsneden leveren in weinig woorden een treffend tafereel van Ierlands ongelukkigen toestand.
‘Verleden zomer ben ik naar Ierland geweest; het was een allerheerlijkst togtje. - Men heeft echter de ellende der arme Ieren veel minder vergroot, dan ik gewoon was te denken; zij bereikt de uiterste grenzen der armoede. Hunne stulpen zouden bij ons in Schotland ter naauwernood voor varkenshokken goed genoeg zijn; de lompen, waarin zij gekleed zijn, schijnen het uitvaagsel uit de voorraadschuur eens voddenkrabbers, en zij schikken die aan hun ligchaam met eene zoo scherpzinnig uitgedrukte verscheidenheid, dat men zich zou kunnen verbeelden, dat deze het uitwerksel van grillig opzet ware: elk oogenblik beeft men, dat een losgaande knoop of een brekende draad, den geen, die met u staat te spreken, in eenen toestand van volstrekte naaktheid zal laten; hun voedsel is niets anders dan aardappelen, en nog hebben zij daarvan niet genoeg. Met dat alles zijn er de mans gezond en welgespierd, de vrouwen frisch en behagelijk.’
‘21 November 1825. Waarlijk, ik begin mijn dagboek lief te krijgen; het is maar te hopen, dat die ijver van duur zij. Nog eens kom ik op Ierland terug. Ik zeide, dat men de armoede der Ieren niet overdreven had; even min heeft men hunne geestigheid, hunne vrolijke luim, hunne wonderlijke ongerijmdheid en hunnen moed overdreven. Eens gaf ik aan een' Ierschen knaap een heelen in plaats van een' halven schelling. “Vergeet niet, paddy,” zeide ik, “dat

{==124==} {>>pagina-aanduiding<<}
gij mij een sixpence schuldig blijft.” - “Moge uwe Edelheid leven tot dat ik ze betaal!” was het antwoord. Er lag beleefdheid en scherpzinnigheid tevens in dat gezegde van een' armen drommel, wiens heele gewaad de som in questie niet waard was.
In de Iersche hutten kan men steeds op het hartelijkst onthaal rekenen. Men biedt u karnemelk, aardappelen, een zitbankje aan, of wel men rolt een' grooten steen naar den haard, opdat zijne Edelheid er plaats bij neme. Zij, die overal elders bedelen, stellen er eer in, onder hun eigen dak gastvrijheid te bewijzen. Van aard zijn zij tot vrolijkheid genegen en bezitten de geschiktheid om gelukkig te zijn. Terwijl de Schot er over peinst, hoe hij zijne landhuur betalen zal, of van de hel droomt, en de Engelschman reeds deze aarde er tot eene maakt, lacht en schertst de Ier. Van aard is hij, men moet dit erkennen, uiterst ligtgeraakt. Hij is in staat om u op een bloot vermoeden uit te dagen, maar ook bereid om daags daarna te erkennen, dat hij zich vergist heeft, en dat, zoo hij u al doodgeschoten heeft, het met geen boos opzet geschied is.’
‘22 November. Onlangs heb ik moore - ik mag wel zeggen voor de eerste maal gezien, ofschoon wij elkander twintig jaar geleden reeds in het publiek ontmoet hadden. Behalve veel ongedwongenheid in zijne manieren en de bestmogelijke opvoeding, merkt men in hem eene mannelijke rondborstigheid op: niet de geringste zweem van dichter of pedant. Hij is bijzonder klein van gestalte, kleiner nog, geloof ik, dan lewis, den Schrijver van den Monnik, die ook min of meer naar hem gelijkt.
Daar byron menigmaal, met dezelfde bewoordingen van achting, over moore en over mij gesproken had, was ik nieuwsgierig te zien, of en wat er gemeens tusschen ons mogt wezen. Moore heeft steeds te midden van de vermaken der groote wereld geleefd, ik ben zelden in de stad gekomen, en had weinig anderen omgang dan met lieden van bedrijf; moore is een geleerde, ik ben niets minder dan dat; moore is muzikant en speelt meesterlijk, ik ken niet eene enkele muzijknoot; moore is een democraat, ik een aristocraat; en hoe vele andere punten van verschil bestaan er niet tusschen ons! Moore is een Ier, ik ben een Schot, en waarlijk het ontbreekt ons geen van beiden aan vooringenomenheid met ons land. Ondanks dit alles bestaat er tus-
{==125==} {>>pagina-aanduiding<<}
schen ons beider wezen één punt van gelijkheid en wel een gewigtig punt; wij zijn een paar goedhartige schepsels, die ons liever vermaken zoo als gewone menschenkinderen, dan dat wij stijf en statig onze achtbaarheid van Leeuwen (*) bewaren. Wij hebben de wereld te veel en te wèl gezien, om geene verachting te gevoelen voor de verwaandheid dier letterkundigen, die met hoog gedragen neus rondkuijeren, en mij steeds aan de personaadje doen denken, die johnson in eene herberg ontmoette en die den titel had aangenomen van den grooten twalmly, uitvinder van het verbeterde strijkijzer. Moore hoort en bezigt gaarne een woord, dat lagchen doet, en ook ik ben er niet vies van. Bitter jammer is het, dat niets dan de volstrekte vernietiging van byron's gedenkschriften de gemoedelijkheid zijner
boedelredders heeft kunnen voldoen; maar, daarvoor bestond eene reden..... premat nox alta! (†) Het leven zou voor mij eene bekoorlijkheid te meer hebben, zoo thomas moore een cottage bewoonde, niet verder dan een uurtje wegs van hier. Wij zijn te zamen naar den schouwburg gegaan, en het publiek, dat gelukkigerwijs dien avond een goed publiek was, heeft hem met geestdrift ontvangen. Ik zou al de aanwezigen wel hebben willen omhelzen, want zij betaalden de schuld mijner goede ontvangst in Ierland.’

Nu volgen eenige aanmerkingen, waarin men walter scott's gewoon gezond verstand wedervindt. In het voorbijgaan gezegd, hij was een vrij goed staathuishoudkundige, wanneer partijzucht zijnen blik niet verduisterde. Verscheidene van zijne brieven aan southey, over de zwaarwigtige vraag der Armenwetten, zouden overneming verdienen. Voorts heeft hij ook nog, onder den aangenomen' naam van maleachi malagrowther, drie scherpe brieven geschreven, die eerst in het Edimburg Weekly Journal geplaatst en vervolgens door wijlen blackwood in een bundeltje vereenigd zijn. De Romanschrijver, in eenen Pamfletschrijver veranderd, bestrijdt in dezelve, met het dubbele wapen van redenering en van spot, het een oogenblik lang door het

{==126==} {>>pagina-aanduiding<<}
Ministerie gekoesterde plan, om het uitgeven van banknoten beneden de 5 pond st. aan de Engelsche en Schotsche banken te verbieden. Doch keeren wij tot de aanhalingen uit ons Dagboek terug.
‘25 November. Zoo even heb ik jeffrey's adres aan het werkvolk, over deszelfs zamenspanningen, gelezen. Het is goed en met een goed oogmerk geschreven; maar ik twijfel, of het wel de uitwerking zal hebben, die hij er van verwacht. De hand van een' Lilliputter is genoeg om eenen brand te ontsteken; een gulliver is naauwelijks in staat dien te blusschen. De Whigs schijnen in eene zonderlinge begoocheling te zullen leven en sterven. Zij denken, dat de wereld met pamfletten en redevoeringen bestuurd kan worden, en dat men de menschen slechts behoeft te doen zien, welke handelwijs het best met hunne belangen strookt, om hen, na een klein aantal vermaningen, die handelwijs te doen volgen. Ware dit het geval, dan wierden wetten en kerken overbodig: want zeker, gemakkelijk genoeg zou het wezen, het betoog te leveren, dat goede en ordelijke zeden 's menschen welbegrepen belang zijn, en dat het niet alleen slecht, maar ook dwaas is, zich aan misdaden over te geven. Zij, die zoo oordeelen, zijn de plank verre mis: alle menschen hebben hartstogten en vooroordeelen, welker voldoening zij verkiezen, niet alleen boven het algemeene, maar zelfs boven hun bijzonder welzijn. Door die verkeerde neiging gedreven, verzuipt de dronkaard zijnen laatsten schelling, al is hij zoo goed als zeker, den volgenden dag van honger te zullen sterven; en vermoordt de roover den reiziger, met het stellige vooruitzigt, daarvoor aan de galg te zullen boeten. Onze geest kant zich zoo hardnekkig tegen alle overtuiging van hetgeen met onze heerschende driften strijdt, dat werklieden zamenspannen zullen om de loonen eene week lang te doen rijzen, met gevaar van de fabrijken voor altoos te doen ondergaan. Het beste hulpmiddel tegen het kwaad zou zijn, werkvolk uit andere takken van nijverheid aan te werven. Geffrey wil, dat ieder hunner nog een ambacht, behalve het zijne, zal aanleeren,
ten einde, bij geval van nood, eenen slag om den arm te hebben; maar hij bedenkt niet, hoe veel tijds een tweede leertermijn zou wegslepen. Om een' en denzelfden man tot een' goeden wever en een' goeden snijder te maken, zouden er weinig minder jaren vereischt worden, dan de Aartsvader jacob er in laban's

{==127==} {>>pagina-aanduiding<<}
dienst besteden moest, om zijne twee vrouwen te winnen. Elk ambachtsman heeft daarenboven steeds een' slag om den arm, namelijk het boerenwerk, waartoe hij toevlugt kan nemen.’
Thans zijn wij tot het tijdstip gekomen, waarop de ongelukstijdingen elkander met schrikbarende snelheid beginnen op te volgen. Op de eerste geruchten, voorboden der ramp, die hem, constable en de ballantyre's treffen zou, gevoelde scott de noodwendigheid om te sparen. Onder dezelfde dagteekening, als het hier voorgaand uittreksel, leest men hetgeen volgt:
‘Hier registreer ik plegtig mijn vast besluit om te sparen. Wenschen of verzoekingen tot uitgaaf bestaan er voor mij weinig meer. Abbotsford is alles, wat ik er van maken kan, en reeds te groot voor de uitgestrektheid van het goed. Ziehier dus, wat ik besloten heb:
Niet meer bouwen.
Geen aankoop van grond, tot dat alles weder volkomen zeker geworden zal zijn.
Even min aankoop van boeken of van kostbare beuzelingen.
Het besteden der opbrengst van mijnen arbeid gedurende dit jaar tot schuldafdoening.
Deze besluiten zulien, mag ik slechts gezond blijven, bij mijne gewoonte van naarstigheid en vlijt, mij, trots storm en onweder, gerust doen slapen.
Maar is het, bij dat alles, niet eene schande, dat landloopers, dat agioteurs, uit baatzuchtige bedoelingen, zulk eene losbarsting te weeg kunnen brengen, als thans te Londen plaats heeft, en daardoor het crediet van mannen, die met goed verzekerde kapitalen werken, als hurst en robinson, de correspondenten van constable, in gevaar brengen? Waarlijk, die agioteurs gelijken op een haar naar eene bende gaauwdieven, die een' volksoploop veroorzaken, om des te gemakkelijker te kunnen stelen.’
‘30 November. Ik ben tot den tijd gekomen, waarvan geschreven staat: “Die door de vensteren zien, zullen verduisterd worden.” (*) Aanhoudend moet ik tegenwoordig brillen, als ik lezen of schrijven wil; terwijl ik nog verleden winter het slechts van tijd tot tijd behoefde te doen. Mijne

{==128==} {>>pagina-aanduiding<<}
gezondheid blijft zoo goed als ik wenschen kan, maar mijn manke been doet mij meer pijn dan te voren en hindert mij menigmaal. Het gaan op de straatsteenen valt mij moeijelijk. Evenwel, ben ik op het land, zoo leg ik nog met gemak anderhalf of een paar uren wegs achtereen af. Doch zoo moest het wel komen, en zonder morren behoort men zich aan de noodwendigheid te onderwerpen. Vroeg reeds kreupel, kon ik zeker niet verwachten, nog sterker en vlugger te zijn, dan ik het twintig of dertig jaren lang heb mogen wezen. Eindelijk laten de naden los en kijken de ellebogen uit de mouwen, zeî de kleêrmaker; en daar ik den 19 Augustus l.l. vierenvijftig jaar geweest ben, is mijn zielekleed waarlijk niet meer nieuw. Maar walter, charles en lockhart (*) zijn drie knappe, vlugge jonge lieden; zoo lang zij nog rap en sterk zijn, kan men eigenlijk niet zeggen, dat ik opgehouden heb het te wezen. Misschien ook heb ik mijn geheele leven lang aan die ligchamelijke voordeelen te veel gewigts gehecht; maar het komt mij voor, alsof een gevoel van fierheid en onafhankelijkheid in natuurlijk verband met gezonde ledematen staat, ofschoon het, zeker, daarvan niet onafscheidelijk en de regel aan vele uitzonderingen onderhevig is. Lieden met een sterk gestel zijn gewoonlijk goedaardig, en die vlug van ligchaam is, is het meestal ook van geest. Al te dikwijls voorzeker maakt men van die zegeningen misbruik, en God zal er ons eenmaal rekenschap over afvorderen.’
De Heer lockhart, tot het bestuur van het Quarterly Review geroepen, moest Edimburg verlaten en zich te Londen nederzetten, werwaarts hij zijne vrouw sophia en hun zoontje medenam. Deze scheiding viel scott bijzonder hard.
‘2 December. Zoo goed als niets voor mijn dagboek. Sophia heeft alleen met ons gegeten: Lockhart was, in het Westen, zijnen vader en broeders vaarwel gaan zeggen. Den geheelen avond heb ik met sophia over hare uitzigten en ontwerpen gesnapt. God, bid ik, moge het goede kind bewaren! Nooit heeft zij mij den minsten grond tot klagte gegeven. O God! haar arme kleine, zoo levendig, zoo verstandig, zoo in alles boven zijne jaren, en te

{==129==} {>>pagina-aanduiding<<}
denken, dat dat leven aan een' zijden draad hangt! Nu, Deus providebit.
5 December. Heden morgen vroeg hebben lockhart en sophia ons verlaten, zonder afscheid te nemen. Toen ik ten acht ure opstond, waren zij weg. Zij hebben wél gedaan; roode oogen mag ik niet zien. Agere et pati Romanum est. Wat vermogten de Stoïcijnen niet! Zeker, onze aandoeningen geheel te verdooven, kunnen wij onmogelijk; ook zouden wij, al konden wij het, er kwalijk aan doen; maar wij kunnen dezelve binnen behoorlijke grenzen bedwingen, en ons niet tot derzelver speelbal maken, terwijl wij ze behooren te beheerschen. God zegene mijne dochter en mijn' schoonzoon! Doch laat ons weder aan ons werk gaan, en dat is voor het oogenblik de geschiedenis van het waardige driemanschap. Danton, marat en robespierre!
‘10 December. Niets verschrikt ons meer, dan wanneer wij pogen met onzen blik in de wolken en nevelen te dringen, die het gebroken uiteinde der vermaarde brug van mirza bedekken; en evenwel, daar elke dag ons nader aan dat einde brengt, schijnt het, dat men er een helderder inzigt in behoorde te krijgen. Doch het lijkt er niet naar: ééne gordijn moet nog opgaan, één sluijer verscheurd worden, eer wij de dingen zien kunnen, gelijk zij wezenlijk zijn. Weinig menschen zijn er, die het bestaan van een Opperwezen ontkennen. Ik twijfel zelfs, of wel ooit iemand in ernst die afgrijselijke leer omhelsd hebbe. Met het geloof aan de Godheid is, door een' onbreekbaren band, het geloof aan de onsterfelijkheid der ziel verbonden en aan een leven hier namaals, waar het goede beloond en het kwade gestraft zal worden. Meer behoeven wij niet te weten; maar het is ons niet verboden, al onze pogingen, vruchtelooze pogingen, helaas! in te spannen, om dit ontzettend duister te doorgronden. De uitdrukkingen, welke de Bijbel bezigt, zijn ontwijfelbaar zinnebeeldig; want het helsche vuur en de gezangen der hemellingen kunnen niet wel anders dan ligchamelijke wezens aandoen. Nu zullen, volgens de uitdrukkelijke woorden der Heilige Schrift, de zielen der menschen, hetzij zij tot de volkomenheid der regtvaardigen ingaan, het zij naar de gewesten der straffen afdalen, aan geene ligchamen verbonden zijn, althans niet tot op den dag der opstanding. Het is zelfs niet te onderstellen, dat de verheerlijkte

{==130==} {>>pagina-aanduiding<<}
ligchamen, welke op dien jongsten stond verrijzen zullen, nog vatbaar zullen zijn voor de zinnelijke en grove genietingen, welke hun hier beneden genoegen verschaft hebben. Het denkbeeld van een Paradijs, als dat van mahomet, strijdt klaarblijkelijk met de zuiverheid van onze Godsdienst. Het is dus duidelijk, dat men gezang en snarenspel gekozen heeft als het zinnebeeld van liefde, eendragt, vrede en volkomen geluk; maar inderdaad, zij, die het eeuwigdurende concert, de steeds wederkeerende verjaardags-orde (*) naar de letter opnemen, toonen een jammerlijk denkbeeld van de Godheid en van de belooningen, welke zij den goeden bestemt, te koesteren. Ik zou veeleer denken, dat daardoor eene zending te verstaan is, welke de Allerhoogste hun zal opdragen, de een of andere gewigtige pligt, dien zij onder toejuiching van hun voldaan geweten vervullen zullen. Dat God, bij wien men liefde en genegenheid voor de door Hem in het aanzijn geroepene wezens moet onderstellen, tot vermeerdering van hun geluk, een deel zijner bestuursmagt aan hen opdrage, dit, dunkt mij, is eene niet geheel ongerijmde onderstelling. De verhevene wereldinrigting van milton, met deszelfs Beschermengelen en besturende Geesten, zou zich op deze wijze verwezenlijkt zien. Dit stelsel heeft iets van de leer der Heiligen volgens de Katholijke Kerk, zonder in het ongerijmde van derzelver eerdienst te vallen. Er zouden alsdan zeker moeijelijkheden te overkomen zijn, en al die hemelsche wezens zouden de vereischte krachten bezitten, om over dezelve te zegevieren. Ik erken ronduit, dat een bestaan van werkzame weldadigheid met mijne denkbeelden van eenen gelukstaat hier namaals veel beter strookt, dan een altoosdurend
muzijkfeest; maar dit alles zijn niet dan bloote gissingen, en, alvorens te onderzoeken, wat wij doen zullen, behoorden wij het voorafgaand en veel noodiger vraagstuk op te lossen: “wat zal er van ons worden?” Doch, er bestaat een God, en een goed, regtvaardig God; er zal een oordeel en een leven na dit leven wezen, en, mits ieder slechts van deze waarheid overtuigd zij, zoo laat elk naar zijn bijzonder geloof en meening handelen. Het verstaat zich,

{==131==} {>>pagina-aanduiding<<}
dat ik de werking mijner besturende Geesten niet tot onze onbeduidende plaats beperken wil, terwijl werelden zonder tal in de grenzenlooze ruimte voortrollen.’
12 December. Heden morgen is hogg bij ons komen ontbijten, en heeft ons zijnen medgezel, david thomson, den Bard van Galashiel, medegebragt. De goede herder van Ettrick verklaart met allerliefste naîveteit, dat moore's verzen veel te zoetvloeijend zijn. ‘Maar,’ hetneemt thomson dan, ‘thomas moore heeft toch een uitmuntend juist oor, zijne noten hebben eene heerlijke kadans.’ - ‘Zij hebben er te veel,’ is het antwoord van den herder; ‘want de mijne hebben er juist genoeg.’ Die anecdote brengt er mij eene van Queen bess (*) in de gedachte, die, met nieuwsgierige drift Lord melville ondervraagd hebbende, om te weten, of maria stuart grooter van gestalte was dan zij, van hem een bevestigend antwoord bekwam. ‘Dan is uwe Koningin te groot,’ zeide zij; ‘want ik ben juist zoo groot als eene vrouw wezen moet.’
‘14 December. Alles gaat weder slecht áan de Londensche beurs. De losbersting zal zich ook zelfs bij ons doen gevoelen, en ik heb te veel verbindtenissen uitstaan, om er niet onder te lijden. Maar, om er op eenmaal een eind aan te maken, wil ik 10,000 pond sterling opnemen; het huwelijkscontract van mijn' zoon veroorlooft mij, mijn goed tot die som toe te belasten. Dit zal ons grootendeels van de hulp der bankiers ontheffen, en ons toelaten, al rommelt het onweder, onbezorgd te slapen.
Ik heb er wel geene reden toe, maar evenwel brengt die zaak mij min of meer de gal aan het woelen, of misschien komt dit van het gebrek aan ligchaamsbeweging gedurende den zittingstermijn bij het Hof en van den plotselingen overgang uit zeer gematigde temperatuur in eene sterk verwarmde. Doch laat dit zijn zoo het wil: zon en maan zullen eer op het grastapijt een dansje houden, eer onbedachtzaamheid, hoop op winst en gemakkelijk te verkrijgen discontering mij op nieuw in verlegenheid brengen zullen. - Heden hebben wij alleen onder ons gegeten. Ik heb het vaste besluit genomen, geen open tafel voor heel Engeland en Schotland meer te houden, zoo als ik dit tot nog toe ge-
{==132==} {>>pagina-aanduiding<<}
daan had. Het zal een jaar van sparen wezen, daar het er een van leenen zijn moet.’
‘18 December. Blijft het te Londen slecht gaan, dan vrees ik, dat de tooverstaf van den Onbekende in zijne handen stuk zal breken. Hij zal dan wel den naam krijgen van den Al te bekende. De veerkracht der verbeelding zal met het gevoel der onafhankelijkheid verloren gaan. Hij zal het zoo streelende genoegen niet meer hebben, 's morgens met het hoofd vol schitterende denkbeelden te ontwaken, en zich te haasten die aan het papier te vertrouwen. In de mededeeling dier denkbeelden zal hij niet meer een aangenaam bijinkomen vinden, het middel om zoo veel heuvels te beplanten, zoo veel heigronden aan te koopen. Geen zoete droomen meer! Werk van vaster en min dartelenden aard zal hij op zijne schouders moeten laden; dat is te zeggen, geschiedenis schrijven et similia. Mijne werken zullen niet meer met dezelfde geestdrift ontvangen worden; ten minste twijfel ik hieraan zeer. Het denkbeeld alleen, dat iemand om den broode schrijft, al ware het ook niet om zijn' kost te winnen, maar om dien wat lekkerder te maken, verlaagt hem in de oogen van het publiek, en hetgeen hij voortbrengt.

Het fiere ros, dat steeds den lauwer had geplukt, 
Verliest zijn vuur en roem, zoodra 't gareel hem drukt. 

Het is een pijnigend denkbeeld; maar, zoo het al tranen uit de oogen perst, laat ze ten minste vrijelijk stroomen! Mijn hart is geboeid aan het lustverblijf, dat ik geschapen heb. Geen boom op geheel den grond van Abbotsford, die niet aan mij zijn aanwezen te danken heeft.
Welk een leven is niet het mijne geweest! Bijna volstrekt veronachtzaamd, of aan mijzelven overgelaten; mijn hoofd met ongerijmde oude vodden volproppende, en langen tijd door de meesten mijner medgezellen miskend; vervolgens veld winnende en voor een bekwaam en stoutmoedig man gehouden, strijdig met de meening dergenen, die in mij slechts eenen droomer zagen. Rijk en arm vier- of vijfmaal bij beurten; nu eens aan den rand van het verderf, en den volgenden dag met nieuwontsprongene bronnen van overvloed voor mij. En nu eindelijk met gebogen trots en geknakte wieken, (of er moesten nog goede tijdingen uit Londen komen) omdat de hoofdstad verkozen heeft zich onderstboven

{==133==} {>>pagina-aanduiding<<}
te keeren, en omdat, in den worstelstrijd van bullen en beeren, (*) een arme leeuw als ik, die het bijten niet verstaat, noodwendig tegen den muur gedrongen moet worden. Maar, hoe zal dit alles nog eindigen? God weet het. Doch, bij slot van rekening, niemand zal aan mij een' schelling te kort komen; dit ten minste is een troost. Men zal zeggen, dat hoogmoed vóór den val gekomen is. Laat hen hunne eigenliefde streelen met de gedachte, dat mijn val hen grooter zal maken of doen schijnen. Ik mag mij verblijden met het denkbeeld, dat mijn voorspoed aan meer dan éénen van nut zal geweest zijn, en dat sommigen mij mijnen kortstondigen rijkdom vergeven zullen, uit aanmerking van het schuldelooze mijner bedoelingen en van mijnen opregten wensch om de armen goed te doen. Vele droevige harten zijn er te Darnick (†) en in de hutten van Abbotsford. Ik heb besloten dat verblijf nimmer weder te zien. Hoe zou ik met zulk een' neergebogen kam den vloer mijner ridderlijke slotzaal kunnen betreden? Hoe zou ik, arm en onder schulden gebukt, kunnen leven, waar ik als een rijk, als een hooggeëerd man geleefd heb? Ik wilde er aanstaanden zaturdag heen, om mijne talrijke vrienden in vreugd en voorspoed te ontvangen. Mijne honden zullen vruchteloos op mij wachten. Het is dwaas van mij; maar het denkbeeld, om van die stomme dieren te moeten scheiden, doet mij nog meer aan, dan al de smartelijke gepeinzen, waarvan ik daar zoo even mijnen boezem ontlast heb. Arme beesten! Laat ik toch vooral zorgen, dat ik goede meesters voor hen vinde. Misschien zijn er nog menschen, die, genegenheid voor mij behoudende, om mijnentwil mijn' hond beminnen
zullen. Doch laten wij ons haasten, aan deze mistroostige gedachten een eind te maken; wij zouden anders de zielskracht verliezen, die een man noodig heeft om het ongeluk te verduren. Het is mij somtijds alsof ik de pooten der trouwe dieren op mijne knieën voel; ik hoor ze klagend huilen, en verbeeld mij te zien, hoe ze mij overal zoeken. Dwaasheid, zal men zeggen; maar ontwijfelbaar zouden zij het doen, konden zij weten, wat er omgaat. Er valt mij daar eene wonderlijke gedachte in. Wat zal wel het lot van dit Dagboek zijn? Zal men het, na mijnen dood,

{==134==} {>>pagina-aanduiding<<}
uit de ebbenhouten secretaire op Abbotsford halen, en er met verbazing in lezen, dat de schijnbaar zoo schatrijke Baronet op het punt geweest is van zulk eene geweldige lotwisseling te ondergaan? Of zal men het in de eene of andere afgelegen huurkamer vinden, waar de verarmde zoon der Ridderschap zijn schild is komen ophangen, en waar twee of drie vrienden met een droevig begrafenisgezigt elkander in het oor fluisteren zullen: “Die arme man! hij meende het toch goed, en had geen' anderen vijand dan hemzelven. Hoe kon hij zich toch gaan verbeelden, dat zijne krachten en geestvermogens nimmer zouden afnemen! Daar zit nu zijn gezin in de armoede! Hoe jammer is het, dat hij ooit dien gekken titel aangenomen heeft!”
Arme william laidlaw! Arme tompurdie! Die tijdingen zullen uw hart verscheuren en dat van meer dan éénen armen drommel, wien mijn voorspoed het dagelijksch brood verzekerde. Ballantyne gedraagt zich op eene wijs, die zijner waardig is. Hij vergeet zijn eigen ongeluk, om deernis te toonen met het mijne. Het is waar, ik heb getracht hem rijk te makén; maar thans staat alwat hij bezit, zoo wel als het mijne, op het spel. Hij behoudt het Tijdschrift, dat is nog een troost, en inderdaad zij zouden ook geen beter' uitgever kunnen krijgen. Zij! helaas, wie zullen het wezen, die unbekannten Obern, die naar willekeur over alwat het mijne was gaan beschikken? Waarschijnlijk zal het de een of andere bankier met matten blik zijn, een dier geldmenschen, die ik zoo dikwijls beschreven heb.’
‘26 December. Goede God, welke broze schepselen zijn wij toch! Na al mijne gisteren gemaakte, voortreffelijke ontwerpen, voelde ik mij plotseling door hevige pijnen in de lendenen aangetast, moest naar bed gaan en terstond om clarkson zenden. Tot twee ure in den nacht heb ik veel geleden, ben eindelijk in slaap geraakt, en toen ik wakker werd was de plaatselijke pijn verdwenen. Ik heb vuur in mijn schrijfvertrek doen aanleggen en mij door dalgbish doen scheren. Van deze kleinigheden maak ik gewag, omdat ze met mijne gewoonten van onafhankelijkheid strijden. Ik leg des morgens anders altijd zelf mijn vuur aan en scheer mij altijd zelf. Mag ik mij wel vleijen, dat het eerste bezoek dier pijnlijke ongesteldheid het laatste zal zijn? Helaas, neen! Maar moeten wij niet het kwade zoo wel, als het goede, uit Gods hand aannemen?’

{==135==} {>>pagina-aanduiding<<}

‘27 December. Ik heb twaalf uren aan één stuk geslapen, het gevolg mijner afmatting. Heden gevoel ik in het geheel geen pijn, maar ben ongemakkelijk door de werking der camille, die, voor mij ten minste, steeds veel heeft van de hulp eener auxiliaire armee, juist eenen graad minder ondragelijk dan de vijand, van welken zij ons verlost. Ik heb eene inleiding en eenige aanteekeningen voor de Gedenkschriften van Mevrouw la roche jaquelin geschreven, want ik was buiten staat iets anders te doen. Ik heb met Lady scott gegeten, en des avonds aan een artikel over pepys gearbeid, dat ik voor het Quarterly-Review bestem. Ondanks de lusteloosheid, door de camille veroorzaakt, doet het mij genoegen alleen te zijn. Weinig lieden hebben, zonder daarom op te houden een vreedzaam en bijna eenzelvig leven te leiden, meer menschen gezien dan ik, meer genot van omgang gehad, en zijn echter minder door lastige bezoekers gekweld geweest. Zelden, zoo immer, heb ik iemand ontmoet, uit wien het mij onmogelijk was, iets tot mijn vermaak of mijn onderrigt te trekken; en zoo ik van al de bouwstoffen, die ik op deze wijs verzameld heb, rekenschap en uitkeering moest doen, zou ik vrij wat van mijne vertellingsgaven moeten aftrekken. Met dat al heb ik, van mijne jeugd af aan, eenzaamheid boven bezoeken verkozen, en ben menigmaal, met een broodje en een stuk kaas in den zak, naar bosch of berg gevlugt, om niet in gezelschap het middagmaal te moeten houden. Toen ik uit mijne jongelingsjaren in den mannelijken leeftijd trad, gevoelde ik, dat dit zoo niet gaan kon, en dat ik, om eene plaats in de achting der menschen te winnen, onder hen verkeeren, en leven moest gelijk zij doen. Hoogmoed, eene koortsachtige opgewondenheid van geest heeft menigmaal bij zekere lieden de plaats bekleed van het genoegen, dat anderen in den gezelschappelijken omgang genoten. Ik ben niet in dat geval:
menigmaal heb ik daarin ware genietingen gesmaakt. Evenwel, moest ik tusschen de groote wereld en opsluiting verkiezen, zou ik geen oogenblik aarzelen te zeggen: ‘Cipier, schuif de grendels maar weêr digt!’

(Het vervolg en slot hierna.)






{==136==} {>>pagina-aanduiding<<}

Eenige aan de ondervinding beproefde denkbeelden nopens de wijze, om den zedelijken en Godsdienstigen toestand der lagere volksklassen te bevorderen.

‘Het volgende is een uittreksel uit het vijfde jaarlijksche Verslag der Vrouwenvereeniging tot verzorging van Armen en Zieken, te Hamburg. (Fünster Bericht über die Leistungen des weiblichen Vereins für Armen- und Krankenpflege, von a.w. sieveking, d.z. Vorsteherin. Hamburg, 1837.) Misschien zal de geëerde Redactie der Vaderlandsche Letteroefeningen ons nog wel eenige ruimte kunnen en willen toestaan, om eenige nadere berigten wegens die Vereeniging mede te deelen: in allen gevalle zullen deze bladen wel door geenen weldenkenden zonder veelzijdig nut en genoegen gelezen worden.
Onder andere opmerkelijke teekenen des tijds is voorzeker ook in het oog vallend de heerschende zucht, om, door allerlei Maatschappijen en Inrigtingen, de lagere Volksklassen vooral te verlichten, te beschaven, te verbeteren. Zeker ware het nog beter, zoo men eveneens als eene heerschende zucht kon opmerken, dat elk zichzelven trachtte te verbeteren. Ook ontveins ik niet, somtijds te duchten, dat de waarde en het nut der heilrijkste Maatschappij - der Christelijke Gemeente - hier en daar miskend wordt, en dat de persoonlijke werkzaamheid door die Vereenigingen wel eens wordt verminderd. Maar toch het is een edel pogen, onzen medemenschen tot bevordering van hun geluk en hunne volmaking, tot vermindering van hun leed behulpzaam te zijn; en daaromtrent behelzen de volgende bladen nuttige wenken.’

‘Middelburg, Dec. 1838.

a.m. cramer.’

Bij het juiste verslag heb ik een uitvoeriger berigt beloofd van 't geen door ons in het werk gesteld is, om zedelijkheid en Godsdienst onder onze armen te bevorderen; en ik ga thans aan die belofte voldoen. Ik stel zeer groot belang in deze zaak, maar misken ook derzelver moeijelijkheid niet, daar het hier niet zoozeer aankomt om onbetwistbare daadzaken bloot te leggen, als om zedelijke opmerkingen en denk-
{==137==} {>>pagina-aanduiding<<}
beelden mede te deelen, waaromtrent bij verschillende menschen zoo verschillend gedacht wordt. Doch ik mag beweren, dat die denkbeelden bij mij langs den weg der ondervinding ontstaan zijn; en, na gedurende vijf jaren bij de verzorging der armen mijne aandacht daarover te hebben laten gaan, schijnt het mij toe, wel tijd te zijn, om ook over dit onderwerp iets in het midden te brengen. - Ik zal vooraf in 't algemeen eenige aanmerkingen maken.
Reeds bij eene oppervlakkige beschouwing is de groote invloed niet te miskennen, welken de hoogere standen der maatschappij op de lagere uitoefenen. Gelijk de toon, die bij het vorstelijk hof heerscht, zich over de Residentie, ja in zekere mate over het geheele land uitbreidt, zoo bestaat er in elke stad, in elk stadje, ja in ieder dorp zelfs, een zeker moreel gezag der hoogere kringen over de mindere; en die groote magten, die wij geest des tijds en publieke meening noemen, worden blijkbaar in de hoogere kringen geboren. Indien dit nu waar is, dan ontstaat hieruit, mijns inziens, eene groote verantwoordelijkheid voor de beschaafde standen. Hoe durven zij zich zoo bitter beklagen over den geest van baatzucht, van ligtzinnigheid, van zucht naar zingenot, van pronkzucht, van bedrog en ontrouw, die, zoo men zegt, onder de dienende en in 't geheel onder de armere klasse heerscht? Is dat alles dan niet eerst van hen uitgegaan, al moge het ook, gevernist door eenen schijn van beschaving, bij hen een minder aanstootelijk voorkomen hebben? En zoude het derhalve niet tijd zijn, om er met ernst aan te denken, dat die verderfelijke invloed door eenen meer weldadigen tegengewerkt en weggenomen worde?
Waarop nu is die magtige invloed gegrond? - ten deele, dunkt mij, op eene der menschelijke natuur ingeplante neieing, om alwat hooger gesteld is na te volgen; ten deele op eene natuurlijke noodzakelijkheid, (zou ik zeggen) om voor de zedelijke meerderheid te bukken, zelfs dan, wanneer dezelve niet duidelijk erkend wordt. Hoe nader nu de onderscheidene standen met elkander in aanraking komen, des te grooter zal die invloed worden; hij wordt bijkans onweêrstaanbaar, wanneer de lager gestelde bij het gevoel, dat de ander hem door uitwendige zoowel als innerlijke voorregten overtreft, tevens levendig overtuigd is van diens opregte welwillendheid en hartelijke belangstelling in zijn geluk. Immers, is dit niet dezelfde grond, als waarop de heerschap-
{==138==} {>>pagina-aanduiding<<}
pij der ouders en opvoeders over het kinderlijk gemoed steunt? Het kind gelooft ons, gelooft in ons beter inzigt, gelooft aan onze liefde; daarom geeft het zich gewillig aan onze leiding over, en vertrouwt op onze uitspraak zoo vaak blindelings, als ware het eene orakelspreuk der eeuwige wijsheid. Wachten wij ons dan maar, dat wij dat schoone geloof, in hetwelk die tooverachtige magt onzer heerschappij alleen gelegen is, niet vóór den tijd door onze eigene schuld vernietigen!
Eenmaal moet er voor het kind, en behoort er ook voor den arme de tijd te komen, dat zij onze leiding niet meer behoeven. Hiermede is echter niet gezegd, dat zij dan geheel en alleen op zichzelve zouden moeten staan, in trotschen waan zich onttrekkende aan alle afhankelijkheid van Goddelijke en menschelijke wetten, zoo als sommige ongeloovige filozofen willen. Neen, zulk eene ongelukkige onttrekking en afscheiding is blijkbaar verderfelijk, zoowel voor de maatschappij, als voor ieder op zichzelve. Het doel eener Christelijke leiding is dán alleen bereikt, wanneer de geleide geleerd heeft, de hand van zijnen hoogeren, hemelschen, onzienlijken Bestuurder aan te vatten; wanneer hij, aan menschelijke voogdijschap ontwassen, een onmondig, onderworpen kind voor zijnen God geworden is.
Maar zoude, zeggen eenigen misschien, dat geloof, van hetwelk de invloed, dien wij voor eenen tijd op de armen uitoefenen, afhangt, door eene grootere toenadering niet veeleer in de waagschaal gesteld, dan bevorderd worden? En indien er in het Fransche spreekwoord: ‘Nul grand homme n'est grand pour son valet de chambre,’ (*) buiten twijfel veel waars gelegen is, moeten wij dan niet vreezen, door eene zekere familiariteit met de armen ons aanzien bij hen te verminderen? Zoude het niet veeleer raadzaam wezen, om, door ons met zekere grootheid op eenen afstand te houden, eene soort van optisch bedrog bij hen te onderhouden?
Ik antwoord hierop, dat alle gezag, dat geen' anderen grond heeft dan schijn en bedrog, mij eene bedenkelijke zaak toeschijnt; wat op schaduw gebouwd is, kan ook niet meer dan schaduw en ijdelheid zijn, en toen ik voorheen van eene zedelijke meerderheid der hoogere standen sprak, had ik het

{==139==} {>>pagina-aanduiding<<}
oog op eene wezenlijke, niet bloot ingebeelde meerderheid. Maar alles, wat wezenlijk is, kan het wel lijden, dat men het van naderbij ziet; wezenlijke waardigheid verlaagt zich niet, door tot lageren af te dalen; zij verschijnt voor hen slechts in een vriendelijker licht, en trekt hen juist door hare vriendelijkheid meer tot zich. Onze Goddelijke Meester vreesde niet, bij zijne discipelen iets van zijn aanzien te verliezen, terwijl Hij hun de voeten wiesch; de dienende liefde heeft eene eigene waardigheid, en ik denk, dat geene waardigheid gewilliger van de menschen erkend wordt, dan juist deze. Maar mag ik het aan mijne hooggeschatte Medezusters (*) zeggen, waardoor wij, naar mijn inzien, het eerst iets van deze onze waardigheid verliezen zouden? Het zou, geloof ik, dit zijn, wanneer wij in onze verkeering met de armen niet eene waardige, zelfstandige houding bewaarden. Wanneer wij ons nu eens blindelings voor hen laten innemen, dan door hunne verkeerdheid tot drift en hevigheid ons laten wegslepen, dan weder omgekocht worden door een sluw berekend woord, dat onze eigenliefde vleit; deze en soortgelijke zwakheden, dat zijn eigenlijk de klippen, waarop ons aanzien schipbreuk zou lijden.
Na deze algemeene opmerkingen voorop gezonden te hebben, kom ik nu tot mijn bepaald oogmerk, om namelijk bloot te leggen, hoe wij de zedelijkheid bij onze armen zoeken te bevorderen. De zedelijkheid des menschen nu bestaat in twee stukken: het is eene zedelijke gesteldheid des gemoeds, en eene gewoonte om deugdzaam te handelen. Geloof, liefde en ootmoed moeten in het binnenste wonen; dan zal ook het leven met Godebehagelijke deugd versierd zijn. Maar onze werkzaamheid, om de zedelijkheid van anderen te bevorderen, moet zeer verschillend ingerigt zijn, naarmate óf derzelver eigenlijke grond, óf derzelver zigtbare uitwerksels bedoeld worden. Zoo kan men b.v. hopen, door uitdeeling van premiën vlijt en spaarzaamheid te bevorderen; maar wie op dezelfde wijze de godsdienstigheid der menschen wilde opwekken, die zou juist den weg inslaan om huichelaars te vormen; en wij kunnen niet te voorzigtig zijn, om zulke verderfelijke misgrepen te vermijden.
Wat nu van onze zijde gedaan wordt, om onder onze armen de deugden van het burgerlijk leven, nijverheid, goede

{==140==} {>>pagina-aanduiding<<}

huishouding, orde, zindelijkheid, trouw en opregtheid, te doen heerschen, dit is meestal in de vroegere Verslagen genoegzaam aangeduid. Ik zal dan de daar verstrooide opmerkingen hier slechts in 't kort behoeven zamen te vatten.
Het uitvoerigst heb ik in vroegere Berigten reeds gesproken van hetgeen wij doen tot bevordering van vlijt onder onze armen; hierover kan ik dus thans het kortst zijn. Immers wordt het ook reeds algemeen en welwillend door onze medeburgers erkend, dat wij de lieden geschikte bezigheden verschaffen. En wie nog weigeren mogt dit te erkennen, hem behoeven wij slechts aan onze rekening van uitgaaf te herinneren, uit welke blijkt, dat in de laatste vier jaren veel meer dan de helft der ons toevertrouwde gelden aan werkloon besteed is. Ja, wij houden arbeidzaamheid voor zulk een voornaam bevorderingsmiddel van de gansche zedelijkheid des menschen, dat wij nooit zullen ophouden, dit punt eene bijzondere belangstelling waardig te achten. Gedurig zijn wij er op bedacht, om ook voor de ouden, zwakken en zieken eenig aan hunne krachten geëvenredigd werk uit te vinden; en elk nieuw, uitvoerlijk denkbeeld te dezen opzigte wordt door ons als een gelukkige, zeer gewenschte vond beschouwd. Ons kan daarom ook niet ligt grootere vreugde verschaft worden, dan wanneer men iets bij ons bestelt om te laten vervaardigen, of ons naar geschikte voorwerpen vraagt, om dezelve ergens te plaatsen. En, Gode zij dank! het eene zoowel als het andere vindt tegenwoordig gedurig meer plaats; wij hebben zelfs reeds uit andere landen bestellingen ontvangen; en daar, tot onze blijdschap, de meesten, die wij aanbevolen hebben, zich goed gedragen, en niemand zich beklagen kan van door eene ligtvaardig gegevene getuigenis door ons misleid te zijn, dewijl het onze regel is zoowel de gebreken als de deugden der dienstboden, naar ons beste weten, kenbaar te maken, - zoo hebben wij hoop, dat onze aanbevelingen ook op den duur geacht zullen wezen.
Wat verder de spaarzaamheid betreft, zoo is wel het voornaamste, wat wij doen, om deze deugd onder onze armen te bevorderen, dat wij jegens hen spaarzaam zijn. Wij zijn er zorgvuldig op bedacht, om hun geene andere ondersteuning te doen toekomen, dan die zij werkelijk noodig hebben. Een der grootste begunstigers onzer Vereeniging, wien wij voor de dadelijke bewijzen zijner welwillendheid ten hoogste

{==141==} {>>pagina-aanduiding<<}
dankbaar zijn, zal zich bij deze gelegenheid nog wel herinneren, eens van de President der Vereeniging een bezoek ontvangen te hebben, met geen ander doel, dan om hem af te raden van eene ondersteuning te schenken, welke ons overtollig toescheen. Hij had namelijk het oogmerk, om de helft van het kostgeld voor een kind, dat bij eene andere vrouw de borst zou hebben, te betalen. Over de moeder van het kind hadden wij volstrekt geene klagt; maar, hare omstandigheden wèl in aanmerking nemende, begrepen wij, dat zij in staat behoorde te wezen om het kostgeld zelve te betalen, en nu achteden wij het niet wenschelijk, dat zij ontheven wierd van haren moederlijken pligt, om met hare verdiensten zuinig te wezen ten behoeve van haar kind. In het voorbijgaan zij dit voorbeeld een bewijs, dat de rijken niet altijd behoeven te vreezen, dat het hun kostbaar wordt, zich nader met ons in te laten. Misschien, indien zij verkozen in twijfelachtige gevallen, waar hunne weldadigheid ingeroepen is, ons om raad te vragen, zouden wij hun even zoo dikwijls uitgaven besparen als hen daartoe aansporen. Niets maakt de menschen, dit is onze overtuiging, ligtzinniger in het gebruik van hunne kleine inkomsten, dan wanneer zij meenen er op te kunnen rekenen, dat in het vervolg voor alle hunne behoeften, onverschillig of zij daaraan schuld hebben of niet, zal gezorgd worden.
Aan den anderen kant, echter, mag ik niet nalaten te doen opmerken, dat het in vele gevallen volstrekt noodig is, de menschen door tijdige ondersteuning te hulp te komen, juist om ze tot eene goede huishouding op te wekken. Tot de beoefening van elke deugd, en alzoo ook van de spaarzaam heid, is een zekere moed noodig; en deze moed kan door overmaat van aardsche ellende gebroken worden. De huisvader verkwist in jenever de weinige stuivers, die hij verdiend heeft, omdat hij wanhoopt, vrouw en kinderen met dezelve te kunnen verzadigen; de huisvrouw laat in hare kleine huishouding door moedelooze onverschilligheid veel verloren gaan, omdat zij de mogelijkheid niet inziet, om ook bij de grootste oppassendheid dezelve in staat te houden. Het is waar, het behoorde zoo niet te zijn, maar het is zoo; en daar het nu eenmaal zoo is, zouden wij dan niet erkennen, dat dit eene sterke aansporing voor ons is, om door eene wijselijk toegedeelde ondersteuning onze armen voor een geheel verval te behoeden?

{==142==} {>>pagina-aanduiding<<}

(Hier volgt nu nog eene uitvoeriger aanwijzing, hoe men ten opzigte van de huishuur, het lossen van verpande goederen, aanschaffen van kleederen enz. de armen te hulp komt. Tot vermijding van te groote uitvoerigheid laat ik dit weg, de desbegeerende naar het oorspronkelijke Verslag zelf verwijzende,)

(Het vervolg hierna.)

Fragment uit den brief van een' jongen Hindou in Europa aan zijne zuster Unni op het eiland Tanna, over de muzijk.

(Naar het oorspronkelijke Handschrift vertaald en medegedeeld door carl gollmick.)

- Doch al hetgeen ik u tot nog toe gemeld heb wordt nog overtroffen door de Europesche muzijk, welker wonderen naar eisch te kunnen beschrijven zelf een wonder zijn zou. Ziet gij, in Indië drijven de menschen muzijk; hier drijft muzijk de menschen, en is geheel en al derzelver gebiedster. Het meest verbazen mij hare tegenstrijdigheden, ofschoon ik nu reeds daaraan gewoon had behooren te zijn. Zij gelijkt volkomen naar de hartstogten van hen, die ze voortbrengen. Ik zelf heb in alle landen er nog geene gevonden, die eene bepaalde en blijvende aandoening in mij verwekt heeft, en ik zal wel Europa verlaten, zonder met mijzelven eens te zijn, wat ik bij deze muzijk eigenlijk genoten en gevoeld heb.
Brimha, die mij verzelt, zeide mij, dat de Europesche muzijk uit eene verbinding van toonen bestaat, welker regelmaat en wetten tot het uitdrukken van zachte, grootsche en edele gevoelens moeten dienen; maar desniettemin heb ik er meestal een barbarismus in gevonden, waartegen al onze instrumenten, wanneer zij te gelijker tijd in beweging gebragt worden, naar het ruischen van het waterriet gelijken. En evenwel noemen de Europeërs onze muzijk eene barbaarsche. Misschien echter ligt de reden hiervan in de kunst zelve; want de muzikale gedachten der Europeërs worden doon zekere wetten en regelen bepaald. Zij hebben eene groote menigte van dikke boeken, onder welke het eene

{==143==} {>>pagina-aanduiding<<}
steeds beter dan het andere zegt, hoe men zijne aandoeningen het schoonst gevoelen moet. Gemelde boeken vormen als 't ware vijandelijke armeeën, die tegen elkander krijg voeren. Maar het laatste dier boeken, hetwelk den vrede herstellen moet, is nog altijd niet in 't licht verschenen.
Dewijl het derhalve hier eene kunst is, toonen te leeren gevoelen, noemen zij hunne muzijk ook toonkunst. Wanneer echter crishna de chalil blies, of ook de maschrokita, of naredzong bij de nebel-nassor, zoo waren wij arme Hindous reeds zoo gelukkig, verheugden ons eerst regt in ons aanwezen, en dankten brama, den uitvinder, voor zijne goddelijke gift: hoe oneindig vrolijker en zaliger moet nu niet de kunst, ontdaan van de ruwe natuur, de Europeërs maken!
Zij, die hier in de wereld der toonen, leven, bestaan eigenlijk slechts uit twee klassen. De eersten zijn de toonkunstenaars zelven, die met de muzijk, als met eene waar, handel drijven, regels geven, boeken schrijven en afschrijven, in alles zeer ernstig en gemoedelijk te werk gaan; kortom, niet zonder muzijk leven kunnen, omdat zij er van leven moeten.
De tweede klasse is die, welke het met de regels zoo naauw niet neemt. Deze lieden naderen reeds meer tot de muzikanten der Hindous. vermits ook de wanklanken, welke zij somwijlen voortbrengen, hun dierbaar zijn. Daar zij de muzijk slechts tot hun vermaak drijven, en haar ook inderdaad liefhebben, noemt men hen liefhebbers. Zij zijn steeds tevreden over hetgeen zij uitvoeren, en altijd opgeruimd van gemoed. Hieruit besluit ik, dat de muzijk den waren kunstenaar veel verdriets moet veroorzaken.
De instrumenten der Europeërs zijn zoo zonderling en wonderlijk, dat zij somwijlen in geene verhouding staan met dengenen, die ze bespeelt. Somwijlen zag ik, hoe een groot kunstenaar zijn klein instrument in den zak stak; dan weder kwam het mij voor, alsof het instrument den kunstenaar zakte. Slechts in één instrument vond ik groote gelijkvormigheid met onzen driesnarigen tambours, die, gelijk gij weet, uit een flesschen-pompoen met langen hals bestaat. De tambours van den Europeschen kunstenaar, echter, heeft geene snaren; schoon men bijna geene muzijk welgesnaard acht, waarbij dezelve ontbreekt. De pauken, die onze Indische maagden aan den gordel om het lijf hechten, en die gij,

{==144==} {>>pagina-aanduiding<<}
mijne unni, onder het dansen zoo heerlijk met de handen slaat, zijn hier in twee verschrikkelijke reusgestalten herschapen, welke een half razend mensch, die in een' hoek gedoken zit, zoo onbarmhartig mishandelt, alsof zij zijne ergste vijanden waren.
Nu eenige voorbeelden van de wonderwerken der Europesche muzijk.
Onze geschiedenis verhaalt van den zanger mia tousine, dat hij op klaar lichten dag een nachtgezang met zoo veel uitdrukking zong, dat de zon zich verduisterde, en dat een andermaal een orkaan bedaarde. In Europa verrigt ieder zanger veel grootere daden. Daar beheerscht hij al de elementen der menschelijke ziel; want in eene tijdruimte van weinige minuten gebeuren de wonderbaarste veranderingen. Ik heb duizend menschen in hetzelfde gevoel zien versmelten, alle aangezigten dezelfde uitdrukking aannemen. Ik zag hen als in tranen baden, terstond daarop overluid juichen, en het volgende oogenblik zoodanig in razende woede uitbarsten, dat hunne handen en voeten in krampachtige trekkingen geraakten. Ik vroeg brimha, of er ook gezangen waren, als de ragis van den Dichter heepuk, welke dengenen vernietigden, die ze zong. Hij antwoordde, dat er voorzeker in Europa zeer vele vernietigde zangers gevonden werden. - God mahadeo nam de ragis uit zijn hoofd; elke Europesche Componist schudt de zijne uit zijne mouw. Slechts onze zesendertig rangis zijn van hemelschen oorsprong, gelijk gij weet; in Europa daarentegen worden vele duizend zangwijzen hemelsch en goddelijk genoemd. Het volkssprookje vertelt van meid-mulaar, dat de toovertoonen van zijn ragi terstond regen te weeg bragten; hier zegt men, dat waterige muzijkstukken niets zeldzaams zijn. Naik-gobau's gezang deed hemel, sterren, rivieren en zeeën stilstaan; hier vindt men zangers, die zoo hoog zingen, dat het verstand der hoorders daarbij stilstaat. De snarenspeelster serinda heeft op het eiland Bukar aan de Bullocsues, dat toch menscheneters zijn, tranen afgeperst; hier perst ieder kunstenaar, zoo al geen tranen uit de
oogen, dan toch goud uit de beurzen: of men misschien naderhand over zijn spel tranen vergiet, kan ik niet zeggen.
Ik word, om mijne natuurlijke begrippen over Europesche dingen, met verbazing aangestaard, terwijl ik op mijne beurt alles met verbazing beschouwen moet, wat mij onnatuurlijk

{==145==} {>>pagina-aanduiding<<}
voorkomt; doch ik wil tot de muzijk terugkeeren, omdat ik u, mijne waarde unni, met mijne gewaarwordingen over andere voorwerpen reeds genoegzaam bekend gemaakt heb. De zonderlinge toonen, die in de zoogenaamd muzikale salons mijn gehoor pijnigen, moeten zeker aan al hetgeen de beeldende kunst kan vorderen voldoen; want hier hoort men nooit laken, en de Europesche mond, die zich zoo gaarne in spottende plooijen legt, put zich hier alleen uit in loftuitingen. Mij is hierbij het innerlijke bevattingsvermogen en eene als 't ware instinktmatige oefening in het prijzen des te bewonderenswaardiger, daar men gedurende den tijd van het muzikaal genot, dat hier geleverd wordt, gewoon is zich over geheel tegengestelde dingen te onderhouden.
Maar er is een ander ding, dat nog wonderlijker is. Er verzamelt zich, namelijk, een aantal menschen op eene plaats, welke men een concert noemt. Brimha zegt, het woord is van strijd afkomstig, en daarom zeker gelijkt dat, hetwelk men hier hoort, ook naar een' muzikalen strijd. Hier ziet men op een kleinen houten berg een heir van kunstenaars, die als in slagorde staan, en er zoo ernstig, ja soms zoo vermetel uitzien, alsof zij inderdaad vijandige oogmerken tegen de toehoorders in hun schild voerden. Wanneer de eerste uitbarsting daarvan, met al de zeldzaam en dreigend gevormde instrumenten, doorgestaan is, treden, kort na elkander, enkele mannen en vrouwen op, die zich zoo diep buigen, alsof zij iets van den grond wilden oprapen, zonder dat iemand deze beleefdheid beantwoordt. In het blad, hetwelk ieder voor zich heeft, zijn al de zachte of hevige aandoeningen opgeschreven, welke ieder voelen moet; en, ofschoon de lieden op dien berg somwijlen zeer driftig en onstuimig worden, eindigen toch al die hartstogtelijke kunstbewegingen wederom met een zeer diep en bedaard compliment. Al deze liefelijke of geweldige wijzen, die even wonderlijke als barbaarsche namen dragen, volgen zoo kort op elkander, dat men geen' tijd heeft tusschen dezelve een' glas water te drinken, veel min tot bezinning te komen. Onmogelijk is het, zich aan eenen indruk over te geven langer dan het toonstuk duurt, daar een volgende indruk den voorgaanden oogenblikkelijk weder vernietigt; en hierin ligt zeker het duidelijkste bewijs van Europesche beschaving, dat ieder aanwezige alles, wat hij gehoord heeft, met klaarheid in zich opnemen, verwerken, in zoo korten tijd geheel

{==146==} {>>pagina-aanduiding<<}
doorvoelen en, te huis gekomen, navoelen kan. Bij mij, armen Hindou, was met elken toon de aandoening ook reeds vervlogen. Bij het slot van zulk een concert hernieuwt zich ook doorgaans de eerste algemeene strijd weder, waarbij ik het meest de sterkte der Europesche zenuwen bewonderde, welke men toch doorgaans als zoo zwak afschildert. Ter naauwernood echter is de galm der laatste donderslagen voorbij, of alles is zoo kalm even alsof er niets voorgevallen ware, en in twee minuten ziet men het kunstenaars-slagveld ledig, zonder dat iemand wonden bekomen heeft.
Nu wil ik u in eene gansch bijzondere wereld van tooverij en wonderen voeren - in eene wereld, waarin gij al de sprookjes, die ons mathura verhaald heeft, levendig voor oogen zult hebben; eene wereld, waarvan men vooruit weet, dat alles in dezelve schijn is, dat men door schijn bedrogen wordt, en desniettemin zich inbeeldt, dat alles waar is! Gij ziet hieruit, dat bedrog en misleiding in Europa iets zeldzaams moeten zijn, vermits men dezelve op deze plaats voor geld gaat koopen. Zulk eene wereld van schijn en bedrog noemt men hier een' schouwburg. Wordt men in denzelven met woorden bedrogen, zoo heet dit bedrog tooneelspel; geschiedt het met klanken, dan heet het Opera. De bedrogenen noemt men in beide gevallen steeds het publiek. Onder al deze spelen is de Opera het zonderlingste, omdat hier een geheel menschenleven zich in kunstige toonen beweegt; en wanneer onze Braminen zeggen, dat wij nog in het bezit der aloude kunst-theorie zijn, maar dat de praxis verloren geraakt is, zoo schijnt dit met de Opera het omgekeerde geval te zijn. Ik zal trachten u zulk een ding iets nader te beschrijven.
Ik treed dan, met brimha, in een geweldig groot gebouw, dat op zullen rust, als een koninklijk paleis. Met gedruisch opent men ons eene soort van kleine kast, welke men loge noemt. De binnen-omkring van dit paleis bestaat uit drie of vier rijen van zoodanige kasten, waarin zij, welke men bedriegen wil, opgesloten worden. Beneden zich hoort men het bruisen eener zee van golvende hoofden. Vóór u, daarentegen, stuit het oog op een' ondoordringbaren sluijer, achter welken de tooverwereld toebereid wordt. Vóór dezen sluijer ziet gij weder, in eene eigene ruimte omsloten, die dreigende gestalten, welke mij reeds in het concert zoo zeer verontrust hadden. Zij hebben hier, even als daar,

{==147==} {>>pagina-aanduiding<<}
hunne bijzondere verlichting. Plotseling verheft zich uit hun midden een man, die met veel waardigheid eene soort van schepter grijpt, en op wiens met een gebiedend gelaat gegeven teeken alles rondom hem zich nederzet, toerust en de blikken naar hem rigt. Ik wist nu reeds door brimha, dat ik thans eene muzijk zou hooren, welke men ouverture noemt, en welke het karakter van den in de elfde eeuw zoo beroemden held tancredo moest aanduiden; maar deze ouverture schilderde in hem tevens een' vluggen en bekwamen danser, iets waarvan zeker de Geschiedenis zwijgt: waarschijnlijk heeft de scherpzinnige componist daarmede willen te kennen geven, dat Konstantinopel naar zijne pijpen gedanst heeft. Toen nu de geheimvolle sluijer in de hoogte rolde, en zich de beloofde wonderwereld zoo heerlijk voor het gezigt uitbreidde, verbaasde ik mij, sprookje en wezenlijkheid in zoo zigtbaar verband te zien; want van nu af aan speelde de staf van den man, die voor den sluijer stond, de grootste rol. Deze staf, hoe wonderbaar hij ook al die vreemde instrumenten in orde wist te houden, bewoog zich echter als een te stoffelijk middel voor mijne oogen; aller blikken waren te zeer op denzelven gerigt, dan dat ik dit met eene kunst kon overeenbrengen, die men eene vrije, den geest alleen onderdanige, uit den hemel ontsprotene noemt. Maar brimha zegt, dat in Europa slechts de beteugelde kunstaandoeningen geen onheil aanregten. Ik dacht aan de afgebrokene en ongeregelde maatgangen onzer ragis, bij welke niets de vrijheid van het genot belemmert. Maar ik liet mij des te gereeder van mijne dwaling terugbrengen, daar ik bemerkte, dat onder het publiek niemand zich door dit eeuwig zwaaijende en dansende ding liet storen, hetwelk weder een bewijs levert, hoe sterke wieken de Europesche verbeeldingskracht bezit. Bij het
dusgenoemde tooneelspel is het hiermede anders gesteld. Daar zit de wonderman in een klein hokje achter in plaats van vóór den sluijer, zoodat het publiek hem niet ziet, maar zoo veel te meer hoort. Die virtuoos zegt, namelijk, den sprekers alles voor, wat zij te spreken en te gevoelen hebben, en staat dus bij hen in hoog aanzien; terwijl echter het publiek (welk eene tegenstrijdigheid!) hem met minachting beschouwt, ja niet zelden bespot.
Niet weinig verwonderde ik mij, hoe de lieden op het tooneel, die allen zeer schoon blozend zijn, nu eens zongen en dan weder spraken. In den beginne dacht ik, dat zij

{==148==} {>>pagina-aanduiding<<}
ons verklaren wilden, wat zij al onverstaanbaars gezongen hadden; maar ik vernam, dat men daartoe kleine boekjes had, welke de geheele verhandeling uitlegden. De ware reden kon brimha zelf mij niet zeggen. Wat de historie betreft, waarover eene Opera-muzijk gemaakt wordt, dit schijnt slechts een bijding te zijn. De hoofdzaak in zulk eene gebeurtenis is steeds, dat de liefde van twee personen gedwarsboomd wordt, en dat daarbij meestal een paar menschen om het leven komen. De beminde van tancredo, bij voorbeeld, kon zich reeds van den beginne af aan door een enkel woord uit de verdenking van verraderij redden; maar in dat geval zou de geschiedenis, en met dezelve ons vermaak, een einde gehad hebben. Ik was op het punt van op het tooneel te springen, en door mijne opheldering de geheele verwarring en het lijden der arme vrouw te doen eindigen; maar brimha hield mij terug, en meende, dat zij mij dit zeer kwalijk nemen zou. Al de zonderlinge dingen, welke ik zag, te willen beschrijven, zou niet mogelijk zijn; derhalve nog slechts hier en daar iets. In een muzijkgesprek, bij voorbeeld, scheidt men tienmaal van elkander zonder heen te gaan, hoezeer elk oogenblik met doodsgevaar dreigt. Zulk een zanger is reeds daardoor onsterfelijk, dat hij door al het zingen niet tot sterven komen kan. - Wanneer er velen bij elkander zijn, het mogen nu Ridders of boeren wezen, zoo zingen zij allen met hetzelfde gevoel, en liefde, haat en genoegen hebben dezelfde wijzen. Zijn zij in openbaren strijd, zoo stroomt er nimmer bloed; niemand valt, dan op zijn hoogst de hoofdpersonen. Willen er twee met elkander vechten, zoo schermen zij met de handen, en pralen zoo lang met hunne dapperheid, tot dat de tijd komt, dat zij gescheiden moeten worden. Wat eerbaarheid en goede zeden betreft, hierover zet de uitvinder van zulke Natals of Opera's zich heen; want hij laat zijne heldinnen onverzeld
bij nacht en nevel in bosschen en bergklooven rondloopen, laat haar in wind en storm bedaard een' langen, rustigen ragis zingen, zonder dat iemand dit ongepast vindt.
Hoe begeerig was ik, eindelijk den held te zien optreden, die Sicilië onder het juk bragt en Jeruzalem veroverde! Hij moest, dacht ik, een man zijn, zoo sterk en groot als onze schoone, onoverwinnelijke feshoo lama. Hij trad op, en - gij zult mij niet willen gelooven, en toch spreek ik

{==149==} {>>pagina-aanduiding<<}
waarheid - er verscheen een geharnast meisje! Ik zag met meer verwondering naar het zoogenaamde publiek, dan naar deze sierlijke en koene verschijning zelve. Maar men scheen zich daarop reeds voorbereid te hebben; want men maakte een razend geweld, hetgeen men applaudisseren noemt, en wierp den held, die eer een kind geleek, groote lauwerkransen toe, zonder dat hij nog voor het vaderland gestreden of gezongen had. Wanneer hij nu zijn zwaard trok, dat opzettelijk voor zijn poezelig handje gemaakt scheen, wanneer hij met hetzelve rondom zich hieuw, en wel twintig maal in éénen adem dezelfde woorden herhaalde, zoo geloofde eindelijk het eene gedeelte van het publiek deze menigvuldige verzekeringen, en klapte, tot bewijs daarvan, met hevigheid in de handen. Het ongeloovige gedeelte, daarentegen, deed andere veel doordringender teekens hooren. En nu ontstond er een afzonderlijke oorlog te midden der toehoorders. De betrekking was plotseling omgekeerd. Het publiek speelde nu zijne eigene comedie en de tooneelspelers keken toe. Het meisje in het harnas dankte voor het eerste teeken, en hield zich, alsof zij het laatste niet vernam. En na zulke luidruchtige storingen, die soms in eene en dezelfde Opera meer dan eenmaal voorkomen, treedt het schijnbedrog weder in zijne regten. - Niet zelden dwingt men den zanger, nog eenmaal van voren af aan weder te beginnen, waarover hij groote vreugde betoont, ofschoon men hem kan aanzien, hoe zuur hem zulks valt. Menigmaal moet hij ook, wanneer alles reeds voorbij is, zich weder vertoonen, hoezeer men hem drie of vier uren lang onafgebroken voor de oogen gehad heeft. Zoo verre gaat de vereering der Europeërs voor hunne kunstenaars! Het zonderlingste hierbij is echter nog, dat men van zulk eene, bij voorbeeld te Parijs voorgevallene Opera-gebeurtenis juist het tegendeel te Berlijn kan lezen, hetwelk men eene kritiek
noemt.
Ik zou u, mijne lieve unni, nog veel van de wonderlijke gebruiken der Europeërs, met betrekking tot hunne muzijk, kunnen mededeelen, en u doen zien, hoe zij datgene, hetwelk in Hindostan onverklaarbaar blijft, hier volkomen natuurlijk vindt. Doch ik zal liever nog wachten, tot dat verdere omgang met dit volk mijne begrippen zoodanig zal gelouterd hebben, dat ook ik in staat zal zijn datgene natuurlijk en verstandig te vinden, wat mij tot nu toe uiterst onnatuurlijk en dwaas is voorgekomen. Alsdan schrijf ik u nader.


{==150==} {>>pagina-aanduiding<<}

De vooruitzigten der Joodsche natie. (*)

Sedert eeuwen is de vraag, wat eenmaal het lot der Joden worden zal, zoowel bij den nadenkenden Staatsman, als bij den aandachtigen lezer der oude Godspraken, opgerezen. Waar zij de oogen slaan, ontwaren zij een verbannen en verstrooid, dikwijls ten bloede toe vervolgd, meermalen schandelijk veracht Volk, hetwelk nog heden ten dage wel, wat de groote meerderheid aangaat, aan de diepste armoede ter prooi is, maar bij hetwelk toch hier en daar, gelijktijdig, rijkdom, betrekkelijk aanzien en eerbiedwaardige geleerdheid heerschen; verstrooide deelen van een groot geheel, maar die nogtans niet ophouden, door banden van godsdienstige en nationale vereeniging, en door onafgebrokene en snelle gemeenschap met hunne broederen in alle oorden der Aarde, een geheel uit te maken.
Sommige staatslieden trachten het vraagstuk door pogingen tot ineensmelting met de Christenvolken te beslissen, en meenen de banden, welke abraham's nakomelingen sedert achttien Eeuwen vereenigd hebben gehouden, eenvoudig door naturalisatie op te lossen. Door hen inzonderheid, die deze pogingen als vruchteloos aanmerken, zal het volgende gewis met belangstelling gelezen worden:
De algemeene aandacht is thans in hooge mate op het Heilige Land gevestigd, niet alleen die der Christenen, maar ook die eener menigte van Joden, welke den dag meenen te zien aanbreken, waarop de God hunner Vaderen het overschot zijns Volks van de vier hoeken der Aarde terug zal brengen (†). Het plaats maken der vroegere vervolgingen, waaraan hunne Geloofsgenooten onderhevig zijn geweest, voor eenen milderen, meer Evangelischen zin onder de Christenen, bevestigt hen in deze hoop, en vele Joden hebben reeds met erkentelijkheid de hand gereikt aan die Genoot-
{==151==} {>>pagina-aanduiding<<}
schappen, welke, in Engeland en Duitschland, met het doel ontstaan zijn, om hun maatschappelijk en geestelijk welzijn te bevorderen. Ook onder diegenen, welke de voorvaderlijke Godsdienst nog met geene andere verwisseld hebben, is reeds een licht opgegaan, bij hetwelk zij de Talmudische overleveringen hebben leeren onderscheiden van mozes en de Profeten.
Maar het was aan Engeland voorbehouden, eene nog treffender poging te ondernemen. Een aantal ijverige behartigers der belangen van het Joodsche Volk hebben tot de vestiging eener Kerk te Jeruzalem, zoo mogelijk op den berg Sion zelven, besloten, waar de eerdienst en liturgie der gevestigde Kerk van Engeland dagelijks in de Hebreeuwsche taal zal in acht genomen worden. Reeds is eene aanzienlijke som tot dit doel bijeenverzameld; reeds bevinden zich Zendelingen op de plaats, en de grond moet nog maar aangekocht worden, om er het bedehuis op te slichten. De Heer nicolayson is door den Bisschop van Londen tot Geestelijke bij de nieuwe Gemeente geordend, en de Heer pieritz, een Joodsch bekeerling, hem als Kapellaan toegevoegd. De dienst is inmiddels reeds aangevangen, en een klein maar ijverig getal van Proselyten hoort dagelijks de Evangelische waarheden op den heiligen berg, in de taal der Profeten en in den geest der Apostelen. Dit verschijnsel verdient alle opmerking. Wel hadden, sedert Eeuwen, de Grieken, Roomschkatholijken, Armeniërs en Turken, hunne plaatsen van eerdienst in de stad Jeruzalem, en de rekkelijkheid van ibrahim-Pacha in godsdienstzaken heeft deze vergunning eenigen tijd geleden ook tot de Joden uitgestrekt. Maar de Hervormde leer was tot hiertoe, onder al deze vormen van Godsdienst, nog niet vertegenwoordigd geworden.
De toenemende belangstelling in deze landstreken, de meerdere plaatsing van Engelsche kapitalen, en de toevloed derwaarts van Engelsche en andere reizigers uit alle oorden der wereld, heeft Lord palmerston, den Secretaris van Staat voor buitenlandsche zaken, tot het besluit gebragt, eenen vertegenwoordiger der Britsche kroon, in den persoon van eenen Vice-Consul, derwaarts te zenden, die in September des voorleden jaars naar Alexandrië is afgereisd, wiens hoofdzetel te Jeruzalem gevestigd zal wezen, maar wiens regtsgebied zich over het geheele voormalige Heilige

{==152==} {>>pagina-aanduiding<<}
Land moet uitstrekken. De grond en het klimaat van Palestina zijn buitengemeen gunstig voor den groei van zoodanige voortbrengselen, die voor de behoeften van Groot-Brittanje berekend zijn: het schoonste katoen kan er in den ruimsten overvloed geteeld worden; het is eene stapelplaats voor de zijdeteelt, en olijvenolie maakt er nog steeds, als oudtijds, de vettigheid des lands uit. Kapitalen en nijverheid worden nog slechts vereischt; de tegenwoordigheid van een Engelsch ambtenaar, en de toenemende veiligheid, die daardoor gewaarborgd zal worden, zullen de bewoners van het vereenigd Koningrijk tot de beschaving van Palestina aansporen, en de Joden, welke zich in geen ander Land aan den landbouw willen toewijden, zullen, na in den Engelschen Consul eenen bemiddelaar tusschen zich en den Pacha gevonden te hebben, vermoedelijk in grooten getale derwaarts trekken, om, op het voetspoor hunner Vaderen, de landbouwers van Judea en Galilea te worden.
Men verwachte nogtans de vervulling dezer welmeenende wenschen niet plotseling. Van den tijd en de gebeurtenissen, van welke het Oosten welligt het tooneel worden kan, zal veel afgewacht moeten worden. De grootste ontwerpen der Voorzienlgheid ontwikkelen zich doorgaans het langzaamst.

Spijker- en mantelrede, in den wind uitgesproken.

De mensch hangt in zijn leven vele en velerlei zaken aan den spijker, en gelooft soms ze niet meer te zullen noodig hebben; eindelijk haalt hij ze er weder af. Gelukkig hij, die de, voor zijne deugd en levensvreugde, gewigtige voorwerpen niet aan den spijker hangt, om ze er nimmer weêr af te nemen!
De groote kunst, om in het leven gelukkig te zijn, bestaat daarin, dat men de dingen ter regter tijd aan den spijker hangt, en ze in het gepaste oogenblik er weder afneemt. Had napoleon zijn zwaard aan den spijker gehangen, vóór hij naar Rusland toog, de Pulks van den Donschen volksstam hadden hem niet zoo duchtig de ooren gewasschen. Hadden alle ultra-liberale schreeuwers hunne longen ter regter tijd aan den spijker gehangen, ze zouden thans zelfs niet bij menig Geregtshof veroordeeld en gevonnisd zijn geworden.
Er zijn, helaas! zoo veel menschen, die den waren tijd

{==153==} {>>pagina-aanduiding<<}
niet kennen, om de zaken aan den spijker te hangen; b.v. deze hangt zijne betrekking als afgevaardigde van het volk juist op eenen tijd aan den spijker, waarin hij, volgens zijne wijze van werken, het nuttigst had kunnen zijn, en haalt er zijn' schrijflust af, die gevoegelijk er aan had kunnen blijven hangen. Ginds haalt men den vrijheidsgeest van den spijker op een' tijd, waarin de geest de vrijheid misvormt, en de vrijheid den geest onderdrukt.
Dus: de dingen ter regter tijd aan den spijker gehangen en ze ter regter tijd er weder afgenomen, dat heet den spijker op den kop slaan; die het alzoo begrijpt, begrijpt de zaken goed.
Bij geene zaak, echter, is die ‘regte tijd’ zoo gewigtig als bij den mantel. Die den mantel op geschikten tijd weet aan den kapstok te hangen en er weder af te nemen, is een wijsgeer, en zijn mantel is de Socrates-mantel, een krooningsmantel, en een Doctor Faust-mantel, die alles vermag en alles uitvoeren kan.
Den mantel naar den wind te hangen, is zeer gemakkelijk in onze winderige wereld: zulks kan iedere windbuidel. Het groote geheim der Diplomatie bestaat daarin, om den mantel naar den wind te hangen. Als er geen wind is, gehoorzame Dienaar, dan wordt het een moeijelijk werk! Een echte Diplomaat hangt in Augustus zijn' mantel naar den wind, die in December waaijen zal.
Er zijn kunstenaars met den mantel genoeg in de wereld geweest en nog. Talleyrand b.v. heeft zijn' mantel zoo dikwijls naar den wind gehangen, dat de mantel soms talleyrand naar den wind hing. In het algemeen deugt de redenering niet: ‘men moet den mantel naar den wind hangen’; het moest zijn: ‘men moet den mantel in den wind hangen;’ dan ziet men, vanwaar de wind waait.
Ik heb menschen gekend, die in 't geheel geen mantel hadden, en die echter den geleenden mantel zoo naar den wind wisten te hangen, dat zij in alle mantel-rollen volkomen thuis waren, en zich als echte mantel-kinderen van het geluk staande hielden.
Ik heb anderen gekend, die het zoo weinig verstonden om den mantel naar den wind te hangen, dat zij aanhoudend hunnen mantelzak op den rug droegen.
Wederom heb ik er gekend, die iedere zaak, iedere ge-
{==154==} {>>pagina-aanduiding<<}
dachte, iedere uitdrukking een manteltje wisten om te hangen, om daardoor hunne eigene nietigheid te bemantelen.
Verder heb ik er gekend, die hunne droevigste uren aan eenen huwelijksmantel, en hunne vrolijkste dagen aan eenen rouwmantel te danken hadden.
Ik ken er ook, die in de kerk onder den mantel der aandacht naar vrouwenmanteltjes loeren, en anderen, die onder den mantel der Christelijke liefde den naasten den rok uittrekken.
Ik ken mantel-leerlingen, die reeds staatsmantels dragen.
Ik heb menschen gekend, die zeer eenzijdig waren, en die toch den mantel op de beide schouders droegen.
Er zijn ook menschen, die den mantel slechts naar den wind hangen, opdat de voering zoude gezien worden.
Er zijn er... Maar neen! Een en ander kwam mij laatst op een' zeer kouden dag voor den geest, toen ik mijnen mantel van den kapstok nam, om hem om te slaan. Ik ging uit, wikkelde mij digt in denzelven, en dacht: dat is eene ingewikkelde geschiedenis!





Iets uit Wagenaar.

Aan de Redactie der Vaderlandsche Letteroefeningen.

Ik neem de vrijheid, UEd. om een klein plaatsje voor het onderstaande, in uw Mengelwerk, te verzoeken, bijaldien gij zulks waardig keurt.
Onlangs het overheerlijke dichtstuk van den Heere Mr. a. bogaers van Rotterdam in handen krijgende, getiteld: de Togt van Heemskerk naar Gibraltar, (door de Holl. Maatsch. van fraaije Kunsten en Wetenschappen, in den jare 1837, met haren gouden eerpenning bekroond) eene nieuwe parel aan de kroon der Nederlandsche dichtkunst, sloeg ik wagenaar (Vaderl. Hist. Deel IX. bl. 256) daarover na, en vond aldaar nog de volgende treffende bijzonderheid vermeld, welke bij dien roemruchtigen zeeslag had plaats gehad: ‘De gevangenen, op 't (Spaansche) Admiraalsschip gevonden, bekwamen hunne vrijheid, en verhaalden, dat twee soldaten, de een na den ander', gezonden, om hun, gedurende 't gevegt, het leven te beneemen, door twee kogels geveld waren, en dat, daarna, hunne ketens, door

{==155==} {>>pagina-aanduiding<<}
eenen derden schoot, waren losgesprongen.’ - Wie denkt hier niet aan 1 Kon. XXII: 34? Ook de duizende met de vaart des bliksems afgeschoten kogels worden als met de hand geleid!
Ik waag het, hierbij mijn gevoelen te uiten, hoe wenschelijk het ware, dat bovengenoemd dichtstuk voor een' matigen prijs, afzonderlijk, in den handel verkrijgbaar gesteld wierd, en ben, met de meeste hoogachting,

Januarij 1839.

Uw grage lezer

N.N.

Huistelegraaph.

Tot heden was ons geen ander middel bekend, om dienstboden bevelen te geven, dan de schel; maar deze meldt hun alleen, dat zij verschijnen moeten, om te vernemen, wat heer of vrouw hun te zeggen hebben. Zekere pearson, te Boston, vond onlangs een middel uit ter bespoediging en verzekering van de huisdienst. Van twee schijven, op dezelfde wijze ingedeeld, en welker beide wijzers gelijktijdig hetzelfde aanwijzen, bevindt zich de eene in de woonkamer, de andere in de keuken. Elke indeeling dezer schijven, naar welgevallen te vermeerderen of te wijzigen, behelst een bevel, door bepaalde, gemakkelijk te begrijpen teekens aangeduid. In stede nu van aan de schel te trekken, zet men den wijzer op een dier teekens, 't welk op hetzelfde oogenblik in de keuken zich vertoont, en de bediende brengt of doet terstond, wat men begeert.

De bakker van groote brooden.

In Brunswijk zag men onlangs bij een' bakker brood, dat veel grooter was dan het gewone. Het volk stroomde derwaarts, om den milden bakker zijn brood af te koopen. Te huis komende, was het op het gezigt zoo wel, als op de schaal, noch grooter noch zwaarder, dan dat van andere bakkers. En nu bleek het, dat de man vergrootglazen in zijnen winkel had aangebragt. - Verkoopt niet menigeen zoo zijn brood, die geen bakker is?


{==156==} {>>pagina-aanduiding<<}

De gelukkigste inval.

Lord dorset had een aantal schrandere geesten ten zijnent genoodigd. - ‘Wie zal den gelukkigsten inval hebben?’ riep iemand uit. Eene weddenschap werd aangegaan, en de beslissing aan den beroemden Dichter dryden overgelaten. Ieder schreef in stilte zijne invallende gedachte op; en wie was de winner? De Gastheer dorset zelf: hij had een' wissel van 500 ponden sterling, aan de order van dryden, geschreven, die altijd in geldelijke verlegenheid verkeerde, en nu op het onverwachtst een' schat verkreeg.




Echt Belgische nieuwspost.

(Emancipation van 11 Febr. 1839.)

‘De diepste moedeloosheid heerscht bestendig in het Hollandsche leger; men weet niet, wat men doen zal, om de soldaten aan te wakkeren: onlangs deed men hun weten, dat zij zich volstrekt niet moesten ontrusten over het gevaar, dat er voor hen gelegen was in eenen aanval van den kant der Belgen; dat de Noordsche Verbondenen zich belast hadden met hen aan te tasten, en dat, zoo wij (Belgen) ons dan niet op discretie overgaven, den soldaten van het oude Nederland de roemrijke daad was voorbehouden, ons den genadeslag te geven.’

De criticus.


Wel hoe! een vers van A? Och heer! een vers van B! 
Sprak Criticus, vrij scherp en vinnig: 
Ik, in mijn oordeel liefst zachtzinnig, 
Sprak: ‘Wel, die lieden zingen meê; 
Ze doen u immers niets, die menschen?’ - 
‘Dat zij me iets deden, zou ik wenschen,’ 
Zel Criticus, dus uitgetart; 
‘'k Wou, dat er een mij greep in 't hart.’ 
 
v.H. 


Argwaan.


Den argwaan kunt gij ligt bedriegen: 
Spreek waar; hij zal zichzelv' beliegen. 






{==157==} {>>pagina-aanduiding<<}

Mengelwerk.

Over de echtheid der gedichten van Ossian.

(Vervolg en slot van bl. 121.)

Middelerwijl waren de bewijzen voor de echtheid, tot wier opsporing de Hooglandsche Maatschappij hare uiterste pogingen deed, nog al vermenigvuldigd. De Hooglander hugh macdonald, op het eiland Zuid-Uist, leide, in tegenwoordigheid van verscheidene achtingwaardige lieden, de stellige getuigenis af, dat er oneindig meer gedichten van ossian in de Hooglanden en Hebriden schuilen, dan macpherson gezegd werd vertaald te hebben, en zelfs bij menschen, die macpherson nooit hebben hooren noemen en geen woord Engelsch kennen. Hoezeer de gedichten van ossian in alle die streken niet overal letterlijk overeenkwamen, is die overeenkomst toch in het wezen der zaak volkomen, zoodat er geen gedicht in het geheele land is, dat met het andere kwalijk strookt, en de bekwaamste Geleerde kan die, uit hoofde der geheel éénige en aan de taal eigene schoonheid, niet volkomen naar waarde vertalen, veel minder eene vertaling naar behooren weder in de grondtaal terugbrengen. Hij vermeldt ook de Barden, die nog in zijnen tijd bij de macdonalds en anderen werden gehouden. ‘Duizenden kunnen nog enkele stukken uit ossian opzeggen, naar mate die den meesten indruk op hen gemaakt hebben.’ Hij verklaarde, zekeren mac codrun, drie weken achtereen, avond op avond, gedichten te hebben hooren opzeggen, zonder die eene enkele maal te herhalen; terwijl het huis vol mannen, vrouwen, grijsaards en kinderen was, om naar die betooverende klanken te luisteren. Ook genieten de Hooglanders over 't algemeen een lang leven, zoodat de overlevering dezer gedichten minder

{==158==} {>>pagina-aanduiding<<}
menschengeslachten vereischte, dan men oppervlakkig zou denken. Dezen zelfden hugh macdonald sprak de Duitsche reiziger soltau op het eiland Zuid-Uist, den 22 Augustus 1804. Hij verstond geen woord Engelsch, en niet dan zijne landtaal en Iersch. Dadelijk zeide hij uit het hoofd een stuk van een lijkdicht van ossian, Diarmada, op, en betuigde, van zijne kindschheid af met ossian's gedichten en kernspreuken uit dezelve te zijn gemeenzaam geweest. Het lied, dat hij zoo even had opgezegd, kende hij sedert zijn vijftiende jaar, nu tweeenzestig jaren geleden; zijn leermeester van hetzelve was 80 jaren oud geweest, en had het voor zijn' vader, wanneer hij te bed ging en opstond, gezongen. (Macpherson had deze gedichten uit diens eigen' mond opgeschreven.) Macpherson was ook op Zuid-Uist geweest, om gedichten te verzamelen, doch werd bespot, omdat hij het Galisch zeer slecht sprak. Ook noemde de oude macdonald verscheidene zware misslagen in ossian's vertaling op, waarvan hij gehoord had. Volgens het getuigenis der volksverhalen, had ossian vóór de invoering der Christelijke Godsdienst geleefd. (*) - Archibald fletcher leide voor een' Vrederegter op den 19 Januarij 1807 getuigenis af, dat hij aan den Secretaris der Hooglandsche Maatschappij eene verzameling van Celtische gedichten, te zamen 294 bladzijden groot, had ter hand gesteld,
van welke gedichten afschriften uit zijnen mond waren vervaardigd. Sommige dier gedichten had hij veertig of vijftig jaren te voren van buiten geleerd, en daartoe behoorde het gedicht Darthula, ook door macpherson overgebragt. Nog eene menigte getuigenissen van malcolm, macpherson, ewan macpherson, alexander morison, lachlan macmurrich en anderen, bewijzen zoo klaar als de

{==159==} {>>pagina-aanduiding<<}
dag het bestaan van Galische handschriften, bevattende gedichten van ossian (althans volgens de aloude en algemeene overlevering), die zij gedeeltelijk gezien, gedeeltelijk zelve aan macpherson op zijne reis, of naderhand aan de Maatschappij, hadden ter hand gesteld. Het zal niet noodig zijn, hieromtrent in bijzonderheden te treden. De Hooglandsche Maatschappij heeft daarvan uitvoerige berigten medegedeeld. Kapt. morison zegt met krijgsmanskracht: Macpherson kon even zoo goed de Profetiën van jesaias opgesteld, of het eiland Skye geschapen, als eenig gedicht hebben vervaardigd, zoo als één van ossian! (*)
Maar het stelligste bewijs voor de echtheid kwam niet uit Schotland. Wij hebben vroeger gezien, dat, ten tijde der dweepzieke Hervormers in dat Rijk in de zestiende Eeuw, eenige letterschatten uit het eiland Iona naar Rome, andere naar Douai in Frankrijk, waar de Roomschgezinde Schotten een Collegie hadden, waren geborgen. In de laatstgemelde plaats nu bevond zich ook een Exemplaar van ossian in zijne eigene taal. Deze gedichten waren verzameld en geschreven door den Geestelijke john farquharson, die zich omstreeks 1745 zelf te Strathglass, in de Noordelijke Hooglanden, ruim 30 jaren lang ophield. Met behulp eener Dame (Mevr. fraser) leerde hij namelijk grondig het Galisch, en ook die gedichten kennen. Dit handschrift nam hij met zich naar Douai, waar hij aan het hooger onderwijs werd geplaatst, en liet hetzelve aan het Collegie, toen hij die Stad in 1773 verliet. De Heer sinclair, lid der Hooglandsche Maatschappij, deed in 1806, toen men ijverig bezig was met den druk van macpherson's handschrift, daaromtrent onderzoek bij den te Edinburg wonenden Roomschen Bisschop ca-
{==160==} {>>pagina-aanduiding<<}
meron, die hem antwoordde, dat zijn ambtsbroeder macgillivray de bewuste stukken tallooze malen met die van macpherson's vertaling had vergeleken, en dat alle deskundige Schotten te Douai meenden, dat het handschrift alle de stukken van de laatstgenoemde vertaling omvatte, maar dat deze verre bij de kracht en schoonheid van het oorspronkelijke te kort schoot. Telkens kon men ieder gedeelte der vertaling in het
oorspronkelijk handschrift terugvinden, ook de geheele heldendichten van fingal en temora: maar in dat handschrift waren nog meer dichtstukken, die men zich beklaagde, dat macpherson niet had overgebragt. Na het vertrek van farquharson kwam het handschrift in handen van onderscheidene jonge lieden, die de taal niet verstonden; het werd dus verwaarloosd, en zelfs werden er bladen uitgescheurd, om het vuur aan te maken. (Zoo er nog iets van was overgebleven, zullen de Fransche Republikeinen in de tijden van het Vandalismus wel voor de vernietiging, even als van zoo vele andere kostbare overblijfselen der Oudheid, hebben gezorgd.) Ondertusschen zou, volgens den Kunst- en Letterbode van 1818, No. 46, te Douai een handschrift der gedichten van ossian (waarschijnlijk wel dat van farquharson) ontdekt zijn, waarvan echter later niets is gebleken. Bij nader onderzoek bleek het, dat farquharson menigmaal die gedichten gelijk gesteld had met die van homerus en virgilius, doch beweerde, dat macpherson den zin menigmalen gemist had. Voorts had farquharson nimmer van macpherson hooren spreken, vóór het zien zijner vertaling. Het handschrift van Mevrouw fraser, naar hetwelk farquharson het zijne schijnt te hebben overgeschreven, geraakte door haren zoon, die ook een liefhebber van het Oud-Schotsch was, naar Amerika; doch deze, zich in den vrijheidsoorlog voor Engeland verklaard hebbende, werd door de Republikeinen gevangen, in den kerker geworpen, en het handschrift ging verloren.

{==161==} {>>pagina-aanduiding<<}

Het eenige dus nog bestaande handschrift der gedichten, dat van macpherson, werd nu met de uiterste zorg door de Commissie der Hooglandsche Maatschappij voor de drukpers gereed gemaakt. Jammer, dat, gelijk reeds boven gezegd is, verscheidene stukken van het oorspronkelijke door macpherson, waarschijnlijk gedurende zijn verblijf in Amerika, zijn verloren geraakt! Het was niet gemakkelijk, eenen corrector der proeven te bekomen; eindelijk vond men dien in den geleerden Schrijver eener Galische spraakkunst, den Heer stewart, in Perthshice. Het opzenden der proeven, zoo verre uit Londen, veroorzaakte nieuw oponthoud, tot eindelijk het werk in 1807, in 3 zware boekdeelen groot 8vo, het licht zag. Het was voorzien met belangrijke vertoogen over de echtheid der gedichten van ossian door sinclair en mac arthur, beiden leden der Commissie tot de uitgave, en waaruit wij zeer veel ontleend hebben, daar alles op echte bescheiden rust; met eene vertaling van cesarotti's verhandeling over ossian, verrijkt met belangrijke aanteekeningen van den vertaler mac arthur; eindelijk behelsde het den ouden Schotschen tekst, met eene woordelijke en daardoor zeer stijve en onbehagelijke Latijnsche vertaling.
Nu scheen er aan alle eischen voldaan, en redelijkerwijze niets meer te wenschen over te zijn, toen juist een man, die anders niet tot de bestrijders der echtheid behoort, met eene bedenking ter bane kwam, die men bijkans slechts behoeft te hooren, om ze voor ongerijmd te verklaren. Het is bouterweck, die, in zijne Geschiedenis der Letterkunde bij de nieuwere Volken, (VII. s. 371) met zoo vele woorden zegt: ‘Door de uitgave der Gezangen van ossian in de Ersische taal, waaruit macpherson die overgebragt wil hebben, is voor derzelver echtheid volstrekt niets bewezen; want de man, wiens tweede moedertaal de Ersische (Galische) was, kon een gedicht, naar welgevallen, even zoo ligt in deze taal, als in de Engelsche, ter neêrschrijven.’ Het schijnt, dat bou-
{==162==} {>>pagina-aanduiding<<}
terweck dit zeer oppervlakkig, en zonder eens de moeite te doen van de nieuwe uitgave, althans de vertoogen, te lezen, heeft ter nedergeschreven. Immers, wij hebben boven gezien, dat personen, gemeenzaam met de Galische taal, den tekst dier stukken verre boven de vertaling van macpherson keurden; zij kenden dus dien tekst vóór de uitgave, en niet enkel kleine fragmenten, maar geheele uitgebreide gedichten, zoo als wij boven gezien hebben. Doch wij hebben tegen bouterweck's gevoelen nog vier onomstootelijke gronden. Vooreerst de onmogelijkheid, om zoo vele gezangen, die, volgens bevoegde regters, in uitgebreidheid homerus of virgilius evenaren; om in den korten tijd van twee jaren twintig heldendichten of groote heldenzangen, te zamen 15,000 verzen, niet slechts te vertalen, maar te vervaardigen, en dan weder in het
Galisch over te brengen, (want terstond na zijne reis heeft macpherson den tekst in het oorspronkelijke aan sommige personen doen zien.) Deze onmogelijkheid komt nog sterker uit in een' persoon, die noch vroeger noch later goede verzen in het Engelsch, en nooit verzen in het Galisch gedicht had, en die de taal zelfs niet goed verstond; immers wij zagen, dat hij te Zuid-Uist bespot werd, omdat hij het Kaledonisch zoo slecht sprak. Vele Hooglanders herkenden in ossian's vertaling de stukken, die zij hem hadden ter hand gesteld, doch veel minder krachtig dan in het oorspronkelijke, dat zij hadden. Nu wordt de tekst, door de Maatschappij uitgegeven, voor veel dichterlijker, eenvoudiger en zaakrijker gehouden, dan de wel eens met epitheta overladene vertaling. Zou nu een Dichter de kopij van een origineel, de in het Galisch overgebragte Engelsche gedichten, eenvoudiger kunnen maken, en juist in alles bij kenners meer naar een oorspronkelijk doen gelijken? Neen! al onderstelt men bij macpherson de zelfverloochening, om bij al den lof, dien geheel Europa aan zijne gedichten toezwaaide, in plaats van scheppend Genie, vertaler te willen heeten: zulk een duizendkunstenaar was hij niet, om eens-
{==163==} {>>pagina-aanduiding<<}
deels al wat in Europa kennis aan dichtvuur en locale zeden had, en aan den anderen kant de Barden en grijsaards, die ossian's taal volkomen kenden, te bedriegen. ‘Het zou,’ zegt ahlwardt teregt, ‘even zoo waarschijnlijk zijn, dat een Latijnsch leerling der tweede klasse gedichten maakte, welke men voor die van homerus of virgilius kon doen doorgaan, en
waarmede inderdaad de geleerde wereld misleid zou worden, of dat de ellendige Latijnsche vertaling van homerus, die bij de oudere uitgaven gevonden werd, het oorspronkelijke, en het Grieksch de vertaling ware.’ (Wel wat sterk uitgedrukt!)
Doch ten andere: hoe zouden zoo vele onbesprokene lieden, die allen getuigen, de een, (gelijk lachlan macpherson) dat hij zijnen naamgenoot in het opzoeken vergezeld heeft, en zelf veel uit den mond van grijsaards, veel uit oude handschriften overgeschreven en met de vertaling heeft vergeleken; de ander, dat hij Galische stukken zelf aan den Heer james macpherson heeft ter hand gesteld; weder anderen, en daaronder lieden, die noch Engelsch noch den persoon van macpherson vroeger kenden, dat zij in macpherson's overzetting hunne oude volksliederen, althans zakelijk, geheel hebben herkend: hoe zouden die allen een snood complot tegen het Publiek hebben gesmeed, om Europa te bedriegen? Immers anders zijn hunne deels geregtelijke uitspraken bij geene mogelijkheid met het gevoelen van bouterweck overeen te brengen.
Hier komt nu nog bij de uitspraak der Roomsche Geestelijken uit Douai, die een' gelijktijdigen Galischen tekst van ossian vermelden, welke met 's mans vertaling zoo juist overeenkomt, en het slechts in verhevenheid en hooge poëzij daarvan wint. Dit zou toch wel een toeval zijn, dat zeer na aan een wonderwerk grensde, indien juist deze zelfde aanmerking, door de Schotsche Jezuiten nopens hunnen tekst gemaakt, toepasselijk ware op de vooronderstelde Galische overbrenging door macpherson van zijn Engelsch. En dit is toch wezenlijk het

{==164==} {>>pagina-aanduiding<<}
geval. Wij willen zekerlijk niet zoo verachtelijk van macpherson's vertaling spreken als ahlwardt, die zegt, dat elke bladzijde der vertaling, met het origineel vergeleken, van misslagen, soms van den bespottelijksten aard, krielt; maar wanneer wij b.v. de aanspraak aan de Zon, gelijk zij in macpherson's vertaling en in de letterlijke der Commissie van de Hooglandsche Maatschappij gevonden wordt, vergelijken, zullen wij toch de eerste min gelukkig verfraaid of liever opgeschikt, de tweede veel krachtiger en eenvoudiger vinden. Daar dit stuk kort is, willen wij het naar macpherson en naar de Commissie, (hoewel beide door deze nieuwe overbrenging in eene derde taal geweldig moeten verliezen) zoo getrouw als ons mogelijk is, hier ter neder zetten:

Macpherson.

‘O gij, die daar boven wentelt, rond als het schild mijner Vaderen! van waar zijn uwe stralen, o Zon! uw eeuwigdurend licht? Gij komt voort in verhevene schoonheid; de starren verbergen zich aan den hemel; de maan, koud en bleek, daalt in de westersche golven, maar gij zelf beweegt u alleen. Wie kan van uwen loop tot medgezel strekken? De eiken der bergen vallen, de bergen zelve vervallen met de jaren, de oceaan krimpt in en groeit weder aan, de maan zelve verliest zich aan den hemel, maar gij zijt voor eeuwig dezelfde, en verheugt u in den glans van uwen omloop. Wanneer de wereld met stormen verduisterd is, wanneer de donder rolt en de bliksem schiet, dan ziet gij in uwe schoonheid ver boven de wolken, en lacht om den storm. Maar op ossian ziet gij vergeefs ter neêr; hij ziet uwe stralen niet meer, of uw blonde hair op de oostelijke wolken golft, of dat gij beeft aan de poorten van het Westen. Maar gij zijt misschien, gelijk ik, voor een' tijd; uwe jaren zullen een einde nemen; gij zult in uwe wolken slapen, achteloos omtrent de stem van den morgen. Juich dan,

{==165==} {>>pagina-aanduiding<<}
o Zon! in de kracht uwer jeugd! de ouderdom is donker en onbevallig; hij is gelijk het flikkerende licht der maan, wanneer zij schijnt door gebrokene golven en de mist op de heuvelen rust; de adem van den noordewind is op de vlakte; de reiziger huivert op het midden van zijne reis.’

De Commissie der Maatschappij (letterlijk naar het Galisch.)

‘O gij, die daarboven reist, rond gelijk het volle, harde schild der magtigen! vanwaar zijn uwe ongerimpelde stralen, uw licht, dat eeuwig duurt, o Zon? Gij komt voort in uwe magtige schoonheid, en de starren bedekken haar' loop; de maan, met de bleeke schijf, beslaat den hemel en bedekt zich onder eene wolk in het Westen. Gij zijt op uwe reis alleen; wie durft u naderen? De eik valt van den hoogen berg, de steenhoop en de oprijzende klip bezwijken onder den ouderdom; de oceaan heeft eb en vloed, de maan is daarboven aan den hemel verborgen, maar gij alleen zijt altijd zegevierend en verheugt u steeds in uw eigen licht. Wanneer de storm de wereld rondom verduistert, met fellen donder en doordringenden bliksem, dan ziet gij onder dat woeste geweld in uwe schoonheid ter neêr, en glimlacht onder het rumoer des hemels. Maar voor mij is uw licht te vergeefs, want ik kan uw gelaat nimmer zien, hetzij gij uwe gulden lokken op het gelaat der golven in het Oosten uitspreidt, of in het Westen, bij uwe donkere poort aan de wereldzee, beest. Maar misschien zijt gij, gelijk ik, den eenen tijd magtig, den anderen zwak; misschien haasten zich onze jaren, van het uitspansel afglijdende, te zamen naar het einde. Verheug u dan, o Zon! terwijl gij nog sterk zijt, in uwe jeugd! Treurig en onaangenaam is de ouderdom, gelijk het ijdele licht der maan aan den hemel, wanneer zij uit de wolken op het veld schijnt, en de graauwe mist op de helling des heuvels rust, wanneer het geblaas

{==166==} {>>pagina-aanduiding<<}
uit het Noorden op het veld wordt bespeurd, en de reiziger treurig en langzaam daar heengaat.’
Nog eenige proeven uit het begin van den Fingal mogen tot verder bewijs strekken:

Macpherson.

‘Cuthullin zat bij Tura's wal, bij den boom met den ruischenden klank. Zijne speer leunde tegen eene rots; zijn schild lag op het gras aan zijne zijde. Te midden zijner gedachten aan den magtigen cairbar, eenen held, door het Opperhoofd in den oorlog verslagen, komt de bespieder des Oceaans, moran, fithil's Zoon. ‘Rijs,’ zegt de jongeling, ‘cuthullin! rijs! Ik zie de schepen van het Noorden. Velen, Opperhoofd der mannen, zijn de vijanden, velen de helden van den op de zee gedragenen swaran!’ - ‘Moran, fithil's Zoon,’ hernam de held met het blaauwe oog, ‘altijd siddert gij; eene vrees heeft den vijand vermeesterd. Het is fingal, de Koning der woestijn, met hulp voor het groene Erin der stroomen!’
‘Ik zag hun Opperhoofd,’ zeide moran, ‘rijzig als eene schitterende rots. Zijne speer is een verwelkte pijnboom, zijn schild de rijzende maan. Hij zat op den oever, gelijk eene nevelwolk op den stillen heuvel. Velen, Hoofd der Helden, zeide ik tot hem, velen zijn onze handen ten oorlog. Wel wordt gij de Magtige genaamd, maar vele sterke mannen worden ook van Tura's door den wind bestookte wallen gezien. Hij sprak, als eene golf op eene rots: Wie vertoont zich in dit land gelijk ik?’ enz.

Thomas Ross (woordelijk naar het oorspronkelijke.)

‘Cuthullin zat bij Tura's wal, in het lommer van een' ruischenden boom. Zijne speer leunde tegen de rots met de holen, zijn groot schild aan zijne zijde op het gras. De gedachten des legerhoofds waren aan cairbar, eenen held, door hem in den oorlog ver-
{==167==} {>>pagina-aanduiding<<}
slagen, toen de bespieder des Oceaans kwam, de snelle, hoogopspringende Zoon van fithil. ‘Rijs, cuthullin, rijs! Ik zie eene magtige vloot van het Noorden. Haast, haast u, hoofd van het feest! Groot is swaran, talrijk zijn heir.’ - ‘Moran,’ hernam de held met de blaauwe oogen, ‘gij zijt zwak en siddert altijd! In uwe vrees is de vijand talrijk. Zoon van fithil, het is fingal, het hooge krijgshoofd der donkere heuvelen.’
‘Ik zag hun Opperhoofd,’ sprak moran; ‘de held is gelijk eene rots, zijne speer als eene den op de rotsklip, zijn schild als de rijzende maan. Hij zat als eene rots op den oever, als de nevel op gindschen heuvel. Geleider der vreemdelingen, talrijk zijn de driftige strijders, die met u oprijzen, onversaagde strijders met vertwijfelde slagen, wier zwaarden scherp zijn in de worsteling der helden; maar talrijker nog zijn de magtige helden, die het door de winden bestookte Tura omringen.’
‘Het krijgshoofd hernam, als de branding op eene rots: ‘Wie is in dit land met mij te vergelijken?’
Men zal terstond in de vertaling van macpherson de wegneming van het meer of min aanstootelijke voor den hedendaagschen lezer hebben opgemerkt, zoo als de herhaling van het woord rots en rotsklip; en in de eerste aanspraak van moran, wiens rede dadelijk ingevoerd wordt, zonder de voor het wél verstaan noodzakelijke bijvoeging (zeide ik.)
Dus ook, eenigzins verder, spreekt cuthullin:

Macpherson.

‘Ga,’ Zoon van fithil, ‘neem mijne speer, sla op semo's helklinkend schild; het hangt aan Tura's knarsende poort. De klank des vredes is zijne stem niet. Mijne helden zullen hooren en gehoorzamen!’ Hij ging, hij sloeg op het gewelfde schild; heuvels en rotsen antwoordden. De klank verspreidt zich langs het bosch; de herten springen op bij het meir der

{==168==} {>>pagina-aanduiding<<}
reeën. Curach springt van de weêrgalmende rots, en counal met de bloedige speer! Congal's sneeuwwitte borst klopt hoog; favis Zoon verlaat de donkerbruine hinde. Het is het oorlogsschild, zegt ronnar; cuthullin's speer, zegt lugar! Zoon der Zee, gord uwe wapenen aan! Calmar, ligt uw klinkende zwaard op! Rijs, geduchte held puno, rijs! en gij, cairbar, van uwen rooden boom te Cromla! Buig uwe knieën, eth! daal neder van Lena's stroomen, ca-olt; strek onder 't gaan uwe zijde uit langs het windgeblaas van Mora's heide; uwe zijde, blank als het schuim der bruisende zee, door de donkere winden op het rotsige Cuthens gestort. Nu zag ik de helden in den trots hunner vroegere daden. Hunne zielen worden ontvlamd door de gevechten van ouds, de daden van vroegere tijden. Hunne oogen zijn vuurvlammen; zij zoeken rollend de vijanden van hun land. Hunne magtige handen zijn aan hunne zwaarden; de bliksem schiet uit hunne stalen zijden.’

Woordelijke vertaling van Ross:

‘Ga, Zoon van fithil, grijp mijne speer, sla op semo's donker, somber schild; het is hoog op den wal der speren; zijn klank is niet het gefluister des vredes. Sla, fithil's Zoon, met spoed het schild van semo; roep onze helden uit de bosschen en wouden!’ Hij slaat met spoed op het gevlekte schild; ieder boschje, ieder woud weêrgalmt; de klank verspreidt zich snel door het geboomte; herten en reeën vliegen op in de heide; curtha springt van de weêrgalmende rots, en counal nadert met de welvertrouwde speer; favi verlaat de jagt der hinden, en crugal keert naar het beroemde Tura terug. Luister, ronan! daar is het oorlogsschild! cluthar! daar is het geroep van cuthullin! Kom van de zee, calmar, in uwe wapenen; luthar, verrijs! puno's Zoon, magtige strijder, en cairbar van het weêrgalmende Cromleae! buig uwe knieën, gastvrije fithi, en con-
{==169==} {>>pagina-aanduiding<<}
nac van Lena der stroomen! Ca-olt, strek uwe schoone leden uit, terwijl gij met spoed van Mora nadert, uwe leden, schooner dan het spattende schuim op het vlak eener stormende zee. Zie de krijgshoofden des roems, afdalende uit hunne kronkelende valleijen; hunne zielen branden om de daden van ouds te vernieuwen; hunne vlammende oogen rollen trotsch in het rond, om den donkeren vijand van Inis-fail te ontdekken; hunne magtige handen zijn aan hunne zwaarden geslagen; snelle bliksems schieten uit hunne wapenen.’
Niets hoort men hier van de knarsende poort, niets van het hooren en gehoorzamen der helden, een denkbeeld door macpherson ingevlochten. Bosschen weêrgalmen hier, geene rotsen en heuvelen. In vs. 161, 162 van het oorspronkelijke zegt connal tot cuthullin: ‘Verheugt de krijg uwe ziel, dan zal deze arm zwaard en speer opheffen.’ Macpherson breidt dit uit met te zeggen: ‘Is de krijg uwe keus, zoo verhef ik zwaard en speer; mijne vreugde zal zijn in het midden van duizenden; mijne ziel zal bliksemen door den nacht des gevechts!’
Zekerlijk zal ieder erkennen, dat het laatste de ruwe, maar verhevene kracht van een' Natuurdichter heeft, het eerste meer beschaafd, versierd en geschikt is voor lezers uit de achttiende Eeuw. Hoe zou het dan mogelijk zijn, dat macpherson eerst het bovenstaande in het Engelsch gedicht, en dan, ruwer, in het Bergschotsch had overgebragt; en dat hij alle die moeite om niet had gedaan, en, in weerwil der sterkste aanzoeken, zijne lettervrucht, die hem ongeloofelijken arbeid zou gekost hebben, niet in het licht had willen geven? Waartoe zou toch ook die geheele vertaling in het Bergschotsch gediend hebben, dan om den roem van macpherson, als oorspronkelijk Dichter, (dien hij zich misschien wel eens wilde laten aanleunen) geheel te vernietigen, daar schier niemand de wonderspreuk, dat hij ook het Galische gedicht had, gelooven zou? Neen! zoo tegen alle voordeel en roem aan liegt en bedriegt men niet!

{==170==} {>>pagina-aanduiding<<}

Wij meenen dus nu alle redelijke twijfelingen beantwoord, en de echtheid van ossian's gedichten genoegzaam gestaafd te hebben. Ten overvloede zullen wij doen opmerken, dat de plaatselijke ligging van Morven, Selma en andere streken van Noordelijk Schotland, die macpherson nimmer bezocht heeft, door ossian met eene treffende waarheid geschilderd zijn, zoodat, in weerwil van alle de veranderingen, die in zestien Eeuwen moeten plaats gehad hebben, de natuur aldaar nog gedeeltelijk dezelfde tooneelen vertoont. Semla, de Rijkszetel van fingal, schijnt, gelijk geheel Morven, in het Graafschap Argyle te hebben gelegen, waar men nog op den top eens heuvels sporen van uitgestrekte gebouwen vindt, onder anderen van een rond gesticht, waarschijnlijk het grootste. Nog ziet men er het witte strand, door den Dichter bezongen, en de rots, vanwaar men het hondengeblaf hoorde, gelijk men zulks in eenige oude gedichten van ossian, door smith ontdekt, leest. Op dezelfde wijze wordt de ligging van Selma of Toura (de Heer mac arthur houdt dit voor twee namen van dezelfde plaats) op eenen heuvel aan zee, volgens de oude dichtstukken, nog door de natuur bepaald. Nog bestaat de duistere heide van Lora, met hare vele steenhoopen, in den Carthon bezongen, bij het veer, waar Loch (het meir) Etine, of Eite, zich door eene engte in zee werpt. De waterval van Lora, wanneer bij ebbe de ingespoelde zee met een verdoovend gebulder terug en twaalf voet diep over de rotsen stroomt, (de grootste waterval in Schotland) wordt door
ossian in den Carthon beschreven. ‘Duister en somber, o Held! zijn uwe gedachten, wanneer gij alleen zijt bij het bulderende Lora. Uw gemurmel, o Lora der stroomen! heeft de herinneringen van het voorledene in mijn geheugen teruggeroepen.’ En in den Fingal: ‘Dood was in zijne hand in den strijd; zijne kracht was als de vloed van Lora der heide.’ (*)

{==171==} {>>pagina-aanduiding<<}

Dit alles ziet men in een' afgelegenen. bijkans nimmer (althans vroeger) bezochten uithoek van Schotland, en de volkomene overeenkomst tusschen het dichtstuk en de natuur is even zoo opmerkelijk, als die van Trojes omstreken, den Skamander en Simoïs, in de Ilias, en nog is de overeenkomst van ossian's liederen met de tooneelen, door hem bezongen, treffender en minder betwistbaar. Het tegenover Selma aan de zeeëngte tusschen het vaste land en het eiland Mull gelegene schiereiland Morven, hetwelk ook ontelbare malen in ossian's gedichten voorkomt, bevat eene menigte ronde gebouwen, doorgaans voor Druīden-tempels gehouden, zijnde, onder den naam van Cairns, kenschetsende blijken van het verblijf der Celten, waarvan er zoo vele in het Zuidwesten van Engeland en in het Noordwesten van Frankrijk voorkomen, en waaronder ook de geleerde westendorp onze Hunebedden wil hebben gerangschikt. Daar vindt men nog veel, dat ossian herinnert, maar niet zoo veel als te Selma. Doch men wil er nog cellen van den beroemden columba vinden; dus ten minste heet de plaats, waar de oudste kerk des lands staat, Cill-Collum-Kill (Columba-cel.) Zou dus de groote Zendeling, de Vader der Schotsche geleerdheid en van zoo veel Christelijke verlichting in Europa, ook het Vaderland van ossian hebben bewoond? Hoe waarschijnlijk wordt het dan, dat hij, zijne medehelpers en navolgers, een aantal gedichten uit dien ernstigen, verhevenen, gemoedelijken Zanger, die nergens de Afgoderij huldigde en slechts hooger licht ontbeerde, zullen
hebben afgeschreven, en de kennis daarvan onder hunne leeken zoo niet bevorderd, ten minste vooral niet zullen hebben tegengewerkt!
Maar hoe komt het dan, dat men thans nog zoo wei-
{==172==} {>>pagina-aanduiding<<}
nig handschriften en vooral mondelinge overleveringen meer onder de Hooglanders aantreft? Immers, anders ware het gemakkelijk, zich daarvan nog telkens, vooral bij den tegenwoordigen algemeenen reislust, te overtuigen. Doch de tijden zijn, vooral ten opzigte der Hooglanders, verbazend veranderd. Hunne Clans-Regering, het aanzien hunner hoofden of Lairds, die bijna willekeurig over hunne onderhoorigen - allen van denzelfden stam - konden beschikken; dit alles heeft inzonderheid door den opstand van 1745 ten voordeele van den Pretendent - door walter scott in den Waverley zoo uitnemend geschilderd - een' geweldigen stoot ontvangen. Men heeft aan die geheele inrigting, en daarmede aan het bestaan der nog overige Zangers en aan de geheele Galische taal, veel naauwere perken gezet. Thans vooral is de Engelsche taal, tot zelfs in Morven, in ossian's Vaderland, waar een macdonald, Heer der Eilanden, woonde en zijn hof hield, ingevoerd, en het schoolonderwijs begint er de oude mondelinge overlevering te vervangen. De Hooglanders zijn gedeeltelijk geene schaapherders meer; zij zijn als visschers op de kusten verplaatst, en weldra zal misschien van de zoo eigenaardige kenschetsende gebruiken en zeden van dit merkwaardige volk niet veel meer overig zijn. Hunne taal moge nog eenigen tijd duren; ook zij zal het lot onzer oude Friesche landtaal ondergaan, die nog ter goeder ure haren tolk in gysbert japix vond. Dan zal haar de gemeene man nog spreken, maar zij zal de liederen van Selma, de daden van fingal, ossian en oscar niet meer zingen; in de Hebriden en op de
Grampische bergen zullen de toonen van het voorgeslacht verstomd zijn, en dan mogen wij mannen als macpherson, clark en smith dankweten, dat zij ons eenen nagalm van die verhevene klanken hebben doen hooren, en dat ossian nog leeft in de harten der beminnaren van het edele, groote en schoone!


{==173==} {>>pagina-aanduiding<<}

Iets merkwaardigs betrekkelijk eene sedert het jaar 1828 gevestigde bewaarschool (Salle d'asile) te Amsterdam.

Ten jare 1781, gedurende den krijg der Engelschen met de, later door hen onafhankelijk verklaarde, Staten van Noord-Amerika, werden er, door het Britsch Gouvernement, zonder eenige voorafgaande oorlogsverklaring, kaperbrieven tegen de Hollandsche schepen uitgevaardigd, onder voorwendsel, dat, door dezelve, aan de zoogenaamde opstandelingen, krijgswapenen en krijgsbehoeften werden toegevoerd. Een dezer kapers, te Londen uitgerust, maakte zich, in de nabijheid der zuidelijke kusten van Ierland, meester van een Nederlandsch koopvaardijschip, genaamd Amsterdams Welvaren, van Curaçao naar het Moederland bestemd, hetzelve naar eene der Iersche havens opzendende; terwijl de kaper naar Londen stevende, alwaar de reeders den genomen' prijs lieten verzekeren. Inmiddels leed het geroofde vaartuig schipbreuk op de Iersche kust, en de Assuradeurs keerden de verzekerde som aan de drie deelhebbers uit, die daarvoor elk 1800 ponden sterling ontvingen. Dan, aangezien één van hen tot de godsdienstige gezindte der Vrienden, of dusgenaamde Kwakers, behoorde, wier grondbeginselen, gelijk bekend is, niet gedoogen, onder welk voorwendsel ook, krijg te voeren, of ook eenig voordeel uit deszelfs kansen te trekken, zoo besloot deze, het door hem ontvangen aandeel aan zekere bepaalde administratie, ter bewaring en beheering, in handen te stellen. Door dit bestuur werd de bovengenoemde som in de publieke fondsen belegd, en de ontvangene renten op gelijken voet besteed, met oogmerk, om, t' avond of morgen, deze gelden aan den wettigen eigenaar terug te geven.
Na den vrede des jaars 1783 werden er, door gezegd bestuur, in de publieke papieren, aankondigingen geplaatst, waarbij de eigenaars van den genomen' koop-
{==174==} {>>pagina-aanduiding<<}
vaarder werden uitgenoodigd, om, ten kantore van een aangeduid handelshuis, derzelver regt van eigendom te staven, ten einde daarna in het bezit te worden gesteld van de som, eenmaal door de Assuradeurs uitgekeerd. Dan, de meesten dier eigenaren waren inmiddels gefailleerd, en, ondanks herhaalde oproepingen, meldde zich niemand aan. Niet lang hierna brak de oorlog, ten gevolge der Fransche Omwenteling, uit, en bij vernieuwing werd het handelsverkeer met Holland afgebroken. Bij den vrede van Amiens, in 1802, werden de vroegere oproepingen herhaald; dan ook thans weder zonder gevolg, terwijl aldra de oorlog hervat werd. In 1816 hadden nieuwe aankondigingen, in de Amsterdamsche Courant, een' beteren uitslag: eenige eigenaars van schip en lading, of wel derzelver erfgenamen, vonden zich in staat, hun goed regt te bewijzen, en er werd een termijn van tijd gesteld, na welken geene nieuwe vorderingen zouden worden aangenomen. Het bedrag der gereclameerde gelden beliep in het geheel ongeveer 3800 ponden sterling; en men kwam onderling overeen tot het uitbetalen van genoemde som, met terughouding van het meerdere gedeelte van het, door de ontvangene renten, toegenomen kapitaal; welk gedeelte of overschot, door het bestuur in Engeland, bestemd werd, om daarvoor eenige nuttige Inrigting, binnen de stad Amsterdam, tot stand te brengen.
Het bestuur raadpleegde onderscheidene personen in genoemde stad, ten einde het voorgestelde doel, in overeenstemming met de godsdienstige beginselen, door het Genootschap der Vrienden als de zijne erkend, te bereiken; dan veel tijds verliep, alvorens men hierin vermogt te slagen. Mijn Stadgenoot en Vriend, j.s. mollet, (uit wiens mededeelingen, geplaatst in het Journal de la Société de la Morale Chrétienne. Tome 12. No. 1. Paris, 1837, ik dit berigt ontleende) zich, in 1824, te Londen bevindende, werd insgelijks over dit onderwerp geraadpleegd; en daar deze destijds eene der scholen voor zeer jonge kinderen (Infantschools) had

{==175==} {>>pagina-aanduiding<<}
bezocht, zoo stelde hij voor, eene dergelijke Inrigting te Amsterdam te vestigen. Dit denkbeeld werd aangenomen; ofschoon de moeijelijkheid, om een geschikt lokaal en eene bekwame onderwijzeres te vinden, de werkelijke uitvoering nog, gedurende een lang tijdsverloop, vertraagde. Ten laatste werd, in de maand November des jaars 1828, in de Beerenstraat, hier ter stede, de school, voor een aantal van 30 jonge kinderen, geopend. Schikkingen, ter vergrooting van het lokaal, in de lente van 1829 tot stand gebragt, gedoogden later de opname van meer kinderen, tot een getal van 70 tot 75. Sedert de opening der school, tot het jaar 1837, zijn er ongeveer 250 kinderen, van 2 tot 6 jaren, achtereenvolgens, aangenomen, en kunnen dezelve bijwonen, tot dat zij den leeftijd van 7 jaren hebben bereikt; alsdan tot de gewone, lagere scholen overgaande, alwaar hunne vorderingen spoediger voortgaan. ‘Ik had (getuigt mijn Vriend mollet) dikwijls de zelfvoldoening, het jaarlijks openbaar examen van de leerlingen op de Stadsscholen, en het uitreiken van prijzen, bijwonende, een aantal kinderen te zien bekroonen, die de eerste beginselen van lezen en schrijven in de school, onder mijn opzigt, zich hadden eigen gemaakt.’
Om in de Bewaarschool te kunnen worden opgenomen, behooren de ouders eene geboorteäkte van het kind over te leggen; mitsgaders eene, door een Genees- of Heelkundige opgemaakte, verklaring, dat hetzelve, met goed gevolg, is gevaccineerd, of de kinderpokken heeft gehad; gelijk dit in al de scholen binnen dit Koningrijk gebruikelijk is. Bij het lezen wordt de leerwijze van den Heer prinsen gevolgd; bij het gebruikmaken van figuren en afbeeldingen worden nagenoeg die gebezigd, welke, in Frankrijk, door den Heer berthaud, gebezigd worden, en waardoor zij de verschillende taalklanken leeren kennen. Daarna doet men hun woorden zamenstellen uit enkele letters, op karton gedrukt, en voorts, allengskens voortgaande, worden hun leesboeken, ter oefening, in handen gegeven; tot dat zij, elke

{==176==} {>>pagina-aanduiding<<}
soort van letters kennende, in het lezen ervaren zijn, wáár ook het boek openvalt.
Bij het schrijven bedient men zich van leijen, waarin lijnen zijn gesneden, aan wier begin eene schrijfletter gegraveerd is, die zij, met een griffel, moeten navolgen. - Voor het rekenen worden kleine, vierkante stukjes hout gebruikt; en, wanneer hunne vaardigheid hiertoe blijkt, oefent men hen in het uit het hoofd rekenen; daarbij, in de toepassing, zich bedienende van bekende en gewone voorwerpen, waarvan zij zich een juist begrip kunnen vormen.
Door middel van gekleurde prenten leert men hun de voornaamste bijzonderheden der gewijde geschiedenis kennen, bij forme van kort begrip, en zonder inmenging van iets leerstelligs, het bestaan van het Opperwezen en deszelfs volmaaktheden uitgezonderd. Men tracht hun zedelijke indrukken te doen verkrijgen, doór korte verhalen, onder het bereik hunner bevatting liggende; waardoor hun wordt aangetoond, welk verband er bestaat tusschen de Goddelijke weldaden en hunne verpligting tot gehoorzaamheid, vlijtbetooning, zachtmoedigheid en verdraagzaamheid; terwijl men, in het algemeen, zich voornamelijk toelegt op de vorming van hun karakter, het gewennen aan orde, zindelijkheid en welwillendheid. Zoo veel mogelijk worden alle strafoefeningen vermeden, en, indien dezelve niet kunnen achterblijven, bepaalt men zich hierbij tot het plaatsen van den overtreder in een' hoek, met het gelaat naar den muur gekeerd, of tot het onthouden van anders gebruikelijke ververschingen, die hun in een' tuin of opene plaats, rijkelijk met zand voorzien, worden toegediend, en waar zij zich met eene wipplank of ander kinderspel, geschikt om hunne physieke krachten te ontwikkelen of te versterken, mogen vermaken.
Het lokaal behoort aan het meergenoemd bestuur te Londen, hetwelk, telken jare, eene som van ongeveer f 1000 Nederl. overmaakt, ter betaling van het traktement der Schoolopzigtster en Onderopzigtster, te zamen

{==177==} {>>pagina-aanduiding<<}
nagenoeg f 625 beloopende. Het overschot wordt tot bestrijding van de kosten voor benoodigdheden, onderhoud en lasten, besteed.
Het meerderdeel der kinderen eet des middags ten hunnent; een klein getal, te verre verwijderd wonende, gebruikt het middagmaal in de school. Alle kinderen genieten daarenboven water en melk voor drank; terwijl het aan de Opzigtsters verboden is, van de kinderen of derzelver ouders, eenige toelage te mogen aannemen, onder wat voorwendsel het zij.
Ook de zang maakt een deel van het onderwijs uit, en verbindt zich met sommige hunner oefeningen; er zijn weinigen, wien het hiertoe aan opgewektheid ontbreekt.
Zietdaar een beknopt verslag van deze Inrigting, naar welker voorbeeld nog twee andere Bewaarscholen, onder het bestuur van eenige godvruchtige Vrouwen, zijn daargesteld, waar men zich meer bedient van godsdienstig gezang en van gebeden. Deze laatste, in de oorspronkelijke school gebruikt wordende, dienen alleen bij het aan- en uitgaan van dezelve; zij zijn kort, en kunnen aan geene Christengezindte aanstoot geven; want, met uitzondering der Israëliten, worden de kinderen van alle geloofsbelijdenissen toegelaten. Het deel der stad, waar zich de Israëlieten doorgaans ophouden, is trouwens ook te verre van het schoolgebouw verwijderd.

De mededeeling van het bovenstaande is mij, na de lectuur van het welgestelde Verslag van het bezoeken eener zoogenaamde Salle d'asile te Parijs, door den Heer jeronimo de vries, jz. in No. II der Vaderlandsche Letteroefeningen voor dit jaar, niet als geheel overtollig voorgekomen. Genoemde Heer had, bij zijne mededeeling van hetgeen elders gevonden wordt, ten oogmerk, om de meerdere uitbreiding van soortgelijke Inrigtingen hier te lande, bijzonder ten behoeve van minvermogenden, met vele jonge kinderen bezwaard, aan te prijzen; en met geene andere bedoeling wenschte ik het-
{==178==} {>>pagina-aanduiding<<}
geen hier ter stede werkelijk bestaat aan mijne Landgenooten nader te doen kennen; vooral ook, omdat de geschiedenis van de daarstelling der Amsterdamsche oorspronkelijke Bewaarschool zoo hoogstmerkwaardig is.
Een ons Vaderland onregtvaardiglijk aangedane oorlog, en het nemen van een Nederlandsch vaartuig, zeer vermoedelijk te Amsterdam te huis behoorende, (immers de naam van het schip maakt dit waarschijnlijk) moet, onder de leiding van het hooge Godsbestuur, in de gevolgen nog ten zegen gedijen. Een der eigenaars van den Britschen kaper moet (schijnbaar toevallig) tot eene godsdienstige gezindte behooren, wier beginselen niet gedoogen zich te verrijken met den gemaakten buit. Deze moet daarvan afzien, en denzelven tot een weldadig doel bestemmen. Jaren moeten verloopen, alvorens de wettige eigenaars van het prijsgemaakte en verongelukte schip zich kunnen aanmelden; terwijl inmiddels het kapitaal, door het zetten van rente op rente, zoodanig vermeerderd is, dat, nadat zij het hunne hebben bekomen, er nog een fonds overig blijft, om het oorspronkelijk doel des edelen Kwakers te verwezenlijken. En, eindelijk, moet, na ruim veertig jaren tijdsverloop, een Lid van het Gezelschap der Vrienden zich binnen Amsterdam vestigen - in 1824 Londen bezoeken - dáár over dit onderwerp geraadpleegd worden, en, ten gevolge van die raadpleging, zich, vier jaren later, eene Bewaarschool, zien tot stand gebragt. Het buitgemaakte en gestrande schip moge dan ook, in 1781, geenszins hebben beantwoord aan den naam, dien het voerde; maar, in de gevolgen, moesten, naar het bestel der ondoorgrondelijke Voorzienigheid, de omstandigheden zoo zonderling te zamen loopen, dat daaruit iets te voorschijn kwam, hetwelk hoogstweldadig op de welvaart van menig Amsterdamsch huisgezin zou kunnen invloeijen. In waarheid, hier mogen wij den vinger Gods niet voorbijzien! Hij toch is groot van raad en magtig van daad; Hij brengt het
licht voort uit de duisternis.
Zou er, in dit opmerkelijk bestuur der Voorzienig-
{==179==} {>>pagina-aanduiding<<}
heid, niet eene opwekking en aansporing voor ons zijn te bespeuren, om den weg te volgen, dien Hare hand ons zoo kennelijk aanwees? Na alles, wat de Heer de vries aangaande de Bewaarscholen op- en aanmerkte, mag het wel overtollig geacht worden, het door hem gezegde en gestaafde andermaal ter sprake te brengen. Daarom onthoude ik mij van alle verdere uitweiding over een onderwerp, dat alle behartiging van mijne Land- en Stadgenooten overwaardig is. Mogten deze weinige regelen hiertoe mede dienstbaar wezen; zij het ook alleen maar als Bijlage of Aanhangsel tot het vroeger geschrijf van eenen verdienstelijken Stadgenoot!





Eenige aan de ondervinding beproefde denkbeelden nopens de wijze, om den zedelijken en Godsdienstigen toestand der lagere volksklassen te bevorderen.

(Vervolg van bl. 142.)

Ik ga nu van de orde en zindelijkheid spreken. Zekerlijk niet geheel ten onregte hebben sommige zedekundigen deze uitwendige deugd als eene soort van maatstaf voor de zedelijkheid in 't algemeen beschouwd, en van de uiterlijke tot de inwendige reinheid willen besluiten. Zoo b.v. schrijft schubert, in zijn werk: Altes und Neues aus dem Gebiet der Seelenkunde: ‘Waar in een huis uit elken hoek der kamer en overal, gelijk ook in het ongekamde haar en morsig aangezigt der bewoners, eene woeste wanorde en onreinheid zich vertoont, daar kunnen de bewoners geene Christenen zijn; want het Christendom veredelt ook den uitwendigen mensch, en geeft hem dien zin voor het schoone, waardoor het niet alleen aan de zindelijkheid van het, hoe armelijk ook bekleede, ligchaam, maar ook aan de zindelijkheid en ordelijkheid der woning enz. enz. zigtbaar wordt, dat hier een tempel Gods is.’ (III, bl. 233.)
Inderdaad, ook uit den kring onzer ondervindingen met de armen herinneren wij ons menig voorbeeld, dat tot staving van het hier gestelde zou kunnen dienen. Waar wij bij ons eerste bezoek eene in morsigheid verzonkene huishouding vin-
{==180==} {>>pagina-aanduiding<<}
den, daar kunnen wij het niet ligt van ons weren, eene ongunstige meening van de zedelijkheid der lieden in 't algemeen op te vatten; en doorgaans wordt dan ook dit vermoeden bij nadere kennismaking bevestigd. Bij armen, daarentegen, waar godsvrucht, regtschapenheid en nijverheid heerscht, daar vindt men meestal ook in hunne kleeding en geheele huishouding eene voor het oog behagelijke orde en zindelijkheid, die ons, hunne omstandigheden in aanmerking genomen, niet zelden verbaasd doet staan.
Maar - en dit wilde ik hier doen opmerken - de omstandigheden moeten in aanmerking genomen worden. Eigenlijk is toch ook het denkbeeld van orde en zindelijkheid zeer betrekkelijk. Dat in de woning des armen niet dezelfde reinheid verlangd worden kan, die in de pronkvertrekken der rijken heerscht, ziet elk gereedelijk in; maar niet altijd bedenken wij, hoe moeijelijk het den arme valt, om ook slechts eene matige orde en zindelijkheid te onderhouden. Men stelle zich voor een donker, vochtig, dompig vertrek; de vrouw, zoo al niet bedlegerig, toch zoo ziekelijk, dat elk zwaarder werk haar zuur valt, of ook, dat zij hare verdienste buitenshuis moet zoeken, zoodat zij doorgaans laat, vermoeid terugkomt; de kleêren der kinderen zijn gescheurd, maar het ontbreekt aan de noodige lappen om het te verhelpen; er moest gewasschen worden, maar terwijl het goed droogt is er niets anders om aan te trekken; er is ook geene zeep, en het geld daartoe moeten de menschen eerst uit hunnen mond besparen. Men stelle zich zulke en dergelijke gevallen - die waarlijk onder onze armen niet zeldzaam zijn - voor, en vrage zichzelven af, of het niet eenige verontschuldiging verdient, indien ook niet alles even knap en ordelijk is. Ja, ik durf beweren, dat er in het menschelijke leven gevallen zijn, waarin er een hooge graad van zedelijke kracht vereischt wordt, om ook slechts eenige orde en zindelijkheid te bewaren, en dat, indien het er op aankwam, menig eene, die thans, in hare gelukkiger omstandigheden, er zich op laat voorstaan ook niet de geringste smet in haar huis te dulden, die proef niet zou doorstaan.
Uit deze aanmerkingen zal men nu reeds eenigzins kunnen asleiden, hoe wij de genoemde deugden bij de onder ons toezigt staande armen zoeken te bevorderen. Wij vermanen daartoe met allen ernst; maar wij overdrijven onze eischen niet, waardoor wij de menschen slechts zouden ontmoedigen. Wij

{==181==} {>>pagina-aanduiding<<}
verlangen slechts het wezenlijk uitvoerlijke, en nemen hierbij ten maatstaf, wat andere armen doen, die door liefde tot orde en zindelijkheid uitmunten. Bestaan er zwarigheden, door overgroote armoede of andere omstandigheden, dan zoeken wij deze uit den weg te ruimen. Wij bezorgen zeep, dweilen en ander schuurgerei, verschaffen wat meer ondergoed, betalen voor de zieke vrouw, zoolang zij bedlegerig is, eene arbeidster, die voor haar de woning en het waschgoed schoon houdt, opdat zij niet, van het ziekbed opstaande, hare kleine huishouding geheel in morsigheid en wanorde vinde, waardoor zij anders, zich nog altijd zwak gevoelende, ligtelijk den moed geheel zou kunnen verliezen om er zich door te werken. Ook is het duidelijk, dat de persoonlijke en altijd onverwachte bezoeken van de leden onzer Vereeniging een bijzondere spoorslag zijn, om zich op orde en zindelijkheid toe te leggen. Zij begrijpen toch wel, dat de opmerkzame blik van de Dames op dit punt zeer bijzonderlijk acht geeft; ja dat hiervan ook berigt gegeven wordt weten zij, daar zij vaak, bij de Presidente komende, deswege berispt worden, en deze zich daarbij op het getuigenis der bezoeksters beroept.
In zeer vele gevallen, dit meen ik te durven zeggen, is het ons gelukt, op deze wijze een' goeden invloed op de huishouding onzer armen uit te oefenen; en menig huisgezin is, meen ik, alleen door onze zorg bewaard van niet geheel in morsigheid en ongedierte om te komen. Daarentegen wil ik ook niet verbergen, dat, tot ons leedwezen, in menige gevallen alle moeite vergeefsch was. Waar de gewoonte aan wanorde en onzindelijkheid tot een' zekeren trap heerschende geworden is, daar is het haast even moeijelijk, deze ondeugd te verbeteren, als de dronkenschap.
Eveneens staan ons groote zwarigheden in den weg, wanneer wij eene ingewortelde gewoonte der onwaarheid te bestrijden hebben; en, helaas! is ook deze ondeugd onder de armen niet zeldzaam. Immers daarover wordt van de rijken, die zich zoo vaak van hen op het schandelijkst bedrogen zien, zoo bitter geklaagd, en zeker niet ten onregte. Worde slechts deze klagt niet eene onmeêdoogende veroordeeling; men vergete niet, de redenen tot verontschuldiging, in de omstandigheden der armen gelegen, mede in aanmerking te nemen; men overzie ook niet geheel, dat men misschien mede schuld daaraan heeft!

{==182==} {>>pagina-aanduiding<<}

Onder de redenen van verontschuldiging tel ik allereerst en voornamelijk hunne opvoeding. Zoo ver ik de kinderen, ook de kinderen uit de hoogere standen, heb gadeslagen, is mij het den mensch eigene zondige bederf ook daarin gebleken, dat bijkans alle kleinen eene neiging tot onwaarheid hebben. Er zijn wel slechts weinige - zoo men niet zeggen mag, geene - die niet wel eens beproefden, om, indien al niet door eene openbare leugen, dan toch door eene looze bewimpeling der waarheid, eene fout te bedekken, eene gevreesde beschaming te ontwijken, of eenen wensch te verkrijgen. Hier is het nu van het allergrootste belang, dat reeds in het begin de eerste zoodanige pogingen van het kind niet aan de waakzaamheid der opvoeders ontsnappen, maar door hem met wijze gestrengheid bestraft worden. Maar hoe zeer ontbreekt juist deze waakzaamheid en deze wijsheid gewoonlijk bij ouders uit de laagste klassen! Zeer dikwijls maken hunne omstandigheden het reeds onmogelijk, om, wat toch noodzakelijk ware, op de kleinen naauwkeurig acht te geven, daar zij voor hun bestaan geheele dagen, ja soms weken lang (men denke aan ziekenoppassters en bakers) van dezelve afwezig zijn moeten. Maar daarbij hebben zij ook, in het bestraffen van de ondeugden der kinderen, niet zelden geheel verkeerde regelen, en, terwijl zij voor het breken van een kopje of eene ruit enz. misschien een pak slagen geven, wordt om eene openbare leugen, indien slechts vader of moeder daardoor geen nadeel lijden, weinig of niets gegeven, ja daarover misschien geglimlacht. Ik spreek hier niet eens van zulke ouders, die zelve hunne kinderen tot leugen en bedrog opleiden, en hen leeren daarmede voordeel te doen; ofschoon ook zeker dergelijke voorbeelden, helaas! maar al te overvloedig zijn.
Doch reeds die verkeerde handelwijze moet blijkbaar op het zedelijk gevoel bij de jeugd een' zeer verderfelijken invloed uitoefenen, en voor haar eene groote verzoeking zijn, om door moedwil of onbedachtzaamheid begane misslagen door de veel grootere, maar in hunne oogen geringer geachte zonde van eene leugen te bedekken. Daarbij komen dan in latere jaren nog andere verzoekingen, die haren grond hebben, deels in het drukkende gevoel der behoefte, deels in den toestand, waarin de armen tegenover de rijken zich geplaatst zien. Ik heb in een vroeger Verslag reeds doen opmerken, dat deze toestand niet zelden, en waarlijk niet al-
{==183==} {>>pagina-aanduiding<<}
leen door de schuld der armen, het voorkomen eener vijandige houding aanneemt. Maar wanneer de zaken eenmaal zoo gesteld zijn, hoe ligt is het dan te begrijpen, dat de arme leugen en bedrog slechts als eene soort van geoorloofde krijgslist leert beschouwen! Om slechts één voorbeeld aan te halen: hoe vaak gebeurt het niet, dat de arme werkman tot op het uiterste bedongen, dat hem voor zijn werk een prijs geboden wordt, waarbij hij waarlijk niet bestaan kan. Is het dan zoo zeer te verwonderen, en hem als eene onvergeeflijke misdaad aan te rekenen, wanneer hij, door slechte maat en gewigt, door vervalsching zijner waar, enz. zich zoekt te helpen?
Geeft alzoo de welgestelde klasse der maatschappij, aan den eenen kant, door onredelijkheid en hardheid, den armen aanleiding om oneerlijk te worden, aan de andere zijde laadt dezelve misschien eene even groote verantwoordelijkheid op zich door te groote ligtgeloovigheid. Immers, is het niet zoo klaar als de dag, dat het gansche schandelijke bestaan van hen, die door leugen en bedrog op eene gemakkelijke wijze aan het brood zoeken te komen, in duigen zou vallen, indien er niet nog altijd ligtgeloovige rijken waren, die zonder onderzoek aalmoezen geven? - En vanwaar die ligtgeloovigheid? Is dezelve altijd wezenlijk een goedhartig, ofschoon dan ook blind, vertrouwen? Of heeft zij haren grond niet dikwijls in eene zucht tot gemak, die haren pligt, om wél te doen, liefst met eenige geldelijke offers wil voldoen, zonder zich voor het ware welzijn der armen eenige verdere zorg of moeite te geven. Hoe zeer sommigen van dezen een naauwkeurig onderzoek te vreezen hebben, kan onder anderen daaruit blijken, dat men reeds meermalen van zeer lastige bedelaars voor altijd bevrijd werd, door hun aan te raden, dat zij zich tot onze Vereeniging om bijstand wenden zouden. Die raad werd niet opgevolgd, buiten twijfel omdat het geweten hun zeide, dat zij, naar onze bekende handelwijze, bij ons niets te verwachten hadden. Somtijds zelfs scholden zij onze Vereeniging nog bitter uit, zeggende dat door dezelve den arme de geringe onderstand, dien hij anders genoot, nog onttrokken wierd. Intusschen houde ik het er voor, dat scheldwoorden van zulke menschen mogen aangemerkt worden als een getuigenis te onzer gunste, die misschien nog meer geloof verdient, dan de lofspraken van brave armen.

{==184==} {>>pagina-aanduiding<<}

Indien nu zulke armen, die met ons nog in geene nadere betrekking staan, reeds de goede gedachte van ons hebben, dat zij hunne verdichtingen bij ons niet ligt ingang kunnen doen vinden, zoo hoop ik, dat die goede gedachte meer en meer bevestigd zal worden in die huisgezinnen, die door ons werkelijk aangenomen zijn. Inderdaad geloof ik niet, dat de menschen er in slagen zouden, op den duur ons in eenige zaak van belang te misleiden. Maar ook in dit opzigt valt het voordeel eener gemeenschappelijke armenverzorging duidelijk in het oog. Had elke arme slechts met ééne van ons te doen, zoo zoude deze ligter bedrogen kunnen worden. Maar wat nu de eene over het hoofd ziet, merkt de andere op; en daar de gemaakte opmerkingen altijd medegedeeld worden, zoo blijft ook de eerste er niet onkundig van. Daarbij komt nu nog de gemakkelijkheid, waarmede wij van de Heeren Armenverzorgers, Armendoctoren en onderscheiden autoritelten inlichtingen kunnen verkrijgen: ook de menigerlei betrekkingen, die wij zoowel met andere armen als in hoogere kringen hebben, en waardoor wij dikwijls onverwachts ophelderingen krijgen, zijn ons van nut; ja niet zelden komt ook de naijver van de naaste buren der armen ons te stade, doordien dezelve hen aanspoort, om ons, wanneer eenige onbehoorlijkheid te hunner kennis komt, daarvan berigt te geven.
Zoo wordt bestendig over de lieden gewaakt, zoo worden zij naauwkeurig gadegeslagen, zonder hen door ongegrond wantrouwen te krenken, hetwelk, gelijk ik later nog zal trachten aan te toonen, niet dan verderfelijk voor hunne zedelijkheid wezen zou. Wij stellen vertrouwen in hen, zoolang zij ons geene reden geven om aan hunne eerlijkheid te twijfelen; maar niet ligt winnen zij ons vertrouwen weder, wanneer zij het eenmaal verspeeld hebben. In geen punt zijn wij gestrenger, dan in dit; en onze menschen weten dit. Ik weet, dat eene behoeftige vrouw, die, zonder eene eigenlijke leugen, toch eene door haar genoten wordende ondersteuning verzwegen had, eenige maanden later, toen de Presidente haar wegens eene andere zaak bij zich ontboden had, niet dan met grooten angst kwam, omdat zij wegens die oneerlijkheid scherpe verwijten duchtte, waarvan zij dan ook zekerlijk niet vrij kwam. Worden zulke misdrijven herhaald, dan bestraffen wij dezelve door onze ondersteuning in te hou-
{==185==} {>>pagina-aanduiding<<}
den, hetzij, naar bevind van omstandigheden, voor altijd, hetzij voor langeren tijd.
Weten nu onze armen het, dat zij onzen opmerkzamen blik, en bij elke poging, om ons te misleiden, ons ernstig ongenoegen te duchten hebben, zoo stellen wij er, aan den anderen kant, den grootsten prijs op, om, in hunne verkeering met ons, alle slaafsche vrees, die zoo ligt achterhoudendheid en veinzerij te weeg brengt, uit hunne ziel te verbannen. Wij trachten hun vertrouwen te verwerven, en (Gode zij dank, dat ik het zeggen durf!) dit is ons bij velen op eene zeer verblijdende wijze gelukt. Velen van hen zullen zeker geenen belangrijken stap doen, zonder deswege ons mede om raad te vragen; ongevraagd zeggen zij het ons, wanneer zij onverwacht van elders eene gift ontvingen, overtuigd zijnde, dat wij ons daarover met hen verblijden, en onze verdere ondersteuning, indien dezelve noodig blijft, daarom niet verminderen zullen; stervenden bevelen hunne achterblijvende huisgezinnen onzer zorge aan, en het afscheid van de wereld valt hun gemakkelijker, wanneer wij hun dit beloofd hebben; huisvaders en moeders verzoeken ons om de hunnen wegens het een of ander te vermanen, als waren onze vermaningen van meerder kracht dan hunne eigene; ja in enkele gevallen hebben reeds sommigen, die zich van eenen misstap bewust waren, uitdrukkelijk om een bezoek van de Presidente verzocht, ten einde door eene vrijwillige bekentenis hun hart te verligten.
Dat ook zulke ontboezemingen nog slechts geveinsd zouden kunnen zijn, stem ik toe. Ik weet, dat er huichelaars en bedriegers zijn, die het voorkomen zelfs van het openhartigste vertrouwen kunnen aannemen, om daaronder hunnen binnensten grond te verbergen. Doch geloof ik te mogen beweren, dat zij daardoor op den duur slechts een ongeoefend oog kunnen bedriegen. Ik houde het daarvoor, dat de ware taal van het hart haar' eigenen stempel heeft, dien ieder, wien het maar zelf niet aan waarheidsliefde ontbreekt, weldra van elk namaaksel zal leeren onderscheiden.
Hier nu sta ik aan de grenzen van het gebied, dat ik voorheen het gebied der hoogere zedelijkheid, der godsvrucht noemde. Wanneer ik tusschen deze en de zedelijkheid, die zich in maatschappelijke deugden betoont, onderscheid maak, dan stel ik hetzelve daarin, dat de laatste meer het uitwendige leven, de eerste meer het inwendige betreft. De waarheids-
{==186==} {>>pagina-aanduiding<<}
liefde behoort nu wel buiten twijfel reeds tot onze innerlijke gesteldheid; maar de daar tegenoverstaande zonde treedt zoo duidelijk in de maatschappij te voorschijn, oefent zulk een' verderfelijken invloed op alle maatschappelijke betrekkingen uit, dat zij te allen tijde een onderwerp der burgerlijke wetgeving geweest is. Geheel anders is het gesteld met het geloof, den ootmoed en de liefde, die ik, boven, de grondslagen van het hoogere zedelijke leven noemde, en die blijkbaar geheel buiten het bereik der burgerlijke wetgeving liggen; maar daarom niet buiten het bereik van allen menschelijken invloed. Is het niet het hoogste doel eener Christelijke opvoeding, die hemelsche zaden in de ziel des kinds te doen ontkiemen en vruchtbaar te maken? En zoude eene Christelijke armenverzorging het zich niet als doel mogen voorstellen, bij hare werkzaamheid zulk eenen opvoeder na te volgen? Niemand zal ontkennen, dat hier wijze voorzigtigheid noodig is, om niet, in plaats van ware vroomheid, eene rampzalige huichelarij te bevorderen. Maar, ofschoon er dwaalwegen zijn, zou men daarom, zonder nader onderzoek, wanhopen, den regten weg te vinden?
Wat ons hier nu toeschijnt de regte weg te zijn, dat is, wat de hoofdzaak betreft, reeds verklaard in onze wetten, waar in Art. 6 gezegd wordt, dat wij, om zedelijkheid en Godsdienst bij onze armen te bevorderen, het meeste verwachten van eene werkzaamheid der Liefde in den geest des Geloofs; eener Liefde dus, die gepaard gaat met waarheid, wijsheid en ernst. Voor ons zal het dus altijd de groote hoofdzaak blijven, dat wij onszelven gedurig meer laten bezielen en doordrongen worden van den geest des geloofs, hetwelk door de liefde werkzaam is. Echter zij het mij vergund, eenige denkbeelden, die het geloof ons verschaft, kortelijk mede te deelen; of liever, daar toch bloote denkbeelden niet genoeg zijn, aan te toonen, welk eenen invloed het geloof bijzonderlijk op de behandeling der armen hebbe.
En dan schijnt mij het eerste en voornaamste te zijn, dat wij met volkomen geloof het vriendelijke, hemelsche woord onzes Zaligmakers aannemen: ‘Wat gij gedaan hebt aan eenen van de geringsten onder mijne broederen, dat hebt gij aan mij gedaan.’ Welk eene veel hoogere waarde verkrijgt voor ons de arme broeder, wanneer wij hem beschouwen bij het licht dezer Goddelijke uitspraak! Ach, in den persoon van den arme ligt vaak zoo weinig aantrekkelijks

{==187==} {>>pagina-aanduiding<<}
voor ons; zien wij alleen op hem, dan zullen wij duizendmaal in verzoeking komen, ons of onverschillig, of zelfs met stelligen afkeer van hem af te wenden. Maar indien wij het weten, zeker weten, dat de Heer zelf in hem ons tegentreedt; dat Die begeert, dat wij in den arme Hem te eten, te drinken geven, Hem kleeden, bezoeken en verkwikken: hoe geheel anders wordt de zaak dan! Indien wij dan nog hand en hart voor denzelven gesloten kunnen houden, dan moeten wij ons ten minste ook niet beroemen christus lief te hebben. Wie onder de menschen zou aan onze verzekeringen van vriendschap eenig geloof hechten, indien wij aan eenen vriend elk werkelijk bewijs van liefde ontzeiden?
Hebben wij alzoo geleerd, den persoon van den arme in het regte licht te beschouwen, niet min gewigtig is het in de tweede plaats, om ook deszelfs ellende uit het regte oogpunt te beschouwen. Ook dit is ons aangewezen in de H. Schrift, die ons het verband tusschen zonde en ellende doet opmerken. In zeker opzigt wordt nu wel dit verband bij de armen bijkans algemeen erkend. Goedhartige dweepers, die er behagen in schepten, om zich van de laagste klassen der maatschappij idealen te vormen, deinzen verschrikt terug, wanneer zij, nader met dezelve in aanraking gekomen, overal zooveel eigene schuld vinden. Menschen, van hardere stof gevormd, roepen hun dan wel op zegevierenden toon toe: ‘Hebben wij het u niet gezegd? Er is geene armoede zonder eigene schuld.’ En met deze beslissende uitspraak achten zij dan niet zelden elke hardheid jegens de armen voor genoegzaam geregtvaardigd. Ware dit echter werkelijk het geval, hadden wij inderdaad het regt, om, wanneer wij de schuld konden aanwijzen, waardoor de ellende veroorzaakt werd, aan deze alle hulp te ontzeggen, - welaan, dan moeten wij ook in allen kommer, die nu of in het vervolg ons ter neder drukt, geene verzachting, geenen troost en geene verkwikking verwachten. Of zijn wij misschien geheel schuldeloos en rein? Is in de rampen, die ons treffen, geen verband te vinden tusschen deze en onze zondenschuld? En al moge dat verband voor het oog der wereld, misschien ook voor ons eigen oog, verborgen zijn, is dat een bewijs, dat het daarom niet bestaat?
Door zulke vooronderstellingen zouden wij de Christelijke, in Gods woord gegronde waarheid, stellig tegenspreken. Deze

{==188==} {>>pagina-aanduiding<<}
leert ons, dat het te vergeefs is, eenen reinen te zoeken, waar niemand rein is; deze leert ons, dat alle kwaad in de wereld deszelfs oorsprong heeft in het ééne groote kwaad, de zonde; maar deze leert ons ook, met wijze bescheidenheid het oordeel over de mate der schuld aan een' anderen, hoogeren Regter over te laten.
Misschien zou nu iemand denken, dat door het hier gestelde tegengesproken wordt die bepaling onzer wetten, volgens welke de door ons verleende hulpbetooning eene vereerende onderscheiding zijn moet voor betere, eerlijke armen. Maar men vergete hierbij toch niet het onderscheid tusschen vroegere, en tusschen nog voortdurende schuld en een blijkbaar zondig leven. Alleen aan zulke geheel verbasterde menschen ontzeggen wij alle hulp, en dit niet omdat wij hen als reddeloos verloren beschouwen, maar alleen omdat wij inzien, dat onze bemoeijingen hier op verre na niet afdoende genoeg zijn, ja dat de ligchamelijke hulp in zulke gevallen doorgaans slechts daartoe dient, om de geestelijke ellende te verergeren. En genezing van deze ellende, dat is het toch, wat wij bij alle onze bemoeijingen voor de armen in 't oog moeten houden, indien wij, in de hand des Albestuurders, werktuigen tot zegen, geschikte werktuigen tot bevordering zijner bedoelingen worden willen. De zonde is de oorsprong des kwaads, en deszelfs oogmerk: genezing van de zonde, (*) dat is in twee woorden de voorstelling, welke het Evangelie ons geeft van het wezen der menschelijke ellende, en naar
mijne meening de eenige, waarbij wij bij de opmerking van derzelver bestaan vrede kunnen hebben, wanneer wij ons die voorstelling regt eigen maken.
Dat wij dan daaraan ook bijzonderlijk vasthouden in onze

{==189==} {>>pagina-aanduiding<<}
verkeering met de armen! Misschien mogt anders het gezigt der menigerlei ellende, die ons daar tegenkomt, ons ter neder drukken, en ons berooven van de blijmoedigheid, welke, naar het mij voorkomt, tot eene gezegende werkzaamheid van zooveel belang is. Zien wij dan niet alleen op de tuchtroede, onder welke zij zuchten, maar ook op de Vaderhand, die haar voert; niet alleen op den bitteren lijdenskelk, welken zij drinken moeten, maar ook op den wijzen, zorgvuldigen Geneesheer, die denzelven inschenkt! Maar, gelijk de menschelijke geneesheer zelden alleen door de voorgeschrevene medicijn de kwaal wegnemen kan, maar daarbij ook op eene zorgvuldige oppassing en verpleging van den zieke rekent, zoo bereikt ook de Heer zelden door den toegezonden' nood zijn liefderijk doel aan het menschelijk hart: Hij heeft daarbij gerekend op de hulpbetooning der Christelijke liefde; en deze hulp, waardoor de oogmerken van onzen God bevorderd worden, te verleenen, dat is de verhevene, schoone bedoeling eener Christelijke armenverzorging.
In de verblijven der ellende moeten wij nevens de ligchamelijke hulp eene blijde boodschap brengen, waardoor geest en hart versterkt worden en nieuwe levenskracht verkrijgen moeten; dit, dit is onze schoone roeping. Maar hoe zouden wij deze roeping waardiglijk vervullen, wanneer wij niet zelve van de blijdschap des Evangelies doordrongen zijn? Wie zoude onze boodschap gelooven, wanneer wij eene voor ons evenzeer heilvolle zaak met al het voorkomen van naargeestigheid verkondigden? De geest des Evangelies is een blijde en opgewekte geest, en is daarom ook voor ter neder gedrukten bijzonder aantrekkelijk en krachtig, want zij verlangen naar verkwikking, naar troost en vreugde. Nu is het wel zeer dikwijls en geheel naar waarheid opgemerkt, dat een diep bedroefde, te midden der blijdschap den last van zijnen druk dubbel gevoelt; maar dat is toch slechts dan het geval, wanneer de blijden weigeren aan het vreemde lijden liefderijk deel te nemen, en wanneer hunne vreugde uit eene bron ontspringt, die voor den lijder ontoegankelijk is. Anders is het gelegen bij den Christelijken trooster. Deze kan en zal weenen met den weenenden; maar zelfs in den traan des medelijdens, dien hij stort, spiegelt zich eene blijde hoop, waardoor de nedergedrukte geest magtig opgebeurd wordt; en - dit moet hij immers erkennen - de opgewekte moed, de kalme blijdschap en vrede, die in het gansche voor-
{==190==} {>>pagina-aanduiding<<}
komen van den geloovige uitgedrukt is, is niet het uitwerksel enkel van gelukkige uiterlijke omstandigheden; neen! uit eene andere bron ontspringen zij, en deze bron is ook voor hem toegankelijk; het is Gods genade in christus jezus, onzen Heer. Uit deze bron ontspringt de liefde, waarmede hij nu in zijne ellende opgezocht wordt; en deze liefde wil hem nu den weg aanwijzen, om het eeuwige leven te verkrijgen: zoude hij deze aanwijzing niet gewillig volgen?
Maar beantwoorden dan, mag hier wel gevraagd worden, de leden onzer Vereeniging in hare werkzaamheid geheel aan het beeld, hetwelk hier geschetst is? - Ach, indien ik dit zeggen durfde, dan zouden er zeker nog meerdere en schoonere vruchten van onze werkzaamheid te zien zijn. Neen, ik zeg het niet; maar dat dit het is, wat wij begeeren, waarnaar wij streven, hoezeer dan ook in groote zwakheid en onvolkomenheid, dit meen ik van mijzelve en mijne medeleden te mogen betuigen.

(Het vervolg en slot hierna.)

Walter Scott's dagboek.

(Vervolg van bl. 135)

‘1 Januarij 1826. Een jaar is voorbij, een ander begint. De terugkeer dier tijdverdeelingen maakt op ons allen indruk; en evenwel, wat buitengewoons hebben zij toch? Sluit niet elke dag een twaalftal maanden, even zoo als de 31ste December? Maar deze laatste levert een plegtiger punt van stilstand en terugblik. Dus doet een gids, die eenen reiziger langs een' woesten en ongelijken grond geleiden moet, hem plotseling omzien, om het oog over den afgelegden weg te laten weiden. Dit nieuwe jaar opent zich droevig voor mij.’
‘2 Januarij. Te Edimburg wordt eindelijk de lucht helderder, en alles zal nog wel gaan, hoop ik. Men rijdt mij den rug in om Woodstock, en ik moet zien, dat ik er snel mede vooruit kom. Kon ik maar eene goede ader van belangrijkheid ontdekken! Laat ons zien onze oude wijze van werken weder op te vatten: onze arbeid zal ons dan onze goede luim teruggeven. Het is alleen wanneer ik aarzel, regts, links en achter mij zie, dat ik die flaauwhartigheden

{==191==} {>>pagina-aanduiding<<}
ondervind. Iedereen is, geloof ik, min of meer in dit geval. De matroos, die alles tot het gevecht ziet gereedmaken en elk zijne plaats innemen, slaat ongeruste blikken in het rond, en kan zich van eene zekere angstvalligheid niet onthouden; maar de eerste volle laag geeft hem zijne bedaardheid terug.’
‘3 Januarij. Ik heb eene obligatie van 10,000 pond geteekend. Die som zal mij van al mijne dringende schulden bevrijden. Zijn Woodstock en nap's. (*) geschiedenis eens afgewerkt, dan zal ik weder 12,000 pond en meer nog te mijner beschikking hebben; tegen denzelfden tijd van toekomende jaar hoop ik bij dit alles nog 3000 pond gevoegd te hebben, of de Drommel moest in het spel zijn! Ballantyne doet mij ernstige vertoogen over de mindere zorg, die in mijnen stijl doorstraalt: ik dacht niet zorgeloozer dan gewoonlijk geweest te zijn; maar hij zegt het en moet wel gelijk hebben. Ik zal in het vervolg zorgvuldiger wezen.’

Scott rekende buiten den waard, toen hij zich met 10,000 pond uit de verlegenheid dacht te redden. Het was slechts een droppel in den Oceaan, gelijk de welsprekende Fransche paruikmaker zeide, van wien sterne ons verhaalt. Weldra barstte het onheil los.

‘Edimburg, 16 Januarij. Ik heb eenen droevigen weg afgelegd, om droevig nieuws te vernemen. Hurst en robinson hebben een geprotesteerd briefje op constable laten terugkomen. Dit is waarschijnlijk het sein van den val der beide huizen. Spoedig zullen wij het zien. John ballantyne is mij heden morgen komen zien, met een gezigt zoo donker als de nacht. Die arme man! hij heeft geene hoop meer, dat hij zich staande kan houden, en maakt zich gereed om zijne zaken op te geven. Een hard besluit, na zoo krachtig geworsteld te hebben! Ik heb mij verschoond, naar de Royal-Society-Club te gaan, die heden een gaudeamus hield en waarschijnlijk op mij als voorzitter rekende. Mijne oude vriendin Miss elisabeth clark is plotseling gestorven. Waarom niet liever walter scott? ... Doch foei over zulk een' wensch! het is gebrek aan moed. Ik moet in de behoeften van anna, van mijne vrouw, van

{==192==} {>>pagina-aanduiding<<}
mijn' zoon charles voorzien. Op den terugweg van het Parlementshuis liet ik bijna het hoofd hangen; ik vreesde een voorwerp van het digito monstrari te zijn; maar ook dat moet men weten te verduren, cum caeteris, en, Gode zij dank! al gaat het mij niet naar den zin, moed verlies ik niet. Mijne vrouw en dochter zijn bedroefd, maar geduldig.’
‘18 Januarij. “Die te lang slaapt, leene het oorkussen van eenen schuldenaar,” zegt het Spaansche spreekwoord, en ik ondervind er de waarheid van. Ik wenschte, dat deze twee dagen voorbij waren; maar evenwel het ergste is reeds achter den rug. De Schotsche bank heeft zich uitmuntend gedragen: zij heeft aangeboden, het huis constable en mij te ondersteunen; maar, daar men niet weet, voor hoe veel hurst en robinson gefailleerd zijn, zou geldopnemen het kwaad misschien slechts erger maken.’

Het huis hurst, robinson en co. bleef lang verklaren, dat deszelfs schuldeischers niets te kort zouden komen, maar hield die belofte in geenen deele. Is het schouwspel van deugdzamen moed, met den tegenspoed worstelende, een aanblik der Godheid waardig, gelijk een oud Schrijver zulks gezegd heeft, zoo moet het gezigt van een' man van talent, die met het ongeluk strijdt, ten minste belangstelling bij zijne lezers wekken; en wie is er, die de Romans van walter scott niet gelezen heeft!
Terwijl de eene Jobsbode den anderen volgde, huppelde de pen des Schrijvers van Waverley over het papier, even als in de gelukkigste tijden van zijn leven. En, eenmaal aan den gang, weet elk, dat hij wat af kon doen. ‘Op zekeren dag,’ zegt de Heer lockhart, ‘at ik, met andere jonge adspirant-advocaten, bij iemand, die in Georges-street woonde; eene straat, welke die van North-Castle regthoekig doorsnijdt. Toen het maal ten einde was, gingen wij naar de boekerij, om er Franschen wijn te blijven drinken. Plotseling zag ik den zoon des huizes zijn voorhoofd fronsen en een onthutst voorkomen aannemen. Ik vroeg hem, of hij ongesteld werd? Och neen, antwoordde hij; maar doe mij het pleizier en wissel van plaats met mij, want van hier valt mijn oog op eene verwenschte hand, die mij reeds dikwijls geërgerd heeft, en als eene stilzwijgende preek tegen mijne traagheid is. Ik zit haar nu reeds een kwartier uurs gade te slaan; zij houdt mijn oog als

{==193==} {>>pagina-aanduiding<<}
door tooverkracht op zich gevestigd; onafgebroken gaat zij al voort, al voort, stapelt pagina op pagina, en zal zoo gedurig blijven gaan, tot dat men licht brengt, en de hemel mag weten, hoe lang nog daarna. Dit tooneel heb ik alle avonden. - Zeker is het de een of andere botterik van een procureurs-klerk, die grossen krabbelt, riep een der gasten. - Neen, hernam onze gastheer, ik ken die hand, en gij allen kent, wat zij schrijft. Het is de hand van walter scott.’ Inderdaad was het de snelle hand, die gedurende de avonden van drie zomerweken de twee laatste deelen van Ivanhoe geschreven had. Scott's Dagboek bevestigt die anecdote. Wij vinden in hetzelve de volgende regels, onder dagteekening van den 19 Januarij:
‘Ik heb daar, aan één stuk, twintig bladzijden van Woodstock geschreven. Twee bedroevende tooneeien hebben heden plaats gehad, het eene na ons middagmaal, het andere na het avondeten. Ik heb al mijne krachten ingespannen, om die arme schepsels (zijne vrouw en zijne dochter) te doen begrijpen, dat zij op geene wonderwerken moeten rekenen, maar ons ongeluk behooren te beschouwen als onvermijdelijk en door niets te verhelpen dan door geduld en arbeid.’
‘21 Januarij. Susanna, in Tristram Shandy, meent, dat het verkieslijkst is, den dood in zijn bed af te wachten. Dat, zeker, kan men van zorgen en verdriet niet zeggen. De nachturen sluipen traag als eeuwen voorbij, wanneer de ziel aan vruchteloos naberouw, aan sombere voorgevoelens ter prooije is. Ik heb cadell (*) gezien; hij is uiterst neêrslagtig. Hij vreest, dat het eigendoms-regt der handschristen voor niets zal weggaan, zoo het nu verkocht wordt. Ik heb hem doen opmerken, dat, zoo het al te goedkoop verkocht wierd, er middel zou zijn om het weder in te koopen.
De breuk tusschen constable en cadell zal alwat men nog had kunnen hopen voorzeker onmogelijk maken. Het is, geloof ik, bij de wedloopen in Italië, dat de paarden, in plaats van door jockeys bereden te worden, prikkels aan hunne zijden gehecht hebben, om hunnen galop niet te doen verflaauwen. Cadell zegt mij, dat de bruto-winsten van het huis dikwerf tot 16,000 pond in het jaar bedroegen, maar dat zij grootendeels door de uitgaven en be-
{==194==} {>>pagina-aanduiding<<}
hoeften van zijnen Compagnon verzwolgen werden, die niet minder dan 4000 ponden noodig had. Welk gebruik maakte hij van die fondsen? God weet het! De blijkbare uitgaven van constable waren zeer beperkt.
Colin mackenzie belooft mij, met zijne gewone welwillendheid, dat hij zijnen invloed op constable's schuldeischers aanwenden zal, opdat zij hem het beheer over eene soort van eigendom laten, waarvan niemand zoo goed partij zou kunnen trekken als hij. Nadat hij weg is, komt de Heer gibson, en brengt mij de treurigste tijdingen. Constable's zaken zijn veel erger dan ik dacht. Wij zijn naakt in deze wereld gekomen, en naakt zullen wij er uitgaan. De naam des Heeren zij geloofd!’

Een woord over den boekhandelaar constable en de gebroeders ballantyne. James, de oudste dier twee broeders, was een man van den ouden trant. Gehuwd aan de dochter van een' rijken hoevenaar, leide hij een voorbeeldig leven. Scott had hem tot vertrouwde in zijnen letterarbeid gekozen; aan zijn gevoelen hechtte hij groot gewigt. Meer dan eens heeft de Schrijver van Waverley zijne verzen en zijn proza naar de oordeelkundige raadgevingen van zijnen drukker verbeterd.
Trouwens het was alleen voor de critiek zijner vrienden, dat scott zich leidzaam betoonde. De boekhandelaar blackwood, die sedert zijnen naam aan een vermaard Review gehecht heeft, gaf met murray de eerste reeks der Verhalen van mijn' Hospes uit. (De Schotsche Puriteinen en de zwarte Dwerg.) De ontknooping van den Dwerg kwam hem niet goed voor, en hij verzocht den Schrijver haar om te werken, of liever er eene geheel nieuwe te maken, volgens de opgaven, welke hij, blackwood, hem leverde. Dit was de grenzen der uitgeversmagt wat al te ver te buiten gegaan. Wel te verstaan, dat hij aanbood, de drukkosten der nieuwe ontknooping te dragen; want de oude was reeds afgedrukt. James ballantyne werd belast, dit verzoek aan scott over te brengen. Het antwoord van dezen was kort, maar nadrukkelijk:
Ik heb blackwood's schaamteloozen brief ontvangen. God verd. zijn ziel! Zeg hem en zijnen coadjutor murray, dat ik tot de zwarte huzaren der letterkunde behoor, en kwartier neem noch ontvang. Ik mag verd. zijn, als

{==195==} {>>pagina-aanduiding<<}
dit niet de onbeschaamdste voorslag is, die ooit iemand gedaan heeft!’
John ballantyne was het volstrekte contrast van zijnen broeder; levendig, brooddronken, een wargeest, losbandig van zeden, maar overigens vol geest en vrolijkheid, en, wat geene geringe verdienste in het oog des Lairds van Abbotsford was, ervaren in al de veldverlustigingen, van de lange jagt te paard af tot het visschen met den hengel. Daar de dolle drift van bouwen ook hem vermeesterd had, had hij zich eene rijk opgesierde villa gesticht, waar hij kunstenaars uit alle vakken rondom zich verzamelde, en waar menig eene armida onder het frissche lommer ging dolen. Hij bezat de bijzondere gaaf, om iederen zonderling sprekend na te doen, en de vermaarde acteur mathews is hem meer dan ééne goede caricatuur verschuldigd geweest. Scott vond in zijn gezelschap zoo veel behagen, dat hij eens aan lockhart zeide: ‘Het is mij, alsof er, sedert john's dood, minder zon meer voor mij in het leven is.’
Wat constable betreft, de onderscheidene bijnamen, welke men hem gegeven heeft, ontheffen ons van de moeite om zijn portret te leveren. De Moscovische Czaar, de Lord Grootconstable, kon niet wel anders dan een achtbaar en statig personaadje wezen. Hij was trotsch op de Romans van scott, alsof hij ze zelf geschreven had, en riep dikwerf, terwijl hij met groote schreden in zijn bureau heen en weder wandelde: ‘Er ontbreekt nog slechts aan, dat ik de schrijver der Waverley-romans ben, om ze geheel en al de mijne te kunnen noemen.’ Doch, alle scherts ter zijde, de boekenkennis van zijnen uitgever is scott van groote dienst geweest. ‘Ik heb,’ zegt de Heer lockhart, ‘een' brief voor mij liggen, waarin constable mijnen schoonvader aanraadt, het onderwerp der Armada te behandelen. Die brief behelst een' catalogus van bouwstoffen, waarmede onze Romanschrijver zeker zijn voordeel gedaan zou hebben.’
Daarenboven had constable de eer, bij verscheidene der door hem uitgegevene Romans, de waardigheid van doopheffer te bekleeden. Aan hem, bij voorbeeld, is Rob Roy zijnen titel verschuldigd. ‘Hoe nu, Mijnheer de vroedmeester,’ zel scott, ‘begeert gij dan ook peetoom te zijn? Laat eens zien, welk eenen naam zoudt gij voorslaan?’ Constable antwoordde, dat de beste titel de naam van den held zou wezen. ‘Maar evenwel,’ hernam

{==196==} {>>pagina-aanduiding<<}
scott, terwijl hij zich inderdaad er toe liet overhalen, ‘ik zou toch niet graag het welslagen van een boek aan den titel verschuldigd willen zijn.’
Minder gelukkig was constable bij het voorslaan van een' titel voor den Abt. Hij wilde daarvoor in de plaats gesteld hebben het Nonnenklooster (the Nunnery.) Ditmaal bleef scott onverzettelijk. De boekverkooper was knorrig, maar eindigde met weder goed te worden, toen de Schrijver hem beloofde, in zijnen eerstvolgenden Roman, Koningin elisabeth ten tooneele te zullen voeren, als tegenhanger van de maria stuart in den Abt. Hij hield echter aan zich, het tijdstip uit de regering der gekroonde Vestale te kiezen, hetwelk constable almede had willen voorschrijven, door den titel van de Armada aan de hand te geven. Scott wilde de gelegenheid waarnemen, om zijne geliefde oude legende te behandelen, de ballade van meikle. Hij was er aanvankelijk ook bijzonder op gesteld, aan den Roman denzelfden titel, als de ballade draagt, te geven, te weten Cumnor-Hall; maar op de aanhondende verzoeken van constable stelde hij er Kenilworth voor in de plaats.

‘22 Januarij. Door de kwade tijdingen, die ik ontvangen heb, voel ik mij noch onteerd noch ter neder geslagen. Voor de laatste maal heb ik de landgoederen, die ik beplant heb, doorkruist, voor de laatste maal mij onder de gewelven, die ik gebouwd heb, nedergezet. Doch de dood zou ze mij toch vroeg of laat ontnomen hebben. Mijne arme bedienden, van welke ik zoo veel hield! Er is nog een dobbelsteen, die in deze reeks van wederwaardigheden tegen mij kan omslaan: indien ik eens, bij mijnen val van den rug diens olifants, den voorspoed, ook mijnen tooverstaf kwam te breken! indien ik, met mijn vermogen, mijne populariteit verloor! In dat geval zouden Woodstock en bonaparte te zamen naar de komenij wandelen, en ik zou voortaan niets anders meer te doen hebben dan cigaren te rooken en grog te drinken, of ook nog zou ik fijn kunnen worden en in die andere soort van dronkenschap mijne verlustiging gaan zoeken. In de onderstelling dat mijn ondergang volledig worde, twijfel ik zelfs, of men mij wel mijnen post bij het Hof van Sessiën zouden laten behouden. Ik geloof bijna, dat ik wèl zou doen het land te verlaten en de zee over te steken, om

{==197==} {>>pagina-aanduiding<<}

Verre van den Tweed mijn droef gebeent' te laten.

Maar ik voel, dat de tranen mij in de oogen komen. Het zal niet zoo zijn. Ik zal niet wijken zonder gestreden te hebben. Zonderling is het, als ik al grommende aan het werk ga, gelijk Dr. johnson zou gezegd hebben, alsdan voel ik mij volstrekt denzelfden, die ik te voren geweest ben. Geene gedruktheid, geene afwezigheid van geest! In gelukkiger tijden heb ik menigmaal mijne verbeeldingskracht voelen flaauwen en mijn stijl kwijnend worden; maar tegenspoed is voor mij een heerlijk spanmiddel.
Die arme Heer pole, de harpist! hij heeft mij 500 of 600 pond doen aanbieden; waarschijnlijk zijn geheele vermogen. Er is toch veel goeds in de wereld, al is er ook veel kwaads in. Maar, ik zal in mijnen val geenen vriend medeslepen, om het even of hij arm of rijk is. Mijne regterhand zal mij redden, of ik zal vergaan. Geheel mijn gezin, Lady scott uitgezonderd, is jong en kan ongemak en arbeid verduren, ofschoon verscheidene hunner die nu eerst leeren kennen. Ik voel mij gelukkig, dat de meeste harten, die bij mijne tegenwoordige omstandigheden ontroostbaar zouden geweest zijn, zich buiten het bereik van menschenlijden bevinden. Velen waarschijnlijk zal mijn ongeluk spijten, sommigen zal het zelfs innig leed doen; maar mijne goede moeder, Miss christy rutherford, die voor mij bijna eene zuster was, de arme william erskine, zijn dood. Waren zij het niet, hoe grievend eene zielsmart zou het voor hen geweest zijn!
Komaan, werkzaamheid! werkzaamheid! O mijne verbeeldingskracht, ontwaak! Mogen menschen mij welgezind, moge God mij gunstig zijn! Het ergste is, dat ik nog altijd niet weet, of ik op den goeden weg ben. Ballantyne, die het tot zekere hoogte weten kan, durft het mij niet zeggen. Lockhart's tegenwoordigheid zou mij op dit oogenblik goud waardig wezen; maar misschien zou ook hij mij niet alles durven zeggen. Mijne éénige hoop berust op de voortduring der toegeeflijkheid van het publiek.
Ik ontving daar een noodigingsbiljet, om de begrafenis van den Ridder yelin bij te wonen, een buitenlander van veel kunde en begaafdheid, die in het Hotel Royal overleden is. Hij had verlangd mij voorgesteld te worden, en zou, op den dag van die voorstelling, eene verhandeling in de

{==198==} {>>pagina-aanduiding<<}
Koninklijke Maatschappij voorgelezen hebben. Doch op dien dag was ik in de Maatschappij niet tegenwoordig, en de arme vreemdeling, plotseling ziek geworden, heeft zijn stuk niet kunnen voorlezen. Hij heeft zich te bed gelegd om niet weder op te staan; en ziedaar is nu zijne begrafenis de eerste openbare zamenkomst, waar ik weder verschijn! Hij dood! ik geruïneerd! eene zonderlinge ontmoeting, welke het lot ons daar bewaarde!’
‘24 Januarij. Heden ben ik voor het eerst weder naar het Hof van Sessiën gegaan. Even als de man met den langen neus (*) geloofde ik, dat ieder over mij sprak en zich met mijn ongeluk bezig hield. Velen zeker dachten er aan, en allen met leedwezen, vertrouw ik; meer dan één zelfs met merkbare smart. Het was der moeite waardig, de verschillende wijzen gade te slaan, waarop de menschen poogden mij eene beleefdheid aan te doen en mij hunne deelneming te betoonen. Sommigen namen, terwijl zij mij goeden dag wenschten, een lagchend wezen aan, alsof zij zeggen wilden: “Denk er niet aan, beste vriend; wij willen er ook niet aan denken.” Anderen namen hunnen hoed voor mij af met al de droeve statigheid, waarvan men bij eene begrafenis den schijn vertoont. De wellevendsten, ofschoon ik geloof, dat allen mij even welgezind waren, drukten mij de hand, en bemoeiden zich verder met hunne zaken. In de nieuwspapieren lees ik een gekke puff (†), waarin men hemel en aarde bezweert om eenen volksschrijver te hulp te komen, die, na het publiek den last van duizende ponden te hebben afgenomen, de kunst niet verstaan heeft om het verkregene te bewaren. Dringt men mij te zeer, en bezigt men middelen van strengheid, dan verklaar ik mij failliet. Dit is de partij, welke ieder advocaat zijnen cliënt in mijn geval zou aanraden. Maar koos ik die, zoo verdiende ik, dat mijne sporen mij in een cour d'honneur van de beenen gehakt wierden! Neen, willen mijne schuldeischers het mij slechts veroorloven, zoo zal ik mijn gansche leven lang hun lijfeigene zijn. Ik zal de mijn mijner verbeeldingskracht doorwroeten, om er diamanten (of ten minste wat men als zoodanig zal uitventen) in te vinden, ten einde mijne schulden af te doen. En dit alles, niet omdat het mij hindert
insol-
{==199==} {>>pagina-aanduiding<<}
vabel verklaard te worden, wat ik toch waarschijnlijk ben, maar omdat de vermogens van geest en letterkunde, die ik bezitten mag, de eigendom mijner schuldeischers zijn; zoodanig ten minste komt het mij voor.
Ik heb daar de begrafenis van den Ridder yelin bijgewoond. Hoe talrijk en verscheiden zijn toch de gedaanten, welke de noodlottigheid aanneemt om de menschen te bedroeven! Ziedaar een ongelukkige, die, verre van zijn vaderland, met een verscheurd hart heeft moeten sterven, terwijl zijne vrouw en kinderen met angst naar tijding van hem uitzien! Maar al te vroeg zullen zij vernemen, dat zij geenen man en vader meer hebben. De Ridder is op Calton-hill begraven, nabij het stoffelijk overschot van zeer geleerde en vermaarde lieden, tusschen het graf van david hume en van john playfair.’

Scott gevoelde te regt, en verklaarde het openlijk, dat de gunst van het publiek de eenige hem overgebleven kans was. Iets zeide hem, dat zijn booze geest hem niet zou neêrvellen, indien hij zijne lendenen omgordde, even als eertijds Aartsvader jacob, toen hij tegen den Engel des Heeren streed. Vijanden wist hij niet dat hij had, en zijne vrienden verlieten hem niet, al verdonkerden nevelen den gezigteinder. Talrijke aanbiedingen van geldelijke hulp werden hem gedaan. Iemand, die zich niet noemde, bood hem 30,000 pond aan; maar dit voorstel wees hij, even als al de overige, van de hand, verklarende, dat hij vast besloten had, van niemand een' penning op te nemen.)

(Het vervolg en slot hierna.)

Het geheimzinnige feestmaal te Palermo.

Gedurende mijn verblijf op het eiland Sicilië, had ik gelegenheid een zonderling personaadje te leeren kennen, als 't ware eene levende courant, een repertorium aller ergerlijke anecdoten, en die daardoor ook eene zeer bijzondere plaats in mijn geheugen behouden heeft; hij heette calabressa. Zijn uiterlijke kenmerkte in alles den Siciliaan; een puntige neus, uitstekende kin, geweldige smeerbuik, een gelaat, welks gedurig afwisselende verwringingen elke zijner uitdruk-
{==200==} {>>pagina-aanduiding<<}
kingen verzelden. Hij wist niets grondig, praatte aanhoudend, was goedhartig, dienstvaardig, geestig, uiterst vroom, minder jegens God dan jegens de Maagd maria, minder jegens de Maagd maria dan jegens de Heiligen, minder jegens de Heiligen dan jegens de monniken, en minder jegens dat alles dan jegens de bajocchi, eene kleine geldmunt, welke zijne steeds gedienstige lastigheid den reizigers meestal uit den zak lokte.
‘Excellentie,’ zeide mij calabressa op zekeren avond, ‘zie dezen bouwval eens aan; het zijn de overblijfsels van eenen Sarraceenschen toren. Gij weet, dat de Muzelmannen Sicilië in bezit gehad hebben. Hier is het, dat men het gebeente der reuzen gevonden heeft; het is onder dien zuilen-boog, van waar gij een licht ziet schemeren, want hij strekt tot woonverblijf aan eenen impressario van mijne vrienden, dat ik onlangs twee medailles gevonden heb: de eene vertoont het hoosd van den Minotaurus, de andere dat van isis. Ik denk een fraai verslag over mijne ontdekking te schrijven, en het aan de Akademie van Palermo op te dragen, die mij alsdan zeker tot honorair lid benoemen zal. Ik twijfel niet, of uwer Excellenties aanbeveling zou mij hierbij zeer nuttig kunnen zijn; en zoo ik hopen mogt van uwe Excellentie de gunst van eenen eigenhandigen brief te verwerven, zou ik mij gelukkiger achten, dan men het in den staat der eindelooze zaligheid wezen kan.’
Niets ter wereld is wonderlijker, dan het contrast van de schoonheden der natuur en een belagchelijk personaadje. Die tegenstelling begon met mij boos te maken; maar eindelijk gewende ik mij daaraan, en onder het rondwandelen met calabressa deed ik hem zijne levensgeschiedenis vertellen. Calabressa was barbier, acteur, dichter, soldaat, muzikant en cicerone geweest. Elk dier beroepen had in zijn karakter eenig duidelijk onderscheiden en op zichzelf staand kenmerk achtergelaten; doch ik wil hemzelven laten spreken.
‘Ik werd te Girgenti geboren, uwe Excellentie; mijn vader was er kapper en barbier, een vrolijk, dienstvaardig man, een groote trictrac-speler en de fac-totum der geheele stad. Hij had eene vrouw uit Napels getrouwd, die hem als huwelijksgoed de beschermende vriendschap van Monsignore den Prins van Matalagoni had aangebragt. Bij de verdienste van goed te scheren voegde mijn vader die van aangenaam te vertellen en van een weinig te kunnen teekenen. De Prins

{==201==} {>>pagina-aanduiding<<}
had geld om te verspillen en eene zeer eenzaam liggende villa met standbeelden te versieren; overigens had hij veel ledigen tijd en een min of meer ontredderd brein, dat bezig gehouden moest worden; hij kreeg in het hoofd, om zich op eene bijna krankzinnige wijs te verlustigen, en mijn vader nam op zich, hem daarin bij te staan. Hunne vereenigde vlijt heeft de villa van den Prins met die menigte van gedrochtelijke beelden vervuld, waarover thans al de reizigers zich verbazen. Daar ziet men eenen bacchus, wiens buik een druiventros is, een' Minnegod, die op eene slak rijdt, en die vermaarde achttien voet hooge flesch van Carrarisch marmer. Denk echter niet, uwe Excellentie, dat mijn vader de schuld had, zijnen patroon tot al die buitensporigheden aan te zetten. Men moet in dit leven op de eene of andere wijs het noodige weten te winnen, om zijne kinderen groot te brengen; en, dit bedenkende, zult gij de dienstvaardige verbeeldingskracht mijns vaders niet al te streng beoordeelen.
Ik was jong en dacht anders; de minachting, welke ik voor al die dwaasheden gevoelde, belette mij, bij den Prins den post te vervullen, dien mijn vader bekleed had; ik nam, met mijn' scheerzak onder den arm en eenige bajocchi in den zak, de beenen op, en ging te Rome den impressario fornachi opzoeken, met wien ik reeds vooruit daarover afspraak gemaakt, en die mij beloofd had, mij in zijnen troep aan te nemen. Ik werd dan acteur, maar een slecht acteur. Door gunst der maitres van een' Kardinaal werd ik vervolgens soldaat van den Paus. Helaas! waarom moest zij in het hoofd krijgen haren weldoener te bedriegen? Zonder dat zou ik nu nog den geheiligden snaphaan dragen. Maar naauwelijks had de Kardinaal de Signora molinari genoodzaakt haren titel af te leggen, of ook ik zag mij den voet geligt; ik viel met haar. Mijne betrekkingen bij het Hof van het Vatikaan hadden mij eene soort van smaak voor de dichtkunst ingeboezemd, en, al zeg ik het zelf, ik maakte geen onaardig sonnet. Ik nam den titel aan van poëet-improvisateur, en vijf volle jaren zag men mij van dorp tot dorp trekken en aan elken nieuwaankomenden reiziger hetzelfde min of meer veranderde lofsonnet toezwaaijen. Grove winsten gaf deze levenswijze niet; de dichtkunst loopt om brood; ik kwam te Girgenti terug, zonder iets ter wereld te bezitten, en grond nu al mijne hoop in dit leven op de

{==202==} {>>pagina-aanduiding<<}
edelmoedigheid der heeren reizigers, en op het weinigje, dat ik van de oudheden weten mag.’
Dit levensrelaas geeft een getrouw beeld der zeden van het hedendaagsche Italië. Ik schepte er behagen in calabressa te doen praten, en hij ontwikkelde mij daarbij zijne theoriën, welke hij met anecdoten doorspekte.
‘Gij bezit geenen roman meer,’ zeide hij mij op zekeren dag, ‘gij volken met uwe welgeregelde nijverheid en uwen steeds op voordeel loerenden koophandel! Hetgeen de beschaafde volken roman noemen, hetgeen hun als zoodanig behaagt en verlustigt; dappere bedrijven en gevechten, wonderlijke vermommingen, grappige vindingen, buitengewone avonturen, bovennatuurlijke ontmoetingen: dit alles is het leven zelf der wilde of nog slechts ten haive beschaafde volken. Dank zij den hemel, waterpas en snoer uwer regtlijnige beschaving heeft nog niet alles glad en effen gemaakt; allen leven wij nog niet als bevers in onze holen; en het schilderachtige, het aandoenlijke, het vreemde, het bruisende der hartstogten, het verrassende der kleuren, zijn nog niet uit de wereld verbannen. Wanneer al de straten in al de steden op onzen aardbol onverbiddelijk naar de snoer gerigt zullen zijn; wanneer men het kadaster der geheele menschheid opgemaakt zal hebben; wanneer het heelal niets anders meer zijn zal dan een uitgebreid handelhuis; wanneer men, om er de steenen van te gebruiken, de grijze torens van Westminster en de oude waggelende gebouwen van Keulen, Augsburg en Wittenberg gesloopt zal hebben; ik weet niet, of alsdan de menschen een' zoeteren slaap zullen smaken, of de som hunner genietingen vermeerderd zal zijn: maar de dichter en de schilder zullen vaarwel mogen zeggen aan hetgeen hun leven uitmaakt, aan de eerste bestanddeelen van genie en kunst.
Wat mij betreft, (voegde calabressa er bij) indien ik, op mijne langdurige kruistogten over dezen onzen bol, van welke alle breedtegraden mij bekend zijn, eenige herinneringen heb opgedaan, die mij nog tegenwoordig verlustigen, zoo ben ik dezelve verschuldigd noch aan de handelzuchtige heiligheid der Amerikaansche zeden, noch aan de preutsche geleerdheid van die der Schotten, noch aan het slapende Italië, noch aan het in koortsijling razende Spanje, noch aan Mexico, door deszelfs eeuwigdurende partijwoede verscheurd. Daarentegen herinner ik mij nog de godsdienstige

{==203==} {>>pagina-aanduiding<<}
feesten der wilde brullers in de onontgonnen bosschen van Noord-Amerika, als ook zekere zamenkomsten op Malta en Sicilië, bij welke personen en vermaken die oorspronkelijkheid van karakter hadden, welke men nimmer weder vergeet, maar die zich onuitwischbaar in het geheugen prenten. Sicilië, bij voorbeeld, waar wij ons thans bevinden, is, zelfs nu nog, een van de opmerkelijkste landen der wereld, door het originele van deszelfs zeden en handelingen.
Te Palermo wilde, weinige jaren geleden, zekere Markies aan zijne zuster, die met den Prins van v.... in het huwelijk getreden was, een prachtig feest geven. Deze broeder was op den Prins, wien de bruid een aanzienlijk huwelijksgoed aanbragt, en die de familie door het uiterlijke van een vermogen, meer schitterend dan wezenlijk, misleid had, niet weinig gebelgd. Hoe zich nu over dit bedrog te wreken? Hoe den man te doen gevoelen, dat de schijn, van welken hij zoo zeer partij had weten te trekken, zijne nieuwe verwanten niet verblindde? De Markies, die een originele kop was, kreeg den inval, om feestmaal en bal in eene langdurige mystificatie, misschien van averegtschen smaak, maar uiterst dramatisch, te veranderen.
Het paleis van den feestgever schitterde van lichten; bloeijende oranjeboomen stonden op de trappen; in de vestibule zag men lange rijen van bedienden in kostbaren dos en met brandende toortsen in de handen; bloem- en wierookgeuren wasemden in de marmeren gewelven. Plotseling echter verdween dit bekoorlijke tooneel, en maakte plaats voor eene doodsche tooververtooning; de toortsdragende bedienden waren eensklaps aan het oog onttrokken, en een gordijn, dat vóór hen neêrviel, vertoonde den verbaasden aanschouwers eene akelige fantasmagorie. Het waren nu eens wonderlijke, dan weder droevige gedaanten, welke eene juiste nabootsing en gezigtsbedrog als levend vertoonde; cupido op eene geldkist, die hem tot zegekar diende; het karikatuur-portret van den Prins; vervolgens eene reeks van tooneelen, die den doodendans herinnerden, en eenige zonderlinge figuren, welke, op eene geestige wijs, de gelijkenis aanboden van de meest bekende personaadjen uit Palermo. Men had de verbazing en den schrik der vrouwen moeten zien, de gramschap van zekere gehuwde mans, die aan hun eigen beeld niet ontkomen konden! Daarna ging het gordijn weder op, en het gewelf werd op nieuw verlicht. Doch ook dit was

{==204==} {>>pagina-aanduiding<<}
slechts eene verandering van decoratie. Een als van den hemel komende glans verspreidt zich in het rond. Doorschijnende gaasschermen maken een luchtperspectief van nevelachtige beeldgroepen aanschouwelijk, welke de schrandere ontwerper van het corps de ballet der Opera te Palermo den Markies geleend had; een drom van liefdegoodjes, in derzelver klassieke naaktheid, herinnert de lieftaligste verdichtselen der heidensche fabelleer; geheel een volk van nimfen zweeft de bruid te gemoet; een met bloemen bedekte en met wijnloof omkranste wagen ontvangt haar als in zegepraal. Op denzelven gezeten, beweegt zij zich voorwaarts, omgeven door eenen zwerm van danseressen en van rozenstrooijende kinderen. Het was een tafereel, als van boucher in zijnen besten tijd.
Het bal werd, onder deze lagchende voorteekenen, in de groote zaal geopend. Overmatige onkosten, die waarschijnlijk verscheidene jaren der inkomsten van den Markies verzwolgen hadden, konden alleen hem de middelen tot het daarstellen dier zonderlinge, maar prachtige dwaasheden verschaft hebben. De waskaarsen, die de cirkelvormige balzaal van licht voorzagen, waren nergens te zien: in de holte van kristallen zuilen, welke het plafond ondersteunden, verborgen, stroomden zij eene soort van tooverlicht uit over de groepen der dansenden. Vervolgens, alsof de wonderlijke gastheer plotseling eene droevige waarheid op de liefelijkste begoocheling wilde doen volgen, zonk de vloer, onder nagebootst gehuil, weegeklag en gekrijsch, hetgeen uit daartoe ingerigte koperen werktuigen voortkwam, met al de dansers in een donker keldergewelf, hetwelk de werkplaats van vulkaan scheen te verbeelden: zware hamerslagen klonken op het ijzer; bruinkleurige Cyclopen deden den reusachtigen blaasbalg al knarsend werken; venus echtgenoot zelf, een wanstaltige reus, als 't ware het zinnebeeld der huwelijkswederwaardigheden, bewoog in zijne lompe vuisten den ontzaggelijk grooten nijptang. De bedoeling van den eigenaar was klaarblijkelijk: de vrouwen schreeuwden; mannen en minnaars vonden de scherts alleronvoegzaamst; maar nergens kunnen zij eenen uitgang ontdekken. Ook stilt weldra eene nieuwe, niet minder wonderbare tooneelverandering het misnoegen der gasten.
Vulkaan en zijne werkgezellen verdwijnen, en, daar geheel de onderaardsche zaal nu langzaam weder in de hoog-
{==205==} {>>pagina-aanduiding<<}
te rijst, zien zij, die er in zijn, zich zachtelijk opgevoerd tot aan eene galerij en hoog terras, overschaduwd door een' dier onmetelijke Siciliaansche wijngaarden, waarvan het loof tot doorschijnende gordijnen dient, en welke zaal van groen, te gelijker tijd, door daarin opgehangene kaarskroonen en door den zachten glans der volle maan verlicht wordt.
Men zet zich neder aan tafels, die op het terras gereed staan: het maal was allersierlijkst opgedischt: reeds begon men den gastheer het grillige van al die gedaantewisselingen en der kostbare spotternijen, welke hij zich veroorloofd had, te vergeven. De marmeren tafels waren met de uitgelezenste spijzen en zeldzaamste lekkernijen bedekt: alle zinnen gevoelden zich gestreeld; de glimlach herleefde op aller lippen. Doch toen men nu de schotels wilde aanspreken, veranderden de opgewekte hoop en goede luim in verbazing. Eene allerheerlijkste pastei, waaraan het mes bezig was eene diepe wonde toe te brengen, verschrikte het gezelschap door eenen slag als die van een pistoolschot, en verdween daarna tot niets. Een gelei, welks smakelijke kleur aller opmerking tot zich getrokken had, vatte vuur en verteerde zichzelf, zoodra men er den lepel in stak. Eene jonge dame, wier verbazing tot vrolijken moedwil oversloeg, wilde ras eene perzik grijpen, welker gloed en waas haar aanlokten: de perzik was een holle, broze bol, waaruit eene hagedis te voorschijn kroop, dat onschadelijke diertje, hetwelk in bijna alle landen het voorregt heeft de meeste vrouwen te doen schrikken. Midden op de tafel verspreidde een ontzaggelijk gebouw van pasteiwerk een' appetijtelijken geur, die scheen te bewijzen, dat hier ten minste geen bedrog verborgen was; doch naauwelijks was in een' van deszelfs muren eene bres gemaakt, of eene geheele vlugt kleine, in die zonderlinge kevie opgeslotene vogeltjes stormde naar buiten en verspreidde zich klapwiekend in de lucht.
De optelling van al de begoochelingen der natuurlijke tooverkunst, welke de heer des huizes uitgedacht had om zijne gasten te verschalken, zou al te lang worden: sommige dier grappen hadden zelfs iets wreeds. De meeste gevogelten, in welke vork en mes zich een' weg baanden, en die, met de vereischte gelei of saus overdekt, ter voordiening gereed schenen te liggen, waren levend. Het arme dier, zich gekwetst voelende, gaf een' schreeuw, sprong met inspanning zijner krachten overeinde, en, onder het huppelen op

{==206==} {>>pagina-aanduiding<<}
de tafel zijne vleugels schuddende, deed het de saus, of wat het anders ten kuras gediend had, wijd en zijd over de gasten in het rond vliegen. Ongetwijfeld had eenig verdoovend middel, een paar druppels laudanum, het in den staat van verstijving gehouden, en een ligt verbreekbare draad het op den schotel bevestigd, tot dat de pijn het wekte en het zijnen brozen band deed losscheuren. Evenwel op dit bedriegelijke maal volgde er een wezenlijk, hetwelk de gasten eenigzins schadeloos stelde, zonder daarom volkomen aan de mans hunne bespatte kleedij, of aan de vrouwen haren verflensten tooi te doen vergeten. Men nam eindelijk genoegen in verschalkingen, welke zich onder zoo velerlei schrander uitgedachte gedaanten vertoond hadden, en begon uit nieuwsgierigheid in het schouwspel behagen te scheppen. Nog eenen langen tijd zag men beurtelings, alwat de kunst door gezigtsbedrog aan gedrogtelijke of liefelijke zinsbegoochelingen scheppen kan, voor het verbaasde oog verschijnen. Een oogenblik was er, waarop al de dames, met doodskleur overdekt, zoo vele akelige lijken schenen; een ander, waarop elk van haar plotseling met eenen krans en ruiker der keurigste bloemen versierd scheen.
Ten slotte werden op een schonwtooneel, hetwelk als door tooverkracht in het midden van den slottuin oprees, aan de bruiloftsgasten verscheidene schertsende voorstellingen gegeven, waarbij kleine, grappig gekleede marionetpoppen de verborgene handelingen en geheime ondeugden der voorname lieden van Palermo nabootsend gispten. Het schaterend gelach, 't welk deze karikaturen deden opgaan, was niet zelden doormengd met uitroepen van toorn en verwenschingen van den kant dergenen, die zich te hard getroffen voelden. Verscheidene der aanwezigen waren onbehendig genoeg om te kennen te geven, dat zij zich in eenig beeld herkenden, en zich dus zelven aan te klagen. Ook kwam deze spottende wraak, welke den schranderen uitvinder een goed gedeelte van zijn vermogen gekost had, hem weldra daarenboven zijn leven te kosten. Reeds des anderen daags ontving hij meer dan twaalf uitdagingen, zoo hoogelijk achtte de adel van Palermo, anders niet zeer strijdzuchtig van aard, zich door den Markies beleedigd. Hij getroostte zich dapperlijk de gevolgen zijner scherts, en bezweek in het derde duël.
Zoek nu eens onder de volken, die aan eene regelmatige beschaving onderworpen zijn, deze weelderige verbeeldings-
{==207==} {>>pagina-aanduiding<<}
vruchten, die uitsluitend eigen schijnen aan warme luchtstreken, werkeloos levende natiën en willekeurige wetten. Al de zwaarte uwer strenge en stijve beschaving uit het Noorden is noodig geweest, om aan het eiland Malta deszelfs eigenaardig karakter te ontnemen; Malta, zoo lang Siciliës mededinger in uitgelatene vrolijkheid, zorgeloosheid en ongedwongenheid. O! wat zou la Vallette thans treurig voorkomen aan die dappere Maltezer Ridders, indien het hun vergund ware, nog eenmaal uit hunne graven op te staan! Geene tweegevechten en heerlijke degenstooten meer; geene schakingen; geene met schranderheid te besturen intriguen; geene galante zegepralen; geene serenaden, welker accompagnement zwaardgekletter was. Orde, regelmatigheid, stilte vervangen dit alles, maar vergoeden het niet. Welvaart zal nimmer zoo veel waard zijn als poëzij. In dat gelukkige tijdperk was ieders familiegeschiedenis een roman; een dag, op Malta doorgebragt, leverde stof voor tien tooneelspelen. Luim, verbeeldingskracht, liefde voor het wonderbare, zucht naar avonturen, alle hartstogten gistten beurtelings, en drukten op de bevolking des eilands eenen bijzonderen stempel, dien men elders vruchteloos gezocht zou hebben.’

Duitsche domheid of - kleingeestigheid?

(Inleiding eener zoogenaamde Recenfie van eene Hoogduitsche vertaling van den johan de wit van onzen Landgenoot p. simons, voorkomende in de Blätter für literarische Unterhaltung, 15 Dec. 1.1.)

‘Sedert zich de Nederlanders, ook in het letterkundige, van Duitschland gescheiden en op eene zelfstandigheid aanspraak gemaakt hebben, die met hunne staatkundige betrekking schier noodwendig verbonden scheen, is hunne Letterkunde in een steeds armer en kommerlijker bestaan verzonken; zij is als eene Volkplanting, die tegen haar Moederland aanleunde, maar in vrijheid niet gedijen kan. Is dit bovenal in de Poëzij allerduidelijkst, en bieden de voortbrengsels der Hollanders in de Wijsbegeerte, in de Godgeleerdheid enz. algemeen datzelfde treurige resultaat, zoo schijnt evenwel de Geschiedenis niet zóó geheel en in dezelfde mate ten onder te zijn gegaan; ofschoon zulks geenszins in staat is, het ge-
{==208==} {>>pagina-aanduiding<<}
brekkige in de genoemde wetenschappelijke vakken te vergoeden, of het algemeen uitgesproken oordeel te verzachten. - Wij hebben dezer dagen van (van) kampen eene Geschiedenis der Nederlanden ontvangen, die verdienden lof bekomen heeft; intusschen komt daarvan een niet gering deel toe aan zijne Duitsche vorming. Simons kan tegen hem op verre na niet opwegen, hoewel hij tot de werkzaamste en aanzienlijkste Historici zijns Vaderlands behoort, en het voor ons liggende werk kan, in weerwil van deszelfs verdienstelijke zijde, in zijn geheel niet dan een zeer ongunstig denkbeeld verwekken van den geest en de kunst, waarmede in Nederland de Geschiedenis wordt behandeld. - Zij ook de stoffelijke gehalte des werks over 't geheel verdienstelijk, de historische zin des Schrijvers, daarentegen, en zijne kunst van daarstelling, staan op een' des te lageren trap.’
[Wij maken geene noten op eenen tekst, die, schier in elken regel, bij Nederlanders, zijne eigene wederlegging met zich brengt. Zoo dom en zoo kleingeestig is onze Landaard waarlijk omtrent zijne Duitsche broeders niet. Wat zeg ik! Gave de Hemel, dat wij, minder toegevend omtrent hen, een heirieger van hunne zoutelooze producten onvertaald lieten! Onze Letterkunde, die nu, door partijdige vooringenomenheid, met verbastering wordt bedreigd, zou daar, in oorspronkelijkheid en degelijkheid, wel het meest bij winnen.]

Hoe ver gaat de onkunde of onbeschaamdheid van een' Franschman niet!

E. souvestre, een hedendaagsch Fransch Romanschrijver, behaagt het, in een verhaal, voorkomende in de Revue des deux Mondes, Fevr. 1839, bij gelegenheid van de beschrijving eener bijeenkomst van Sansculottes tijdens het Schrikbewind, ter neêr te flansen: ‘Het meerendeel rookte, dronk of speelde. Eenigen liepen halfnaakte vrouwen achterna, die schaterend hen ontweken; men hoorde niet dan vloeken, glazen klinken, ontuchtige liederen en luidruchtig kussen; men zou gezegd hebben, dat men op een Concert te Amsterdam was,’ (on eût dit un musico d'Amsterdam.) - In welke kit mag die fraaije Mijnheer souvestre zich wel bevonden hebben!...


{==209==} {>>pagina-aanduiding<<}

Zielkundige opmerking.

Zeldzaam is het, dat vrouwen, welke hare eer verloren hebben, niet nog datgene weten te waarderen, waarvan zij niet meer in staat zijn zelve het voorbeeld te geven. Er bestaat meer hartstogt en noodlottigheid bij haren val, dan bij den man plaats grijpt: bij haar spruit het kwaad regtstreeks uit het gevoel, en heeft niets gemeen met den geest; naar gelange haar val dieper is, berekenen, zij dien minder, maar doen den sprong met geslotene oogen. De mannen, daarentegen, geven zich reden van het kwaad, en komen tot de ondeugd langs den weg van wijsgeerige redenering. Wel is waar is de terugkeer voor den man en de vrouw schier even moeijelijk: maar de eerste is trapswijze langs eene zachte helling neêrgedaald, en denkt niet meer aan den verlaten' berg; terwijl de andere, plotseling neêrgestort, den blik nog van tijd tot tijd op de hoogte vestigt, waar zij eenmaal stond. Moge het dan al geen berouw zijn, het is voor 't minst een aandenken, en het baart haar een weemoedig genoegen, zich te verplaatsen in vroegere dagen; even gelijk wij, in spijt van ons ongeloof van rijpere jaren, behagen scheppen in het herdenken van de onschuldige vroomheid van onzen kinderlijken leeftijd.

Op welke wijzen men al componeert.

Glück moest zich, zoude zijne verbeeldingskracht sterk en helder zijn, naar buiten begeven; dáár, in frissche lucht en door de zon beschenen, zette hij zijne piano neder, met twee flesschen champagne bij zich, en schreef zijne beide Iphigenia's, de klagt van Orpheus, en de vermetele liefde van Paris.
Sarti, daarentegen, had, om te kunnen componeren, eene groote, duistere, slechts door eene lamp flaauw verlichte kamer noodig; zijne schoonste muzikale gedachten vielen hem in de stilte van den nacht in: zoo ontstonden zijne beroemdste Aria's en Rondo's.
Salieri moest, om rijkdom aan zijne denkbeelden te geven, uitgaan, de woeligste straten der stad doorwandelen, en bonbon eten, waarbij hij altijd eene lei en griffie in de

{==210==} {>>pagina-aanduiding<<}
hand hield, om, wat hem inviel, op te schrijven, ten einde zóó de gelukkigste ideën, die hem voor den geest kwamen, ter loops te kunnen bewaren.
Paer schreef, terwijl hij met zijne vrienden praatte en schertste, met zijne vrouw kibbelde en zijne kinderen bestrafte, of zijne dienstboden beknorde, Camilla, Sargines en Achilles.
Cimaroso moest veel geraas om zich hebben, en arbeidde het liefst in vrolijk gezelschap. Zoo ontstonden zijne Horatiërs en Curiatiërs en zijn Mariage secret, dat, behoudens eenige kleine feilen, een zijner beroemdste werken is.
Sacchini kon zijne melodie niet vinden, wanneer hij niet bij zijne geliefde was en zijne kleine katten niet om hem heen liepen.
Paesiello moest te bed liggen, wanneer hij wilde componeren; de Molinara en andere meesterwerken van dezen onnavolgbaren Toonkunstenaar ontstonden op deze wijze.
Zingarelli las, vóór hij zich aan de piano zette om te componeren, eenige bladzijden uit eenen ouden Kerkvader of een Latijnsch Dichter; na dit gedaan te hebben, componeerde hij, in minder dan vier uren, een geheel bedrijf van den Pyrrhus of van Romeo en Julia.
Haydn zat stil in zijnen leuningstoel, als zijne grootsche gedachten hem voor den geest zweefden; maar hij moest den ring, door frederik II hem eens ten geschenke gegeven, aan den vinger hebben, wilde hij dezelve schoon en duidelijk voordragen.

Aanplakkingen en andere wijzen van aankondiging te Londen.

Te Parijs vindt men menig huis, van boven tot beneden, beschilderd en beschreven met een catalogue raisonné van al de artikelen, welke in onbeduidende, binnen hetzelve geplaatste, winkeltjes verkocht worden. En menigmaal vindt men op den eenen Seine-oever aanplakbiljetten geplaatst, die men gemakkelijk van den anderen oever lezen kan, zoo overmatig groot is de druk. Doch hoe verre laten niet, in de kunst van adverteren, de Engelschen hunne Fransche overburen achter zich! Reeds verscheidene mijlen ver, eer hij te Londen komt, kan de reiziger aan de schuttingen en omtui-
{==211==} {>>pagina-aanduiding<<}
ningen lezen, waar hij schoensmeer, sterken drank, kleederen schoenmakers vinden kan, en alles cheap! cheap! (goedkoop.) De Heer wood, toen hij tot Parlementslid gekozen werd, liet den voorbijgangeren briefjes in de hand stoppen, en hen, als dankzegging, uitnoodigen, om zijnen jenever, brandewijn, rum enz. te koopen. - Een verloopen huurkoetsier plaatste op het onderstel van zijn rijtuig eene ontzaggelijk breede en hooge vierkante kast, bekleedde dezelve geheel en al met aanplakbiljetten, en reed daarmede den ganschen dag stapvoets door de stad rond. Hij vond vele navolgers, onder anderen eenen hoedenmaker, die eenen hoed in de stad deed omrijden, zoo groot, dat hij er met zijnen geheelen winkel en huisgezin plaats in vond. Evenwel wordt ook hij tegenwoordig door eenen zoon van esculapius overtroffen, die eene houten Obelisk, voor welke de steenen naald, die men twee jaren geleden met zoo veel kosten te Parijs heeft opgerigt, zich bijna zou moeten schamen, door de stad laat toeren, bekleed met eene monsterachtig groote aankondiging. - Dat annonces en katalogussen bij de inwoners aan huis gezonden of aan de huisdeuren geplakt worden, gebeurt zeer dikwijls. Ondertusschen heb ik geen eclatanter
aankondiging gezien, of liever gehoord, dan die van den Weekly Messenger. Een rijtuig, met twee paarden bespannen, zat vol trompetters, en werd door een paar dozijn mannen gevolgd, die aan lange stokken groote houten borden droegen, waarop de aankondiging geschreven stond.

Een kind als compositeur voor kinderen.

In het tweede Deel van kalkbrenner's Clavierschule, welk werk uit eene keur van gemakkelijke stukken tot oefening in het spelen à quatre mains bestaat, en berekend is, het gehoor en den smaak der kinderen te vormen, liefde voor de muzijk bij hen te wekken, en hun aanleiding te geven tot zuiver gevoel voor de maat, leest men de volgende belangrijke mededeeling: ‘Daar ik menigmaal verlegen was, hoe best stukken te componeren, die voor de kleine handen der kinderen gemakkelijk genoeg mogten zijn, nam ik tot dat oogmerk muzijkstukken, welke mijn zoon, die thans acht jaren oud is, gecomponeerd had; welk kind sedert zijn derde jaar, toen hij de noten nog niet kende, eene levendige zucht tot het componeren liet blijken. Zijne originele denkbeelden en het gevoel in zijne melodiën maakten zijne compositiën inzonderheid van waarde. De kleinte zijner eigene handen deed hem daarbij alle passagiën vermijden, tot welker uitvoering eene grootere wijdte van greep vereischt zou geworden zijn.’


{==212==} {>>pagina-aanduiding<<}

De naauwgezette timmerman.

Een Heer, die eenige vertimmeringen aan zijn huis moest laten doen, ging op zekeren tijd eens zien, of de karwei goed vorderde, en, een aantal spijkers tusschen spaanders en krullen ziende liggen, zeide hij tot den timmerman: ‘Wanneer gij die spijkers niet bergt, dan zullen ze zeker allen te zoek gaan.’ - ‘Neen,’ antwoordde baas spijkerbewaarder, ‘Mijn Heer zal ze allen op de rekening vinden.’

Het stervende kind.


Mijn moeder, ik ben krank! - De zon zinkt reeds ter neder; 
O, laat mij rusten aan den boezem, die zoo teeder 
Mij heeft gevoed, gelaafd! - Wees, dierbre, niet beducht! 
Verberg dien wrangen traan, weêrhoud dien droeven zucht! 
'k Ben koud: zie om ons heen; 't wordt alles aaklig zwart! 
Maar, als ik inslaap, o wat vreugd voelt dan mijn hart! 
Ik zie door 't blaauw azuur een' blinkend' Engel komen: 
Wat blijde zaligheid is 't mij, aldus te droomen! 
 
Hoort gij geen zacht gezang u thans in de ooren dringen? 
't Zijn toonen zoo als we eens daarboven zullen zingen. 
Zie, de Engel klapwiekt; zie, hij lacht mij vriendlijk aan; 
Hij spreekt mij toe, en blijft aan mijne zijde staan! 
Wat schoone kleuren zie 'k, mijn moeder! welk een glans! 
Zie, de Engel siert mij 't hoofd met eenen bloemenkrans! 
Krijg ik die vleuglen ook voor 't droef en aaklig sterven? 
'k Wil dan om dat bezit de vreugd der aard' wel derven. 
 
Zeg, waarom drukt gij mij zoo droevig in uwe armen? 
Waarom zoekt gij zoo teêr mij aan uw borst te warmen? 
Waarom die heete traan op uw zoo bleeke wang? 
'k Bemin u, moederlief, 'k min u mijn leven lang! 
Maar zeg mij, 'k smeek het u, waartoe die bittre smart? 
Als ik u lijden zie, helaas! lijdt ook mijn hart. 
'k Ben krank en moê getobd; o, strek gij mij tot hoeder! 
Zie, de Engel kust mij 't hoofd, - ik sterf! Vaarwel, mijn moeder! 
Naar het Deensch van h.c. andersen. 

Rotterdam.

L.T.

No. II.	Mengelw.	bl. 64. reg. 1. leze men: tijden, van.
- -	-	ald. reg. 13. des leeuws.
- -	-	bl. 69. reg. 9 v.o.: zouden.
- -	-	bl. 89. reg. 25: gezocht.
- -	-	bl. 96. reg. 6: norton.
- -	-	bl. 97. reg. 5: vijandelijk.
- -	-	bl. 100. reg. 11 v.o.: Verlustig'.



{==213==} {>>pagina-aanduiding<<}

Mengelwerk.

De hooge waarde, waarin de landbouw bij de oudste beschaafde volken stond, een bewijs van deszelfs weldadigen invloed op de beschaving van het menschelijke leven.

Door N.E. Ernst Vetten, Predikant te Renesse en Noordwelle. (*)

Onder alle kunsten, M.H., door het menschelijke vernuft uitgedacht, bekleedt de Landbouw eenen hoogen rang. Welverdiend heeft hij zich gemaakt bij de menschheid, die het eerst haar heeft uitgevonden. Doch de geboorte van den Landbouw schuilt in het duister. Men kan het jaar noch den dag bepalen, waarin die edele kunst een' aanvang nam. Zij is echter bijkans zoo oud als het menschdom. Welligt deed een gelukkig toeval haar geboren worden; de dagelijksche behoefte verzekerde haar voortdurend bestaan, en het menschelijke vernuft, begeleid door de ervaring, was gestadig aan hare volmaking werkzaam. Nog bloeit op aarde de Landbouw als een weldadige genius des menschdoms, en zal eerst dan den doodsnik geven, wanneer de laatste mensch op deze wereld zal hebben opgehouden te bestaan. Ten allen

{==214==} {>>pagina-aanduiding<<}
tijde zal de Landbouw beschouwd worden als eene voorname zenuw van den Staat, als een groote zegen der volken en als een der edelste van alle menschelijke bedrijven en hanteringen. Nimmer zal men, hetzij in de paleizen der grooten, hetzij in de stulpen der armen, den lof van den Landbouw hebben voldongen, zoo lang het gezonde en voedzame brood de geliefkoosde en tevens onontbeerlijke spijze van alle rangen en standen van menschen zal uitmaken.
Thans mag de Landbouw echter die hooge hulde niet meer ontvangen, welke dit edel bedrijf zoo waardig is te worden toegezwaaid, nu het wel nog veel en velerlei nut en voordeel aanbrengt, maar nogtans in de beschaafde wereld niet meer dien dadelijken en zigtbaren invloed uitoefent op de ontwikkeling van den redelijken en zedelijken aanleg des menschen, welken het vroeger onmiskenbaar heeft gehad. Om uit dit oogpunt de hooge waarde van den Landbouw te leeren kennen, moet men tot de grijze oudheid opklimmen. Opent de geschiedrollen der oudste volken, en zij doen u den Landbouw beschouwen als de eerste en voornaamste oorzaak van de beschaving des menschdoms; als dat bedrijf, hetwelk den eersten stoot gegeven heeft, om den mensch tot een mensch te maken, en hem de zoete vruchten der ontwikkeling van zijnen bovenaardschen aanleg en de aangenaamheden der gezellige zamenleving te doen smaken.
Het is van die zijde, dat ik u in dit uur den Landbouw ter beschouwing wil aanbieden. Mijn onderwerp munt echter evenmin door nieuwheid uit, als de ontwikkeling zich door volledigheid zal aanbevelen. Doch waarlijk, bij de menigte van redevoeringen en verhandelingen, welke er in onzen tijd gedaan worden, kan de niet-nieuwheid van een onderwerp niet langer tot een gebrek worden aangerekend; terwijl van eenen verhandelaar, die binnen eene zekere tijdruimte beperkt is, niet die volledigheid kan gevorderd worden, welke men billijk van eenen schrijver eischen kan. Ik zal dus slechts de ruwe omtrekken leveren van een tafereel, het-
{==215==} {>>pagina-aanduiding<<}
welk bij volledige uitwerking misschien de stof van een dik boekwerk zou kunnen opleveren. Intusschen hoop ik, dat ik u eenige oogenblikken aangenaam zal bezig houden; u, die of zelf den Landbouw uitoefent, of u, die met mij een hartelijk deel neemt in al wat den Landbouw betreft. Hoort mij dus met toegenegene aandacht, nu ik tot u spreken zal over de hooge waarde, waarin de Landbouw bij de oudste beschaafde Volken stond, als een bewijs van deszelfs weldadigen invloed op de beschaving van het menschelijke leven.
Gij bemerkt dus, G.H., dat mijne rede twee hoofdpunten bevatten zal. Vooreerst het onderzoek naar de hooge waarde, waarin de Landbouw bij de oudste volken der beschaafde wereld stond. Ten tweede, de nasporing van de reden dier hooge waardering; hetwelk ons ongetwijfeld tot dit resultaat brengen zal: dewijl men bemerkte, dat de Landbouw zulk eenen heilzamen invloed had op de beschaving van het menschelijke leven.
De volken der oudheid kunnen wij als meerder of minder beschaafd beschouwen, naarmate der meerdere of mindere ontwikkeling van hunnen redelijken en zedelijken aanleg; naarmate hunner meerdere of mindere zucht voor het maatschappelijk en gezellig leven; naar mate hunner meerdere of mindere bedrevenheid in allerlei nuttige kunsten en wetenschappen. Bij het woord beschaafd moeten wij evenwel niet denken aan eene beschaafdheid, zoo als wij die in onze verlichte eeuw kennen. Neen, wanneer wij aan de Ouden beschaafdheid toekennen, dan beschouwen wij hen in betrekking tot het licht van kennis en wetenschap, dat hen bestralen kon, en in vergelijking met de ruwe onbeschaafdheid van andere natiën, die met hen te gelijker tijd leefden. Want vele volken droegen nog alle blijken van wildheid en barbaarschheid, terwijl andere reeds aanmerkelijke voortgangen in de beschaafdheid gemaakt hadden. Doch wij vinden juist bij die natiën, welke zich met de jagt en visscherij geneerden, en in holen of onder ruw opgeslagene tenten leefden, de meeste woestheid van ze-
{==216==} {>>pagina-aanduiding<<}
den; terwijl wij onder hen, die den Landbouw hanteerden, reeds veel meer beschaafdheid en menschelijkheid ontdekken. Ik bemerk echter, dat ik met datgene begin, waarmede ik eindigen moest. Welaan, vestigen wij het oog op die volken, bij welke de Landbouw in hooge waarde was, en die door allen, welke der zake kundig zijn, voor de meest beschaafde der gansche oudheid geacht worden. Doen wij onderzoek naar de hooge waarde, waarin de Landbouw stond bij de Egyptenaars, de Hebreërs, de Perzen, de Grieken, en de Romeinen. Reeds dat onderzoek zal ons doen ontwaren, dat de Landbouw als een weldadige Engel op aarde is nedergedaald, om, gelijk phidias uit den ruwen marmerklomp den Olimpischen Jupiter, uit den ruwen mensch den beschaafden burger en huisvader te
vormen.
Onder alle landen van den aardbodem is Egypte het spoedigst beschaafd geworden. Daar bloeiden reeds in de grijze oudheid een aantal kunsten en wetenschappen. Daar was reeds vroeg eene welgeordende staatsinrigting. Daar, op deszelfs eenzame vlakten, getuigen nog de Piramiden van de vorige noeste vlijt dezes volks. Vraagt gij nu, welk hun voornaamste bedrijf was? het was de Landbouw. Geen wonder, de jaarlijksche overstrooming van den Nijl schonk aan hunne landerijen eene vruchtbaarheid, welke hun honderdvoudig de geringe moeite beloonde, die zij tot het beplanten en bezaaijen van den grond aanwendden. Op den Landbouw, die hun zoo vele voordeelen aanbood, die hen van alle andere volken onafhankelijk maakte, waren dan ook hunne Godsdienst en Staatkunde gegrondvest. Geen middel door deze aangeboden, lieten de eerste stichters van den Egyptischen Staat onbeproefd, om het volk de grootste genegenheid voor den Landbouw in te boezemen. Daar was bijna geene Godheid in Egypte, of zij stond met den Landbouw in naauwe betrekking, inzonderheid de twee voornaamste Godheden, osiris en isis. Osiris was het beeld van den Nijl, wanneer hij overvloeit en den bodem mest, maar ook even zeer

{==217==} {>>pagina-aanduiding<<}
het beeld der Zon, als de bewerkster van den jaarlijkschen groei en bloei der veldgewassen; terwijl isis het beeld was der vruchtbare aarde. Ook toonde zich niet minder de Staatkunde gereed, om den Landbouw aan te moedigen en te begunstigen. Hoe diepe verachting werd het volk ingeboezemd tegen het herdersleven, omdat hetzelve van den akkerbouw aftrok; eene verachting, die zich reeds ten tijde van den Aartsvader jacob in hare gansche kracht vertoonde, en nog in de dagen van herodotus, ten minste omtrent de zwijnenhoeders, voortduurde. Voor onrein zelfs werden de herders in Egypte gehouden; door geene huwelijken mogt men zich met hen vermaagschappen, en zij waren in gelijke mate veracht als tegenwoordig nog de Paria's in Indië. Neen, daar is geen volk, hetwelk grooter ingenomenheid met den Landbouw liet blijken, dan het Egyptische. Maar daar is ook geen volk, hetwelk in korter tijd grooter reuzenstappen gemaakt heeft in het uitvinden van nuttige kunsten en wetenschappen, en in het daarstellen van eenen welgeordenden staat; terwijl er dus ook geen volk is, hetwelk ons duidelijker vertoont, welk eene kracht de Landbouw gehad heeft, om onbeschaafde menschen te polijsten en te veredelen.
Wenden wij nu het oog naar dat uitverkoren volk van God, hetwelk zoo lang in Egypte zich opgehouden, en grootendeels aan Egypte deszelfs aanvankelijke beschaving heeft te danken gehad. Gelijk de stichters van het Egyptische rijk, zoo grondde ook mozes, die onderwezen was in al de wijsheid der Egyptenaren, den jeugdigen Staat der Hebreërs op den Landbouw. Was Palestina een zeer vruchtbaar land, ja, gelijk het in dichterlijken stijl genoemd wordt, overvloeijende van melk en honig, hij wilde dan ook, dat zijn volk een volk van landbouwers zijn zou. Ieder Israëliet moest dus landbouwer zijn; ieder moest zijn' eigen' akker hebben, waarvan de vruchten hem en zijn huisgezin konden voeden, en die, zelfs bij de hoogste welvaart en rijkdom, het voorwerp zijner voornaamste zorgen wezen

{==218==} {>>pagina-aanduiding<<}
moest. Ook een voornaam doel van mozes wetgeving was, den Landbouw aan te moedigen en te begunstigen. Vandaar ook de instelling van het Pinksterfeest, - het oogstfeest - om, als 't ware, aan den Landbouw een godsdienstigen tint te geven. Vandaar, dat de Landbouw, door alle tijden heen, in Israël, als het nuttigste en edelste bedrijf, door verstandige regenten werd aangeprezen. Vandaar, dat salomo, die zelf menigmaal aan de bezigheden des velds een werkzaam deel schijnt genomen te hebben, het in zijnen tijd met leede oogen aanzag, dat de Landbouw meer en meer in verval geraakte, en dat vooral jonge lieden van goeden huize op het eenvoudige akkerleven met versmading nederzagen. Hoe hoog in eer en aanzien de Landbouw bij salomo stond aangeschreven, blijkt duidelijk uit zijne schoone lofspraak in den Prediker, (*) naar de vertaling van den Hoogleeraar van der palm aldus luidende: Gewis, het genoegen des Landbouws gaat alles te boven; een Koning is hij, wiens Rijk het veld is!
Onder de beschaafdste volken der oudheid bekleedden ook de Perzen eenen voornamen rang. Grootelijks werd almede in Perzië, zoo wel als in Egypte en Palestina, de Landbouw geëerd en aangemoedigd. Het was daar zelfs een godsdienstig werk, de vruchtbaarheid des aardrijks te bevorderen. Ook werd de Landbouw in Perzië voor eene zaak van zulk een uitstekend groot belang gehouden, dat er, van wege de Kroon, ambtenaren door het gansche land waren aangesteld, die den Koning van de wijze, waarop de akkers bebouwd werden, van tijd tot tijd rekenschap geven moesten. Door den Vorst zelven werd de nalatigheid en het verzuim der tragen en achteloozen gestraft, de arbeid der vlijtigen daarentegen met aanmoedigende prijzen en geschenken beloond. Ook was er zekere dag van het jaar, waarop de magtige Koning van Perzië met de landbouwers in zijn rijk den maaltijd hield, om te toonen, dat de voornaamste ze-
{==219==} {>>pagina-aanduiding<<}
nuw van den bloei en welvaart van Perzië de Landbouw was. Zoo grijpt ook de Keizer van China, jaarlijks, op eenen feestdag, vergezeld van al de grooten van zijn hof, den ploeg aan, om de waardigheid van den akkerbouw, die de grondslag is van zijne hoogheid en van 's volks geluk, te erkennen en te doen erkend worden. Ook was het zoroaster, de beroemde Wetgever en Godsdienstleeraar der Perzen, die de wijze uitspraak deed: ‘Hij, die den grond zorgvuldig en vlijtig bezaait, verkrijgt eenen grooteren voorraad van godvruchtige verdienste, dan hij door de herhaling van tienduizend gebeden zou kunnen winnen.’ Met hetzelfde regt mogen wij zeggen, dat ook hieraan zelfs 's menschen geluk en zedelijke volmaking verbonden zijn. Want welk een aanzienlijk en bloeijend rijk was Perzië, in dien ouden tijd, toen de Koning het hoofd en
de beschermer van den Landbouw was; en welk een armzalig land, welk een zetel van domheid en armoede en vadzigheid is het thans, nu de ploeg naauwelijks gehanteerd wordt, en het land schier woest en onbebouwd ligt!
Van de Perzen willen wij overgaan tot de Grieken, het vernuftigste volk der aarde, hetwelk in de beoefening van allerlei nuttige kunsten en wetenschappen bijkans tot de volmaaktheid gestegen was. Ofschoon de Grieken zich niet uitsluitend met den Landbouw bezig hielden, zoo was toch dit voor velen hunner het eenige middel van bestaan. Ook beijverden zich hunne grootste staatsmannen en wijsgeeren, om den Landbouw aan te bevelen. Van hen zal het genoeg zijn aristoteles en xenophon te noemen, die eene wereldvermaardheid verkregen hebben. Het beste volk, zeide aristoteles, is dat, hetwelk den Landbouw drijft. Terwijl xenophon denzelven beschrijft ‘als de voedster des menschdoms, de bronwel des overvloeds, der gezondheid en onschuldige vermaken, de bewaarster der zeden, de school aller deugden.’ Geen wonder, dat een aristoteles en xenophon den land-
{==220==} {>>pagina-aanduiding<<}
bouw zoo hoog waardeerden; want zij wisten, dat van den dag af, waarop in Griekenland de akkerbouw verbeterd en uitgebreid was geworden, zich ook de tijd had begonnen te dagteekenen, waarop het land door hercules van wilde dieren gezuiverd, de zeerooverij verminderd, de eerbied voor bijzonderen eigendom toegenomen, en de steden zetels van gezellige orde en burgerlijke werkzaamheid geworden waren.
Doch nog meer dan bij de Grieken, die al spoedig het bearbeiden van den grond aan hunne slaven overlieten, stond bij de Romeinen, gedurende de bloeijendste tijdperken van hunnen Staat, de Landbouw in hoogen roem. De wijze en vredelievende Koning numa pompilius legde den grondslag van Romes toekomstige grootheid, door er den Landbouw uit te breiden en te beschermen. Hij verdeelde de landerijen, onder romudus aangewonnen, en maakte er gedeeltelijk vlekken of dorpen van, welker inwoners eigenlijk werkelooze krijgslieden geweest waren, die alzoo in nuttige burgers van den Staat, in nijvere akkerlieden, herschapen werden. Om hen tot den veldbouw nog des te meer aan te zetten, stelde numa opzieners aan, wier post het was, op deze nieuwe akkerlieden een wakend oog te houden, en de tragen door straffen tot hunnen pligt te brengen, de vlijtigen door belooningen tot hun werk aan te moedigen. Om den Landbouw te vereeren, greep ook de inrigting plaats, dat, bij het uitbrengen der stemmen in de volksvergaderingen, de stand der landbouwers altijd den voorrang had boven dien der stedelingen. Hierdoor werd de Landbouw bij de Romeinen een zeer geacht en geliefkoosd bedrijf. De voornaamste lieden van den Staat vonden er hun vermaak in. Nooit was ook het Romeinsche Gemeenebest rijker aan welvaart en bloei, dan toen deszelfs Veldheeren, na den lauwertak der overwinning behaald te hebben, de zegevierende hand aan den ploeg sloegen. Want wie weet niet, dat de staatsman van Oud-Rome, niet zelden zijnen purperen mantel met het nederig boersche gewaad, of de oorlogsheld zij-
{==221==} {>>pagina-aanduiding<<}
ne wapenrusting met de eenvoudige werktuigen van den akkerbouw verwisselde, en zich daarbij grooter en gelukkiger gevoelde, dan een Vorst? Wie weet niet, dat lucius quintus cincinnatus bezig was met ploegen, toen hem door
boden, van wege den Romeinschen Senaat, de hoogste waardigheid in den Staat - het Dictatorschap - werd aangeboden? Ook heeft de welsprekende cicero, in zijn gulden boeksken over den Ouderdom, breedvoerig aangetoond, dat er vooral voor een' grijsaard, die van zijne staats- of krijgsbetrekkingen uitrust, geen vermakelijker bezigheid, dan het landelijke bedrijf bestaat. Immers alzoo doet hij, onder anderen, in dat werkje, den ouden cato zeggen: ‘Was nu de ouderdom van die mannen, die hun vermaak in den veldbouw zochten, wel ellendig? Naar mijn oordeel weet ik niet, of er wel een gelukkiger ouderdom zijn kan. En dit niet alleen uit besef van pligtmatigheid, omdat namelijk de Landbouw voor het geheele menschdom heilzaam is, maar ook ten aanzien der vermaken, waarvan ik zoo even sprak, en den ruimen overvloed van alle die dingen, die tot het levensonderhoud der menschen en de dienst der Goden behooren. Want onder het beheer van goede en naarstige landëigenaars zijn de wijn-, olijf- en voorraadkelders rijkelijk voorzien, en het geheele huis is vol, daar men eenen overvloed heeft aan varkens, geiten, lammeren, hoenders; en melk, kaas en honig. Ja zelfs noemen de landlieden hunnen tuin eenen tweeden lekkeren bout; en de vogelvangst en jagt, die bezigheden ter uitspanning, maken dit alles nog veel smakelijker. Wat zal ik van het groen der weiden, wat van de rijen der boomen, wat van de schoonheid der wijngaarden en olijfboomen zeggen? Met korte woorden, niets is voor het gebruik vruchtbaarder, niets voor het oog bekoorlijker, dan een welbebouwde akker.’ Zoo spreekt cicero over den Landbouw. Doch waar moest het heen, indien ik u met al de lofspraken wilde bekend maken, die ter eere van dit

{==222==} {>>pagina-aanduiding<<}
edel bedrijf, bij de Romeinsche Dichters en Redenaars aangetroffen, en bijkans talloos kunnen genoemd worden! Zoo lang zulke gevoelens in stand bleven, was Rome groot en bloeijend; doch het oogenblik, waarop de Landbouw min geacht en verwaarloosd werd, was ook dat van den val van Romes grootheid.
Doch waarom, en ziet daar het tweede hoofdpunt mijner Verhandeling, waarom stond nu de Landbouw bij de beschaafdste volken der oudheid in zoo hooge eere? Waarom werd dit bedrijf door hunne Regenten en Staatslieden zoo zeer in bescherming genomen? Dewijl men wist, welk eenen heilzamen invloed de Landbouw uitoefende op 's menschen beschaving, zonder welke aan geene ordelijk ingerigte Staten en maatschappelijke verbindtenissen kan gedacht worden. De woeste mensch, die bijkans op geen hooger trap van beschaving staat, dan het wilde dier, hetwelk hij met zijne knods verbrijzelt, is ongeschikt voor de burgerlijke zamenleving. Dit wisten de wijzen der oudheid even zoo goed als wij. Zij zagen het dagelijks met eigene oogen, wat de Landbouw al niet deed, om den ruwen natuurmensch te ontbolsteren en aan wet en orde te gewennen. Dit konden zij nog te duidelijker inzien, wanneer zij hen, die den Landbouw hanteerden, vergeleken met die, welke b.v. met de jagt of de vischerij zich onledig hielden. Welk een hemelsbreed onderscheid vertoonde zich onder anderen tusschen den stillen akkerman en den woesten jager! Vandaar, dat de grondleggers der oude Staten, Godsdienst, staatkunde, en wat meer van dien aard zij, op den Landbouw te huis bragten. Doch het onderwerp is overwaardig, dat wij niet bij het algemeene ons bepalen, maar tot bijzonderheden afdalen. Komt, laat ons dan nagaan, welken heilzamen invloed de Landbouw moet gehad hebben op de beschaving van het menschelijk leven! Wij zullen dan ook den sleutel gevonden hebben, waarom de stichters en bestuurders der oude Staten zulke groote voorstanders en beschermers van den Landbouw waren. Be-
{==223==} {>>pagina-aanduiding<<}
drieg ik mij niet, dan zullen wij bij dit onderzoek ontwaar worden, dat de beschaafdste volken der oudheid aan den Landbouw te danken hadden: de ontwikkeling van het eigendomsregt; de grondvesting van een burgerlijk bestuur; de uitvinding van vele nuttige kunsten en wetenschappen; en eindelijk,
de veredeling en verfijning van hunne zeden en gewoonten.
1. Zoo lang de menschen, in hunnen onbeschaafden staat, met de vruchten der boomen, met de opbrengst der jagt of vischvangst zich geneerden, zoo lang was er aan geen' bijzonderen eigendom te denken. Men zal toch het vel, waarmede zij zich kleedden, de grot, waarin zij zich tegen de guurheid van het weder verschuilden, of de ruwe tent van boomtakken, waaronder zij zich nederleiden, wel geen eigendom willen noemen, want dit alles had voor hen geene de minste waarde; en het is de waarde, welke wij aan een voorwerp hechten, die het denkbeeld van eigendom en van regt van eigendom doet ontstaan. Zij, die door jagt of visscherij in hunne nooddruft voorzagen, leidden een omzwervend leven. Heden waren zij hier, morgen daar, al naarmate zij meenden, ergens het best en aangenaamst voedsel te kunnen vinden. Zij hadden geene vaste huizen, geene vaste landerijen, in één woord geene eigendommen. Ware deze toestand altijd gebleven, dan zouden er nimmer burgerlijke maatschappijen ontstaan zijn; want deze zijn alleen gegrond op het bezit en het regt van eigendom. Wat bekommert zich de Wilde om wet en orde, die niets te verliezen heeft, die naauwelijks eene hut heeft, om in te wonen, en een beestenvel, om er zich mede te dekken? Doch daar ontstaat de Landbouw, en met dat edel bedrijf de ontwikkeling van het denkbeeld van eigendom en eigendomsregt. De akker toch, door den mensch in het zweet zijns aanschijns bewerkt, bezaaid of beplant, werd dadelijk zijne bezitting. Zou hij dit moeras, door hem droog gemaakt, of die wildernis, door hem van onkruid gezuiverd en bebouwbaar gemaakt, met voortaan als zijn eigendom beschouwen?

{==224==} {>>pagina-aanduiding<<}
Zou hij er zich niet aan hechten, bijkans gelijk een vader aan zijn kind? Ook kon hij dien akker niet aan zijn eigen lot overlaten. Dezelve maakte een gestadig toezigt noodzakelijk. Van zelf moest hij dus zijn zwervend leven vaarwel zeggen, en eene hut bouwen, die duurzamer en steviger was dan de voorgaande, welke hij, als jager of visscher, binnen korten tijd weder gewoon was te verlaten. Hoe dierbaar werd hem nu die akker, van welks vruchten hij leefde; die woning, waarin hij voor zijn gansche leven zich nederzette! Beide werden hem even lief als zijn leven; hij besefte, dat hij regt had om ze te bezitten, en hij verdedigde dit regt tegen ieder, die het hem durfde betwisten.
2. Nu de Landbouw eenmaal een' aanvang genomen had, was men er op bedacht, om have en goederen in rust en veiligheid te bezitten. Dit edel bedrijf bragt eene regeling in het huisselijke leven, door een' naauweren band van gemeenschap te knoopen tusschen man, vrouw en kinderen. Wel is waar, dit waren nog slechts bekrompene bedoelingen; maar zij stonden toch in het naauwste verband met de grondslagen, waarop daarna het gebouw der maatschappelijke orde werd opgetrokken. Van uit den boezem van het huisselijke leven moest de beschaving aanvangen, om hooger te klimmen, en bijzonder en algemeen belang te leeren verbinden. Al vroeg ontwikkelde zich dan ook de zucht tot het maatschappelijke leven, en alzoo te gelijk de behoefte, om een burgerlijk bestuur daar te stellen. Dagelijks leerde men meer en meer de voordeelen van onderlinge hulpvaardigheid en ondersteuning kennen. Zij, die de akkers begonnen te ontginnen, beseften de noodzakelijkheid, om zich naauwer aan elkander te sluiten. Vroeger, toen men nog van de jagt of visscherij leefde, had men hierbij geen belang gehad. Integendeel, men wilde liever zoo min mogelijk door anderen vergezeld worden, om niet in de noodzakelijkheid te worden gebragt, den buit met een' tweeden te moeten deelen. Doch deze reden hield nu op. De eene akkerman kreeg

{==225==} {>>pagina-aanduiding<<}
er belang bij, om den anderen niet alleen geen nadeel toe te brengen, maar ook zoo veel mogelijk hulp en bijstand te verleenen. Zij, die vroeger als 't ware in een' voortdurenden staat van oorlog verkeerd hadden, leerden het zoete genot van den vrede en de aangename vruchten der onderlinge zamenleving en welwillendheid kennen. De sterkte van den een' kwam de zwakheid van den ander' te baat. De bekwaamheid van den een' vergoedde steeds rijkelijker de onervarenheid van den ander'. De vermeerdering van behoeften, door den Landbouw allengs ontstaan, verzachtte ook meer en meer de uitbarsting van woeste drift en hartstogtelijkheid. Men leerde elkander verdragen, en liever door minnelijke schikkingen aangedaan onregt herstellen, dan, gelijk vroeger het geval was, aan de kans der wapenen de beslechting der geschillen overlaten. Ook werden de gevolgen van geweld en onderdrukking des te gevoeliger en onverdragelijker, naarmate men de noodzakelijkheid en aangenaamheid van een stil, gerust en veilig leven leerde inzien. Hoe meer ook de ondervinding, de vlijt en de winstbedoeling door den Landbouw werden aangekweekt, verbreid, en versterkt, des te meer moest men dus in eene weldadige afhankelijkheid, met elkander in verbindtenis komen. Daardoor ontstonden van dag tot dag nieuwe betrekkingen, welke voor de menschen de nadere verëeniging met andere menschen steeds dierbaarder maakten. Daardoor ontstonden achtervolgens huisgezinnen, gemeenschappen, vlekken, dorpen, steden. Zij konden echter niet ontstaan, zonder dat men de noodzakelijkheid inzag, om wetten en handhavers der wetten te hebben. Vroeger had alleen het regt van den sterkste geheerscht; dit bloeddorstig regt leerde men verfoeijen, sedert de Landbouw vredelievender denkbeelden en zachter neigingen had ingeboezemd. Gelijk het huisselijke leven, door den Landbouw ontstaan, den grondslag legde tot het maatschappelijke leven, zoo gaf ook de regeringsvorm, om mij zoo uit te drukken, welke in de
huisgezinnen plaats greep, den eersten stoot tot het vormen

{==226==} {>>pagina-aanduiding<<}
van een maatschappelijk bestuur. Wijze en doelmatige bepalingen werden daargesteld, om ieder zoo wel bij zijne regten te handhaven, als tot algemeen nut te doen medewerken. Gelijk nu in ieder huisgezin aan den huisvader het oppertoezigt over het instandhouden der huisselijke orde was aanvertrouwd, zoo werden in het maatschappelijke leven veeltijds de oudsten, de wijssten, de braafsten verkoren, om over de maatschappelijke verordeningen een waakzaam oog te houden. Ook onderwierp men zich volgaarne aan hunne uitspraken, tot algemeen best. Ziet daar het regte woord: tot algemeen best. Immers daar alleen onderwerpt men zich aan maatschappelijke orde en wetten, waar men beseft, dat het algemeene en bijzondere belang als in één brandpunt te zamen vloeijen. Waar men dit niet inziet, daar kan geen maatschappelijk bestuur ontstaan; daar gevoelt men de noodzakelijkheid niet, dat velen, tot eigen welzijn, aan het gezag van weinigen zich moeten onderwerpen. Doch welk bedrijf was geschikter, dan de Landbouw, om het te doen beseffen, dat ieders bijzonder belang met het algemeene belang ten naauwste verbonden was? Vandaar dan ook, dat in vele talen, doch het meest nog in onze taal, om dit laatste denkbeeld regt levendig te houden, eene maatschappelijke inrigting, op wetten gegrond en door Overheden bestuurd, een Gemeenebest genoemd wordt. O, gezegende Landbouw, al waren het alleen de aangenaamheden van het huisselijke en maatschappelijke leven, die wij aan u te danken hebben, reeds dit zou genoegzaam zijn, om u te verheffen tot eenen weldadigen beschermengel van het menschelijke geslacht!
3. Doch het ontstaan van den Landbouw werkte ook heilzaam op de uitvinding en volmaking van vele andere kunsten en wetenschappen. Behoef ik u wel te zeggen, dat de Landbouw, even als alle kunsten, eerst ruw en onvolmaakt was; dat dit ook betrekking had tot de werktuigen, die men bij den veldarbeid gebruikte, en dat dit alles eerst met den tijd, langzamerhand en trapswijze, is verbeterd geworden? Niet met éénen sprong,

{==227==} {>>pagina-aanduiding<<}
zoo als sommigen zich voorstellen, werd de Wilde een landbouwer met overvloed van allerlei doelmatige gereedschappen, maar langzamerhand en door trapswijze verbetering. Doch toen men eenmaal het gezonde en aangename voedsel, het graan, had leeren kennen, door een' Dichter der oudheid het merg der menschen genoemd, gevoelde men ook meer en meer de behoefte, om het aan te kweeken en te vermenigvuldigen. Die behoefte deed nu ook weder de noodzakelijkheid ontstaan, en om den Landbouw zelven te verbeteren, en, door het uitvinden van doelmatige werktuigen, zich den arbeid gemakkelijker en winstgevender te maken. Dikwerf was het toeval of de ondervinding hierin den mensch behulpzaam; maar niet minder dikwerf moest hij zijn vernuft scherpen, (en hoe voordeelig was dit voor zijne verstandsontwikkeling!) om, door het uitvinden of verbeteren van een of ander geschikt werktuig, des te beter zijn doel te kunnen bereiken. Was er zulk eene belangrijke uitvinding gedaan, dan werd zij door allen toegejuicht; want de ontdekking werd dadelijk een algemeene eigendom. Schitterend was de eerelauwer, waarmede de ontdekker bekranst werd. Menigmaal verhief men hem tot eene Godheid. Met welk eene dankbare lofverheffing schrijven b.v. de Egyptenaren de gewigtige uitvinding van den ploeg toe aan osiris, de Pheniciërs aan dagon, de Chinezen aan chin-nong, den opvolger van fohi, de Grieken aan triptolemus, de Romeinen aan ceres en saturnus! Welk een prikkel was zulk eene openlijke en eervolle vermelding voor anderen, om ook weder door eene nieuwe ontdekking dezelfde of nog grooter eere te verwerven! Hoe ontstond daardoor de lust, om het vernuft te scherpen, en door het doen van nuttige uitvindingen,
eenen onsterfelijken naam te verkrijgen! Doch het is niet alleen de verbetering van den Landbouw, of het uitdenken van doelmatige werktuigen tot het uitoefenen van dit bedrijf, waarvan hier slechts sprake zijn kan; neen, de Landbouw zelf gaf

{==228==} {>>pagina-aanduiding<<}
mede aanleiding tot het ontdekken van vele andere kunsten, die tot hem, het zij regtstreeks, het zij zijdelings, in betrekking stonden. De kunst om de metalen te bewerken, om kanalen te graven en waterleidingen aan te leggen, om dieren te temmen en bruikbaar te maken, om het land te meten, om duurzame huizen van steen te bouwen, om koophandel te drijven, om den loop der sterren te bepalen, om door heilzame kruiden der kranke menschheid ter hulpe te komen, om de geheimen en werkkrachten der natuur te ontraadselen en uit te vorschen, - alle deze kunsten, en nog vele andere, danken, in meerdere of mindere mate, haar aanwezen aan den Landbouw. Hij is de vader van die allen; allen zijn rondom hem, als om den moederstam, welig opgeschoten. De Landbouw heeft het eerst de sluimerende geestvermogens des menschen opgewekt. Gelijk het staal uit den keisteen de vuurvonk slaat, zoo heeft hij in den mensch de eerste vonk van verlichting en beschaving doen ontspringen. Ja, het is de Landbouw, die het eerst voor hem den slagboom ontsloten heeft van het ruime veld der kunsten en wetenschappen. Het is de Landbouw, welke hem den eersten voetstap heeft doen zetten op dien nuttigen en bevalligen weg, welke naar den tempel der onsterfelijkheid geleidt.
4. Geen wonder dan ook, dat aan den Landbouw de verëdeling en verfijning van 's menschen zeden en gewoonten moet worden toegeschreven. Gaat naar den Indiaan, die den Landbouw verwaarloost, die alleen van de jagt of visscherij leeft, en ziet daar, hoe woest er de menschheid nog is, hoe groot het gebrek van bestaan, hoe onbestendig de woningen, hoe flaauw en zwak de verbindtenissen, hoe onbeschaafd en ruw de zeden, hoe arm de spraak, en hoe onaandoenlijk het hart voor de schoonheden der natuur, met één woord, op welken lagen trap de menschheid daar eeuwen lang is blijven staan en nog staat. Welke verbazende, welke ongeloofelijk heerlijke gevolgen heeft integendeel niet de veldarbeid te weeg gebragt, reeds onder die volken

{==229==} {>>pagina-aanduiding<<}
der grijze oudheid, welke zich daarmede onledig hielden! Daardoor zijn die edele deugden en verbindtenissen onder hen ontstaan, zonder welke de mensch den naam van mensch niet verdient te dragen. Gelijk de Landbouw aan de aarde hare woestheid ontnomen, en de vruchten des velds, door de natuur haar aangeboden, door de kunst veredeld en verfijnd heeft, zoo heeft hij ook den mensch zelven zijne woestheid doen afleggen, en hem aan edeler stem, dan aan die eener grove zinnelijkheid, gehoor doen geven. Door de schoonheden der natuur heeft hij zijn hart verteederd. Door het dagelijks navorschen van hare werkkrachten heeft hij hem tot het nadenken over en het vereeren van hooger magten opgeleid. Hij heeft zijn spraakvermogen ontwikkeld, zonder hétwelk aan geene menschelijke zamenleving kan gedacht worden. Hij heeft hem als in den kring van het huisselijke leven binnengeleid. Hij heeft hem de zucht tot maatschappelijke orde ingeboezenld. Hij heeft hem het regt van eigendom leeren eerbiedigen. Hij heeft hem vredelievend, regtvaardig en behulpzaam omtrent anderen gemaakt. Hij heeft hem gehoorzaamheid ingeboezemd aan maatschappelijke verdragen en inrigtingen. Hij heeft hem de getrouwe nakoming van aangegane verbindtenissen opgelegd. Hij heeft den kring zijner behoeften uitgebreid, maar daardoor ook zijne zeden verfijnd, en hem smaak doen krijgen in wellevendheid en in kunst- en wetenschappelijk genot. Hij heeft de uitbarsting van woedende hartstogten beteugeld, en hem prijs doen stellen op den gezelligen en vriendschappelijken omgang met zijne natuurgenooten. Hij heeft de oorlogen verminderd en vermenschelijkt. Hij heeft, eindelijk, aan den mensch den lust ingeboezemd, om volkplantingen aan te leggen, en alzoo het zaad der beschaving, reeds in hem ontkiemd, naar andere streken van den aardbodem over te brengen; gelijk het zaad van sommige bloemen en planten, door den wind ginds en herwaarts verspreid, dezelfde bloemen en planten soms in verafgelegene oorden
te voorschijn brengt.

{==230==} {>>pagina-aanduiding<<}
Het is dus de Landbouw geweest, die, in de hand der Voorzienigheid, als een weldadige Genius, rijkelijk het zijne heeft toegebragt, om deze aarde, die woest en verwilderd daar lag, tot een Paradijs, en den ruwen natuurmensch, tot een beschaafd lid der zamenleving te vormen.
Vraagt dan niet, M.H., na al het aangevoerde, waarom de Landbouw bij de beschaafdste volken der oudheid in zulk een hooge achting stond! Beter, dan wij nog, konden zij inzien, welk een' weldadigen invloed de hantering van dit edel bedrijf op de beschaving van het menschelijke leven hebben moest. Meent niet, dat zij het niet inzagen; want reeds vóór de tijden van homerus, den oudsten Griekschen Dichter, hield men de zoodanigen voor volslagene wilden, die Gods weder over Gods akker lieten gaan, en de velden bezaaiden noch beploegden. De stichters en hoofden der oude Staten begrepen dus te regt, dat er geene maatschappelijke orde bestaan kan zonder den Landbouw, en dat, wilde men de onderlinge zamenleving in stand houden, men den Landbouw moest aankweeken en begunstigen.
Onze tegenwoordige leeftijd geeft ons echter dat oogpunt niet meer aan, waaruit wij thans den Landbouw beschouwd hebben, namelijk als een voornaam middel ter beschaving van de wereld. Gedurende den loop der eeuwen is de Landbouw als ineengesmolten met andere oorzaken, die tot de beschaving van ons geslacht het hare toebrengen, waardoor het moeijelijk valt te bepalen, in hoeverre hij nog aan de verlichting en beschaving onzer hedendaagsche wereld een werkzaam aandeel neemt. Met zoo vele andere bronnen tot dit heilig doel vereenigd, is het schier onmogelijk geworden, de rigting van zijnen stroom afzonderlijk gade te slaan. Doch genoeg, om den lof van den Landbouw als tot den hemel te verheffen, dat zij den eersten stoot gegeven heeft aan de beschaving van het menschelijke leven. Al ware het ook, dat de Landbouw in ons midden de rol van

{==231==} {>>pagina-aanduiding<<}
beschaver heeft afgelegd, hij is echter nog altijd eene goudmijn voor den Staat, een verzorger van het aangenaamste en gezondste voedsel, en eene bron van bestaan en werkzaamheid voor honderden en duizenden van menschen. Zoo lang dus ook Neêrland Neêrland blijft, zoo lang zullen alle wijzen en weldenkenden in dit goede land niet ophouden te bidden om den bloei en het welvaren van den Landbouw.




Augustin Cazalla, kanunnik van Salamanka.

(Medegedeeld door den Eerw. j. brave.)

Wiens oogen vestigen zich in dezen tijd niet op Spanje? Welke bloedige tooneelen, die de heillooze burgerkrijg er bijna dag aan dag te aanschouwen geeft! En wanneer zal nog het einde komen der wreedheden, welke den grond met burgerbloed drenken? ‘Is dat,’ vraagt men met innig mededoogen, ‘is dat hetzelfde Schiereiland, welks magt eenmaal Europa sidderen deed? Zijn dat belijders van den Naam des Gezegenden, wiens wezen, gelijk dat des eeuwigen Vaders, Liefde is?’ En men staat inderdaad verbaasd over den heilloozen invloed, welken Hierarchie en Pausdom voortdurend oefenen op den geest des menschen; ja aanschouwt, met diepen weemoed, wat er ten laatste wordt van een volk, hetwelk, van echt Christelijke beginselen verstoken, aan den eenen kant door het bijgeloof besprongen, en van de andere zijde door het ongeloof aangevallen wordt. Ontferme zich de Albarmhartige over het ongelukkige volk!
Er was voormaals een tijd, waarin Spanjes heilzon scheen te zullen oprijzen. Een schoone dageraad scheen de bode te zijn van eenen zegenvollen dag voor de bewoners dier heerlijke gewesten. De Hervorming der zestiende Eeuw drong ook tot dat land door, en velen waren er, die de waarheid kenden en beleden, en in het licht der waarheid zich verheugden. Het heeft der hoogste Wijsheid, zoo aanbiddelijk in hare onnaspoorlijke wegen, niet behaagd, het licht der gezegendste Hervorming in Spanje tot den vollen dag te doen rijzen. Weldra taande deszelfs glans, en duisternis bedekte dien grond. Maar opmerkenswaardig is het toch, dat ook

{==232==} {>>pagina-aanduiding<<}
Spanjaarden de zaden der gezuiverde Godsdienstleer opnamen, en dat er onder hen gemeenten ontstaan zijn van Protestanten, in welke de kracht des geloofs zich heerlijk geopenbaard heeft.
Een dier Spaansche waarheidsvrienden staat aan het hoofd van dit opstel genoemd. Hij was een man van edele inborst, van aanzienlijke afkomst en van groote bekwaamheden. Hij strooide het zaad der waarheid, waar hij kon, met wijze voorzigtigheid uit, en zou, indien hij moed met wijsheid had weten te paren, eenen eersten rang onder de helden des gezuiverden geloofs in Spanje bekomen hebben. Hij viel als een slagtoffer van het vreesselijkste geregtshof, en waardig is hij, dat zijn naam, benevens de gedachtenis van zoo velen, als met hem in Spanje de waarheid beleden hebben, bewaard worde in de Gedenkschriften van den geleerden Professor m'crie, van wiens belangrijk werk: Geschiedenis der uitbreiding en onderdrukking van de Hervorming in Spanje, thans eene Nederduitsche vertaling ondernomen is geworden door den Leydschen Kerkleeraar munting, die onlangs het eerste Deel derzelve het licht heeft doen zien bij den Boekhandelaar w. brave, jr. te Amsterdam.
Uit die vertaling leerden wij den man reeds met genoegen kennen, bladz. 294, 297-299, alwaar eenige bijzonderheden van zijn leven vermeld staan. En daar wij in de gelegenheid gesteld zijn, door the Church of England Magaz. Vol. V, Part 26, om 's mans leven en uitgang te aanschouwen, hebben wij gemeend, geenen onnutten arbeid te zullen verrigten, wanneer wij 's mans afbeelding onder de oogen bragten van ons publiek. Wij loopen daardoor misschien wel het werk van den Heer munting vooruit, die in het vervolg der vertaling zeker op den waarheidsleeraar zal terugkomen; maar des te meer, hopen wij, zal nu ook de belangstelling rijzen van ons letterlievend publiek in eene geschiedenis, van welke onze cazalla slechts enkele schoone bladzijden inneemt.

Augustin cazalla werd geboren in den jare 1510. Zijn vader was pedro cazalla, president van de Koninklijke Rekenkamer, en zijne moeder leanor de vibero, beide van Joodsche voorouders hunne afkomst rekenende. Zij hadden een talrijk kroost, en onder hetzelve muntte onze augustin vroeg uit door zijne uitstekende talenten.

{==233==} {>>pagina-aanduiding<<}
Hij begon zijne letteroefeningen in het Collegie San Gregorio te Valladolid, en voltooide dezelve te Alcala, toen zich aldaar egidius, perez de la fuente en vargas bevonden, - mannen, wier namen daarna, in de geschiedenis der Hervorming van Sevilië, met eere vermeld zijn geworden. De betrekking van zijnen vader en 's jongelings eigen aard en studie schenen cazalla de schoonste uitzigten op hooge bevordering in de Kerk te openen. Hij werd al zeer spoedig benoemd tot Kanunnik te Salamanka; en, zich den roem verworven hebbende van een der eerste kanselredenaars van Spanje te zijn, werd hij, ten jare 1545, aangesteld tot Prediker en Aalmoezenier van Keizer karel V, wien hij in het volgende jaar naar Duitschland vergezelde. Gedurende zijn verblijf in dat land onderscheidde hij zich door het bestrijden der aanhangers van luther, zoo wel in zijne openbare prediking, als in afzonderlijke twistredenen.
Maar het gebeurt niet zelden, dat zij, die eerst als magtige bestrijders des allerheiligsten geloofs in het strijdperk optraden, daarna, door het aanbiddelijke bestuur der Goddelijke Voorzienigheid, gebragt werden tot een prediken en verdedigen deszelven. Zoo weet de magtige hand des Heeren van den tijger een lam te maken, en den vervolger te herscheppen in een' voorstander der heilige waarheid. Duidelijk is zulks bewezen door de verandering dier Spaansche Geestelijken, welke de Keizer met zich nam naar Duitschland, en door filips, bij gelegenheid van zijn huwelijk met Koningin maria, naar Engeland zijn overgebragt. Roomschgezinde Schrijvers hebben er zich over beklaagd, dat de meesten dergenen, die bestemd waren om de ketterij te onder te brengen, en onder dezen de aanzienlijksten des lands, met de nieuwe leer besmet werden; zoodat, ofschoon er in den beginne slechts enkele lieden van minderen stand en uit de onbeschaafde klasse der hervorming toegedaan waren, weldra onder de handhavers van die ketterij geteld werden de edelste, geleerdste, godvruchtigste en beroemdste Spanjaarden. Doch zóódanig is de kracht der waarheid op onbevooroordeelde gemoederen, en dat is de zegepraal der reine Evangelieleer op het verstand en hart der waarheidlievenden.
Ook cazalla werd van eenen vijand in eenen vriend der Hervormers herschapen. Het schijnt evenwel, dat hij uiterst voorzigtig was in het openleggen van zijne gevoelens.

{==234==} {>>pagina-aanduiding<<}
Misschien was de gang zijner overtuiging langzaam, en vestigden zich zijn beter inzigt en zijne overeenstemming met de gevoelens der Hervormers niet dan na zeer veel strijd en worsteling. In 1552 keerde hij naar Spanje terug, en hield gedurende drie jaren zijn verblijf te Salamanka, waar hij eene briefwisseling onderhield met de Protestanten te Sevilië. Maar, dewijl zijn ambt van Koninklijken Kapellaan hem van tijd tot tijd naar Valladolid riep, werd hij op zekeren tijd overgehaald, om zich aldaar met der woon neêr te zetten. Door zijne omzigtigheid had hij tot hiertoe alle vermoeden van zich geweerd, en werd hij op den duur geraadpleegd in zaken van belangrijke kerkelijke aangelegenheden. Hij werd benoemd tot lid eener Junta, uit Kerkelijken en Regtsgeleerden zamengesteld, ten einde uitspraak te doen over het gedrag van Paus julius III, die de algemeene Kerkvergadering van Trente naar Bologne verlegd had; en was met zijne collega's van oordeel, dat de Paus in deze zaak veeleer zijne bijzondere persoonlijke belangen inwilligde, dan dat hij zich liet besturen door eenige prijsstelling op het welzijn der Kerk. Hij preekte hier ook zeer dikwijls voor Keizer karel V, na diens verwijdering in het klooster. Bij zoodanige gelegenheden waren er doorgaans meerdere leden van het Vorstelijke geslacht onder zijn gehoor. En moge hij dan zijne gevoelens al niet geheel hebben kunnen bedekt houden, zoo was toch zijne bedachtzaamheid te groot, en scheen zijn rang te hoog te zijn, dan dat men hem met grond van ketterij kon, of met vrijmoedigheid daarvan durfde beschuldigen. Met dat al werd hij, tijdens zijn verblijf te Valladolid, de voorganger van de Hervormden aldaar. Het was ten huize zijner moeder, dat zij te zamen kwamen tot godsdienstige oefeningen en Godsvereering, en
zijne familie was meerendeels Protestantsch. Hij zelf nam de geestelijke leiding dezer nieuwe gemeente niet alleen op zich, maar bewees ook door zijnen invloed en ijver gewigtige diensten aan dezelve, zoodat zij gedurig toenam in uitgebreidheid en vastheid.
Maar deze stand van zaken duurde niet lang. De vrede dezer nieuwe gemeente was slechts voor eenen tijd. Aan den gezigteinder vertoonden zich weldra onheilspellende voorteekenen, en binnen kort was de lucht betrokken, en liet zich in de verte reeds de donder hooren. De altijd achterdochtige Inquisitie werd gestrenger in hare maatregelen en verdubbelde hare waakzaamheid. Niet tevreden met de mid-
{==235==} {>>pagina-aanduiding<<}
delen, welke haar ter dienste stonden, verlangde zij meerderen invloed, en de Inquisiteur-generaal, valdes, wist, door de tusschenkomst van den Koning, vermeerdering van gezag en magt te bekomen van den Paus paulus IV. In 1558 verscheen er eene Pauselijke Breve, waarbij, uit hoofde van de vermenigvuldiging der ketterij, alle vroeger genomene besluiten tegen ketters en scheurmakers vernieuwd werden, en waarbij tevens valdes gemagtigd werd om de schuldigen te vervolgen, zonder onderscheid van welken rang zij waren, al zouden het ook Kardinalen of Gezanten, Koningen of Keizers wezen. Ook werd dit Pauselijke bevelschrift gevolgd van een Edict des Konings, straffe des doods verkondigende aan eenen iegelijk, die eenig boek, door het Heilig Officie verboden, zou koopen of verkoopen, lezen of bezitten. Zelfs ging er, in het begin des volgenden jaars, eene Bulle uit van den Paus, waarbij ieder biechtvader gelast werd, zijne boetelingen strengelijk te onderzoeken, en hen, op straffe van geheele excommunicatie, te verpligten tot de aangifte van al degenen, welke zij aan ketterij schuldig achteden. En, ten einde voorts zoodanige aangiften te bevorderen, hernieuwde de Koning eene vroegere Koninklijke verordening, later in onbruik gekomen, welke den aangever een vierde gedeelte der bezitting toezegde des genen, dien zij van ketterij zouden overtuigd hebben. Ja, wat nog mogt schijnen te ontbreken, werd niet lang daarna in werking gebragt. Een
Pauselijk bevelschrift magtigde de Inquisiteurs tot het uitleveren aan den wereldlijken arm van al zulke personen, van wie het bewezen was, dat zij, zelfs maar eenmaal, de gevoelens van luther hadden onderwezen, al ware het ook, dat zij genegen zijn zouden tot derzelver herroeping. En deze wet verkreeg eene terugwerkende kracht, zoodat zij toepasselijk werd gemaakt op degenen, die reeds gevangen zaten.
Welke vreesselijke magt derhalve, waardoor de voorstanders der Hervorming in Spanje zich bedreigd en aangevallen zagen! De gevangenissen werden weldra vervuld met ongelukkigen, die aan hunne regters verraden waren. En wat men reeds sedert lange had begeerd te ontdekken, namelijk de vergaderplaats der Protestanten te Valladolid, dat bragt ten laatste het snoodste verraad mede aan het licht. Juan garcia, een goudsmid, was de man, die hen aanmoedigde, om hunne vergaderingen niet te staken. Hij was ten

{==236==} {>>pagina-aanduiding<<}
volle overtuigd van den invloed, welke de Geestelijkheid zou uitoefenen op het gemoed zijner vrouw, die der Roomsche Kerk toegedaan bleef, en verborg derhalve voor haar zorgvuldig tijd en plaats hunner bijeenkomsten. Maar deze ongelukkige werd door haren biechtvader overgehaald, om het geheim te ontdekken, en, nadat zij op zekeren laten avond haren man in stilte gevolgd was, gaf zij er aan de Inquisiteuren kennis van, en verkreeg ten loon, en als bloedprijs, eene lijfrente, welke uit de landskas betaald werd. Eene gansche menigte werd nu de prooi der Inquisitie, en bevond zich binnen kort binnen die ontzettende muren, waar de Alwetende alleen getuige is van de ellende der gepijnigden. Cazalla werd ook gegrepen, en veroordeeld tot de gewone pijniging. De wreedheid der pijnbank deed echter zijn' moed bezwijken. En men zegt, dat hij zich bereid betoonde, zijne dwalingen te belijden, openbarende, dat hij de leer van luther had omhelsd, doch daarbij ontkennende, dat hij dezelve ooit had voortgeplant, dan alleen onder de genen, die met hem van dezelfde gevoelens waren. Doch zijn leven was zelfs door deze bekentenis niet te redden, krachtens de bevelen, die uitgevaardigd waren. Inmiddels liet men hem, ten opzigte van zijn lot, in onzekerheid, ten einde, zoo mogelijk, meerdere kondschap, door hem, te bekomen. Ten laatste - het was op den avond vóór de executie - werd hem een monnik, met name antonio de carrera, gezonden, om hem zijn vonnis aan te kondigen. Cazalla was vurig verlangende te weten, of hij op lijfsbehoud zou mogen hopen. Carrera antwoordde niet regtstreeks, maar zeide, dat de Regters in zijne gedane bekentenissen niet konden berusten; ofschoon er misschien genade voor hem zou te bekomen zijn, bijaldien hij alles erkende, wat hem te laste werd gelegd. De ongelukkige was nu maar al te zeker van zijn
vreesselijk lot. Hij kon niet meer openbaren dan hij gedaan had. Hij bereidde zich dus tot den dood, bijgestaan door carrera.
Den volgenden dag was het de Dag des Heeren. Het was het feest der H. Drieëenheid, of de eerste Zondag na Pinksteren. Men schreef toen 21 Mei 1559. Reeds vroeg kondigde het klokgelui van Valladolid aan de inwoners dier stad het ontzaggelijk auto da fé aan. De groote markt was ter schouwplaatse dier executie toebereid. Voor de leden der Koninklijke familie waren er zitbanken opgerigt, ter zijde

{==237==} {>>pagina-aanduiding<<}
van de plaatsen der Inquisiteurs. Ter bestemder ure zag men daar Don carlos, vermoedelijken erfgenaam der kroon, toen naauwelijks veertien jaren oud, en zijne tante Donna juanna, Koninginne-weduwe van Portugal en Regentesse van het Koningrijk, gedurende de afwezigheid van filips. In grooten getale verscheen daarenboven de Spaansche Adel, en aanzienlijk was het aantal vrouwen van rang, die men er onderscheidde. Voorts was de volksmenigte ontelbaar, en stond aller oog gevestigd naar de plaats, waar, onder een prachtig verhemelte, de Regters van het Heilige Officie gezeten waren, met een altaar vóór zich, waarop een crucifix geplaatst was, en hetwelk voorzien was van heilig waslicht en al het benoodigde tot de viering der Mis. Nabij dit altaar stond een predikstoel, van welken de prediker de beschuldigden moest toespreken, en hunne onderscheidene vonnissen aflezen. Voor deze laatsten was een schavot opgerigt. Toen alles in gereedheid was en ieder zijne plaats ingenomen had, trad de President-Inquisiteur naar de Koninklijke loge, en nam den Prins en der Koninginne Regentesse den eed af, welke het Vorstelijke gezin onder de dure verpligting bragt, om het Heilige Officie te ondersteunen, en aan hetzelve, zonder aanzien van persoon, alles te openbaren, wat zij mogten te weten komen, in strijd met het allerheiligst geloof der Roomsche Kerk.
De gevangenen, ten getale van dertig, waren gedeeltelijk ter dood veroordeeld, gedeeltelijk voor eerloos verklaard en tot eeuwigdurende gevangenisstraf verwezen. Veertien moesten den dood ondergaan, en onder dezen was ook Dr. augustin cazalla. Hij droeg de merkteekenen van geledene mishandelingen kenbaar aan zijn ligchaam. En dewijl hij gezegd werd berouw betoond te hebben, en als zoodanig eene korte toespraak doen moest tot zijne medeveroordeelden, bekwam hij het armzalige voorregt van gewurgd te worden, vóór dat zijn ligchaam aan de vlammen werd overgegeven. Twee zijner broeders en zusters deelden in zijn lot. De beenderen hunner overledene moeder had men er tevens, die tegelijk met hare kinderen door hetzelfde vuur verteerd werden. Eene zijner aanverwanten, eene weduwe, constance de vibero, was moeder van dertien kinderen, en tot altijddurende gevangenis veroordeeld. Hoog heeft de Roomsche Geestelijkheid van het berouw van cazalla opgegeven; maar men zegt evenwel, dat hij, op het schavot

{==238==} {>>pagina-aanduiding<<}
gekomen, zou verklaard hebben, dat zijn geloof, hetwelk hem dit onheil berokkende, niet kettersch, maar met het zuivere woord van God overeenkomstig was, en dat hij om hetzelve, als een echt Christen, niet als een ketter, den dood onderging.
Zoo stierf cazalla. En diezelfde Hierarchie en Inquisitie deden weldra het gansche werk der Hervorming in Spanje te gronde gaan.





Eenige aan de ondervinding beproefde denkbeelden nopens de wijze, om den zedelijken en Godsdienstigen toestand der lagere volksklassen te bevorderen.

(Vervolg en slot van bl. 190.)

Nadat ik alzoo getracht heb aan te toonen, wat ik voor de voornaamste vereischten in eene armen-verpleegster houde, indien zij tot bevordering van ware godsvrucht zal medewerken, wil ik nu nog op de hinderpalen opmerkzaam maken, welke van den kant der armen aan dezen invloed dikwijls in den weg staan. En hier zie ik vooral op twee punten, namelijk huichelarij en eigene geregtigheid. (*)
Er zijn regtschapene menschen, die het voor volstrekt ondoelmatig achten, dat eene instelling van weldadigheid er openlijk voor uitkomt van een godzalig leven te willen bevorderen, omdat het hun onvermijdelijk toeschijnt, dat daardoor niet aan de in hun oog zoo hatelijke schijnheiligheid voet zou gegeven worden. Zonder nu te willen ontkennen dat dit gevaar bestaat, moet ik toch zeggen, dat dezelve mij niet zoo overgroot, zoo onvermijdelijk voorkomt als ze somtijds voorgesteld wordt. Men make slechts niet ook datgene tot huichelarij, wat het inderdaad niet is. Daar is eene beoefening van het goede, en derhalve ook van de vroomheid, die op gezag steunt; die, zonder de waarde van zelfstandige

{==239==} {>>pagina-aanduiding<<}
deugd en van een levendig, uit diep gevoelde innerlijke behoefte voortspruitend geloof te bezitten, daarom toch niet geheel zonder waarde is, de weg kan zijn tot iets beters en hoogers, en vooral niet als schijnheilige geveinsdheid mag verworpen worden. Wat is dan toch, wél beschouwd, het gansche geloof des kinds? Is hetzelve in den beginne niet ook slechts op menschelijk gezag, op het gezag der ouders en leermeesters gegrond? Ongelukkig ware het zekerlijk, wanneer het in 't vervolg niet eenen vasteren grondslag verkreeg; maar zoolang het nog niet die rijpheid van oordeel verkregen heeft, die tot het onderzoek van geestelijke dingen vereischt wordt, mag men het dan van onopregtheid beschuldigen, indien aan hetzelve datgene heilig toeschijnt, wat van hen heilig geacht wordt, die in zijne liefde en achting zoo hoog staan?
Er is een tijd geweest, en het is nog niet lang geleden, toen de gemeene man meende niet duidelijker eene hoogere beschaving aan den dag te kunnen leggen, dan door verachting, ja bespotting van het van de vaderen geërfde geloof (*); de schrijfster van dit opstel heeft zelve somtijds uitdrukkingen van dien aard uit den mond der armen gehoord, terwijl zij zich daarbij beriepen op het gezag van dezen of genen, in hun oordeel voor onfeilbaar gehouden. (†) Hier steun-
{==240==} {>>pagina-aanduiding<<}
de dus het ongeloof, gelijk daar het geloof, op gezag van anderen. Moet intusschen een van beide plaats hebben, zoo is alleen de vraag, wat voor het heil, zoowel van het individu, als van het algemeen, meest bevorderlijk zij; en het antwoord zal toch wel niet twijfelachtig wezen. Ja, zoo er eenig bederf der lagere standen van de hoogere voortgekomen is, dan is het
zeker het bederf des ongeloofs. En er zou nu niet ook een gewigt in de andere schaal gelegd mogen worden? En uit louter vrees van de armen tot huichelaars te maken, zouden zij het niet weten mogen, dat er, Goddank! ook onder de welgezetenen nog velen zijn, die met volle overtuiging de Goddelijke Openbaring aankleven?
Indien er niets tegen dat gevaar te doen ware, dan zoude zekerlijk eene te ver gedrevene vreesachtigheid eerder te verdedigen zijn: maar inderdaad, zoo is het met de zaak niet gesteld. De menschen worden dan alleen in verzoeking gebragt om te huichelen, wanneer zij hoop kunnen voeden van daardoor anderen te misleiden, en uit die misleiding voordeel te trekken. Men ontneme hun dit uitzigt, en de verzoeking is weggenomen. Maar nu geloof ik te durven verzekeren, dat wij in dit opzigt waarlijk met voorzigtigheid, ja zelfs met bijkans angstige voorzigtigheid te werk gaan. En zou deze zorg niet voldoende wezen, om ons tegen misleiding, ten minste eene lang voortgezette misleiding te beveiligen? Wij zien onze armen immers niet enkel bij plegtige gelegenheden, wanneer zij te gelijk met het uiterlijke dikwijls ook eene soort van geestelijk zondagspak aantrekken; wij zien hen ook in hun alledaagsche, gewone leven, in hunne huisselijke inrigting, en, wat het voornaamste is, wij hooren hen niet alleen spreken, maar wij zien hen ook handelen, en kunnen derhalve beoordeelen, in hoeverre hun doen met hun spreken overeenkomt.
Maar mag ik mijne geliefde Medeleden nog op één punt opmerkzaam maken, hetgeen mij in dit opzigt inzonderheid gewigtig toeschijnt? - De kenner van echte paarlen zal niet ligt nagemaakte voor echte koopen. Hoe meer wij eene op ervaring gegronde kennis van den aard der ware Godzaligheid verkrijgen, des te bezwaarlijker zal het worden, ons door derzelver blooten schijn te bedriegen.
Maar, terwijl wij alle huichelarij en schijnheiligheid met een ernstig opzet tegengaan, hebben wij eene andere en nog

{==241==} {>>pagina-aanduiding<<}
moeijelijker taak, namelijk om de hoogmoedige zelfvoldoening der armen met de regte wijsheid te bestrijden. Zij komen gewoonlijk met deze gezindheid meer onbewimpeld aan den dag dan de meer beschaafde standen, die toch doorgaans van zichzelven wat meer bescheiden spreken; en zoo is het dan ook niet zeldzaam, dat, naar hunne taal te oordeelen, zij ook niet de minste schuld aan hun ongeluk hebben; zij hebben altijd braaf geleefd, God en Gods woord geëerd enz. Beproeft men het dan, waartoe men niet zelden in staat is, om hunne zelfverheffing te beschamen, door hun aan te wijzen, dat zij zich blijkbaar aan Goddelijke en menschelijke wetten bezondigd hebben, zoo halen zij de schouders op, verontschuldigen zich met de algemeene menschelijke zwakheid, en het komt er aan het slot haast op neêr, alsof de begane misstap aan God zelv' moet geweten worden, daar men denzelven eerder als een noodlot, als een hun overgekomen ongeluk zou willen doen voorkomen, dan voor eene zondenschuld erkennen. (*)
Wat is hier nu te doen, om de begrippen der menschen te verbeteren? Ik wenschte vooral tegen eene te hevige en driftige handelwijze te waarschuwen. Het valt niet moeijelijk, de menschen te leeren, dat zij op hunne borst slaan en verzuchten: ‘o God, wees mij zondaar genadig!’ maar eene geheel andere zaak is het, hen tot eene grondige erkentenis van hunne zondigheid te brengen; dat gaat niet zoo spoedig, en kan doorgaans slechts langzaam te weeg gebragt worden. Om hen tot waren ootmoed op te leiden, schijnt het mij niet doelmatig, met geweld van de lieden te verlan-
{==242==} {>>pagina-aanduiding<<}
gen, dat zij zich voor arme zondaren erkennen, terwijl toch hun leven al vrij wel beantwoordt aan het denkbeeld, dat zij van godsvrucht en deugd hebben. Men beginne daarmede, om hun gevoel van zedelijkheid te ontwikkelen; men leere hen naar een hooger, ja het hoogste doel van volmaking streven, - en weldra zullen zij tot die erkentenis van zelve moeten komen.
‘Zoo wordt het er dan toch op aangelegd,’ zullen misschien sommigen, het hoofd schuddende, zeggen, ‘dat de menschen zich voor arme zondaars erkennen?’ Ik sta niet in bedenking hierop ja te zeggen, daar ik innig overtuigd ben, dat voor den Heer geen ander gevoel ons allen past. Mogt echter iemand dit opvatten van eene onwaardige zelfverlaging voor de menschen, dan zou ik dit ernstig tegenspreken. Neen, neen, wij wenschten veeleer in den armsten en geringsten met het gevoel van ootmoed tegelijk een gevoel van eigene waarde op te wekken. Het eene toch kan zeer zeker nevens het andere bestaan. Hoe diep gevoelde een paulus zijne onwaardigheid voor den Heer; en toch, hoe stellig en nadrukkelijk deed hij zich gelden, wanneer het er op aankwam, zijne regten en zijn gezag onder de menschen te verdedigen!
Moet nu in den arme het gevoel zijner waarde opgewekt worden, dan moeten wijzelve die erkennen; en hier kan ik niet nalaten eene groote onregtvaardigheid jegens onze arme broeders ernstig te berispen; eene onregtvaardigheid, die bijkans onvermijdelijk een' zeer nadeeligen invloed op hun zedelijk bestaan uitoefent. Ik bedoel de vernederende en onwaardige wijze, op welke zij van sommigen bejegend worden, die, ligtvaardig, oordeelen, dat zij eigenlijk toch allen niets waardig zijn. Kan daaruit iets goeds voortkomen? Voorwaar ik acht het eene moeijelijke vraag, of een blind vertrouwen, dan of een onregtvaardig, ongegrond wantrouwen schadelijker zij!
(Kortheidshalve zijn eenige voorbeelden weggelaten, hier ter opheldering bijgebragt. De waardige Schrijfster gaat aldus voort:)
O, bedachten wij het toch steeds, hoe diep een zonder oorzaak grievend woord, ja somtijds reeds een verachtende blik, het eergevoel des armen krenken kan! Ongegrond wantrouwen, onregtvaardige minachting, waardoor bij den eenen een bittere haat opgewekt wordt, veroorzaakt in het weekere

{==243==} {>>pagina-aanduiding<<}
hart misschien slechts diepe ontmoediging. Maar is niet ook dit reeds ongelukkig genoeg? Heeft niet de arme inzonderheid een' goeden en vrolijken moed noodig, om tegen zijnen druk te worstelen; en moet dan van onzen kant niet alles gedaan worden, om denzelven in hem op te wekken en te verlevendigen?
Onder anderen nu komt mij voor een middel daartoe te wezen, dat men den arme, op eene verstandige wijze, een zeker vertrouwen betoone; een vertrouwen, hetwelk zich vasthoudt aan de, hoezeer ook geringe, kiem van het goede, die Christelijke liefde altijd nog nevens velerlei verderf opmerkt, en hetwelk de ontwikkeling van die kiem bevordert, doordien het voor den arme een spoorslag wordt om zijne vermogens te oefenen. Ja, de arme moet zichzelv' leeren achten; hij moet, hoe laag ook in de maatschappij geplaatst, een levendig gevoel in zich bewaren van zijne waarde als mensch en Christen.
Dat dit gevoel geenszins in strijd is met eene ootmoedige erkentenis zijner zondigheid, dit zal gewis door een ieder gaarne toegestemd worden, die het wezen van het ware Christendom levendig erkend heeft. Het Evangelie verootmoedigt ons, daar het ons onze verre afwijking van God aanwijst, daar het ons de hooge, heerlijke bestemming doet kennen, waartoe wij geroepen zijn, en ons tevens levendig doet gevoelen, hoe verre, zeer verre wij nog af zijn van het doel der volmaaktheid. Maar dan ook weder schenkt het ons eenen blijden moed, daar het ons leert, dat wij voorwerpen zijn eener eeuwige, verlossende Liefde, die bedoelt, uit de diepe ellende der zonde ons te verheffen tot de heerlijkheid eener reine heiligheid. Wie eenmaal geleerd heeft op deze Liefde regt te vertrouwen, en zich aan haar over te geven, die gevoelt zich gesterkt tot elken strijd, die bezit ook in de diepste vernedering een onderpand zijner toekomende hoogheid.
Houden wij alzoo, gelijk uit al het voorgaande ligt is op te maken, eene levendige erkentenis der Evangelische waarheid voor den geschiktsten grond van al het goede, dat wij onder de armen wenschen aan te kweeken, zoo spreekt het wel van zelf, dat wij ook elk geschikt middel, om die kennis onder hen uit te breiden, ter hand nemen. Als zulk een middel beschouwen wij ook het uitleenen van stichtelijke boeken. Ik weet het, dit is een teeder punt. Ik weet, daar

{==244==} {>>pagina-aanduiding<<}
zijn er, die, wanneer van het uitdeelen van zulke schriften gesproken wordt, aanstonds voor dweeperij of domperij vreezen, indien zij het al niet voor hetzelfde houden. Daar ik mij echter in mijne mededeelingen de zuiverste waarheidsliefde ten pligt gesteld heb, zoo kan de vrees van dus misverstaan te worden mij niet beletten, ook hiervan zonder achterhoudendheid te spreken. Voor de zoodanigen, die, met vooroordeelen bezet, dezelve volstrekt willen vasthouden, is dit Verslag toch niet geschreven; het wendt zich tot het gezonde, welwikkende oordeel van den onbevangenen; en voor zulk een oordeel vertrouw ik ook onze handelwijze in dezen te kunnen regtvaardigen.
Vooraf echter ga de betuiging, dat ik dit middel tot bevordering van godsdienstigheid geenszins te hoog wil schatten. Doorgaans worden de menschen, en wordt de arme inzonderheid, door het leven, in de zamenleving en door oefening, het best gevormd voor het leven; wat tot hem gesproken wordt, maakt gewoonlijk een' dieperen indruk op hem, dan wat hij leest, en de beste geschriften, die door honderden gelezen worden, maken onder deze honderden misschien slechts op één hart eenen duurzamen gezegenden indruk. Doch al ware het slechts ééne ziel: zoude deze niet dierbaar door ons geacht worden? En zou derhalve de mogelijkheid van zulk eene gezegende uitwerking niet onze aandacht verdienen?
Hier komt nog iets anders bij. Al werkt het lezen van stichtelijke geschriften misschien slechts bij zeer weinigen datgene uit; wat het moest, zoo houde ik het toch altijd voor een heilzaam middel tegen het lezen van buiten twijfel schadelijke boeken. Wij leven nu eenmaal in eene lezende eeuw. Vóór honderd jaren misschien, ja, toen had men de lektuur van den arme nog wel alleen bij Bijbel en Psalmboek kunnen bepalen: maar thans is het anders. Bij vele minvermogenden is de leeslust niet gering: en wordt er nu geene zorg gedragen, om dezen lust door heilzaam of althans onschadelijk voedsel voldoening te verschaffen, hoe ligt kan hij niet nadeelig worden! Verscheidene van onze armen plagten, vóór zij door ons bezocht werden, hier en daar boeken te leenen, waar zij dezelve slechts magtig worden konden. Maar wat viel hun op deze wijze in de handen? Bij den eenen vond ik een' morsigen roman, bij een' anderen een zoogenaamd tooverboek, bij een' derden een tooneelstuk, getiteld:

{==245==} {>>pagina-aanduiding<<}
de Roovers. Dat is nu toch zekerlijk geene geschikte lektuur voor behoeftigen. Maar onder anderen nam de knaap, bij wien men het laatstgenoemde tooneelstuk vond, ons aanbod, om hem boeken te leenen, met groote dankbaarheid aan, en leest nu gewoonlijk, des avonds na zijn werk, aan zijne moeder, die verlamd is, en eene bij hen inwonende oude vrouw, uit dezelve voor; dikwijls komt ook nog eene buurvrouw met haar werk over, om mede toe te luisteren. En nu vraag ik, of die knaap wel gemakkelijk zijne avonden beter besteden kon, en of hij, indien hij dit vermaak te huis ontbeerde, niet ligt in de verzoeking komen kon, om buitenshuis een minder onschuldig tijdverdrijf te zoeken? En dit is bij lange na niet het eenige voorbeeld, dat behoeftigen door het vermaak, hetwelk goede boeken hun verschaffen, meer dan vroeger in het huisgezin teruggehouden werden.
(Ik moet hier weder uitlaten een ander treffend voorbeeld van eenen dronkaard, die, gedurende eene lange ziekte tot beterschap ernstig vermaand en tevens van goede boeken voorzien, daardoor ook naderhand, volgens zijne eigene getuigenis, van zijne ondeugd werd afgehouden.)
Veel zal hierbij steeds afhangen van eene doelmatige keuze der boeken. Voor het geschiktst zoude ik achten ten deele zulke geschriften, waarin, door eene eenvoudige, populaire en tot beoefening aanleidende verklaring, de kennis der H. Schrift wordt bevorderd; ten deele zulke, waarin de kracht des geloofs ter ware Godzaligheid in echte, niet verdichte voorbeelden wordt aangetoond, door de levensgeschiedenis van vrome menschen uit allerlei, maar voornamelijk uit de burgerlijke en lagere standen. Eigenlijke leerredenen, uitgebreide ernstige bespiegelingen enz. vereischen reeds eene hoogere beschaving. Het ongeschiktst schijnen mij toe uitvoerige verhandelingen over enkele leerstukken, die, bij groote droogheid, helderheid van voorstelling missen, of zelfs wel op het gebied der eigenlijke Godgeleerdheid overgaan.
Voor het overige, ofschoon het wel voornamelijk godsdienstige geschriften zijn, die wij aan de lieden verschaffen, zoo zijn het toch de zoodanige niet alleen. Wij brengen ook goede kinderschriften, en zulke, waarin algemeen nuttige kundigheden op eene bevattelijke wijze medegedeeld worden, gaarne in omloop, en zouden dit nog wel meer doen, indien wij over meer beschikken konden. Het getui-
{==246==} {>>pagina-aanduiding<<}
genis eens algemeen geachten Schrijvers vinde hier nog eene plaats:
‘Van alle Genootschappen’ (zegt fr. von raumer in zijn' werk: Engeland ten jare 1835) ‘van alle Genootschappen in Engeland heeft voorzeker (met uitzondering van het Bijbelgenootschap) dat tot verspreiding van nuttige kundigheden den grootsten invloed en de rijkste gevolgen te weeg gebragt. Hetzelve was gegrond op het zeer juiste beginsel, dat volksbeschaving door lektuur bevorderd kon worden, dat men nuttige boeken voor het volk zou kunnen schrijven, en dezelve, indien ze in grooter getal dan vroeger verkocht werden, ongelijk veel goedkooper zou kunnen geven. De meeste der door het Genootschap uitgegevene werken, b.v. over den Landbouw en de Veeteelt, de Almanak enz., zijn ongemeen doelmatig, en eene onmetelijke som van denkbeelden en kundigheden wordt daardoor, op eene voorheen naauwelijks geloofbare wijze, in omloop gebragt. Op deze manier werkt men het best eene slechte, onzedelijke en verleidelijke volkslektuur tegen; en nu eerst laat, nadat millioenen lezen geleerd hebben, verschaft men hun iets lezenswaardigs. Op de bedenking, dat het Genootschap de godsdienstige en zedelijke ontwikkeling verwaarloost, mag geantwoord worden, dat een ander Genootschap reeds werkzaam is om den Bijbel te verspreiden, en dat het bij de gesteldheid der godsdienstige partijen (in Engeland) ongemeen moeijelijk zijn zou, iets te leveren, dat niet van de eene of andere zijde zou worden gelaakt en verketterd. Ook kan niet alles in eens geschieden; en is eerst de belangstelling in deze goedkoope en verstaanbare geschriften opgewekt, dan zal waarschuwing en vermaning meer ingang vinden, dan indien men met overhaasting zekere leeringen wilde opdringen. Dat er over de natuur, de handwerken, kunst, de gewigtigste menschen, uitvindingen, gedenkteekenen, en wat dies meer zij, allerlei belangrijks wordt aangeboden, en honderdduizenden, die voorheen niets dachten, tot nadenken worden opgewekt, dit is
en blijft een onschatbaar gewin.’
Dit laatste beaam ik volkomen. Eene vermeerdering der kundigheden bij het volk, ook in deszelfs laagste klassen, schijnt mij ten hoogste wenschenswaardigs toe, zooverre namelijk dit verkregen kan worden binnen de perken van hun-
{==247==} {>>pagina-aanduiding<<}
nen stand en beroep; en verre van te vreezen, dat dit voor hunne zedelijkheid en vroomheid gevaarlijk zijn zou, ben ik veeleer van gevoelen, dat het niet dan nuttig zijn kan, indien de mensch bij het beproeven der Goddelijke waarheid - zonder hetwelk toch geen levendig geloof mogelijk is - te werk gaat met zekere rijpheid van oordeel en een' in het nadenken geoefenden geest. Daarentegen moet ik hier ook, van de andere zijde, als eene op ondervinding gegronde en door veelvuldige opmerkingen bevestigde waarheid, vaststellen, dat door de godsdienstige waarheid de gansche inwendige mensch naar al deszelfs vermogen, en met name ook naar zijn denkvermogen ontwikkelt en sterk wordt, en dat langs dezen weg ook de geringste, wien anders bijkans alle middelen ter beschaving ontbreken, eene soort van zedelijke beschaving verkrijgt, die, ik beken het, mij dikwijls reeds op eene verblijdende wijze verraste.
Wij hebben dus niet te vreezen, dat bij onze armen de kundigheden vermeerderd worden, maar alleen, dat dit eenen verkeerden invloed bij hen oefene. Ook op zichzelve nuttige kundigheden kunnen den gemeenen man ten verderve strekken, wanneer hij daardoor opgeblazen wordt, zich deswege verbeeldt alsof zijn levenslot te gering voor hem ware, en hij alzoo met zijnen stand in de zamenleving ontevreden wordt. Maar, om hem voor dezen gelijk voor elken anderen dwaalweg te bewaren, ken ik geen zekerder middel, dan dat hij, zoo als david, Gods woord eene lamp voor zijnen voet en een licht op zijnen weg laat zijn; en daarom wilde ik dan ook altijd gaarne aan goede stichtelijke boeken de eerste plaats in de bibliotheek van den arme inruimen.
Ik vat het tot hiertoe gezegde in 't kort zamen in de volgende stellingen: Wij achten, dat voor den arme weinig gedaan wordt, indien men hem alleen in zijne ligchamelijke, en niet tevens in zijne geestelijke behoeften te hulp komt. Alle tijdelijke hulpbetooning moet er dus op aangelegd zijn, om hem ook geestelijk te helpen. Zijn geestelijk ongeluk is de zonde. Zal hij derhalve waarlijk geholpen worden, dan moet de zonde bestreden, en de daar tegenover staande deugd aangekweekt worden. Velerlei uitwendige middelen kunnen daartoe medewerken, en van deze middelen moet men zorgvuldig gebruik maken; maar grondig wordt het hier bedoelde kwaad door enkel uitwendige middelen niet genezen. Één middel is ons slechts bekend, waarvoor al

{==248==} {>>pagina-aanduiding<<}
het kwaad der zonde, ook het verborgenste, eindelijk wijken moet; en dit is het geloof, hetwelk, terwijl het de zonde wegdoet, vanzelve ook de kiem wordt van een nieuw zedelijk leven, versierd met alles, wat waarachtig, wat eerlijk, wat regtvaardig, wat rein, wat liefelijk is, wat wél luidt, zoo daar eenige deugd en eenige lof is. Wij gelooven uit overtuiging aan het Evangelie, en zoo spreekt het vanzelf, dat het een Evangelisch geloof is, waarvan wij, naar ons oordeel, dat gezegende uitwerksel in de ruimste maat verwachten. Doch wij eeren elk ander geloof, hetwelk een wezenlijk, op overtuiging gegrond geloof is. Wij twisten niet over godsdienstige gevoelens. Wij bedoelen slechts de hoofdzaak van alle ware Godsdienst; en daarvoor houden wij dit, dat de mensch geheiligd en gezaligd worde. Waar dat uitwerksel geheel ontbreekt, daar houden wij eene voorgewende vroomheid voor ijdelen schijn, en rekenen haar mede tot de zonde, die met nadrukkelijken ernst bestreden moet worden. Eindelijk, wij vertrouwen bij het verbreiden der waarheid, die wij gelooven, op de kracht, die in haar woont; en wij zullen nooit, om de heilige zaak van het Godsrijk te bevorderen, tot vleeschelijke wapenen onze toevlugt nemen.
Mijne taak is vervuld: ik wilde den godsdienstigen en zedelijken invloed onzer Vereeniging schetsen, welken wij misschien niet altijd uitoefenen, maar toch beoogen en nastreven; en ik hoop dit met voldoende duidelijkheid en uitvoerigheid gedaan te hebben. Misschien meenen sommigen, dat ik over dit onderwerp al te uitvoerig geweest ben: maar men bedenke, dat hier over de eigenlijke ziel en zenuw van ons Genootschap gehandeld werd, over de denkbeelden, die onze geheele werkzaamheid besturen. Wie zich met deze denkbeelden vereenigen kan, die moet ook een vriend van onze Vereeniging zijn: hoe zeer moest ik er derhalve op gesteld zijn, haar in het regte licht te doen kennen! - Misschien zullen sommigen mij tegenspreken, en in dit Verslag, ligtelijk meer dan in vroegere, stof tot tegenbedenkingen vinden. Maar eene opene, ernstige, op onderzoek gegronde tegenspraak vrees ik niet, en verzoek veeleer, mij dezelve te doen kennen. In allen gevalle kan het voor de zaak der waarheid slechts gewin opleveren, dat dezelve zonder vooroordeel uit verschillende oogpunten beschouwd wordt.
In de hoofdzaak viel ik mij toch, dat onze pogingen bij

{==249==} {>>pagina-aanduiding<<}
de meerderheid onzer Stadgenooten die gunstige beoordeeling zullen vinden, welke wij voor het bestaan onzer Inrigting noodig hebben. Onze hoop toch, om de vereischte bijdragen voor de uitgaven van het loopende jaar te ontvangen, is alleen gegrond op de goede meening des Publieks over ons werk, en de daaruit ontspruitende bereidvaardigheid, om hetzelve verder, gelijk tot hiertoe, met edelmoedige mildheid te ondersteunen. Moge de uitkomst bewijzen, dat wij ons hierin niet vergist hebben! En moge de Heer iedere groote of kleine liefdegift met zijnen zegen vergezellen! Moge ze door Hem tot eenen zegen gemaakt worden, niet slechts voor den ontvanger, maar ook voor den gever, tot eenen zegen in tijd en eeuwigheid!

‘Zoo verre de achtingwaardige Schrijfster. Welk eenen zegen verspreidt zij door daad en woord in behoeftige huisgezinnen, in verduisterde, door druk en ramp nog meer ontmoedigde harten, en dat in eenen zoo uitgebreiden kring! Welk eenen zegen sticht zij ook wel door dit opstel, door omtrent de menschelijke ellende, en de middelen om dezelve te verminderen, regte denkbeelden te verspreiden, en in het geheel veelvuldige stof tot nadenken te geven, door weldenkenden tot soortgelijke weldadige werkzaamheid aan te sporen!
Is dit laatste ook bij u het geval, Lezer of Lezeres! wacht dan toch vooral niet tot dat er ook in uwe woonplaats zulk eene Vereeniging als die te Hamburg opgerigt worde, om tot hetzelfde doel werkzaam te zijn! De armen (of ook slechts eenen arme) op te zoeken, hen met liefde en wijsheid toe te spreken, hen op te beuren, misschien hunnen nood te lenigen, in allen gevalle hen in godsvrucht en deugd te versterken - dat kunt gij, hoezeer gij uwe pogingen gaarne met die van anderen zoudt willen vereenigen, toch ook voor u zelven doen. Waart gij lid van eene dergelijke Vereeniging, dan zoude het toch ook op uzelven aankomen, om derzelver doel te helpen verwezenlijken, uwe eigene werkzaamheid zou daartoe vereischt worden.
De vereeniging in Maatschappijen of Genootschappen, met het doel, om Godsdienst en zedelijkheid te bevorderen, heeft, mijns bedunkens, vooral dit tweeledig nut,

{==250==} {>>pagina-aanduiding<<}
dat daardoor de vereischte stoffelijke middelen worden verschaft, en dat bij de leden zelve, die wèl denken, door bijeenkomsten, wisseling van denkbeelden enz., de ijver opgewekt en tot volharding aangespoord, dikwijls ook regte inzigten bevorderd kunnen worden. Maar Godsdienst en zedelijkheid zijn geene zaken, die als fabriekgoed kunnen worden voortgebragt. Het zijn planten, die in elke menschelijke borst afzonderlijk moeten worden aangekweekt. Elk moet ze in zichzelven aankweeken, of ze komen niet op. Maar wij kunnen elkander daarin behulpzaam wezen. Dit echter geschiedt het best door persoonlijken invloed. Wie zelf Godsdienst en zedelijkheid bezit, en zich daarvan doordrongen bewijst, die zal ze het best in anderen opwekken. Licht wordt het gemakkelijkst aan licht, en vuur aan vuur ontstoken.
Er is nu ook in ons land, en wel te Groningen, eene soortgelijke Vrouwenvereeniging, als die te Hamburg, opgerigt. Met belangstelling heb ik, en voorzeker velen met mij, zulks vernomen (*), en met goede wenschen die onderneming vergezeld. Zeer aangenaam is het dan ook te vernemen, dat dezelve bij voortduring bestaat en werkzaam blijft. Met belangstelling wachten wij nu nadere berigten af, welke uitkomsten men daar zal verkrijgen. Het is toch wel eenigzins eene proefneming: de ondervinding zal nog eerst moeten leeren, in hoeverre zulk eene inrigting ook voor onzen landaard geschikt, en of dezelve misschien nog voor wijziging en verbetering vatbaar zij. Maar: “Geloof en Liefde blijven.” Worde die Vereeniging slechts door den geest van Geloof en Liefde bestuurd, en zij zal zeker blijvend nut stichten.’
‘Middelburg, Dec. 1838.

a.m. cramer.

Walter Scott's dagboek.

(Vervolg en slot van bl. 199.)

‘26 Januarij. Gibson komt daar bij mij met een gezigt glinsterende van vreugd; hij berigt mij, dat mijne schuld-
{==251==} {>>pagina-aanduiding<<}
eischers in eene minnelijke schikking bewilligd hebben. Dit is een blijk van vertrouwen, hetwelk ik mij waardig zal toonen, door alle krachten in te spannen, om aan mijne verbindtenissen te voldoen: Ik wil zelfs er niet aan twijfelen, of ik wel slagen zal; twijfel aan het winnen is half verloren.
Ik hoop nu dezen nacht beter te slapen. Bleef mijne slapeloosheid voortduren, zoo zou ik ziek worden en buiten staat zijn mijne verbindtenissen te vervullen. Het is toch iets vreemds, dat ik aan mijne oogen bevelen kan open te blijven, ofschoon vermoeidheid en verveling mijne oogleden neêrdrukken, en dat het niet in mijn vermogen is, het gordijn der vergetelheid te laten vallen. Ik herinner mij, hoe de ontmenschte Boucaniërs, in hunne toomelooze goddeloosheid, vrij wel geslaagd waren de hel na te bootsen, wanneer zij de scheepsluiken sloten en in het ruim zwavel en assa foetida ontstaken; maar de hemel dier zeeschuimers was een ellendige hemel. Het is eene der treurigste gebrekkelijkheden onzer natuur, dat het ons honderdmaal gemakkelijker valt, smart te verwekken, dan vreugde te doen ontstaan.
30 Januarij. Gisteren heb ik fiks gewerkt. De bron vloot overvloedig en snel; maar, was het water zuiver? dat is eene andere vraag. Hoe het zij, de hoeveelheid ten minste hebben wij, ongeveer dertig bladzijden druks.

Kom riemen ter hand; zoo krijgt men het land! 

31 Januarij. Daar er heden morgen niets op de rol is, kan ik te huis blijven, en dus voeg ik een' nieuwen vollen dag arbeids bij mijnen roman van Woodstock. Een volle, ongestoorde arbeidsdag levert meer dan vijf, wanneer men moet afbreken. Ik behoef mij met het harrewarren over geldzaken niet meer bezig te houden, en thans, nu de eerste schok eener zoo vreesselijke ontdekking voorbij is, voel ik mij veel beter. Het komt mij voor, alsof ik mijn ligchaam van een' hoop kleedingstukken ontdaan heb, die, wel is waar, rijk en kostbaar, maar toch een last waren. Ik ben nu vrij van al de kleine pligten, welke een stand in de wereld oplegt; vrij van de geldopofferingen, vereischt tot het volhouden eener kostbare gastvrijheid, en, hetgeen nog meer waard is, van het tijdverlies, dat zij medebrengt. Ik heb in mijnen tijd gezelschapskringen van allerlei soort leeren kennen, en ik weet, hoe weinig men er bij verliest, wanneer men zich

{==252==} {>>pagina-aanduiding<<}
tot eenen engen vriendenkring beperkt. Ik slaap, ik eet, ik werk even als ik te voren plagt te doen; en indien zij, die mij omringen, even onverschillig waren omtrent het verlies van onzen rang, zoo zou ik volkomen gelukkig zijn. Maar de tijd zal ook die wond genezen. Op den tijd stel ik mijn vertrouwen.
Sedert den 14den heeft geen gast het brood mijnes huizes gebroken, uitgezonderd g.h. gordon, die eenen ochtend bij ons ontbeten heeft. Het is de eerste maal, dat mij dit gebeurd is, sedert ik een eigen huis bezat; maar lang genoeg heb ik de rol van abou-hassan gespeeld, en al kwam de Kalif zelf aan mijne deur kloppen, zou ik hem verzoeken voorbij te gaan.
5 Februarij. Ik word wakker, na diep en gerust geslapen te hebben; ik voel niet de minste spleen, en niets, dat mijnen inwendigen mensch ontrust. Nog naauwelijks zijn er drie weken verloopen, sedert er in mijne maatschappelijke betrekkingen zoo groot eene verandering voorgevallen is, en reeds ben ik er ongevoelig voor. Men heeft mij steeds gezegd, dat mijne aandoeningen van vreugd en smart, van genot en ontbering, kalmer waren dan die van andere menschen.’
Ondanks al die kalmte en gelatenheid ontwringen duizend kleine omstandigheden aan scott een' onwillekeurigen zucht. Nu is het een bordje, dat aan zijn huis in de stad wordt aangeslagen, om aan te duiden, dat het te koop is. Al het huisraad moet desgelijks verkocht worden, gelijk ook menigerlei voorwerpen, ‘die,’ zegt hij, ‘met de schoonste tijdperken van mijn leven in verband staan.’ Vervolgens komt de dag, waarop hij de oude woning verlaten moet, om zijne huisgoden onder een vreemd dak over te brengen.
‘Van tijd tot tijd ben ik aan vlagen eener soort van zwaarmoedigheid onderhevig, verzeld van hartklopping en gemoedsangst, even alsof ik niet wist, wat mij stond over te komen. Somwijlen bied ik dezen vijand het hoofd; maar beter is het, hem te vermijden, dan te bestrijden. Misschien ontstaat mijne neerslagtigheid uit de wanorde, waarin al onze meubelering gebragt is. De wanden zijn van derzelver schilderijen ontbloot; de vensterramen van derzelver draperiën. Kortom, het verlaten eener woning, welke men zoo langen tijd zijn te huis genoemd heeft, is iets pijnlijks. Het is mij zeer aangenaam, dat Lady scott zich dit niet schijnt aan te trekken; maar ik verbaas mij over deze schijnbare on-
{==253==} {>>pagina-aanduiding<<}
verschilligheid. Zij wil hier tot vrijdag blijven, onbewust hoe veel ik lijde. Om mijn rebellerend gemoed te temmen, ben ik begonnen papieren op te redderen en aan liassen te rijgen, om ze te kunnen verhuizen. Welk een zonderling mengelmoes van gedachten doet zulk een arbeid ontstaan! Daar liggen brieven, die, toen zij ontvangen werden, het hart hebben doen kloppen; brieven, thans zonder belang, zonder leven, gelijk misschien zij, die dezelve geschreven hebben. Hoeveel raadsels, waarvan men thans de oplossing kent! hoeveel ontwerpen, welke de tijd gerijpt of verijdeld heeft! hoeveel gedenkteekenen van vriend- of vijandschap, beide gelijkelijk uitgebluscht! Dus verslindt de tijd zichzelven: het heden vernietigt het gisteren, even als de oude saturnus zijne kinderen verzwolg, even als de slang zich in den staart bijt. Maar het is tijd, aan mijn Dagboek toe te roepen, als de arme byron aan thomas moore: “Bij alle duivels, tom, wees toch zoo poëtisch niet!”
15 Maart. Heden morgen neem ik, en dat voor altijd, afscheid van No. 39 in Castle-street. Het hokje was makkelijk, en gewoonte had er mij aan gehecht. Tot nog toe, wanneer ik van verblijf veranderde, was zulks om mij te verbeteren: ditmaal verslimmer ik! Men zal dit huis, dat tot op dit oogenblik nog het mijne is, verkoopen, en ik ga ophouden burger van Edimburg, of ten minste eigenaar te zijn; eene hoedanigheid, welke mijn vader en ik zestig jaren onafgebroken bezeten hebben. Vaarwel dan, arm No. 39! Mogt uw dak nimmer beschutting verleenen aan slechter lieden, dan die het thans verlaten! Om niet allen te gelijk onze dii lares te verlaten, zullen Lady scott en anna tot zondag blijven. Wat mij betreft, ik vertrek oogenblikkelijk, en ik kan daarbij wel het treurgezang der hunne geboorteplaats verlatende Hooglanders aanheffen:

Ha til mi talidh. 
 
Wij komen niet weêrom.’ 

Maar een zwaarder slag, dan het verlies van zijn vermogen, stond den verarmden Baronet te treffen. Lady scott, wier gezondheidstoestand sedert lang ernstige bezorgdheid gebaard had, stierf den 15 Mei. Onder die dagteekening leest men in het Dagboek:
‘Na twee dagen lang veel geleden te hebben, is zij ten

{==254==} {>>pagina-aanduiding<<}
twee ure heden morgen gestorven. Eindelijk is zij dan ter ruste ingegaan. Gisteren nacht ben ik hier gekomen. Anna is uitgeput van vermoeidheid en droefenis. Het arme meisje heeft zenuwtoevallen gehad, die zich bij mijne aankomst hernieuwd hebben. Hare afgebrokene smartgeluiden geleken naar die van een kind, als ook hare taal, die overigens vol was van geduldige berusting in Gods wil. “Arme moeder! Nooit zult gij dan wederkeeren! Voor altijd weg!... in eene betere wereld!” Het was een tooneel, waarbij een vreemde geschreid zou hebben; men denke dus, wat ik, man en vader, ondervond! Ter naauwernood wist ik, wat ik gevoelde, nu eens vast als eene rots, dan week als de golf, die zich er tegen verbrijzelt. Wanneer ik deze woning vergelijk met hetgeen zij nog kort geleden geweest is, dan voel ik mijn hart ineenkrimpen. Zonder omgang, oud, ver van mijne kinderen, mijne lieve anna uitgezonderd, arm, onder lasten gebukt, moest ik dan nog haar verliezen, die alle gedachten met mij deelde, en wier toespraak steeds die angstige voorgevoelens stilde, die het hart doen breken, wanneer men ze alleen moet dragen. Zelfs de zwakheden van mijne arme charlotte waren mij nuttig, daar zij mij uit den kring mijner droeve overpeinzingen trokken.
Ik heb haar gezien! Dat gelaat, waarop daar mijn oog gevestigd geweest is, is, en is ook niet, dat van mijne charlotte, mijne levensgezellin gedurende dertig jaren. Het was nog wel dezelfde evenmaat van gestalte, hoezeer hare leden, weleer met bevallige buigzaamheid begaafd, thans door den dood verstijfd waren; maar die geelkleurige en krampachtig zaamgetrokken tronie, die het leven schijnt te bespotten, is dat het lief en lagchend wezen, welks uitdrukking zoo levendig en aanminnig was?... Ik wil het niet andermaal zien. Anna vindt hare moeder weinig veranderd, omdat zij zich haar voorkomen herinnert, zoo als de geweldige pijnen het gemaakt hadden; mijne herinnering klimt op tot de tijden van ons geluk!... Wat zal ik nu doen met de massa denkbeelden, die dertig jaren lang haar eigendom waren? Lang nog voorzeker zullen zij haar gewijd blijven; maar ik zal van mijne smart geen schouwspel maken voor de wereld; ik zal niet de doorgaans meest gemaakte aller rollen spelen, die van een' ontroostbaren weduwenaar.
18 Mei. Weder is er een dag aangebroken, een dag vrolijk schitterend voor geheel de buitenwereld. De lucht is

{==255==} {>>pagina-aanduiding<<}
zacht, de bloemen lagchen ons toe, diamanten van dauw glinsteren op al de bladeren; maar dit gezigt zal haar niet meer verheugen, voor wie een liefelijke dag zulk een uitstekend genot was. Een kerker van lood en van hout heeft haar reeds omsloten; weldra zal de koude aarde haar bedekken. Neen, het is charlotte, de welbeminde mijner jeugd, de moeder mijner kinderen niet, die zij daar zullen gaan begraven tusschen de puinhoopen van Dryburgh, welke wij zoo dikwijls te zamen bezocht hebben! Neen, neen, ergens heeft charlotte de bewustheid van hetgeen ik voor haar voel! Waar en hoe? Dat kan ik niet zeggen. En evenwel zou ik de geheimzinnige, maar vaste hoop, dat ik haar in eene betere wereld zal wederzien, niet willen opgeven voor al, wat de tegenwoordige mij bieden kan. De noodwendigheid dier scheiding, eene noodwendigheid, die haar zelfs tot eene leniging maakte, die noodwendigheid en geduldige berusting zullen mijne troostbronnen zijn. Ik gevoel dat paroxismus van smart niet, dat anderen in dergelijke omstandigheden ondervonden hebben.
Ik ben daar in hare kamer geweest. Geene stem, geen geluid, geene beweging! De indruk van het lijk was nog zigtbaar op het bed; maar de doode had men reeds naar elders vervoerd. Alles was net, gelijk zij het zoo gaarne had; maar alles was stil, stil als de dood!
Ik herinner mij onze laatste zamenkomst. Zij hief zich in haar bed op, poogde hare oogen naar mij heen te wenden, en zeide, terwijl zij zich geweld aandeed om te glimlagchen: “Gij ziet er allen zoo treurig uit!” Dit zijn de laatste woorden, welke ik haar heb hooren uitbrengen, en ik haastte mij om heen te gaan, want het scheen dat zij niet de volle bewustheid had van hetgeen zij zeide. Toen ik, op het oogenblik van mijn vertrek, weder in de kamer trad, lag zij in diepen slaap. Die slaap is thans nog dieper!
Zij zijn in de kamer der afgestorvene bezig; die kamer, zoo lang het verblijf van een huwelijksgeluk, waarop zij fier was. Ik hoor met haastige en zware treden gaan. In de laatste weken zou men er een bijtje hebben hooren gonzen. O, mijn God!’
Doch laat ons het gordijn voor die treurige tooneelen doen vallen, en liever de uitkomsten opgeven van des Schrijvers pogingen ter afdoening eener schuldensom van meer dan 120,000 pond sterling, (anderhalf millioen guldens) welke hij te be-
{==256==} {>>pagina-aanduiding<<}
talen had. Niets inderdaad is merkwaardiger, dan die reeks van werkzaamheden en combinatiën na te gaan. In de eerste plaats dacht walter scott er aan, om de werken te voltooijen, tot welker vervaardiging hij zich jegens constable verbonden had, vóór dat nog die boekhandelaar bankbreukig werd: en hierin deed zich eene ernstige moeijelijkheid op. Een dier twee werken was vrij ver gevorderd. Constable had het onder den titel van Woodstock aangekondigd; daarenboven had hij den drukker ballantyne het tot den druk vereischte papier toegezonden, en den Schrijver het bedrag van den prijs, waaromtrent men overeengekomen was, in briefjes betaald. Bij zulk eenen stand der zaken eischten nu de sijndics der falliet-massa van constable de levering van Woodstock, onder verklaring dat zij bereid waren hunne overeenkomsten gestand te doen. Scott's schuldeischers daarentegen beweerden, dat door de bankbreuk der uitgevers het contract vernietigd was, en scott zelf hakte den knoop door met te zeggen: ‘Het werk zit in mijn hoofd, en zal er in blijven, liever dan dat ik het hun geef.’
De uitgave van Woodstock en van het Leven van napoleon, gevoegd bij andere letterkundige voordeelen, stelde hem in staat, om een eerste dividend van zes schellingen en acht pence per pond, dat is ruim een derde zijner schulden, te betalen. In 1827 gaf walter scott de eerste reeks der Kronijken van Canongate in het licht in twee deelen, en in 1828 eene tweede reeks dier zelfde Kronijken in drie deelen, behelzende het schoone Meisje van Perth. Op het einde van dat zelfde jaar, zag het eerste gedeelte eener Geschiedenis van Schotland ten dienste der jeugd het licht, onder den titel van Vertellingen eens Grootvaders aan zijnen Kleinzoon. Dit bevallige werk werd met een tweede en derde gedeelte voltooid, makende in alles negen boekdeelen, die in 1829 en 1830 verschenen. In 1831 liet de Schrijver eene andere reeks, welke Frankrijk tot onderwerp had, in drie deelen uitkomen. Anna van Geijerstein had in het begin van 1829, mede in drie deelen, het licht gezien; en, als ware het om de kracht en buigzaamheid van zijnen geest te toonen, had scott, gedurende hetzelfde jaar, achtervolgens (elk in een deel) twee godsdienstige Verhandelingen, onder den titel van Preken van een' Leek, en eene Proeve over Tuinbouw en Boomteelt, uitgegeven. In het volgende

{==257==} {>>pagina-aanduiding<<}
jaar verrijkte hij lardner's Encyclopedie met eene uitmuntende Geschiedenis van Schotland in twee deelen, en de Familie-bibliotheek van den boekverkooper murray met nog een boekdeel: Brieven over Demonologie en Tooverij. Dus zijn in den tijd van drie jaren, dat is te zeggen van het begin van 1827 tot het einde van 1830, negenentwintig oorspronkelijke boekdeelen uit zijne pen gekomen, dat is omtrent tien deelen in het jaar! Maar dat is nog niet alles: onder andere ontwerpen, om geld te maken, kwam walter scott op het denkbeeld, om de geheele verzameling der Waverley-romans, in eenparig en zaamgedrongen formaat, met noten, voorredenen en platen, alles herzien en verbeterd, in het licht te geven. Diensvolgens, toen het eigendomsregt dier romans door constable's schuldeischers in auctie gebragt werd, zag men, met niet geringe verwondering, hetzelve door een' der gewezen compagnons van dat huis voor de som van 8400 pond sterling weder inkoopen. Weldra vernam men, dat die koop voor rekening van scott's schuldeischers geschied was, en dat de nieuwe uitgave, te hunnen voordeele, door den kooper den Heer cadell zou geschieden. Zij zag inderdaad, in Junij 1829, het licht, en het debiet bereikte binnen korten tijd de geweldige hoeveelheid van 23,000 exemplaren. De Schrijver van Waverley geraakte hierdoor in staat, weder een dividend van drie schellingen per pond te betalen, hetwelk, zoo niet de interessen opgeloopen waren, zijne schuld tot bijna de helft verminderd zou hebben. Werkelijk had hij dus 54,000 pond sterling betaald, zonder nog de premiën der levensverzekering te rekenen, welke hij op zichzelven genomen had. Dit gedrag kwam ook zijnen schuldeischeren zoo vereerend voor, dat zij met eenparige stemmen besloten, hem de boekerij, de
handschriften, het huisraad en zilver van Abbotsford, al hetwelk hij tijdens zijn ongeluk in hunne handen gesteld had, ten geschenke te geven.
In November 1830 nam scott zijn afscheid als Griffier van het Hof van Sessiën, om zich geheel en al aan zijnen letterarbeid te kunnen toewijden. Het bewind van Lord grey bood hem wel een toereikend pensioen aan, om hem het gemis der voordeelen van den post zelven te vergoeden; maar hij weigerde zulks, om niet tegen zijne staatkundige denkwijs te handelen.
Zoo hardnekkig een arbeid moest noodwendig zijn anders

{==258==} {>>pagina-aanduiding<<}
sterk gestel ondermijnen; weldra vertoonden zich kenteekens van verlamming (paralysis.) Dr. abercromby, van Edimburg, gebood den Dichter, op straffe des doods, zijn letterwerk op te schorten; maar deze gehoorzaamde niet, en zette eene taak voort, welke hij als heilig beschouwde. Eene vierde reeks der Vertellingen voor mijnen Hospes zag in den loop des zomers het licht; zij bevatte Graaf Robert van Parijs en het gevaarlijke Kasteel. Maar de lamp was aan het uitgaan.
De Geneesheeren hadden hem den raad gegeven, verblijf te gaan houden in Italië; opschorting van allen geestarbeid gedurende langen tijd liet nog eene laatste hoop over. Hij ging, met zijnen oudsten zoon en met zijne dochter anna, naar Malta scheep. Van Malta begaf hij zich naar Napels; van Napels naar Rome, waar hij het overlijden van göthe vernam, die hem had doen aansporen, om door Duitschland en langs den Rijn naar Engeland terug te keeren, den weg nemende over Weenen, Praag, Töplitz, Carlsbad, Munchen enz. ‘Doe hem toch wél begrijpen,’ had de eerwaardige Duitsche Dichter gezegd, ‘dat hij onder ons dak volkomen zal zijn alsof hij te huis was, en dat hij overal den eerbied en de bewondering vinden zal, verschuldigd niet alleen aan den Schrijver eener menigte belangrijke werken, maar ook aan den braven, talentvollen man, die geheel zijn leven aan de verbetering van het menschdom besteed heeft.’ In Mei verlieten de reizigers Rome, en begaven zich met groote dagreizen naar Frankfort; niettemin klaagde scott, dat er te langzaam gereisd werd. Den 4 Junij had hij eenen aanval van paralysis, die doodelijk geweest zou zijn, indien niet een getrouwe bediende de tegenwoordigheid van geest gehad had, om hem eene ruime aderlating te doen. Acht dagen daarna bevond hij zich bijna reeds stervende in het St. James-hôtel, in Jermyn-street te Londen, alwaar hij verscheidene weken lang in bewusteloozen toestand doorbragt, nu en dan slechts, in oogenblikken van eenige meerdere helderheid, het
eenige woord uitende: Abbotsford! Abbotsford!
Zoodra het mogelijk werd hem te vervoeren, bragt men hem te Blackwell aan boord eener stoomboot. Eindelijk zag hij Abbotsford, of liever Abbotsford zag zijnen stichter weder, want scott was in eenen toestand van volkomene gevoelloosheid vervallen. Hij herkende niemand, zelfs niet zijne kinderen. Ten laatste, toen zijne oude vriend, de

{==259==} {>>pagina-aanduiding<<}
Heer laidlaw, zijn sterfbed naderde, greep scott diens hand, en stamelde met doffe stem de woorden: ‘Thans bemerk ik, dat ik te Abbotsford ben.’ Eenige uren daarna scheen hij te herleven; hij deed zich naar zijne boekerij brengen, naar de onderscheidene vertrekken, en zelfs naar de tuinen, die juist toen met de levendigste zomerkleuren schitterden.
Deze gunstiger toestand duurde verscheidene dagen, zelfs herkreeg de zieke het gebruik zijner verstandsvermogens in zoo verre, dat hij verlangde, nu eens de schoone gedichten van crabbe, dan weder den Bijbel te hooren voorlezen. Het voorlezen van denzelfden genoemden Dichter door phoebe dawson had de laatste oogenblikken van charles fox vervrolijkt.
De voor eene korte poos opgeklaarde nevel verdikte zich op nieuw. Scott geraakte buiten kennis; maar het scheiden van ziel en ligchaam, in een zoo krachtig bewerktuigd wezen, kon niet zonder eene geweldige crisis gebeuren. IJlen maakte zich van den stervende meester, wiens stuiptrekkingen eene laatste maar vruchtelooze worsteling tegen den dood schenen. De uitgeputte natuur bezweek eindelijk. Walter scott gaf den 21 September 1832, ten half twee ure, den geest. Hij had een en zestig jaren eene maand en zes dagen geleefd.
Na des Dichters dood hebben zijne schuldeischers en het publiek zich niet onthouden, overdrevene geruchten te verspreiden omtrent de door hem nagelatene schulden. Het is voor ons een pligt, den waren staat der zaken op te geven.
Het overschot der schuld was 53,000 pond sterling; maar tot dekking dier som had men 22,000 pond, het bedrag der verzekering op het leven van den thans overledene; voorts 11,000 pond, die in handen der Trustees of Curators opgeloopen en uit letterkundigen arbeid en andere bijbronnen afkomstig was. Er bleef dus nog slechts 20,000 pond ongedekt, de interessen daaronder niet begrepen. Den 29 October had er eene bijeenroeping der schuldeischers plaats, om mededeeling te ontvangen van de aanbiedingen der familie van scott, die zich verbinden wilde, om in den loop van Februarij de nog overige 20,000 pond te betalen, tegen quitantie wegens de geheele schuld. Met eenparige stemmen werd de voorslag omhelsd, gelijk ook de volgende motie: ‘De vergadering acht eene verdiende hulde te bewijzen aan

{==260==} {>>pagina-aanduiding<<}
de nagedachtenis van Sir walter scott, door haar innig gevoel van dankbaarheid te betuigen voor zijn edelaardig gedrag te midden van moeijelijkheden en rampspoeden, die de pogingen van ieder ander verlamd zouden hebben, maar die zijne grootheid van ziel slechts te meer hebben doen uitkomen.’





Aan mijnen vriend W.H. Schmidt, kunstschilder, na het bezigtigen zijner schilderij, voorstellende eene boetelinge in den kerker; berustende in de verzameling van den weled. geb. heer M.A.F.H. Hoffman, lid der Koninklijke Akademie van Beeldende Kunsten te Amsterdam.


Daar ligt zij troost- en spraakloos neêr, 
Met zonde en schuld belaân; 
Geen straal van hope lacht haar meer 
In d'engen kerker aan. 
't Blijft in haar ziel stikdonkre nacht: 
Wat andren laafnis bied', 
De schuld verteert haar levenskracht, 
En - tranen heeft zij niet! 
 
O neen! haar oog is uitgeweend, 
Haar hart is moêgezucht; 
En hoe zij nokt, en snikt, en steent, 
Niets geeft haar' boezem lucht. 
En hoe 't berouw haar ziel vervult, 
(Ze ontzonk zoo diep haar pligt!) 
Niets geeft haar vrijspraak van de schuld 
Bij 't nadrend Godsgerigt. 
 
O, zie dien droefgeplooiden mond; 
Die oogleên rood geschreid; 
Die vale doodskleur, die in 't rond 
Op 't wezen ligt gespreid! 
Te zwak, kan zich de teedre hand 
Niet vouwen voor 't gebed, 
En, hooploos aan den grafkuilrand, 
Grijpt haar geen hand, die redt. 

{==261==} {>>pagina-aanduiding<<}

Maar hoe! komt niets in 't kerkerhol 
Dan 't kloppend hart te stâ? 
Ja! van berouw en boete vol, 
Vertrouwt ze op Gods genâ. 
Al derft ook 't neêrgeslagen oog, 
Voor 't opzien, moed en kracht, 
De Hemel ligt toch niet te hoog 
Voor haar gebed en klagt. 
 
En daarom brengt een achtbre grijz', 
Met pij en kap bekleed, 
Een dienaar Gods, op vrome wijs, 
Haar troost in 't zieleleed. 
Hij smeekt, met opgeheven hand, 
Bewogen met haar lot, 
Daar 't vuur van ernst in 't oog hem brandt, 
Genâ voor haar van God. 
 
't Is, of hij wil, dat stem en taal 
Tot in den Hemel klink'. 
Hij weet, Gods gunst kent perk noch paal, 
Hoe diep de zondaar zink'. 
Dus wijst hij haar op 't heilig kruis; 
En, van Gods trouw bewust, 
Brengt hij, wat storm er in haar druisch', 
't Geschokte hart in rust. 
 
Zij dan haar oog ook uitgeweend, 
Haar hart ook moêgezucht; 
De troost, dien 't vroom gebed verleent, 
Geeft aan haar' boezem lucht. 
Bid, vrome Priester! bid en smeek; 
Reeds juicht der Englen kring, 
Hoe ze ook het spoor der deugd ontweek, 
Om uwe boeteling. 
 
Ja, waar zóó 't neêrgeslagen oog 
Tuigt van 't gemoedsbestaan, 
Daar neemt, vergevend van omhoog, 
Genâ den zondaar aan: 
Elk boetling, zoo vol ootmoedszin, 
Als, schmidt, uw kunst vertoont, 
Zweeft eenmaal wis den Hemel in, 
Waar vrijspraak boete loont. 

Rotterdam.

j. van harderwijk, rz.


{==262==} {>>pagina-aanduiding<<}

Swift onder de advocaten.

In eene Assisen-preek had eens swift die soort van Advocaten scherp doorgehaald, welke zich veroorloofden tegen hun geweten te pleiten. Hierover gebelgd, gaf zich een jong Regtsgeleerde aan harde uitdrukkingen omtrent de Geestelijkheid toe, en, haar als 't ware gelijk met gelijk willende vergelden, zeide hij onder anderen, dat, als de Duivel eens te sterven kwam, er zeker een Geestelijke gevonden zou worden, die hem eene lijkpreek zou houden. ‘Ja zeker,’ zet swift, ‘zou ik ze hem houden, en van den Duivel zeggen, wat hij verdiend had, zoo als ik het heden morgen van zijne kinderen gedaan heb.’

Een Ier voor de regtbank.

‘Zijt gij schuldig of niet?’ werd onlangs, naar Engelsch gebruik, aan eenen beschuldigde voor eene regtbank te Dublin gevraagd. - ‘Wel, mij dunkt,’ kreeg degeen, die de vraag deed, ten antwoord, ‘juist daartoe zijt gij aangesteld, om dat uit te vinden.’

Last der rijkdommen.

Een onbemiddeld Russisch Edelman ontdekte toevallig in zijne kleine bezittingen ongemeen rijke goudaderen, zoodat hij weldra een vermogen van ettelijke millioenen bezat. Hij, die tot nog toe slechts beeren en sabeldieren gejaagd had, gevoelde nu plotseling begeerte naar Parijs, huurde loges in alle schouwburgen af, en verheugde zich reeds bij voorraad over het heerlijke leven, dat hij in de hoofdstad der beschaafde wereld leiden zou, toen hem, onder een schoonschijnend voorwendsel, een verbod der Russische Regering gewierd van het Rijk te verlaten, opdat het uit de ingewanden van Rusland gegraven goud niet in Frankrijk verspild mogt worden. Van dien oogenblik af is de jonge heer ten uiterste mistroostig, en merkt zichzelven aan als een opgeslotene - tusschen Moskou, St. Petersburg, Warschau, Tobolsk en Odessa!

Oostersche liberaliteit.

Die met den aard van het Oostersche Despotismus en deszelfs zeer wezenlijk onderscheid van dat in sommige Europesche Staten niet naauwkeurig bekend is, moet verwonderd

{==263==} {>>pagina-aanduiding<<}
staan, wanneer hij verneemt, met welk eene vrijmoedigheid soms de geringste bewoner van eene Perzische stad zich omtrent zijne Overheden, ja zelfs omtrent den geheiligden persoon van den Schah, durft uitlaten. Hadschi ibrahim, die eerste Minister van Perzië geweest was, ten tijde toen Generaal malcolm dat land bezocht, verhaalde, tot bewijs van den vrijen moed zijner landslieden, aan de Engelschen onder anderen de volgende Anecdote. Bij gelegenheid eener buitengewone belasting, welke de Gouverneur van Ispahan, ibrahim's broeder, op den winkel van elk der neringdoende ingezetenen legde, drong een groenteverkooper naar de plaats door, waar de Gouverneur openlijk gehoor gaf, en riep uit, dat hij volstrekt onvermogend was, om de opgelegde belasting te betalen. ‘Betalen moet gij ze, of anders de stad verlaten,’ was het antwoord. - ‘Ik kan niet betalen,’ zeide de man; ‘naar welke plaats moet ik dan gaan?’ - ‘Gij kunt naar Schiras gaan, of naar Kaschan, wanneer die steden u beter bevallen dan de onze,’ hernam de Gouverneur. - ‘Uw broeder,’ was het antwoord, ‘is Gouverneur van de eene dier steden; uw neef van de andere: welke hulp kan ik daar verwachten?’ - ‘Zoo kunt gij aan het Hof gaan en u bij den Sehah beklagen, wanneer gij denkt, dat ik u onregt gedaan heb.’ - ‘Uw broeder, de Hadschi (Pelgrim), is eerste Minister,’ hervatte de man. - ‘Zoo loop dan naar de Hel,’ riep de driftig wordende Gouverneur, ‘en val mij niet langer lastig!’ - ‘Waarschijnlijk is wijlen de Hadschi, uw vader, daar,’ antwoordde de burger, zonder zich van zijn stuk te laten
brengen. Alle omstanders lachten, en de Gouverneur, die zelf moeite had om ernstig te blijven, gebood den klager heen te gaan; terwijl hij hem beloofde te zullen zorgen, dat hem niet te veel afgevergd wierd.





Op het vernemen van het overlijden des hoogleeraars N.G. van Kampen.


Hoe! is de hand verstijfd, wie 't altijd werkzaam brein, 
Met wetenschap vervuld, bijna geen rust ooit gunde? 
Is 't vriendlijk licht gebluscht, dat zucht voor deugd en kunde 
Verspreidde in elken stand? Ach! is die ziel, zoo rein, 
(Veel meer dan 't klatergoud, dat soms zijn glans deed tanen) 
Van 't stof ontboeid? - Helaas! Heel 't Vaderland pleng' tranen 
Op 't graf des Eedlen, wien 't zoo dierbaar was, wiens vlijt 
Zijn' roem, zijn' zeden, zijn' beschaving was gewijd; - 
Maar, telt, wat edel denkt, zijn' dood bij Neêrlands rampen, 
Door deugd en kenniszucht vereert het best van kampen. 

Rotterdam, 17 Maart 1839.

G.v.R.






{==264==} {>>pagina-aanduiding<<}

Een oud bijschrift in een waardig grafschrift verkeerd.


Van kampen, vraagbaak steeds van jongen en van ouden, 
Beidt hier den jongsten dag. Waarvoor moet men hem houden, 
(O wijzen, meldt het mij, indien gij hier niet suft!) 
Voor eerlijker van hart of kloeker van vernuft? 
 
IJ. 





Willmar.


Hoort, hoe des wijzen Willmar's taal 
Klonk in der Belgenvadren zaal, 
Tot roem des lands bijeengezeten: 
‘Maakt, edle mannen, maakt nu vreê! 
De kling blijv' vreedzaam in de schee: 
Het leger heeft zich wél gekweten. 
 
De schande heeft het uitgevaagd, 
Toen 't eens zoo deerlijk werd gejaagd, 
En thans, door kiekens gaar te koken 
In 't legerkamp bij Beverloo, 
Gestrekt op 't frissche roggestroo, 
Geleden smaad met glans gewroken. 
 
Pataten, vleesch en Diester-bier, 
Genuttigd bij een koestrend vier, 
En meerder soortgelijke plagen, 
Heeft onze dappre legerschaar, 
Gedekt voor koude en krijgsgevaar, 
Met onbezweken moed verdragen. 
 
Oranje wierp, verstijfd van schrik, 
Op 't heldenkamp een' bangen blik, 
En riep toen tot zijn granadieren: 
Loopt, kindren, loopt, zoo hard gij kunt! 
Kiest zelv' u een verzamelpunt 
Aan de overzijde der rivieren! 
 
Ja, 't leger heeft zijn' pligt betracht: 
Voor onze schaar, met roem bevracht, 
Is Hollands krijgsmagt weggedropen. 
Hoezee! de zegekrans is ons! 
Rust, Leopold, op zwanedons! 
Gij kunt uw legertent nu sloopen.’ 
 
Herleef, Euroop! held Willmar's taal 
Klonk vredelievend door de zaal. 
Geluk, o volken! heil, o landen! 
Want, had de man den krijg gewild, 
Uw laatste man werd óf gevild 
Of moest in 't laatste fort verbranden! 

18 Maart 1839.

v.E.





{==265==} {>>pagina-aanduiding<<}

Mengelwerk.

Verhandeling over de groote waarde en voortreffelijkheid van het ligchaam voor ons bestaan, als denkende en redelijke wezens.

Door N. Swart.

Oud en wijd verspreid is het begrip, dat de stof, waaruit de wereld gemaakt is, de oorzaak is van het kwaad, in dezelve aangetroffen. God, zeide men, wilde een volmaakt geheel zamenstellen; maar de stof, die men doorgaans als van eeuwigheid bestaande aannam, verzette zich daartegen, en zoo bleef in de best mogelijke wereld een inmengsel van kwaad over, door geene wijsheid of almagt te weren. En schoon men zou moeten denken, dat de leer des Bijbels, die eene schepping uit niet aanneemt, en dus stof en vorm beide uit dezelfde volmaakte bron afleidt, dit denkbeeld ongerijmd maakt, er wordt echter al vroeg een aanhang in de Christenkerk gevonden, die bepaaldelijk de oorzaak der zonde zoekt in de stof. (*) Ja, werd ook deze ketterij verworpen, er is blijkbaar niet weinig van haren inhoud overgebleven. Het spraakgebruik van den Bijbel, volgens 't welk de geest tegen het vleesch wordt overgesteld, vooral de woorden van paulus: het vleesch begeert tegen den geest en de geest tegen het vleesch, en deze twee strijden tegen elkander, benevens vele soortgelijke, gaven hiertoe ligt aanleiding. En gelijk sommi-
{==266==} {>>pagina-aanduiding<<}
ge oude wijsgeeren het ligchaam als een kerker voor de ziel beschouwden, uit welke ontslagen, zij eenmaal veel vrijer, magtiger en gelukkiger zou bevonden worden; zoo treft men er ook onder de Christenen aan, die, de opstanding des vleesches voor een louter zinnebeeld of schikking naar Joodsche begrippen houdende, de toekomstige zaligheid daarin gelegen achten, dat wij, van alle last en beperking door het ligchaam ontslagen, een geheel geestelijk leven van kennis, bewondering en aanbidding des volmaakten zullen leiden. Dit echter zoude op zichzelf als min gevaarlijk, ten deele zelfs aanprijselijk te achten zijn, daar wij in allen gevalle toch moeten zeggen: het is nog niet geopénbaard, wat wij zijn
zullen, indien niet de praktijk des Christendoms zich, op eene verkeerde wijze, naar zoodanige opvatting had geschikt. Dezelve namelijk schreef nu de uitroeijing van alle zinnelijke aandoening en gevoel, de verzaking van alle genot en vreugde der aarde, de ontrukking aan alle maatschappelijke betrekking en bezigheid voor, om zich in de wildernis, tusschen naakte rotsen of steile kloostermuren, met bloote bespiegelingen te voeden. Bij de geringste hoeveelheid van schralen en onsmakelijken kost levende, met de ruwste kleeding aangedaan, bijna zonder slaap, op den harden grond genoten, kastijdde men daarenboven zichzelven en bestreed het ligchaam als eenen boozen vijand. Dat was het leven der zoogenaamde heiligen en volmaakten, die daardoor dan ook niet zelden tot droomen eener ontstelde verbeelding werden opgevoerd, volgens welke zij met de Engelen, ja met den Eeuwigen zelv', als ligchamelijk verkeerden.
Ik erken, dit alles kan als overdrijving, verkeerde toepassing en misbruik van onbetwijfelbare waarheden worden beschouwd. Eene averegtsche opvatting van Bijbelsche lessen, bij welke noch op de omstandigheden des tijds, noch op de krachtige taal der Oosterlingen, vol beelden en gelijkenissen, wordt gelet, is ligt genoegzaam, om deze dwaasheid te verklaren. Maar, zou toch dat oorspronkelijke denkbeeld van de bedorvenheid

{==267==} {>>pagina-aanduiding<<}
der stof, van de verwerpelijkheid van alles, wat uit het ligchaam voortkomt, van de noodzakelijkheid des verbrekens zijner boeijen, daartoe niet krachtig hebben medegewerkt? Zou men er niet de uitspraak der H. Schrift zelve bij uit het oog verloren hebben, dat beide het ligchaam en de geest Godes zijn, ja het eerste geschikt is een tempel des H. Geestes te wezen? (*)
Althans ik heb het niet ongepast geacht, de groote waarde en voortreffelijkheid van het ligchaam voor ons geheele bestaan, als denkende en redelijke wezens, aan te wijzen. De ziel kennen wij, ten beste genomen, alleen uit hare daden, als eene onbekende bron, als eene vooronderstelling, waaruit zekere verschijnselen zijn te verklaren. Het ligchaam is voor oogen; wij mogen het onderzoeken, en deszelfs verrigtingen, ten opzigte van wijze en middelen, nagaan. Ware het te verantwoorden, dat wij dit om het andere verzuimden? Ik weet niet, of mijne toehoorders, en toehoorderessen vooral, met zulk een meer wijsgeerig onderwerp ingenomen zullen zijn. Ik verzoek echter op te merken, dat geene afgetrokkene beschouwingen, maar zigtbare, althans zinnelijke zaken ons daarbij zullen bezig houden. En is er ook niets nieuws onder de zon, zij zullen echter, bij het slot misschien, toegeven, de zaak in dat licht nog niet beschouwd te hebben.
Er zijn een aantal voorwerpen in de natuur, van welke wij de krachten en werkzaamheden kunnen opmerken en gadeslaan, zonder dat wij van deze werkzaamheid of dit vermogen eenige reden kunnen geven. Wat de natuurkundigen aantrekkingskracht, de scheikundigen verwantschap tusschen bijzondere stoffen, de beoefenaars der natuurlijke historie groeikracht, en de geneeskundigen levenskracht noemen, dat zijn verborgenheden voor den mensch: hij kan de uitkomsten harer werkzaamheid,

{==268==} {>>pagina-aanduiding<<}
derzelver wetten en voorwerpen bepalen; maar waarom en waardoor de verschillende stoffen alzoo werken of bewerkt worden, is hem een onverklaarbaar raadsel. Er zijn andere voorwerpen, en het dierlijk ligchaam levert daarvan wel de klaarste bewijzen, welker vermogens en werkzaamheid, voor een groot deel, naauwkeurig te berekenen zijn; bij welke, de grondstoffe eenmaal zijnde gegeven, geene andere kracht dan des verstands, des vernufts, der berekening wordt vereischt; van welke zich de mensch een volkomen begrip kan maken, ja die hij, voor zoo verre hem de noodige beschikking over de zamenstellende stoffen is gegeven, in eigene werken navolgt. Het is opmerkelijk, dat deze verklaarbaarheid van krachten en werkzaamheden in de natuurlijke voorwerpen toeneemt, naarmate die voorwerpen op eenen hoogeren trap van volmaaktheid staan - in de planten meer dan in steenen en metalen, in de dieren meer dan in de planten. Alles b.v., waardoor zich het levend schepsel boven louter groeijende of nog lagere onderscheidt, zijne vrije beweging, zijne eigene werkzaamheid voor onderhoud, veiligheid en voortduring, berust op eene werktuigelijke zamenstelling zijner verschillende ligchaamsdeelen, waarvan wij het kunstig maaksel van stuk tot stuk kunnen nagaan. Het ware inderdaad te wenschen, dat eenige oppervlakkige kennis van dit onderwerp meer tot de algemeene opvoeding gebragt werd, ja dat men jeugd en ouderdom op de wonderen opmerkzaam maakte, welke de wijsheid en zorge des Allerhoogsten op deze wijze doen kennen. Waarlijk, ieder levend schepsel is een proefstuk van Gods hand; de onnavolgbaarste werktuigkunde, het onnagaanbaarst vernuft en oneindige kunst brengen hier duizend zamenstellen, duizend verscheidenheden derzelven tot stand, over welke de nadenkende mensch verbaasd en opgetogen staat. Elk voorwerp heeft den noodigen toestel voor zijne leefwijze ontvangen - de vogel om te vliegen, de visch om te zwemmen, de os om te grazen, de leeuw om te verscheuren, de worm om te
kruipen, met afwisselingen zonder tal, met zeldzaamheden niet uit te spreken.

{==269==} {>>pagina-aanduiding<<}

Doch onder allen is er geen, die meer onze bewondering verdient, dan de mensch zelf. Ik mag hierbij, in het algemeen, thans niet stilstaan. Elk heeft daarvan somtijds gehoord. En wisten de vernuftige Grieken, op dien hoogen trap van beschaving, geen ander beeld, dan dat van den mensch, uit te vinden, om den Vader der Goden en menschen te vertoonen, dan schijnen wij het wel daarvoor te moeten houden, dat geene gedaante het grootsche en schoone, het vermogen en de diepe kennis beter uitdrukt, dan de menschelijke gedaante. Ook onze heilige Boeken volgen dien regel, wanneer zij ons Engelen of andere hoogere wezens in de geschiedenis voorstellen. Ja zelfs bij de monsters der Oostersche verbeelding ligt de menschelijke gedaante ten grond. En dit althans komt ons voor blijkbaar te zijn, dat, zoo de geheele voortreffelijkheid van den mensch uit zijn ligchamelijk zamenstel ook niet is te verklaren, deszelfs redelijke ziel toch wel bezwaarlijk in een ander ons bekend ligchaam tot dien trap van ontwikkeling en werkzaamheid zoude kunnen geraken.
Wij willen met het voornaamste beginnen, met de spraak. Het behoeft geen onderzoek, of de dieren de ligchamelijke voorwaarden tot spreken, even zeer als de mensch; zouden bezitten. Mij schijnt deze opmerking over het geheel daartegen te pleiten, dat wij enkele vogels, die anders niet tot te schranderste wezens behooren, en die er dan ook weinig gebruik van weten te maken, sommige woorden kunnen leeren naklappen; terwijl wij den slimmen hond zoo min, als het paard, den olifant, of zelfs den aap, iets dergelijks kunnen leeren. En onze groote camper moge het dan mis gezien hebben, dat laatstgenoemde door zekere windbuizen achter zijne kaken uitdrukkelijk belet wordt geregelde klanken voort te brengen, en de in zijne soort niet minder groote herder (*) daarin te onregt de zorg des Schep-
{==270==} {>>pagina-aanduiding<<}
pers hebben opgemerkt, opdat zulk een wezen met zijne onreine brabbeltaal ons niet zoude hinderen, - het schijnt mij toch door zekeren geleerde (*) wat al te los daarheen gezegd: ‘het dier zegt niets, omdat het niets te zeggen heeft.’
Dit alles, zeg ik, behoeft geen naauwkeurig onderzoek, omdat wij in allen gevalle weten, dat de menschelijke tong en mond en keel de geschiktheid hebben, om niet alleen toonen, maar wel inzonderheid klanken van allerlei soort voort te brengen, ja die te doen afwisselen en elkander vervangen met eene snelheid en eene gemakkelijkheid tevens, welke wel geen door ons vervaardigd werktuig ooit zal kunnen navolgen. De vier en twintig letters, door ons gebezigd, drukken de grondklanken onzer taal, zij het dan meer of min gebrekkig, uit. En wat is er meer dan dit getal noodig, om eene eindelooze menigte van woorden uit dezelve zaam te stellen, die elk geheel anders luiden, elk eene andere mengeling en wisseling van klanken doen hooren, en elkander toch met eene snelheid opvolgen, die alle denkbeeld te boven gaat. In de ure tijds, die ik hier voor u zal spreken, bereken ik ten minste tienduizend lettergrepen en driemaal zoo vele letters noodig te hebben, om u mijne gedachten mede te deelen, en hoe weinig moeite kost dit mij; ja, hoe veel vermaak pleegt er de mensch in te vinden, om aldus, door middel der tong, zijne innige gepeinzen mede te deelen, menigmaal slechts sprekende om te spreken, of den medgezel zijne tegenwoordigheid door de ooren en den geest zoo wel, als door het oog te doen vernemen! Deze geschiktheid nu onzer spraakwerktuigen behoort geenszins tot de donkere, onverklaarbare vermogens, in de natuurlijke voorwerpen aangetroffen. Dezelve berust integendeel geheel op een

{==271==} {>>pagina-aanduiding<<}
kunstig maaksel. Tong en keel, mond en lippen zijn er toe ingerigt. De stof, waaruit zij zijn zaamgesteld, maar vooral de vormen, welke aan dezelve zijn gegeven, de gemakkelijkheid der beweging van de tong in het bijzonder, op allerlei wijze en in allerlei rigting, en de tallooze spieren en spiertjes, die geschikt zijn om deze bewegingen voort te brengen, - ziedaar het kunstig middel, om de uitgeademde lucht des te dwingen, te stuiten, te slingeren en weêr los te laten, dat daaruit, als door een onnavolgbaar speeltuig, de vereischte klanken, woorden en volzinnen worden voortgebragt.
Doch, van welk een belang is dat vermogen der sprake voor den mensch! Wat is hij zonder hetzelve! Ziet het aan den doofstomme! Immers, schoon de gelukkigen, die door de spraak tot hooge kennis en vernuft zijn opgeklommen, dezen ongelukkigen door eene eigene uitgevonden taal te hulp komen, het uitnemendst geduld brengt hen toch immer slechts tot eene betrekkelijke hoogte. En de wet zelve behandelt hem niet als volkomen bij verstand. Bij een aantal volken wordt spraakvermogen en denkvermogen door hetzelfde woord aangeduid. Ons rede strekt er u van ten voorbeeld. En hoe zouden wij denken, indien wij de voorwerpen onzer opmerkinge niet onder eenig teeken konden brengen, om het daarbij vast te houden, ons te herinneren, en met andere voorwerpen, vroeger of later opgemerkt, in verband te brengen? Of hoe zouden wij hiertoe komen, hierin althans eenige belangrijke vorderingen maken, indien andere menschen ons daartoe niet te hulp kwamen? En zoo wij het niet konden, hoe zouden wij de een van den ander' leeren? Hoe zou een handel van gedachten, eene gemeenschap van kennis, eene zamenwerking van uitvinders en ontdekkers, volmakers en beschavers van allerlei kunst en wetenschap ontstaan, welke alleen hooge kunde en diep doorzigt mogelijk maken? Doch het spreken is den mensch eigen. Zoo min men ergens eenig beginsel daarvan bij de dieren opmerkt, die meest allen eenen bepaalden klank uiten, naarmate

{==272==} {>>pagina-aanduiding<<}
van de gelegenheid en aandoening, op dezen of genen toon, met meerdere of mindere snelheid en herhaling voortgebragt - zoo min treft men eene menschensoort, hoe laag ook in beschaving, aan, die niet eenigermate spreekt en eene eigene, schoon armoedige, taal bezit. Wij lezen in de eerste hoofdstukken van Gencsis, dat God de dieren tot adam bragt, opdat hij ze namen gave. En mij dunkt, hij zal daarmede gehandeld hebben, zoo als nog onze kinderen doen, die eene of andere uitstekende eigenschap des diers, allereerst zijne geluidgeving, tot eenen naam voor hetzelve stempelen. Althans men heeft in elke taal zulke woorden over, welke blijkbaar naar den klank gevormd zijn, zoo als kieviet en koekoek, welke vogels alzoo hunnen eigen' naam gedurig uitroepen, om ze als in gedachten te doen houden. Ik weet niet, dat er onder de wezens, die den mensch hier het naaste komen, ja den geheel onontwikkelden mensch, het jonge kind bij voorbeeld, in slimheid en opmerkzaamheid ver te boven gaan, een eenig gevonden wordt, dat neiging te kennen geeft, om klanken na te bootsen of eenig voorwerp daardoor aan te duiden. En zou dit in eene andere reden gelegen zijn, dan omdat hij geene gemakkelijkheid bespeurt om de tong daartoe te buigen, omdat de natuur hem slechts ééne spraak leerde?
Is dit alles inderdaad niet uiterst opmerkelijk, G.G.H.H.? Zou deze inrigting van onzen mond niet de hoogste oplettendheid verdienen? Zou ze niet tot de middelen moeten gerekend worden, om een verstandig, redelijk wezen te vormen? Zou de mensch dit ooit geworden zijn, indien hij stom als de visch, aan éénen klank gebonden als menig dier, of slechts onbuigzaam van tong en gehemelte was, als wij de meeste schepsels moeten rekenen? En is dan dit ligchaam zoo geheel te verachten, met eenen kerker te vergelijken, of als eene zware boei te beschouwen, welke wij slechts af te werpen hebben, om ons veel vrijer en stouter in de wereld der denkbeelden te verheffen? Integendeel, als het schip,

{==273==} {>>pagina-aanduiding<<}
dat ons naar beter gewest voert, zoo verdient dat ligchaam, ontzinkt het ons ook eenmaal, toch den warmen dank des wezens, dat zich door behulp van hetzelve, uit de bewusteloosheid en den laagsten dierlijken toestand zoo hoog wist te verheffen.
Er is een ander deel van het menschelijk ligchaam, dat niet minder tot zijne ontwikkeling en volmaking bijdraagt. Het zijn de handen, het zijn die kunstige werktuigen, welke hem in staat stellen zoo vele nieuwe scheppingen voort te brengen, van welke de natuur niets weet. De spraak is slechts ten halve wat zij zijn moet, zoo lang het schrift niet bestaat. En het schrift is voor vele zaken ontoereikend, waar de teekenpen het niet te hulp komt. Doch wat zouden zij alle te beduiden hebben, hadden ze niet mede te deelen, wat de wetenschap leert en van toepassing maakt op de kunsten en bekwaamheden, door de genoemde scheppingen eerst mogelijk geworden? Waar bestaat ooit, wat wij beschaving, wat de Ouden zoo schoon menschheid of menschelijkheid noemden, zoo lang schrift en kunst en wetenschap nog in de kindschheid zijn? Maar dit alles laat zich niet denken zonder de hand, zonder dat wonderbaar kunststuk, hetwelk, op alles af te rigten, in vermogen en snelheid, bij den schrijver, den toonkunstenaar, den werktuigkundige en zelfs den gewonen ambachtsman, vaak alle denkbeeld te boven gaat. Verbeeldt u het schranderste vernuft in eenig viervoetig dier, wat zal het er mede uitvoeren? Nergens vinden wij er een, dat eenig opzettelijk werktuig bezit, om de plaats der hand te vervangen. Want, wat zou de tromp van den olifant, alleen en zonder vingers, tot eenige zaamgestelde werkzaamheid vermogen? - Men zegge niet, de vogel bouwt toch zijn kunstig nest, de bij hare juist geëvenredigde cel, noch beroepe zich op de afwisselende vormen, in welke vogelnesten en woningen van insecten, naar mate van elks behoefte en ieders omstandigheden in het leven, voorkomen! Men voere dit niet aan, om te doen zien, dat het dezen schepselen alleen aan den vrijen geest en het werkzaam vernuft ont-
{==274==} {>>pagina-aanduiding<<}
breekt, om den mensch, als kunstenaars, op zijde te streven! Wat toch zou de vogel met zijne pooten of met zijne sneb, om te doen, wat de mensch doet? Wat zou het weinig vermogend
insect? Inderdaad, gelijk de kunstdrift, aan deze wezens eigen, voor ons tot de verborgene krachten behoort, zoo is het tevens blijkbaar, dat hun maaksel hen tot deze ééne kunst bepaalt; dat de bij, bij de vorming harer cel, slechts als een werktuig is te beschouwen, hetwelk, door eene onbekende kracht in beweging gebragt, als onwillekeurig den vorm daarstelt, welke voor het oogmerk van zijn bestaan vereischt wordt; dat haar werk meer met telen, dan met maken of bouwen is te vergelijken.
Voorwaar, het fijne gevoel, in de toppen onzer vingeren gelegen, dat bij den blinde zelfs tot onderkenning der kleuren is te volmaken; de gemakkelijkheid, met welke wij door middel der hand alles aangrijpen, om het voor ons oog te brengen en in allerlei rigtingen aan deszelfs beschouwing te onderwerpen; het vermogen, om de voorwerpen te schiften, te verdeelen, te veranderen en weêr zaam te stellen; de behendigheid, om een werktuig te voeren en het eene voortbrengsel als uit het andere te doen vloeijen - de natuur schenkt het ons, de ondervinding doet het ons meer en meer bezigen, de oefening volmaakt het, en de geest volgt het ligchaam schrede voor schrede, om zich heerschappij over het geschapene te bereiden. Het zijn de kunsten, het zijn de wetenschappen, die den mensch volmaken. Zij, die elkander ondersteunen, elkander behoeven, vormen den stroom, op welken zich zijne ontwikkeling gedurig voorwaarts beweegt. Uit zijne natuurlijke gesteldheid als eerste bron voortgevloeid, bestaat hij in den beginne slechts uit zwakke beekjes, die echter straks te zaamgevloeid, op iederen trap der beschaving, nu op eens, dan langzamerheid, toevloed ontvangen en naar alle kanten leven en vruchtbaarheid verspreiden. Doch, hoe ontsprong die bron, hoe nam zij toe, hoe bestond zij, zonder de hand? Hoe werd de duisternis licht; hoe ontdekte zich

{==275==} {>>pagina-aanduiding<<}
de wereld, met alle hare wonderen, aan het oog onzes geestes; hoe onderwierpen wij ons dezelve, en wierd zij ons middel tot staag meerdere volmaking, zonder de hand?
Doch welligt werpt mij hier iemand de apen tegen, die in de natuurlijke historie zelfs als vierhandig gekenteekend staan, en ons dus voor de helft in handigheid zouden moeten te boven streven. De ontleedkunde is voor mij niet veel meer, dan eene herinnering uit jeugdiger leeftijd, en de vergelijkende ontleedkunde, die hier vooral zou te pas komen, meestal een onbekend veld, waar ik slechts nu of dan, bij toeval, een' aangenamen uitstap mogt doen. Ik kan dus niet bepalen, of de hand van genoemde dier met de buigzaamheid en gebruikbaarheid der onze gelijk sta. Ik kan alleen aanmerken, dat de uitsteeksels van dit wonderlijk menschachtig wezen blijkbaar ingerigt en aan hetzelve dusdanig geschonken zijn, om op de takken der boomen, als op zijn natuurlijk verblijf, te leven en te wandelen. - Doch ik zal, om deze zwarigheid geheel ter zijde te stellen, tot een ander gedeelte of liever eigenschap van het menschelijk ligchaam overgaan - te weten, deszelfs eigenaardigen, opgerigten stand. Dezen bezit de aap niet; het is alleen door middel van een' stok, dat sommigen den menschelijken gang eenigzins nabootsen. Dezen bezit ook geen ander dier. En hij is het echter, welke ons niet alleen het gebruik onzer handen volkomen vrijlaat, maar welke ons ook, buitendien, tot vele werkzaamheden oneindig beter in staat stelt. De dichters hebben daarvan, als het merk zijner verhevenheid, die den hemel, voor de aarde, aanschouwt, met geestdrift gesproken. Men zou er niet minder juist den heerschappijvoerder over de aarde uit kunnen kennen, die haar zoo gemakkelijk en als van zelve overziet. Doch, het is niet alleen de vertooning, het is de daad en waarheid dezer heerschappij, welke op denzelven berust.
Denken wij aan het eenvoudigste, aan den eersten belangrijken grondslag van alle beschaving, den landbouw:

{==276==} {>>pagina-aanduiding<<}
hoe zal het wezen, met het hoofd naar de aarde gebukt, de spade voeren, den ploeg besturen, het koren maaijen en alle ander akkerwerk ten uitvoer brengen? Hoe zal het al verder het paard beteugelen of berijden? Hoe staat hij aan het roer, om grooter of kleiner vaartuig naar eisch te sturen? Hoe smeedt hij, en onderwerpt zich die delfstoffen, buiten welker gebruik men den mensch nog nimmer tot een' belangrijken trap van magt en bekwaamheid zag opklimmen?
Ik heb u slechts hoofdzaken genoemd. Het zijn diegene, welke elk in het oog loopen. De natuur heeft ze ons tot vergoeding van andere hulpmiddelen en leidslieden geschonken, welke aan de dieren verleend zijn. De mensch is, bij zijne geboorte, het behoeftigste en hulpeloosste van alle schepselen. Doch deze armoede is zijn rijkdom. Het medelijden bezorgt hem eene langdurige koestering, eene geregelde opkweeking, eene aanhoudende verkeering met anderen. Het gevoel van zijn gebrek doet hem naar deksel en beschutting, naar wapens en verdediging uitzien. En tot geene bijzondere spijze, leefwijze of klimaat bepaald, zoekt hij steeds het betere, en bezorgt zich alle middelen, om het te verwerven. De nood is zijn eerste, de onbeperkte lust zijn volgende tuchtmeester; en niet slechts weet hij zijne zintuigen, zijne krachten, zijne middelen van aanval en verwering gedurig te vermenigvuldigen of te versterken - maar het zijn inzonderheid de zaden, in hem boven alle dieren kiemende, welke op deze wijze meer en meer tot ontwikkeling geraken.
Wat er verder in de bewerktuiging van den mensch gevonden worde, dat hem boven de dieren verheft, wage ik niet breedvoerig te verklaren. Het blijkt door de ondervinding, dat hersenen en zenuwen de voorname zetels van leven en gevoel, bij de meeste dierlijke wezens zijn. Gelijk van den stoomketel de kracht uitgaat, die door bepaalde kanalen op de werktuigen wordt aangebragt, welke daardoor in eene bepaalde beweging geraken - zoo schijnt de wil van het hoofd uit te gaan,

{==277==} {>>pagina-aanduiding<<}
om door de zenuwen op het spiergestel te werken. En gelijk, wederom, de kruisspin in het midden van haar weefsel opmerkt, wat er in eenig gedeelte van hetzelve voorvalt, zoo schijnt de ziel (de persoon of het ik) haren zetel in de hersenen geplaatst te hebben, om van daar alles waar te nemen, wat het gevoel, door vijf verschillende zintuigen, van buiten of van binnen ondervindt. Wij stooten hier wederom op die onbekende krachten, die ons ten opzigte van het hoe en waarom ten volle in het duistere laten. Maar het ontleedmes leert die gesteldheid van de genoemde deelen kennen, welke met den meerderen of minderen trap van verstandelijke volmaking standvastig gepaard gaan; en deze wijst den mensch, buiten tegenspraak, de hoogste plaats onder allen aan. Zijn hooge en fraai gewelfde schedel is inderdaad het kenmerk van eenen verheven' aanleg. En wat wij in de behandelde deelen van zijn ligchamelijk zamenstel met oogen kunnen aanschouwen, dat mogen wij van het minbekende gerust vermoeden.
Zietdaar dan, M.G.H.H., wat ons het onderzoek, de oplettendheid op het zigtbaar maaksel van den mensch leert, om zijne hooge voortreffelijkheid boven alle ons bekende schepselen eenigermate te verklaren. Zouden wij dit moeten verachten, omdat het ons tot oplossing der moeijelijke vraag toch niet toereikend schijnt? Zou het beter zijn, ons, tot dat einde, geheel op eene onbekende kracht te beroepen, van welke wij niets weten? Zouden wij het daarvoor moeten houden, dat de redelijke ziel, als een op zichzelf staand wezen, de tijdelijke bewoonster van deze leemen hut, dat alles doet - ja, nog veel volkomener denken, gevoelen, willen en handelen zou, indien zij in die hut, als in eenen kerker, niet opgesloten, noch aan het vleesch, als aan eene zware boei, gebonden ware? Ik beken, het kan zijne nuttigheid hebben, sommige zaken ondoorzocht te laten en op bloote onderstellingen te redeneren. En zoo kan men ook de ziel, als een gegeven iets, aannemen, hare werkzaamheid volgens de onder-
{==278==} {>>pagina-aanduiding<<}
vinding bepalen, en haar wezen door gevolgtrekking en afgetrokkene redenering nader pogen te leeren kennen. Maar, is zulk eene handelwijze toch niet als een noodmiddel, of als een maatregel bij voorraad te beschouwen, die ons gebiedt, ten gelegenen tijde op het ondoorzochte terug te komen? Of is eene gebrekkige kennis niet boven eene geheele onkunde en bloote onderstelling te kiezen? Althans mij komt het niet zoo geheel dwaas voor, het redelijk vermogen van den mensch als eene rijpe vrucht uit de dierlijkheid te willen doen opgroeijen, door die middelen, welke de natuur aan zijn ligchaam geschonken heeft. Doch, hoe diezelfde ontwikkeling zou plaats grijpen zonder deze middelen - zietdaar, M.M.G.G., een voor ons geheel onbekend land, een veld van vooronderstellingen, waarop ook de schranderste zich bezwaarlijk van tegenspraak met zichzelven onthoudt.
Wij herhalen, er bestaan in de natuur verborgene krachten, welker werking wij zien, maar welker middelen, om zoodanig werk voort te brengen, voor ons in een ondoordringbaar duister zijn geplaatst. Er zijn ook andere, welke wij kunnen nagaan en berekenen; en hoe hooger eenig schepsel op de ladder der wezens staat, hoe meer zijn maaksel, ter bereiking van bepaalde einden, doorgaans voor ons openligt - bij de plant meer dan bij de delfstof, bij het dier meer dan bij de plant. En inzonderheid de vrije beweging van het dier, datgene, wat hetzelve hoogst verheft, wat het het meest tot den zelfstandigen mensch doet naderen, rust bijna geheel op werktuigkunde en berekenbare middelen. Zou dan de mensch, waar hij zich nog hooger verheft, zou het edelste en beste in hem, zijn denkvermogen, tot die zaken behooren, welke, als de zwaarte van den steen of de zeilsteenkracht van den magneet, aan geene verklaarbare, redelijke werkzaamheid doen denken? Neen, op eene fijner en edeler bewerktuiging moet het gevoeliger en hooger leven des menschen, boven het uitnemendste dier, mijns oordeels, geacht worden, althans

{==279==} {>>pagina-aanduiding<<}
grootendeels te zijn gegrond; en vooral de middelen, om dit hoogere leven te ontwikkelen, te beschaven, te volmaken, moeten in de eigene werktuigen, waarmede hij dezelve betoont en aan den dag legt, in zijn spraakvermogen, ja ook in zijne handen en gansche maaksel, worden gezocht. De mensch is, maar één; zijne verdeeling in ziel en ligchaam, juist gesproken, ligt eene kunstverdeeling, gelijk die van hoofd en hart, smaak en gevoel, in zichzelve onafscheidelijk. (*) Spreekt men trouwens niet van den verstandigen, redelijken, zedelijken of godsdienstigen mensch; even of elk van dezen op zichzelven stond, daar het toch het eigen juweel is, dat van verschillende facetten onderscheidene stralen terugkaatst? Spreekt niet de Bijbel zelf, daar hij doorgaans van ziel en ligchaam gewaagt, door paulus mond, van uwen geheel opregten geest en ziel en ligchaam? En moest niet het eene of het andere eene dwaling zijn, wanneer wij hier aan eene eigenlijke onderscheiding dachten?
Maar, bedrieg ik mij, of gaat hier en daar bijna een onwillekeurige kreet tegen mij op, ja lees ik uwe afkeuring in het gloeijend oog? ‘Hoe! zóó spreekt een Leeraar van de Godsdienst, zóó een Verkondiger van Onsterfelijkheid en Oordeel?’ Ja, M.G., en zonder eenige vrees, dat zijne belijdenis van die groote waarheden daarbij in het minste te schromen hebbe. Gunt mij nog eenige oogenblikken, om u deze zwarigheid op te lossen.

{==280==} {>>pagina-aanduiding<<}

Wat den Oneindige betreft, wij kunnen Hem niet vinden; Hij bewoont een voor ons ontoegankelijk licht. Zijne werken verkondigen Hem ons, als den Magtige, den Wijze, den Weldadige, die begin noch grenzen heeft, welke Hem zouden beperken. Maar waar en hoe Hij werkt; hoedanig zijn wezen zij; alwat wij er van zeggen, is bekentenis onzer onwetendheid. Hij is een geest - dat is te zeggen, men ziet Hem niet, men tast Hem niet, men achterhaalt Hem zelfs met de verbeelding niet; en toch bestaat Hij; want Hij werkt. Vraagt het de geschiedenis der wijsgeerte, van de allervroegste tot op dezen laatsten tijd, en zie, hoe men worstelt, om zich aan iets vast te houden, ja hoe de eenige wijsheid, die tot geene dwaling voert, blijkt deze te zijn, dat men zijne onkunde erkent. Dat leert ons ook de Bijbel; hij zegt het uitdrukkelijk: wij kunnen Hem niet vinden; Hij bewoont een ontoegankelijk licht. Maar zijne deugden, zijne liefde, zijne heerschappij over de natuur, die kennen wij, die gaf Hij ons in christus te lezen. Wie in dezen gelooft, voor dien is alle twijfel opgeheven, de duisternis licht geworden.
En wat in het bijzonder het andere leven aangaat, waar de buik en de spijze zullen te niete gedaan worden, en wij zullen zijn als de Engelen Gods; het zal thans niet ligt door iemand ontkend worden, dat de bewijzen voor dat leven, eertijds op de onstoffelijkheid en daarom onvergankelijkheid der ziele gebouwd, van weinig aanbelang zijn. Wat een begin gehad heeft, waarom zou het geen einde kunnen hebben? Wien de wil van God alleen te bestaan gebood, waarom zou hij langer duren, dan God hem doet bestaan? En is niet inzonderheid opwekking uit den dood de vorm, onder welken het Evangelie ons het nieuwe leven voorstelt? Ja, laat zich Apostel paulus niet in het breede over de heerlijke ligchamen uit, die dan dit broze ligchaam zullen vervangen? En toch het zal ons ligchaam zijn; wij zelve zullen het wezen, die alzoo veranderd uit de

{==281==} {>>pagina-aanduiding<<}
groeve te voorschijn treden. Hij, die de dingen, die niet zijn, roept alsof ze waren, roept en verzamelt ook ons uit het stof terug; en niet als geesten, als verheerlijkte menschen volgen wij de eeuwige gloriebaan, den onsterflijken geopend. (*)
Ja, niet onschadelijk slechts, heilzaam schijnt mij deze beschouwing der zaak voor het geloof te mogen worden geacht. De moeijelijkheid, om zich het afzonderlijk bestaan der ziel voor te stellen; de vraag, waar was dezelve, gedurende de uren lange onbewustheid van den schijndoode; de opmerking, dat de geest met het ligchaam afneemt in den zwakken grijsaard, deden wel eens twijfel aan de voortduring ontstaan. En schoon het ook

{==282==} {>>pagina-aanduiding<<}
niet aan gronden ontbreke, om dien twijfel te bestrijden, het wordt toch ligt gevaarlijk te willen weten, waar alleen geloof kan bestaan - geloof aan God, aan zijne scheppende almagt, aan zijne regtvaardigheid, aan zijne onfeilbare belofte, aan Hem, dien Hij uit den dood heeft opgewekt.
Ik verlang echter niet, dat men te veel aan mijn voorstel hechte. Het is genoeg, zoo ik bewezen heb, dat wij Gode ook voor dit broze ligchaam den grootsten dank verschuldigd zijn; dat wij van harte mogen toestemmen: God zag al wat Hij gemaakt had, en ziet het was zeer goed. Vele dingen zijn van onderscheidene kanten te bezien - en wij twisten ligt en veroordeelen elkander, omdat wij de een den ander' slechts ten deele verstaan (*), terwijl bij nadere opheldering alles op hetzelfde neêrkomt, hetzelfde heilzame bestreven de gewenschte vrucht is. Heb ik iets mogen bijdragen, om u daarvoor te waarschuwen, dan zij er van de gegrondheid des denkbeelds, wat er wil, ik heb niet te vergeefs gesproken. En had het nieuwe voor sommigen ten minste iets aanlokkelijks en boeijends, dan hoop ik daar in de vergoeding voor mijne zwakke voordragt te hebben mogen vinden.




De aardbeving te Bucharest in het jaar 1837.

- Men gaf er, in den Franschen schouwburg, het stuk Angelo. Ik zal dien avond nimmer vergeten (zegt

{==283==} {>>pagina-aanduiding<<}
een ooggetuige.) Voor de eerste maal had zich een talrijk publiek in de zaal verzameld. Zoo even had het negen ure geslagen, en homodei dreigde juist thisbe den dolk in het hart te stooten, wanneer zij over het voorgevallene niet het diepste stilzwijgen bewaarde, toen plotseling de tooneelisten schenen te waggelen; te zelfder tijd hoorde men een geweldig gekraak; de lichtkroon zwaaide snel heen en weder; de banken stieten tegen elkander, en de galerijen werden als door eene onzigtbare hand geschud. Onder het publiek was de schrik op al de aangezigten te lezen, en een kreet van ontzetting weêrgalmde door de geheele zaal; ieder wil zich redden; allerwegen ijlt men naar de deuren; er ontstaat een schrikkelijk gedrang, en de vrees kent geene grenzen meer. Vorsten, Bojaren en boeren, Acteurs en Diplomaten verdringen elkander, want alle onderscheid van rang of stand heeft opgehouden. Men wil vlugten; men wil naar buiten; dit is het eenige streven. Eindelijk geraakt men op straat; maar, o schrik! thans voelt men ook de aarde onder zich bewegen, en kan op de beenen niet blijven staan. Steenen, planken vliegen ons over het hoofd. Aan alle kanten ziet men huizen instorten. Een helsch geraas, voor hetwelk alle uitdrukkingen te zwak zijn, verbijstert de menschen, die, Gods almagt zoo schrikbarend ziende werken, met angst en innigheid deszelfs bescherming inroepen. Roerloos van ontzetting, verwacht men niet anders, dan dat de aarde zich openen en geheel de groote stad verzwelgen zal. Drie minuten lang (een buitengewone duur voor zulk een natuurverschijnsel) hield deze vreesselijke aardbeving aan, en gedurende dien tijd zweefden wij tusschen leven en dood, zonder dat wij in staat waren elkander onderling eenige hulp te bewijzen. In den treurigen toestand, waarin wij ons bevonden, vermogten wij slechts op de knieën voort te kruipen, en terwijl wij de eene plaats verlieten, waar wij ons leven
bedreigd zagen, ijlden wij misschien op eene andere den dood te gemoet. Ik schreide en had

{==284==} {>>pagina-aanduiding<<}
reeds de hoop op levensbehoud vaarwel gezegd; ik riep om mijne moeder; het geloei van den grond, het kraken der gebouwen en het angstgeschreeuw der ongelukkigen was het eenige antwoord, hetwelk ik vernam. Eindelijk hield de aardbeving op; wij waren gered, vielen elkander in de armen, en dankten de Voorzienigheid, dat zij ons ditmaal genaderijk gespaard had. Doch welk een akelig schouwspel vertoonde zich thans aan ons gezigt! Welk een beeld van jammer en verwoesting! Omgeworpen paleizen, verbrijzelde huizen, straten vol puin! overal lagen onder hetzelve dooden en verminkten. Nog nimmer had men te Bucharest zoo sterk eene aardbeving ondervonden; had dezelve nog slechts ééne minuut geduurd, zoo zou geen gebouw op zijne plaats gebleven zijn. Wanneer ik tegenwoordig dezen tijd herdenk, zoo komt zij mij als een droom, als een schijnbeeld mijner verbeeldingskracht voor; zoo lang het verschijnsel aanhield, kon men niet anders denken, of de Oordeelsdag was daar. Alle gebouwen zonder onderscheid bleken meer of minder beschadigd te zijn. De instorting van een enkel klooster, dat zeer zware muren had, deed aan 200 menschen den dood vinden. De nu eerstvolgende tijd werd besteed om het puin weg te ruimen, waaronder de dooden begraven lagen. Ook in andere steden omstreeks Bucharest werd deze aardbeving gevoeld; in eene derzelven stortte eene kazerne in, en begroef 500 soldaten. Des anderen daags bespeurde men, op hetzelfde uur, weder eene aardbeving; maar zij was veel zwakker, en veroorzaakte geen ongeluk. Ondertusschen bedaarde de schrik nog in geruimen tijd niet, en men wachtte telkens eenige nieuwe ramp. Wat mij betreft, deze vrees kwelde mij niet; maar ik verlangde, zoodra mogelijk het afschuwelijke land te verlaten.






{==285==} {>>pagina-aanduiding<<}

Herinneringen aan een' tiendaagschen reistogt langs den Rijn, in september 1838.

(Briefswijze medegedeeld aan eenen Vriend, door h.f.t. fockens.)

‘Gij moest die door u aangestipte punten een weinig uitbreiden, en het stuk dan in de Vaderlandsche Letteroefeningen ter plaatsing aanbieden.’ Dit waren uwe vriendelijke woorden, mijn waarde! toen ik het dorre schema van mijn uitstapje aan den Rijn in den afgeloopen' nazomer, u mededeelde, en gij, verbaasd, zoo als gij zeidet, dat ik zoo veel in zoo kort tijdsbestek gezien had, uw verlangen uitdruktet van nog iets naders, en dat meer geregeld, dan in een los gesprek geschieden kan, te vernemen aangaande landen en steden, nimmer door uzelven bezocht. Maar, eilieve! schrikt gij thans niet voor mij, nu gij werkelijk vervuld ziet, wat ik toen meende van de hand te moeten wijzen? Ik althans beken met huivering de pen te hebben opgevat, daar mij de sterne's, de de lamartine's enz. enz. voor den geest zweefden, onder wier humoristische of pathetische en doorgaans elk in zijne soort hoogbelangrijke verhalen ik, vooral vroeger, de aangenaamste mijner uitspanningsuren heb doorgebragt. De zucht intusschen, om mij en mijnen togtgenoot de heerlijke beelden van het verledene nog eens voor den geest terug te roepen, en tevens u en anderen op te wekken, om het ons in een volgend schoon saizoen eens na te doen, heeft over mijne bedenkingen gezegevierd, en mij tot het stellen van een stuk genoopt, dat aan den gewonen kring mijner studiën vreemd is, en welks onderwerp ik zelf gevoel, dat niet onder de merkwaardigste of gewigtigste kan gerangschikt worden. Hoe dit zij, ik heb in de goddelijke Rijn-streken rondgedoold met een zoo weêrgaloos genoegen, dat, moge de mededeeling mijner ondervindingen ook geene verdere waarde hebben, dan deze, dat het pas genoemde doel er door bereikt wordt, ik den tijd, aan het schrijven dezer bladen besteed, geenszins verloren zal achten.

Na door de leerrede, die ik Zondag den 9 Sept. l.l. hoorde, gesticht te zijn, nam ik den wandelstaf op, om mij, door het bevallige Velp henen, langzaam naar Arnhem voort

{==286==} {>>pagina-aanduiding<<}
te spoeden. Ik behoef het u, die dit plekje gronds ook meer dan eens, te voet zoowel als in een luchtig rijtuig gezeten, bezocht, niet te zeggen, hoezeer het eerste op eenen schoonen zomer- of herfstdag boven het laatste te verkiezen is. De fraaije equipagiën, de netjes uitgedoste kerkgangers en wandelaars, die ik op mijnen weg ontmoette, droegen, met de gulle ontvangst bij Ds. bosch, den bekenden uitgever van reizen in onze West-Indische bezittingen, genoten, het hunne er toe bij, om mijne wandeling naar Arnhem tot eene der alleraangenaamsten te maken. Genoemde Schrijver, thans gepensioneerd Emeritus van Curaçao, met wien ik kort te voren kennis had gemaakt, verstrekte mij het een en ander, dat mij op mijn Rijn-togtje van nut zou kunnen zijn, en gaf mij tevens, daar hij nu juist zelf van een kort uitstapje in die rigting was teruggekeerd, een allezins welkom berigt nopens de oorden, die ik het eerst zou doortrekken. Wat is het reizen toch iets heerlijks! dacht ik bij het verlaten dezer nette hofstede; het brengt een' geest van wereldburgerschap, belangrijkheid van onderhoud, en de beoefening van vele kleine pligten voort, die het maatschappelijke verkeer veraangenamen.
Onder gunstige voorteekenen werd alzoo de tour begonnen, en sedert ik van dierbare betrekkingen, die mij na de kerk met rijtuig tot aan het Velper tolhuis gebragt hadden, afscheid nam, had ik, tot aan de intrede in Gelderlands hoofdstad, niet dan aangename ontmoetingen. Ook hier scheen mij mijn goede geleigeest te willen blijven vergezellen. Ik trof toch ten huize van den vriend, door wiens tusschenkomst ik bij den Policie-Kommissaris eene carte de sureté zou erlangen, terstond hem aan, die met mij dit speeltogtje zou doen. Te zamen gingen wij daarop naar den gezegden Ambtenaar, die ons verzekerde, dat wij met onze documenten zonder verlet tot Maintz en Frankfort zouden kunnen doorreizen, hetwelk ook door de uitkomst ten volle is bevestigd geworden. Te weten, ik had mij, onzeker er van zijnde, of de excursus, dien ik uit Gelderland voorbad te doen, wel ten uitvoer komen zou, in mijne provincie niet van een' reispas voorzien. Middelerwijl had mijn broeder later den, hem als Zeeofficier noodigen, buitenlandschen verlofbrief van het Ministerie voor de Marine bekomen. Deze koninklijke licence dan werd door de Duitsche beambten allezins voldoende geoordeeld, zoodat bij voorbeeld de Kommandant van

{==287==} {>>pagina-aanduiding<<}
Ehrenbreitstein het stuk teruggaf met een' Schein voor den wachtdoenden Officier, waarop te lezen stond: Herr F. und Begleitung; wijl namelijk mijn naam, als die des reisgenoots van den Officier, mede in het Arnhemsche visum van hetzelve was opgenomen.
Zal ik u nu een tafereel gaan ophangen van den indruk, dien de voorwerpen, welke men aan deze oostelijke grenzen van Nederland aanschouwt, op mij maakten? Verwacht iets dergelijks eerder op de volgende bladen; want het hier geziene kon bezwaarlijk mijn gemoed in verrukking brengen. Wat den weg van Arnhem tot Nijmegen belangt; c'est tout comme chez nous, moet een inwoner van Vriesland hier met den Franschman zeggen; en de heerlijke partijen aan gene zijde van laatstgenoemde stad, tot en met Kleef, had ik meer dan eens bezocht: zoodat wij, om geen' tijd te verliezen, Beek en Upbergen, Berg en Daal enz. slechts door en langs reden; terwijl mijn reisgenoot meermalen de gelofte deed van hier ter gelegener tijd ook eens zijne hulde aan de schoone natuur van den vaderlandschen bodem te zullen brengen.
Onder deze en dergelijke opwekkende gesprekken rolden wij tusschen de Nijmeegsche heuvelen in onze diligence naar de grenzen voort. Doch, om niet terstond tot eene anachronisme te vervallen, moet ik opmerken, dat we eerst nog te Nijmegen overnacht hebben. Het bevallige Lenth werd nu nog dubbel aangenaam in mijne oogen door de schare van Nijmegers, die, in het schilderachtig aan de Waal gelegene koffijhuis, onder muzijk, welke heerlijk over het watervlak klonk, den schoonen Zondagavond kwamen doorbrengen. Aller oogen waren thans op ons reizigers gevestigd, die gezamenlijk uit het rijtuig op de gierbrug overstapten. Gij kent die vreemde wijze van overvaren, waarvan ik vervolgens, te Dusseldorp en elders, nog meer proeven zag. Bij het aanlanden der drijvende brug aan gene zijde, werden wij in onze beschouwing der fraaije partijen, die deze overtogt aanbiedt, terstond gestoord door eenen Officier van het garnizoen, aan wien wij onze passen moesten ter hand stellen. Het Belvedère en Valkenhof werden daarop door ons bezocht. Aan de antiquiteiten en andere merkwaardigheden, die deze, vooral uit een natuur- en aardrijkskundig oogpunt beschouwd, ongemeene Nederlandsche stad in zich bevat, viel niet te denken, daar de avondstond ons, onder de wandeling door hare breede, hellende straten, te vroeg verraste.

{==288==} {>>pagina-aanduiding<<}
Wat ik straks van vorig bezoek en voornemens voor de toekomst schreef, deed ons in dit gemis gemakkelijker berusten. Ons doel was trouwens thans ook Nijmegen niet. Enkele personen, die we hier hadden willen aanspreken, mogen, zoo ze deze regelen lezen, onzen wil voor de daad nemen. De man, aan wien we thans de meeste behoefte hadden, was onze holterman, bij wien wij en al zijne gasten, klein en groot, letterlijk opzagen, en wiens geheele voorkomen en stem wij aan het souper, waarbij hij voorzat, met zijne reuzengestalte in schoone evenredigheid vonden. Veel had ons op de straat reeds herinnerd, dat wij ons in de grensstad van het geliefde vaderland bevonden, en ook die avondmaaltijd in de schoon verlichte zaal des logements, onder smeltende muzijktoonen, was voor ons in onze tegenwoordige stemming belangrijk, omdat wij onder de vele dischgenooten gezigten uit dat land meenden te ontmoeten, 't welk wij 's anderen daags hoopten in te treden. En hierin hadden wij ons niet bedrogen, maar bragten onder afwisselend gesprek met Duitsche zoo wel als Geldersche en Hollandsche reizigers, die ons omtrent vele zaken inlichtten, verder den avond door, terwijl de verteekende passen ons door gedienstige geesten onder het eten weêr ter hand gesteld werden. - Dit was de eerste Zondag van de reis, die op eene voor mijne betrekking vreemde wijze besteed werd; de tweede zou daaraan, hoewel weder onder andere omstandigheden, beantwoorden. Intusschen heb ik ondervonden, dat een dag des Heeren, na ééne doelmatig ingerigte en opwekkelijke godsdienstoefening, verder onder woelige reistooneelen doorgebragt, eene voor geest en gemoed weldadiger strekking hebben kan, dan menige andere, waarop men, door minder verhevene en belangrijke voorwerpen uit de natuur en menschenwereld omgeven, ook dikwerf minder zich gestemd gevoelt tot hartverheffende
godsdienstige gewaarwordingen. Het denkbeeld: Zoo gaan wij dan morgen den vaderlandschen grond, waarop zich alles bevindt, wat onze vreugde en ons geluk uitmaakt, verlaten, niet wetende, of wij dien immer weêr betreden zullen, - moest wel iets treffends hebben, inzonderheid voor iemand, die nooit verder dan Kleef en Emden was gekomen, en anders op dezen dag aan vele reisgenooten het: tendimus ad coelestem patriam! pleeg te herinneren.
Na een' gerusten slaap vond ons de ochtend van den
10 Sept. te 6 ure aan de ontbijttafel, om te 7 in de di-
{==289==} {>>pagina-aanduiding<<}
ligence te stappen. Ik zal u over de, door der Hollanderen pleiziertogten derwaarts vermaarde en inderdaad schoon gelegene Pruissische grensstad niet onderhouden, maar alleen u van het genoegen deelgenoot maken, dat ik ondervond bij de gedachte: Ziedaar dan Kleef, mijn' vroegeren terminus ad quem, dien ik heden eens overschrijden zal, om nog veel meer geroemde oorden te bezigtigen, die van hunne nieuwheid voor mij gewis eene dubbele mate van bekoorlijkheid ontleenen zullen! Daar er, door eenen rusttijd van anderhalf uur tot het afrijden van den Schnellwagen op Emmerik, gelegenheid was tot een' kleinen uitstap, zoo gingen wij op den Zwanentoren, om het bekende heerlijke gezigt te genieten; woonden beneden, in eene der ruime zalen van teregtzitting, eene audientie bij, en voeren vervolgens met het roeischuitje, dat mij weleer met mijn gezelschap naar Prins maurits graf bragt, nu tot aan de hoogte, waarop het logement van meywald prijkt, hetwelk wij ter loops aandeden, om bij tijds het Postbureau wederom te bereiken. Hier hadden we gelegenheid, om ons terstond met de behandeling der geldspeciën, die ons op onzen verderen weg zouden voorkomen, gemeenzaam te maken. Eenen bereisden reismakker vond ik ook te dezen aanzien een groot gerief, en nam den voorslag van den mijnen, om, schoon hij wel aan Spaansche matten, piasters enz., maar niet aan Pruissische Thaler, Groschen en Pfennige gewend was, de taak van kassier op zich te nemen, zoo ik mij met die van journalist belasten wilde, met welgevallen aan. Uit die onderlinge schikking zijn dan de losse aanteekeningen voortgevloeid, waaruit ik thans begonnen ben het volgend reisverhaal zamen te flansen, en 't is alsof
mij bij derzelver inzage nu alles weêr levendiger te binnen komt en belangrijker wordt, dan in de eerste weken na de tehuiskomst. Ziedaar eene der geneugten van dien tijd des jaars, welken wij nu weêr beleven, die korte en droevige dagen met hunne voor den studerenden zoo gewigtige stille avondstonden, waarvan ik mij herinner, dat gij wel eens, tijdens ons Akademieleven, met den Dichter uitriept:

Köstlich, herrlich sind sie mir! 

Doch om u door mijne bespiegelingen niet op te houden, maar spoedig in het groote land, waarnaar gij nu verlangt, met u door te dringen, vervolg ik aldus:

{==290==} {>>pagina-aanduiding<<}

Gezwind en aangenaam reden we voort tot bij Emmerik, waar wij, op den middag uit den wagen stappende, met onze goederen in den Nachen over den Rijn gezet werden; bij welke gelegenheid ons driederlei dingen ontmoetten, die menigeen misschien als slechte voorbeduidselen zou aangezien hebben. Vooreerst: ons volgeladen postschuitje slingerde bij het varen tegen stroom zoo sterk, dat het bijkans water schepte, onderwijl dat een van het gezelschap een akelig verhaal deed van het twee dagen vroeger verongelukken van eenige menschen bij eene dergelijke gelegenheid. De angst, die enkelen bekroop, vermeerderde zigtbaar door het geschil, dat tusschen den Conducteur der diligence, die zich aan het roer geplaatst had, en onze roeijers, over den koers, dien men te nemen had, ontstond, waarbij de een den anderen zijne kunde in het vak betwistende, er tevens zijne eer in scheen te stellen, om in het uitbraken van grove platduitsche scheldwoorden voor zijne partij niet onder te doen. Schoon mij de kalmte, op het gelaat van mijnen Zeeofficier te lezen, genoegzame gerustheid inboezemde, en van de andere zijde de aanmatigende houding van den man aan het roer, den sutor ultra crepidam, iets koddigs opleverde, gevoelde ik mij nogtans wél, toen ik te Emmerik voet aan wal mogt zetten; niet om Emmerik zelf, dat er nog al even ouderwetsch en doodsch uitzag als vóór vijf jaren, maar om de geheel drooge overkomst aan gene zijde der rivier. Zware onweêrswolken trouwens, die met spoedige uitbarsting dreigden, waren ons tweede omineuse teeken, dat te meer onheilspellend was, naarmate deze zomer meer regendagen opgeleverd, en de verwachting van tallooze reizigers te leur gesteld had. Nogtans zagen wij, tot ons groot genoegen, die bui spoedig afdrijven, en hebben het bijzonder geluk gehad van al de overige dagen zulk schoon weder te treffen, dat wij maar
ééns op een belangrijk punt, waarvan beneden meer, door regenvlagen belemmerd werden. Zoo gelukkig als in deze groote hoofdzaak was ik ook met betrekking tot een, hier bij de intrede van Duitschland door mij geleden, op zichzelf wel zeer gering verlies, maar dat een' ouden Romein ligt bedenkelijk geschenen en hem tot den terugtogt bewogen zou hebben. De fraaije rotting, eens van eene waarde bloedverwante ontvangen, bleef in den Schnellwagen aan de overzijde liggen! Deze kleine bijzonderheid haal ik slechts daarom aan, dewijl zij eene, in mijn oog niet onbelangrijke, bijdra-
{==291==} {>>pagina-aanduiding<<}
ge oplevert tot overtuiging van de goede inrigting en naauwkeurigheid der Pruissische postwagendienst. Den stok namelijk, die hier door tijdsgebrek niet weder te bekomen was, gaf ik op het Postkantoor te Dinslaken, halfweg Wezel en Duisburg, aan, en toen ik, op de terugreis van Maintz, mijn eigendom aan het Oberpostamt te Keulen opvroeg, werd mij hetzelve, na eenige ambtelijke formaliteiten, ter verzekering van de identiteit des eigenaars strekkende, tot mijne verbazing en vreugde, nevens een biljet van dezen inhoud, uitgereikt: Der mit heutiger Schnellpost passirte Herr Prediger F. aus Arnhem zeigte hier an, dass er in der Passagier-Stube zu Emmerich heute seinen Stock (die daarop, volgens mijne opgave, geheel omschreven wordt) zurück gelassen, und lässt ein wohllöbliches Postamt zu Emmerich derselbe angelegentlichst bitten, ihm gedachten Stock bis Cöln, Poste restante, nachsenden zu wollen. Dinslaken, 10 Sept. 1838. Königl. Post-Expedition. Allbeyden. Onder stond: Der
Stock ist in dem Nachen, womit Herr F. über den Rhein gefahren, gefunden, (dit was niet naauwkeurig, hoewel mij onverschillig) und geht hiebey. Emm. 12/9 38. iken.
Dergelijke ervaringen doen het harte goed, daar zij een' aangenamen dunk geven van de goede trouw der inwoners en zorgvuldige behartiging van des vreemden reizigers belangen. Ook het geheele beheer des Pruissischen postwezens verdient, zoo ver mijne ondervinding dienaangaande strekt, allen lof. Die Herren werden bald noch etwas besseres finden, zeide een Duitscher, met wien wij in de Nijmeegsche diligence over de gemakkelijkheid en gepaste inrigting van het rijtuig koutten. Hij vond in ons een paar ongeloovigen; maar we hebben de twee volgende dagen, op onzen rid naar Dusseldorp en Keulen, nog wel eens aan het zeggen van dien man teruggedacht. Niet minder voortreffelijk is de dienst der Conducteurs en der beambten op de poststations. Alles trouwens gaat van rijkswege; de naar het militaire zweemende kleeding van het personeel, deszelfs geheele dienstverrigting, het draagt alles het kenmerk van het Pruissische; regelmatigheid, orde, ondergeschiktheid. Met de Schnellpost gaan zoowel brieven en paketten als passagiers.
Zoo rolden wij dan leutselig, mag ik, nu ik mij in gedachte weêr op Duitschen bodem verplaats, wel zeggen, (die taal bezit toch woorden, waarvoor wij er zoo geene hebben) door de soms vriendelijk ons aanlagchende dreven

{==292==} {>>pagina-aanduiding<<}
van het Kleefsche en Bergsche land henen, en het berouwde ons waarlijk niet, den togt tot Dusseldorp niet met de stoomboot gedaan te hebben. De snelpost hadden wij gekozen, wijl de beneden-Rijn niet veel bijzonders aan den op fraaije natuurtooneelen belusten reiziger aanbiedt, en alleen het afvaren van denzelven het voordeel van groote snelheid oplevert. Wij moesten hooger komen, om aan de heerlijkheid des lands van uit het vaartuig onze harten op te halen. Hier daarentegen bragt ons de uitnemende Bequemlichkeit des rijtuigs, het gezonde der lijdelijke beweging, en het bij fraai weder bijzonder opgewekt en spraakzaam reisgezelschap, in eene gewenschte stemming. Wat dit laatste betreft; het was, zoo als gewoonlijk, zeer gemengd, bestaande uit een' Parijzenaar, die in een Engelsch werk met ijver las, en die taal voor eenen Franschman al zeer goed uitsprak; voorts een' koopman van Berlijn, die zeven dagen nacht en dag doorreisde, en eenen anderen Berlijner, welke, tegenover mij gezeten, zich bekend maakte als de Kandidaat in de Godgeleerdheid, heym, tweede Leermeester der Prinses charlotte, dochter van Prins albert van Pruissen. Zijne aankomst uit den Haag in een logement te Amsterdam had ik pas te voren in het Handelsblad gelezen. Toen ik nu druk met dezen, gansch niet van kundigheid en gaven voor het gezellig onderhoud misdeelden jongeling, over neander, schleiermacher, hengstenberg, de Hollandsche Theologanten, de Pruissische Agende, het Separatismus, de eenvoudigheid der Nederlandsche hervormde godsdienstoefening, en, wat hem vooral hinderde, de groote afhankelijkheid der
stichting in dezelve van de predikatie, die er gehouden wordt, redeneerde, - trad er, hoe zonderling! alweêr een Godgeleerde binnen, een jonge Westfaalsche predikant, schoonbroeder van den Schrijver der Collecten-Reise, fliedner te Kaiserswerth. Thans schenen de uren mij oogenblikken, daar deze ambtsbroeder met een' beschaafden tongval, in voller Begeisterung, den Herren Holländern ontvouwde, wat göttlich Schönes zij al op hunne voorgenomen Flugreise ontmoeten zouden, en hoe die diende ingerigt te worden, om in een' korten tijd de voornaamste punten met de meeste vrucht te beschouwen. Het deed mij waarlijk leed, ook om de keurige taal, waarin de man dit alles uitte, dat hij na een paar uren ons weêr verliet. Gij kent toch mijne liefhebberij voor onze zusterspraak, en weet,

{==293==} {>>pagina-aanduiding<<}
hoe het vooruitzigt der gelegenheid tot volkomener oefening in het mondelijk gebruik derzelve, dan in den huiselijken kring kan plaats vinden, eene beweegreden te meer was, die mij tot het Duitsche reisje had opgewekt. Ik sloot mij nu dan weêr nader aan den anderen theologischen reisgezel aan, wiens verdere mededeelingen, omtrent Duitschland en de Godsdienst betreffende onderwerpen, regt geschikt waren, om de vaak, die anders, ten gevolge van den langen rid en de invallende donkerheid, mij als een gewapend man kwam overweldigen, uit mijne oogen te weren.
Over Duisburg en andere aan de chaussée gelegene plaatsen, die gij op nevensgaande kaartje, waar ik onzen ganschen Rijn-tour met rooden inkt heb afgeteekend, kunt nazien, kwamen wij ten 11 ure te Dusseldorp aan, het punt, vanwaar het belang en genot onzer reize van dag tot dag zou toenemen. Nu, daarvan kregen wij bij het doorrijden der stad al een aangenaam voorgevoel, in hetwelk wij ons bij het licht van den volgenden morgen niet bedrogen zagen. In geene der vaderlandsche steden toch, moet ik bekennen, in 't algemeen dien ruimen en luchtigen aanleg, die kolossale en regelmatige bouworde gevonden te hebben, als in deze fraaije provinciale hoofdstad van het Pruissische gebied. En het Hôtel aux trois Couronnes impériales, dat we intraden, beantwoordde volkomen aan dit grootsch geheel. Bijkans alle gasten hadden, naar Duitsche zede, bij onze aankomst reeds hunne kamers betrokken; ook de eerste vraag aan ons luidde, of wij ein Zimmer mit zwei Betten verlangden: wij vonden ons echter niet te vermoeid, om nog een klein souper te nemen, en met de half slapende waardin, Madam beeking, ons over een en ander, voor ons belangrijk, te onderhouden. Zooveel maakten wij uit hare gezegden op, dat het wel voor ons het best zou zijn, ons oorspronkelijk plan, om van uit Dusseldorp de Neander-Höhle te gaan bezigtigen, op te geven, daar grootere natuurtooneelen, die meer regelregt in onzen weg lagen, daardoor te veel verwaarloosd zouden worden. Hier rookten wij (u, den beminnaar der herba Nicotiana, mag ik immers dit belangrijke berigt niet onthouden?) de laatste vaderlandsche pijp! Den volgenden dag moesten er Duitsche aangeschaft worden, wilden wij op de stoombooten ons hart eens in den damp ophalen, en niet altijd cigaren
zuigen. Ik meende in het logement terstond een' landsman aan te treffen, toen een heer, op het gezigt

{==294==} {>>pagina-aanduiding<<}
van onze Gouwenaars, er ook eene vroeg; maar, tot hem gaande, hoorde ik, (het was een Brit) dat hij, veel houdende van clean smoking, zich gaarne bij de Heeren Hollanders voegde. Om middernacht sliepen wij, na de bijkomende vermoeijenis der bestijging van al de trappen, die ons naar no. 51 au quatrième leidden, spoedig in, en hadden van daar den anderen ochtend een aardig uitzigt op al de overige appartementen, die mede op den ruimen binnenhof uitkomen. En zoo is het dan nu Dingsdag de
11 Sept. geworden. Guten Morgen, werthester Freund! Denn wir sind, na dezen eersten dag en nacht zoo prettig op Duitschen bodem doorgebragt te hebben, nu halve Duitschers meê geworden, immers zoodra wij de Deutsche Pfeife zullen aangestoken hebben! Na in de voorzaal ontbeten, en daar over het marktplein vóór ons en deszelfs levendige drukte, met de hier staande prachtige Reiterstatue van Keurvorst johan wilhelm, en het stadhuis tegenover ons, de oogen met vermaak te hebben laten weiden, gaan wij terstond op den stap, om het overige bezienswaardige in en om de stad op te nemen. Ik zal u hier echter weinig van vermelden, daar het u meer om een berigt mijns wedervarens, en van den indruk, dien land en volk op mij gemaakt hebben, te doen is, dan om eene naauwkeurige beschrijving van steden, gebouwen, kunst- en prachtwerken enz., die gij trouwens in iedere nieuwe reisbeschrijving, beter dan ik ze u geven kan, vinden zult. Wij hebben dan op onze morgenwandeling de Urseliner en een paar andere kerken bezocht. Vóór de kathedrale zagen we met verbazing eene groote en schoone voorstelling van den gekruisten christus met de twee moordenaars en verder bijwerk, voor welk tafereel eenige menschen van onderscheiden' rang en leeftijd lang geknield lagen; terwijl vier daar voorbijgaande geestelijken, die zich als Keulsche aan ons bekend maakten, ons zeer dienstvaardig naar het huis des kosters leidden. Ook binnen den ruimen en fraai versierden tempel vonden wij hier en daar talrijke, oogenschijnlijk in diepe aandacht verzonkene geloovigen. Vervolgens naar de twee Protestantsche kerken vragende, kregen wij, gelijk later te Maintz, ten antwoord: ‘Es wird der Mühe nicht lohnen; denn da is nichts zu sehen!’ Een
overheerlijk paar uren hebben we voorts in de Teeken-Akademie en in den Hofgarten doorgebragt. In de eerste, die zich in het klooster der barmhartige zusters bevindt, waren wij

{==295==} {>>pagina-aanduiding<<}
zoo gelukkig, thans juist eene tentoonstelling van schilderstukken der voorname thans levende Duitsche meesters aan te treffen; waaronder ons vooral boeiden de stukken van bary uit Dresden: Moses am Brunnen; busch friedrich uit Dusseldorp: der Barbier; ebers emil en hübener, beide uit Breslau, des eersten Volksauflauf, des anderen Pharisäer und Zöllner; meister uit Keulen: der Beduine auf der Tigerjagd; meijer uit Bremen: Abraham mit seinen beiden Weibern beim Untergang Sodoma's und Gomorrha's; schadon: Herodias, en boven alles de twee van inhoud wijd uiteenloopende tafereelen, van steinbrück uit Maagdenburg, dat de heilige Weihnacht, en van schrader uit Berlijn, dat eene schoone slapende Turkin voorstelt. De Garten, alsmede sommige partijen in de stad, verschaften ons eene verrukkelijke wandeling. In de Allee-Strasse deed het gunstige toeval ons de schoone kavallerie der bezetting op hare militaire promenade ontmoeten; terwijl wij aan den Rijn op het heerlijk gezigt, 't welk de rivier zelve, het deftige Dampfschiff-Expeditions-Haus, de gierbrug enz. opleveren, ons vergastten.
Doch keeren wij naar ons Gasthof terug! Daar zit een zestigtal gasten te dinéren in eene groote eetzaal, en dat, naar voorvaderlijke wijze, met den klokslag van een! Nu, na het op eene breede schaal aangelegde Duseldorp met zijne naaste omstreken in alle rigtingen doorkruist te hebben, deed de maag reeds hare regten gevoelen. De skeletachtige zeventiger tegenover mij, die ongeloofelijk snel at en dronk, trok mijne aandacht, daar ik hem door zijne buren soms met Ihre Gnade hoorde aanspreken; ik vernam, dat het een Baron en groote goedbezitter daar uit den omtrek was. Wij waren overigens onder dit bonte mengsel van reizigers zeer op ons gemak; en als gij u eens in Dusseldorp ophoudt, durf ik u beeking's huis, tafel en bed, met ruimte aanbevelen, door wien ge u dan ook het allerliefste reiskaartje, tot gedachtenis en dienst op uwen verderen togt, moet doen medegeven, waarvan wij op de stoomboot en elders, wanneer ons de ellenlange kaart van den Rijn tot boven Maintz, waarvan wij tevens voorzien waren, voor het oogenblik te omslagtig was, een groot pleizier gehad hebben. - Om 3 ure zaten we weêr in de diligence naar Keulen, die ons door aangename oorden langs Benrath, waar we een weinig vertoefden en het juist kermis was, des avonds 7 ure, eerst

{==296==} {>>pagina-aanduiding<<}
binnen de voorstad of het bruggenhoofd Deutz, en daarna over den langen Rijn-brug, de oude en vermaarde koopstad, naar welke, en naar welker Dom vooral, wij verlangden, binnenbragt. Het was een gerij en geloop van belang, om vandaar zum Kaiserlichen Hofe te komen, dat wij uit vier logementen, die men ons om strijd aangeprezen had, om ik weet niet meer welke reden, maar ik geloof om des heerlijken naams wil, en omdat er uit het onbekende dan toch eene keuze gedaan moest worden, nu eens hadden uitgekipt. Het heeft ons daar dan ook aan niets, wat tot de gemakken en genietingen des levens behoort, ontbroken; maar daaronder zeide ik dan toch van dit Keizerlijke Hof tot mijnen broeder, wien zijn Latijn nog niet geheel door de orkanen uit het hoofd gewaaid is: nomen et omen habet! en maakten wij, met opzigt tot de onderlinge toenadering en gemeenzaamheid der gasten, eene vergelijking, die zeer ter gunste van beeking's gezelschap uitviel. Hier zag ik, op den volgenden morgen, in de ontbijtzaal, - à gouverno zij het gezegd: dit is dan de ochtend van den
12 Sept., de vierde dag van onze reize, - hoe krachtig de Engelsche familiën van fashion gewoon zijn te breakfasten; wordende zij door ons en de overigen - zoo werkt het voorbeeld en de zucht om alles te beproeven! - daarin meer of min nagevolgd. Zij trouwens maakten thans het meerderdeel der logerenden uit; gelijk de nachtlijst der vorige dagen en weken dan ook met namen van gentlemen en noblemen, met hun gevolg, opgevuld was. Zal ik u van den grootscheepschen stijl in dit hôtel (de zeetermen zoowel, als de gezegden uit de klassieke auteurs, liggen mij, door den omgang met mijnen zeeman en de gedachte aan mijnen vriend, thans zeer nabij) nog een denkbeeld geven? Weet dan, dat wij in een elegant rijtuig gratis, in gezelschap van een' Engelschman en zijne twee dames, naar de stoomboot gereden werden. Zulk eene toegift na betaalde rekening gaf wel op den duur minder belangrijke, maar toch voor het oogenblik veel indrukwekkender gedachtenis, dan het mooije kaartje van de drie Kroonen. - Maar ik zou om het schoone huis, dat ons herbergde, bijkans de fraaije stad zelve vergeten. Nu, dit epitheton, weet gij, dat haar niet voegt. De indruk, dien Keulen bij den reiziger, welke niet tot den koopmans-, maar bij voorbeeld tot den geestelijken of militairen stand behoort, verwekt, is gansch verschillende

{==297==} {>>pagina-aanduiding<<}
van dien, welken de andere Rijn-steden in de nabuurschap, Dusseldorp, Bonn en Koblentz, voortbrengen. Hier zijn het heerlijke akademische inrigtingen en studiën, of krijgskundige merkwaardigheden, met eene in oneindige afwisseling van zeldzame gewrochten rijke natuur, die het gemoed treffen; - daar eene oude handelstad, morsig en naauw, die alwat de schaduwzijde van de wereldstad aan het IJ uitmaakt, met weinig van derzelver heerlijkheid, in zich vereenigt; en, klimt men tot de hoogere belangen van den mensch en Christen op, door hare 25 van den Dom zigtbare tempeldaken, onwillekeurig in het Protestantsch gemoed gedachten opwekt, waarvan de Aartsbisschop droste von visschering en zijne aanhangelingen een treurig hoofdbestanddeel uitmaken. Doch mijne voor reisbeschrijving thans versnedene pen weêrhoude zich, gelijk van dogmatizeren en moralizéren, zoo nu en altijd van polemizeren evenzeer als politizeren! Want, cui bono? Gelijk wij in Keulen zelf, voorzigtigheids- en bescheidenheidshalve, den naam van den daar buiten veelmalen door ons genoemden Prelaat niet op onze lippen genomen hebben, en elders weder soms vruchtelooze moeite deden, om het tot Belgisch-gezindheid opgezette gemoed van vele Pruissen, die wij op onzen weg ontmoeteden, ter gunste van onzen landaard, en tot erkenning van ons goed regt, om te stemmen, - zoo zal ik, alle kwade namen overslaande, en de beslechting der groote kerkelijke en vooral staatkundige twistvragen aan den Albestuurder en degenen, die Hij tot uitvoerders van zijnen raad wil gebruiken, overlatende, ook in het vervolg van dezen brief mij met voor mij gepaster en u welgevalliger beschouwingen bezig houden. Ik gewaagde toch eigenlijk zoo even van de grijze Keurvorstelijke stad slechts met
het doel, om u, uit een aesthetisch oogpunt, met een paar woorden iets van haar, of, naauwkeuriger gesproken, van 't geen in haar is, te doen kennen. Onze gids dan (in ieder Gasthof staat steeds een Führer gereed, die u naar al het bezienswaardige geleidt) bragt ons eerst naar den Dom, dien wij ons niet te onregte hadden voorgesteld, dat alleen wel een nachtverblijf in Keulen waardig zoude zijn; en daarop, tot afwisseling als 't ware van de majesteit der bouw- met de bevalligheid der schilderkunst, terstond naar het Museum van den Heer katz, een' rijken liefhebber, die, in verscheidene zalen, eenen kostbaren schat der voortbrengselen van het penseel ten toon gehangen heeft, en, te-
{==298==} {>>pagina-aanduiding<<}
gen betaling van ettelijke gute Groschen, denzelven aan elk fatsoenlijk mensch ter beschouwing aanbiedt. Schoon niet meer dan dilettanten, konden wij ons van sommige tafereelen bijkans niet losscheuren, te minder daar de meesterstukken van van dijk en andere groote schilders der oud-Hollandsche en Vlaamsche school onder deze kunstgewrochten uitblinken.
Doch manum de tabulâ! zeg ik, mijzelven bedwingende; ik ken mijnen vriend als een' man, die boven alles door het grootsche en stoute in natuur en kunst wordt aangetrokken. Welaan dan, illico naar den Dom terug! Bestijg daar en idée met ons dat ontelbaar tal trappen, om op den vervaarlijken tempel te komen; ja letterlijk boven op denzelven: hoe gelukkig, denkt gij misschien, die steeds op Vrieslands vlakken grond treedt, en doorgaans niet veel hooger, dan op den kansel uwer kerk, komt, dat geene duizelingen onzen reizigers het hoofd deden draaijen! en ik mag er bijvoegen: dat het schoonste weder onze klimpartij en het vrij lang verblijf op die doorluchtige hoogte begunstigde, ja de heldere dampkring ons een' vrijen blik over de voor ons uitgespreide vlakte, met hare bloeijende steden en vlekken, vergunde! Nooit vergeet ik dat Dom-panorama, en evenmin den reuzenarbeid, dien men, zoo wel in vroeger eeuw, bij de stichting van dezen kolossus, als in den jongsten tijd, ter verfraaijing van denzelven, in het werk gesteld heeft. Gij zult wel weten, dat de Dom een onvoltooid gebouw is; en nu, daar arbeidt men thans onafgebroken voort, en zal zulks nog eene lange reeks van jaren moeten doen, om hetzelve, zoo niet tot een der grootste en volkomenste gedenkteekenen der bouwkunst in Europa te verheffen, dan toch hetgeen, waaraan de tand des tijds sedert zes eeuwen geknaagd heeft, schooner te herstellen. Dit laatste reeds kost tonnen gouds, die het vrijgevige Gouvernement jaarlijks daartoe verstrekt; en, zoo de tijden gunstig blijven, staat het geschapen, dat ook het eerstgenoemde - de hartewensch der Keulenaren - zijne vervulling erlangen zal. Het hoog bewind trouwens trekt zich de zaak bijzonder aan; de Pruissische Kroonprins gaf deswege bij zijn laatste bezoek nog de meest voldoende verzekeringen. Wordt eens het grootsche plan verwezenlijkt, welk eene
aanspraak te meer heeft dan het Protestantsche Vorstenhuis op de hulde der erkentenis van deszelfs katholieke onderdanen in de Rijn-provincie! Dan zal de eerbied-
{==299==} {>>pagina-aanduiding<<}
wekkende Dom, die nu reeds Duitschlands roem is, een der bewonderenswaardigste praalgestichten van ons werelddeel zijn. Het boekje althans, dat de Architect den reiziger aanbiedt, waar het voltooide kerkgebouw voorin staat te prijken, doet daaromtrent alles groots verwachten. Maar hoe de kosten tot zulk een werk te vinden? Hetgeen wij er van zagen, het doen nederzinken van zerken als groote molensteenen op de in aanbouw zijnde nieuwe kolommen, waarmede eene menigte van handen, zoo vele honderden voeten boven den grond, onledig waren, en waarbij mij de lentus labor der Cyclopen van virgilius, die

.... inter sese magnâ vi brachia tollunt, 

onwillekeurig voor den geest kwam, - dit ééne, om niet meer te noemen, deed ons bijna aan de voltooijing wanhopen. ‘De Hollanders,’ zeide de bouwmeester schertsende tot ons, ‘moesten maar met hunne geldzakken overkomen;’ doch bij ons rees de kettersche gedachte op aan eenen schat, die niet met schepen behoefde aangevoerd te worden, maar voor de hand ligt, de reliquiën, millioenen waardig, van de drie Koningen, die deze kerk in een afgesloten heiligdom bevat, voor welks bezigtiging een Pruissische daalder extra wordt betaald. Vergeef mij, dat ik u over het goud en edelgesteente dier heilige bewaarplaats, zoowel als over het uit- en inwendige van het gansche gesticht, niet verder onderhoude, uit vreeze van mijne zwakheid in topographische en architectonische beschrijving te veel bloot te leggen. Ik wil u liever iets van mijne gewaarwordingen, bij de beschouwing van al dat ongemeene en groteske, mededeelen. Toen ik voor het hoog-altaar stond, en langs de statige pilaren op het verheven gewelf des tempels mijne blikken wierp, viel mij, bij de gedachte, wat groote geest die middeleeuwsche bouwheer moet geweest zijn, het eenvoudigverheven epitaphium op wren, den stichter der Londensche St. Paulus-kerk, aanstonds te binnen: Circumspice! Ook mag ik de vermaning niet vergeten, om, zoo gij ooit te Keulen komt, en dan nog moed en kracht genoeg hebt, om ook op den Dom te klimmen, dan vooral van die hoogte, door de valdeur op de bovenste zoldering, in de kerk neder te zien, 't welk eene verbazende uitwerking doet: wij zagen daar be-
{==300==} {>>pagina-aanduiding<<}
neden een paar menschen wandelen, die ons als de stukken van een schaakbord toeschenen!
Na deze kunstbeschouwingen lieten wij ons door den gids naar een koffijhuis aan den Rijn, te regt Schöne Aussicht geheeten, brengen, waar wij, met onze koffij en cigaar op het balkon gezeten, ons over onzen tot hiertoe zoo naar wensch geslaagden togt, en in 't vooruitzigt van het meerdere en grootere, dat ons nog te wachten stond, verheugden; terwijl wij den ouden Vader Rijn met borger baden, om ook de bode der wenschen van ons hart aan onze geliefden, met wie wij ons den vorigen avond in het logement schriftelijk onderhouden hadden, te willen wezen. Derwaarts, na dit alleraangenaamste ontspanningsuurtje, aan den breeden, door vele zeilen bedekten vloed, nabij de stoute schipbrug, doorgebragt, teruggekomen zijnde, vonden wij reeds het meerderdeel der gasten am Tische, wier blikken alle, inzonderheid die van den thans hier logerenden Pruissischen Generaal en nog een paar Hoofdofficieren, zich steelswijze op ons vestigden. Dit was de uitwerking van mijns broeders hier min gewone militaire ordeteekenen, die de opmerkzaamheid der voor zulke zaken zeer gevoelige Duitschers telkens boeiden, en waaraan wij soms wezenlijke vermeerdering van ons genot op reize hebben te danken gehad. 't Was of dat ridderkruis den invloed der gouden Willems krachtig ondersteunde, om ons tot alles, wat ons belangrijk voorkwam, den weg te banen. Sed ohe! jam satis est; vale, vale, Colonia Agrippina! zeg ik van heeler harte met mijnen letterkundigen vriend, die nu reikhalzend naar de Bonnsche Universiteit en de wonderen der natuur, die daar in den omtrek en hooger op zich bevinden, uitziet. Jammer maar, dat voorstelling en uitdrukking verre te kort zullen schieten bij het grootsche der onderwerpen! Doch uw levendige geest zal het ontbrekende in mijne schets aanvullen en
volkomen maken.

(Het vervolg hierna.)

De afgesneden keel.

(Geschiedkundig Verhaal.)

In het hevigste tijdperk van den worstelstrijd om de Godsdienstvrijheid, na de nederlaag, door de Puriteinen te Pent-
{==301==} {>>pagina-aanduiding<<}
land geleden, had een der verwonnenen, john haliday, zich in de Schotsche gebergten verborgen. Na aldaar verscheidene dagen vertoefd te hebben, beving hem eene ongeduldige zucht, om het lot zijner wapenbroeders te vernemen, en tevens te ontdekken, of de vijandelijke benden opgehouden hadden, het oord, waar hij eene wijkplaats gevonden had, te doorkruisen. Diensvolgens verliet hij op zekeren Novemberavond zijnen schuilhoek, en sloop omstreeks middernacht in de vallei. Weldra had zijn zwerven hem voor de deur van gabriël johnston, eenen zijner broeders in den Heere, gevoerd, en daar hij er een licht ontwaar werd, besloot hij binnen te gaan, als hebbende hij den bewoner steeds voor een godvruchtig man gekend, vurig ijverende voor het heil der goede oude Schotsche kerk.
Haliday derhalve naderde, schoon met de uiterste voorzigtigheid, het huis, verwonderd en zelfs ongerust, gelijk hij was, dat hij er na middernacht licht zag branden, zonder het deftig oplezen der avondgebeden of het psalmgezang der vervolgden te hooren. Uit vrees dat het geluid zijner schreden hem verraden mogt, deed hij zijne dikke schoenen uit, sloop in stilte tot voor het kleine benedenvenster, waaruit de lichtschijn voortkwam, en wierp steelsgewijs eenen blik naar binnen. Doch hoe groot was niet zijne verbazing, toen hij niet johnston, maar volkomen duidelijk een' ander' man gewaar werd, die, met een mes in de hand, bezig was eenen militair den hals af te snijden, terwijl een zeer bevallig meisje, johnston's dochter, bedaard nevens hem stond, en met eene lamp, welke zij in de hand hield, den man bij zijne gruwelijke verrigting lichtte!
Een onbeschrijfelijke schrik maakte zich van haliday meester; want op den vloer vloeide een stroom van bloed, en het slagtoffer scheen zich in doodsangst te wringen. De kleeding van den lijder duidde eenen officier der kavallerie van eenigen rang aan. Op dit gezigt was het den Puritein, alsof het hart hem in den boezem omdraaide; snel wendde hij zijne oogen af, en nam zoo hard hij loopen kon de vlugt, vast besloten hebbende allen schijn van medepligtigheid te vermijden, en tot in de ziel ontroerd, dat hij ooggetuige had moeten zijn van eene zoo gruwelijke misdaad als een nachtelijke moord, en zulks wel door lieden, die zich beroemden ijverige discipelen eener gezuiverde kerkleer te wezen. Haliday was door zulk een hevig gevoel van af-
{==302==} {>>pagina-aanduiding<<}
grijzen tevens en van schrik aangedaan, dat hij zelfs vergat zijne schoenen op te rapen, en barrevoets wegvlood. Naauwelijks echter was hij een snaphaanschot ver geloopen, of hij ontmoette onverhoeds twee manspersonen, die, even haastig als hij gedaan had, den weg naar het huis van gabriël johnston volgden. Zoodra zij haliday op hen zagen toekomen, namen zij van hunnen kant de vlugt. Uit deze beweging, en uit de snelheid, waarmede zij vloden, besloot hij, dat zij tot de partij der vervolgden behooren moesten; derhalve liep hij hen na, met al zijne magt roepende, dat zij hem zouden inwachten. Al wat hij hun zeggen kon scheen hen slechts tot sneller loopen aan te drijven; en weldra, toen zij aan een dijkje gekomen waren, hetwelk twee weilanden vaneen scheidde, nam de een zijnen weg regts, de ander links, zoodat haliday, in de aarzeling, wien van beiden hij volgen zou, hen uit het oog verloor en de zaak moest opgeven.
Het huisje, waarin gabriël johnston woonde, lag in eene soort van eenzame en verborgen kloof of daldiepte, niet ver van West-Linton. Naar dit dorp was het, dat haliday thans zijne schreden rigtte, zonder echter volkomen bewust te zijn waarheen hij ging, voordat de eerste huizen zijn oog troffen. Daar hij in het gehucht geene kennissen had, op welke hij vertrouwen durfde, en daar de ochtend nijpend koud was, begon hij te begrijpen, dat het voor hem volstrekt noodig zou wezen, naar den kant van johnston's huis terug te keeren, om, zoo mogelijk, zijne schoenen weder te vinden, alzoo hij niet wist, hoe hij aan een ander paar geraken zou. Derhalve sloeg hij het kortste pad in, dat derwaarts leidde, bereikte het huis vóór het nog volkomen dag was, en slaagde zelfs, zijn schoeisel weder in zijne magt te bekomen. Terwijl hij het aandeed, meende hij in het huis een gedruisch te hooren als dat van een hevig twisten, en daar hij tevens eene soort van schildwacht gewaar werd, die om hetzelve scheen te kruisen, durfde hij de woning niet naderen, maar verwijderde zich op nieuw, zoo spoedig hij kon.
Evenwel, daar het hem gelukte eenige levensmiddelen op te doen, onthield hij zich vooralsnog naar zijne vorige schuilplaats, een' barren berg ten zuiden van Beggar, terug te keeren, en verkoos zich gedurende den dag op de heide van Craigengaur verborgen te houden. Toen de nacht gekomen

{==303==} {>>pagina-aanduiding<<}
was, besloot hij zelfs zijn zwervend leven op te geven, en nogmaals naar de valleijen af te dalen, om, het mogt kosten wat het wilde, met de inwoners in aanraking te komen. Een vrij helder schijnsel, hetwelk uit een gebouw voortkwam, waar hij het niet verwacht had, trof op nieuw zijn oog. Vreezende weder eenig schouwspel te zullen zien als dat van den vorigen avond, naderde hij schroomvallig; maar toen hij digter bij kwam, hoorde hij de statige melodie der psalmen zijner kerk, die zachtkens met den nachtwind ten hemel rezen. De vrome muzijk deed geheel het gemoed van den goeden Puritein zich ontsluiten; nimmer hadden verkwikkender toonen zijn oor gestreeld, zelfs niet toen hij ongestoord de godsdienstplegtigheden zijner kerk kon bijwonen, en de Evangelieleer in vrijheid kon hooren verkondigen: het was voor hem het feestmaal eener hongerende ziel, en als 't ware een voorsmaak van de lofzangen der zaligen. Met snelle schreden naderde hij de plaats, van waar het zingen gehoord werd, en, tot zijn onuitsprekelijk genoegen, vond hij er den vromen predikant livingston, bezig de heilige dienst te verrigten in eene oude verlaten schuur op de landen van Stzipper-field, omringd door eene menigte oplettende en ernstige toehoorders, allen innig aangedaan door het gemoedelijke preken en bidden van den leeraar.
Nadat de dienst ten einde was, trad haliday naar den prediker, om hem eenige woorden van dankerkentenis over zijne heerlijke leerrede te zeggen, en hem te bidden, hun den troost zijns woords te blijven gunnen, door hetwelk zij hunne harten zoo verkwikt, gevoed en gesticht gevoeld hadden. De omstandigheden, onder welke deze kleine Christengemeente zich verzamelde, maakten voor haar de viering van hare kerkdienst dubbel aandoenlijk. Hun genootschap werd vervolgd; de daad alleen hunner godsdienstige zamenkomst bragt hun leven in gevaar; hunne kerk, als 't ware eene nieuwe katakombe, was niets anders dan een vervallen gebouw te midden eener wildernis; daarenboven, de ruwheid van het jaargetijde en het doodsche van den nacht werkten mede, om hunne zielen te verheffen en met de innigste gewaarwordingen te vervullen. Vervolging is de ademtogt, die, wel verre van het vuur des geloofs uit te dooven, hetzelve te sterker doet ontbranden. De goede predikant bewilligde dus in den wensch, welken allen hem om het zeerst

{==304==} {>>pagina-aanduiding<<}
te kennen gaven, en bestemde nogmaals eenen nacht, om weder op dezelfde plaats bijeen te komen.
Haliday, die sedert lang den leeraar kende, verzelde hem tot naar zijn huis, onderweg met hem over al de wederwaardigheden pratende, met welke hun levenspad zoo digt bezaaid was. Onder andere dingen, welke hij den predikant vertrouwde, verhaalde hij hem, wat hij den vorigen nacht door het venster van gabriël johnston's huis gezien had. Op dit berigt gevoelde de predikant eene innige droefheid, en uitte in sterke bewoordingen zijne verontwaardiging over de boosheid en verdorvenheid der tijden, door welke, behalve het bedrijven eener op zichzelve zoo gruwelijke euveldaad, weder eene reden van haat en wraak tegen zijne ongelukkige geloofsbroeders gegeven was. Eindelijk spraken zij af, om, ten einde grootere rampen te verhoeden, des anderen daags op de plaats zelve onderzoek te gaan doen, en, zoo zij de overtuiging bekwamen, dat de misdaad werkelijk gepleegd was, alsdan de eersten te zijn, die de schuldigen aanklaagden en aan de verdiende straf overleverden.
Ten gevolge van dit besluit gingen zij den volgenden ochtend vroeg eenen ouderling der kerk van den Heer livingston, william tankin geheeten, tot deelgenoot van het geheim maken, en allen te zamen namen zij den weg naar het huis van johnston, om, zoo mogelijk, iets stelligs omtrent de oorzaken en omstandigheden van den moord te vernemen; maar aan de buitendeur vonden zij drie gewapende schildwachten, die hun het verder gaan verboden; beloften noch bedreigingen, ja zelfs niet al de welsprekendheid van den prediker, waren vermogend hen een duimbreed te doen wijken. Zij zeiden alleenlijk aan den leeraar en deszelfs vrienden, dat zij niet begrepen, wat men hebben wilde, maar dat, daar het scheen, dat men geene vriendelijke voornemens had, zij vast besloten hadden, niet te gedoogen, dat men eenen stap nader kwam. Vruchteloos gaf de Heer livingston hem zijnen naam en het heilig ambt, hetwelk hij bekleedde, te kennen; vruchteloos sprak hij hun van zijne oude vriendschap voor den meester van het huis, en verzekerde hun, dat hij, even zeer als deze, tot de goede partij behoorde; de op schildwacht staanden waren onverbiddelijk, en toen de predikant hierop zeide, dat het hem dan ten minste aangenaam zou zijn, een paar woorden met gabriël johnston zelven te kunnen spreken, schudden

{==305==} {>>pagina-aanduiding<<}
zij het hoofd en zeiden, dat hij gabriël johnston op deze wereld niet weder zou zien. Eindelijk waarschuwden de korzelig wordende wachters hen, om zonder langer verwijl heen te gaan, zoo zij niet wilden, dat hun iets ergers overkwam, en voegden weldra bij dezen raad zulke veelbeteekenende gebaren, dat de predikant, ziende hoe niets hen bewegen kon, raadzaam oordeelde, met zijne togtgenooten de terugreis aan te nemen, en de zaken in den toestand te laten, waarin zij waren. Op deze wijs bleef dit geheimzinnige voorval, een' geruimen tijd lang, in duisternis en vergetelheid gehuld, daar niemand er immer van sprak, en ook niemand er iets meer van wist, dan ik hierboven verhaald heb. De drie gewapenden, die het gezelschap afgewezen hadden, waren aan allen, waaruit het bestond, volkomen onbekend; alleenlijk meende haliday vrij stellig, dat een hunner die zelfde jongman was, welken hij den militair met een mes de keel had zien afsnijden.
Middelerwijl verliep de tijd, en met denzelven scheen de woede der papistische partij nog gedurig te vermeerderen. Die partij beheerschte uitsluitend den geest des Konings, en de vervolging der non-conformisten werd hoe langer hoe geweldiger. Eene menigte bevelen en verordeningen ging uit van den Raad, alle ten doel hebbende, de Puriteinen met wortel en tak van den Schotschen grond te verdelgen; maar al die onverdraagzame wetten dienden slechts om hen hunne leer en hun vaderland beide nog vuriger te doen beminnen. Eindelijk kwam de nacht, (want eerst bij lange tusschenpoozen konden de arme lieden zich verzamelen) die tot de godsdienstvereeniging in de oude schuur bestemd was, en het getal der zaam gestroomde menigte was nog aanmerkelijk grooter dan de vorige maal. Hoe zou men het tooneel kunnen beschrijven, het welk de mengeling dier menschen van zoo verschillende kleeding en gestalte, in deze schuur opeengedrongen, in dit plegtig nachtuur opleverde? Het weifelende schemerlicht der lampen voegde nog iets meer geheimzinnigs bij het voorkomen der verzameling. Niettemin bemerkten verscheidene der aanwezigen, dat, omstreeks de helft der dienst, een zeker aantal mannen, met breede hoeden op het hoofd en wijde mantels om de schouders, even als de nachtwachts gewoon zijn te dragen, binnentraden en vervolgens in twee afdeelingen bij de twee deuren plaats namen, de hoeden op het hoofd hielden, en van tijd tot tijd iets in hunne

{==306==} {>>pagina-aanduiding<<}
zakboekjes aanteekenden. Toen echter de predikant het slotgebed zou uitspreken, gaf hij hun een teeken om de hoeden af te nemen, hetgeen zij deden; maar naauwelijks had hij het amen gesproken, of al deze mannen wierpen ijlings hunne mantels af, trokken sabels en pistolen uit, die zij er onder verborgen hadden, en een hunner, die zich Generaal drummond liet noemen, eischte, in naam des Konings, dat al de aanwezigen zich gevangen zouden geven.
Nu volgde er een tooneel van verwarring en schrik. In een oogenblik waren de lampen uitgebluscht. Het grootste deel der verzamelden ontsnapte door eene opening in het dak der oude schuur, en geraakte in het vrije veld, zonder veel letsel te ondervinden, niettegenstaande de schoten, die op hen gelost werden; maar de predikant livingston zelf en nog elf anderen werden gevankelijk naar Edimburg gevoerd, waar zij voor den Raad verhoord en vervolgens in de gevangenis geworpen werden. Onder deze gevangenen had ook de Heer haliday het ongeluk zich te bevinden, gelijk mede de jongman dien hij verrast had, toen deze bezig was den officier den hals af te snijden. Die man bleek zekere Heer john lindsay van Edimburg te zijn, een jeugdig leerling der Chirurgie, die de dochter van gabriël johnston beminde, in den slag te Pentland medegevochten, en sedert zich verborgen gehouden had. Bezwaarlijk zou het vallen, het weegeklag der broeders te beschrijven, toen het bekend werd, dat de Heer livingston aan zijne gemeente ontrukt was. Niet alleen werd hij door de zijnen innig bemind, maar hij verdiende bemind te worden. De stukken uit zijne preek, welke bij het proces als getuigenis tegen hem ingebragt werden, dragen blijk, dat hij misschien al zijne tijdgenooten in talenten te boven ging. De tekst der leerrede, welke hij tijdens zijne gevangenneming uitgesproken had, was uit het boek Genesis (H. VI:5) ontleend: En de Heer zag, dat de boosheid des menschen menigvuldig was op de aarde, en al het gedichtsel der gedachten zijns harten t' allen dage alleenlijk boos was. Een der fragmenten, welke men tijdens het geding in het midden bragt, luidde aldus: ‘En terwijl wij dus, mijne broeders, eene maar al te ruime ondervinding hebben van de
uitwerkselen der zonde, zien wij, helaas! voor onze oogen overvloedige voorbeelden van de zonde zelve, en van de zonde onder hare afzigtelijkste gedaante; want zie, hoe zij zich onder ons, maar vooral

{==307==} {>>pagina-aanduiding<<}
onder de edelen onzes lands, vermenigvuldigt. Zal mijn mond u de misdaden durven vermelden, welke zij begaan, en voor welker gezigt de zon der regtvaardigheid haar aanschijn verbergt, om haar licht niet over onze onreine hoofden uit te storten. Zal ik u durven spreken van hunne hemeltergende lasteringen tegen dien God, die hen geschapen, en dien Heiland, die hen losgekocht heeft; hunne vloeken en verwenschingen; hunne ontheiliging van den sabbatdag; hunne wulpsche feesten en ontuchtigheden? Maar, bovenal, zal ik u durven afschilderen, hoe laaghartig zij ons heilig Covenant met voeten treden, en met welk eene woede zij het bloed der heiligen en der martelaren vergieten? Ja, voorwaar, zij vergieten het als water over het oppervlak der aarde! Door hen is het, dat ons vaderland in zak en assche treurt, en door hen, door hun heilloos voorbeeld, dompelen tallooze scharen zich in een verderf zonder maat en zonder einde. Er zijn er, die u zeggen zullen, het zijn mannen van eer, beminnelijke, eerlijke, brave lieden, die alleenlijk niet veel werks maken van de Godsdienst; maar ik zegge u, mijne broeders, wee over die ijdele deugd, over die hersenschimmige braafheid! Wordt zij immer gewogen door Hem, die de heiligheid zelve is, wordt zij door Hem getoetst aan de geboden zijner wet, hoe deerlijk zal zij dan niet te ligt bevonden worden! Is het geene waarheid, dat de Koningen der aarde tegen den Heere en deszelfs gezalfden hebben zamengezworen? Laat ons dus eenig zijn om onze ketenen te verbreken en ijverig om de onderdrukking van ons af te weren! Ik voor mij, als lid van deze arme, vervolgde kerk van Schotland, en als een, hoezeer onwaardig, leeraar dier kerk, ik bezweer u bij den driewerf heiligen naam van God, uwe aangezigten, uwe handen en harten te zetten tegen alles, wat, met woord of daad, gevaar berokkenen kan aan het heilrijk werk der hervorming, volgens het Covenant, van dit Koningrijk, ten einde wij
alzoo niet medepligtig worden aan de werken der ongeregtigheid, en de Heere ons gedenke in den dag zijns oordeels!’
Men vond getuigen, die onder eede bevestigden, den predikant dit te hebben hooren zeggen; en daar de Heer livingston niet ontkende het gezegd te hebben, ontstond er in den Raad eene met drift gevoerde overweging betrek-
{==308==} {>>pagina-aanduiding<<}
kelijk de straf, welke zulk eene opruijing tot oproer verdiend had. De Advocaat des Konings drong, volgens gewoonte, er op aan, den beschuldigde tot de galeijen te veroordeelen; maar eenige vrienden, welke de gevangene in den Raad bezat, verwierven, dat het vonnis in bannissement veranderd zou worden. Hij werd derhalve uit het Koningrijk verbannen. Zes andere beschuldigden, tegen welke men niets anders bewijzen kon, dan dat zij eene geheime bijeenkomst hadden bijgewoond, werden elk tot twee maanden gevangenisstraf verwezen, en haliday was een van hen. De vijf overigen, van welke, zoo het schijnt, bewezen werd, dat zij de wapenen gevoerd hadden, werden veroordeeld, om, op den 14 December toen eerstkomende, aan het kruis van Edimburg opgehangen te worden, en onder het getal van deze ongelukkigen bevond zich ook de man van het mes, john lindsay.
Zoodra dit laatste vonnis uitgesproken was, stelde haliday alles in het werk, om een mondgesprek met lindsay te verwerven, ten einde van hem eenige ophelderingen te erlangen betrekkelijk het buitengewone schouwspel, hetwelk hij, op den bewusten middernacht, in het huis van johnston gezien had. De gebeurtenis had zulk eenen indruk op zijn gemoed gemaakt, dat hij het tooneel gedurig voor zijne oogen waande te hebben; geene afleiding hoegenaamd was vermogend te beletten, dat hij zich niet aanhoudend het schoone meisje uit het gebergte voor den geest haalde, hoe zij met een gelaat, dat eer welgevallen dan afgrijzen uitdrukte, en met eene lamp in de hand, nevens lindsay stond, terwijl deze zijn vreesselijk werk verrigtte. Aanvankelijk waren haliday's pogingen vruchteloos, omdat de ter dood veroordeelden in andere kerkers zaten dan hij, en de stokbewaarders geen acht op zijne verzoeken sloegen. Maar in den geheimen Raad had zeker Edelman zitting, die, zoo ik geloof. gilmour heette, en wiens menschlievendheid haliday gedurende het geding had opgemerkt; zelfs had hij, met regt of ten onregte, zich verbeeld, dat hij en de meesten zijner lotgenooten hem hun levensbehoud verschuldigd waren. Hij kwam dus op het denkbeeld om zich schriftelijk aan dit Raadslid te wenden, met de bede, dat hij hem een gehoor mogt gelieven te verleenen, om daarin de openbaring eener buitengewone misdaad te ontvangen; hem tevens verwittigende, dat het onderzoek spoed vereischte, want dat

{==309==} {>>pagina-aanduiding<<}
anders de mogelijkheid daartoe voor altijd verloren zou zijn. De Raadsheer kwam terstond in de gevangenis, en haliday openbaarde hem al de hierboven door ons verhaalde omstandigheden, er bijvoegende, dat de moordenaar tegenwoordig, ter dood veroordeeld, in de gevangenis van Tolbooth gevangen zat.

(Het vervolg en slot hierna.)




Bidden.


Wat geeft, als zorg den boezem knelt, 
Als 't angstig oog een traan ontwelt, 
Den moêgetobden lijder krachten? 
Wat kan, bij 's werelds ramp en rouw, 
Gerust op hooger liefde en trouw, 
Het grievend leed der aard' verzachten? 
Wat maakt met 's Hemels wil ons een? 
Het is 't gebed, 't gebed alleen. 
 
Ja, 't is een schouwspel Englen waard, 
Als, uit het woest gedruisch der aard', 
't Gebed, als lieflijke offergeuren, 
Van uit der vromen boezem stijgt, 
Die, waar de troost der aarde zwijgt, 
Door hemeltroost zich op voelt beuren. 
Ja, knielt en bidt de sterveling, 
Dan luistert heel der Englen kring. 
 
't Gebed geeft troost; het sterkt den moed; 
't Is, hoe het hart van weedom bloed', 
Het veilig anker, waar we op hopen. 
Geen nood! schoon 't menschlijk oog zich sluit', 
Als 't nokkend hart den klaagtoon uit, 
Ons staat altijd Gods hemel open. 
Vaak daalt, vóór 't amen van 't gebed, 
Een Engel neêr, die helpt en redt. 
 
En blijft de bede ook onverhoord, 
Wie aan den hoeksteen van Gods woord 
Zich vastklemt, blijft steeds biddend wachten; 

{==310==} {>>pagina-aanduiding<<}

De Vader, die zijn kindren lieft, 
Onthoudt hun vaak, schoon 't pijnlijk grieft, 
Wat zij zich weldaad zouden achten. 
In dat geloof rijst keer op keer 
't Gebed tot onzen Vader weêr. 
 
Wie, door het reinst gevoel bezield, 
Met kinderzin voor de Almagt knielt, 
Om van Haar wijsheid raad te vragen, 
Zal, uit den allerzwartsten nacht, 
Gelijk de zon in uchtendpracht, 
Het licht der redding op zien dagen. 
't Gebed, in 's levens worstelperk, 
Is 't leed, de magt der aard' te sterk. 
 
Zie Babels Vorst; hij dreigt en woedt, 
Maar 't drietal wandek in den gloed 
Der ovenvlammen onverschrokken; 
Het bidt, - geen vuurvlam schaadt; verplet 
Staan Vorst en hof; Gods Engel redt; 
De braven zijn 't geweld onttrokken; 
Terug! wat zet ge uw' moedwil voort, 
Als de onschuld bidt en de Almagt hoort! 
 
Wat hemelkracht het bidden had, 
Maalt ons 't gewijde orakelblad; 
Die levensboom biedt rijke vruchten. 
Daar stijgt de beê! het lot wordt bang; 
Vergeefs zijn wacht en kerkerdwang; 
De grondvest trilt; de wachten vlugten; 
De kluisters breken; de Almagt hoort; 
Ontgrendeld worden slot en poort. 
 
Volhard, volhard! hoe fel de gloed 
Der hitte van den tegenspoed 
Rondom ons blaker', steeds gebeden! 
Al groeijen distels om u heen, 
't Is onbegrensde liefde alleen, 
Die ze op doet wassen voor uw schreden; 
Hoe diep ge in rouw gedompeld zit, 
Het is een Vader, dien ge aanbidt. 

{==311==} {>>pagina-aanduiding<<}

Tuigt, zwervers op de levenszee! 
Tuigt, Vaderlanders! hoe uw beê 
Vaak werd verhoord in zielsbezwaren! 
Bedrukt tradt ge uwe tempels in; 
Gij badt, en met verruimden zin 
Verliet ge uw heilge kerkältaren; 
Gij badt, en zaagt, op 't stil gebed, 
Vaak Volk en Staat verblijd, gered. 
 
Ja, eedle, Godgetrouwe schaar! 
Gij, vrome bidders in gevaar! 
Wij zien op u, is 't lot verbolgen, 
Godsdienstig, dierbaar Voorgeslacht! 
Wij zullen in den rampspoedsnacht, 
Volhardend in 't gebed, u volgen; 
Maar zweve ons steeds uw beeld het meest, 
Verheven Jezus! voor den geest! 
 
Verdove, als 't oog geen hulp meer wacht, 
Dan vrij de donkre grafkuilnacht 
Van 't levensvuur de laatste spranken! 
In 't stil gebed volharden wij, 
Om eenmaal, in der Englen rij, 
Daar boven, vurig God te danken, - 
Te danken, dat op 's levens togt, 
De zwakke stervling bidden mogt. 
 
j. van harderwijk, rz. 


Gelukkige tegenwoordigheid van geest.

Te Straatsburg viel onlangs de navolgende gebeurtenis voor. De jongste broeder van den koopman l-r, aldaar, een zeer gegoed man, leed, vóór eenige jaren, aan het onverzettelijk begrip (idée fixe), dat hij de Zaligmaker was. Dien ten gevolge bragt men hem naar een Gekkenhuis, waaruit hij echter weldra, als geheel hersteld, ontslagen werd. Hij hernam nu weder zijne plaats op het kantoor zijns broeders, arbeidde zeer vlijtig, en bleef een jaar lang opgeruimd, goedaardig, en volkomen bij zijn verstand. In het laatst van Februarij l.l. beklommen de beide broeders, op een' helderen zondagmorgen, den toren van den Straatburgschen Munster.

{==312==} {>>pagina-aanduiding<<}
Boven gekomen, bewonderen beide het heerlijke vergezigt, en leunen, hand in hand, terwijl zij hunnen blik naar alle zijden wenden, tegen de borstwering van het vooruitspringende balkon. Op eens keert de jongste, zich langzaam opheffende, zich met deze woorden tot zijnen broeder: ‘Zie! gij noch iemand heeft het willen gelooven, dat ik jezus christus ben. Thans wil ik het u bewijzen. Ik zal een wonder doen. Ik en gij, wij zullen te zamen naar beneden springen, en geen onzer zal een hair gekrenkt worden, zoo waarachtig als ik jezus christus ben!’ Hij sprak deze woorden op een' vasten toon, en had alreeds den eenen voet over de borstwering naar buiten gebragt, terwijl hij met zijnen regterarm den verbleekenden broeder krampachtig omvatte. Dit was het werk van een oogenblik. Men verbeelde zich den toestand des oudsten broeders! Aan vreemde hulp viel hier niet te denken; terwijl veelligt de eerste kreet den aanval der krankzinnigheid tot razernij kon doen overslaan. Maar de Heer l-r verloor, in dit beslissend tijdstip, zijne tegenwoordigheid van geest niet. Hij zeide: ‘Goed! Ik geloof, dat gij jezus christus zijt. Maar dat naar beneden springen, zonder zich een hair te bezeren, is geen kunst. Wilt gij werkelijk een wonder doen, laat het iets zeer buitengewoons zijn. Zoo gij u magtig gevoelt, met mij van de straat op dit balkon te springen, zonder dat wij ergens stooten, dan zal zeker de gansche wereld in u gelooven.’ - ‘Ook goed,’ antwoordde de jongste haastig; ‘dat wil ik! Kom!’ En pijlsnel vloog hij de torentrappen af, zoodat zijn broeder hem niet kon bijhouden. Beneden gekomen, liet deze den ongelukkige in verzekering brengen. Hij zit nu wederom in het Gekkenhuis, en is, bij vlagen, razend. - Dit geval is thans het onderwerp van aller gesprek. En inderdaad, de redding des krankzinnigen zoo wel, als die zijns broeders, mag wel
een wonder heeten.

De minnebode tegen wil en dank.

Te M... deed een braaf, maar onbemiddeld jongeling aanzoek om de hand der schoone nicht en eenige erfgename van een rijk koopman. De jonge lieden waren het eens; maar de oom weigerde volstandig, verbood den jongman zijn huis, en ontzeide hun alle, het zij mondeling het zij schriftelijk

{==313==} {>>pagina-aanduiding<<}
verkeer. Liefde is vindingrijk. De briefwissel ging zijnen gang, werd min of meer ruchtbaar, en kwam ten laatste ook den oom ter ooren. Wat zou hij doen? Goedhartig van aard, kon hij de vereenigde smeekingen van het verliefde paar, gerugsteund door die van bijzondere vrienden, niet langer weêrstand bieden. Hij gaf dus in het einde zijne bewilliging; maar onder deze voorwaarde, dat men hem het middel kenbaar maakte, waardoor zij, ondanks al zijne waakzaamheid, de correspondentie hadden weten te onderhouden, opdat hij voor 't minst de hem ongetrouwe handlangers konde straffen. Hoe stond hij te kijken, toen hij vernam, dat hij zelf de overbrenger dier minnebriefjes was geweest! Den minnaar, namelijk, was het bekend, dat de oude Heer dagelijks om denzelfden tijd zeker koffijhuis bezocht. Derwaarts vervoegde zich dan ook telkens de jongeling, en speldde, terwijl de oom, in een zijvertrek, zijn partijtje whist speelde, onder diens mantelkraag een klein briefje vast, waarop hij des anderen daags, op dezelfde wijze, het antwoord van zijne beminde bekwam. - De oude Heer lachte en - vergaf.

Onteerende straffen.

Even als de waarlijk vrije man, ook in ketenen, vrij blijft, zoo blijft de edelaardige onder onteerende straffen, in het tuchthuis, aan de kaak, of waar men ook wil, vereerenswaardig. De meening, niet alleen der braven, maar ook veeltijds die der wereld in het algemeen, laat zich hieromtrent niet misleiden; ruw geweld, of de magtspreuk des regters, bereikt het doel der onteering niet; eigene schandelijkheid alleen kan de eer ontnemen.
Een Duitsch Monarch, in het begin der vorige eeuw, had streng verboden, eenig verzoekschrift onmiddelbaar aan hem te rigten. De Advocaten, die den verzoekers hunne pen mogten leenen, zouden, luidens dit verbod, zelfs met tentoonstelling aan de kaak gestraft worden. Desniettegenstaande waagde het een Advocaat te P***, een achtingwaardig en ook zeer geacht man, voor eenen ongelukkige, die door schreeuwende onregtvaardigheid onderdrukt en vervolgd werd, een request op te stellen, en maakte geen geheim van de keus, welke hij tusschen pligtgevoel en de hem gedreigde

{==314==} {>>pagina-aanduiding<<}
schande gedaan had. De vergramde Vorst deed hem werkelijk aan de kaak stellen. Maar een Generaal, die den Advocaat hoogachtte en beminde, trad, toen hij aan de kaak stond, naar hem toe, en omarmde hem openlijk, in het aanzien der gapende menigte. De Monarch schimpte naderhand meermalen op vriendschap tot aan de kaak; maar daarbij bleef het. Waarschijnlijk gevoelde hij, dat de moedige en eerlievende Officier niet anders dan de tolk der openbare meening geweest was, die in aller braven borst haren weêrgalm vond. Ook de meening der wereld heeft hare kaak; doch aan deze stond noch de Advocaat, noch de Generaal. (*)

Verregaande naauwgezetheid op de zuivere uitspraak der taal.

In een dorpje, waar een huisonderwijzer woonde, die met bijzondere inspanning de Duitsche taal beoefende, en in het spreken zelfs de klank en den klemtoon van en op ieder woord altijd ongemeen duidelijk hooren liet, ontstond nabij het verblijf van dezen taalkundige brand. ‘Feuer! Feuer!’ schreeuwde men op de straat. Het geluid der roependen klonk in het oor van den geleerde, die juist bezig was met over de zuivere uitspraak van sommige woorden na te denken en zich hierin te oefenen, niet als Feuer (brand!) maar als Feier (feest!) Terstond riep hij uit het venster: ‘Hei, heidaar! roept toch zuiver, en schreeuwt in 's Hemels naam geen Feier! Feier! maar Feuer! Feuer!’ - Verder laat zich de naauwgezetheid op de zuivere uitspraak der taal wel niet drijven.


{==315==} {>>pagina-aanduiding<<}

Onheusche trek van een Duitsch hoogleeraar.

In den jare 1770 werd, na het overlijden van eenen hoogst verdienstelijken eersten Minister van eenen Duitschen Staat, die tevens tweeëndertig jaren Curator der in zijn district bloeijende Universiteit was geweest, bepaald, dat deze Universiteit een lijkfeest te zijner eere vieren zoude, bij welke gelegenheid door eenige Professoren aanspraken zouden gehouden worden. In de tot dat einde gevoerde beraadslagingen vond men goed, eene bepaling te maken, door wien der Hoogleeraren de eerste aanspraak zoude gedaan worden. De keus viel door het lot op den vernuftigen Hoogleeraar K. Onder de uitvoering eener voortreffelijke treurmuzijk ontviel den nevens K. zittenden tweeden spreker zijn handschrift. K. raapte het op, en bemerkte, door eenen vlugtigen blik op het papier te slaan, dat de redevoering van zijnen ambtgenoot aanving met de woorden: ‘Weent! weent!’ Daar K. met zijnen nabuur juist op geen' zeer vriendschappelijken voet stond, vond deze er geen bezwaar in, om hem te dezer gelegenheid eens een' trek te spelen. Als ervaren en vlug spreker voegde hij aan zijne uitgewerkte redevoering een voor de vuist ontworpen slot toe. In hetzelve haalde hij kortelijk de verdiensten des vereerenswaardigen dooden op, aantoonende, dat de droefheid over zijn verlies eene regtmatige droefheid was. Doch, zich bijzonder tot de studerende jeugd wendende, besloot hij aldus: ‘Maar gij, Jongelingen, schept moed! gedraagt u als mannen en - weent niet!’ De, door dit onverwachte slot, bedremmelde tweede spreker, de gaaf niet bezittende van vlug voor de vuist te spreken, begon dus zijne redevoering met de woorden, die hij had neêrgeschreven: ‘Weent! weent!’ Men kan nagaan, hoe, door fluisteren en meesmuilen, deze aanhef door de studerende jongelingschap werd ontvangen!

Aalmoes door een' kus.

Op den maandag van het Carnaval te Weenen trad des avonds een bejaard heer, met zijne zeer schoone dochter, uit een gezelschap terugkeerende, (volgens landsgebruik) in een koffijhuis, om een' kop koffij te drinken. Terstond daarop nam

{==316==} {>>pagina-aanduiding<<}
tegenover hen een jonge Elegant plaats, die, met knevels, kettingjes, ringetjes en anderen tooi, zich tot het bespottelijkste saletjonkertje had uitgedost, en, waarschijnlijk in zelfbewustheid hoe onwederstaanbaar hij was, de schoone aan de overzijde der tafel begon toe te lonken en te coquettéren. In het eerst wees zij hem met een' verachtelijken blik af, en sloeg vervolgens op zijn wenken en fluisteren geene verdere acht. Gedurende dit intermezzo verscheen in de zaal een arme grijsaard, die van tafel tot tafel aalmoezen begon te verzamelen, en ook tot de plaats kwam, waar onze Incroyable gezeten was. Deze zeide, dat het hem speet, geen klein geld bij zich te hebben, maar riep, bij wijze van scherts, den ouden half-overluid toe: ‘Zoo gij echter van die juffer, daarover, een' kus bekomen kunt, zoo zult gij, waarachtig! een' dukaat van mij hebben.’ - Het meisje stond oogenblikkelijk op, gaf den grijsaard een' kus op het voorhoofd, en sprak overluid: ‘Ga nu, goede man, en haal uwen dukaat bij dien jongen heer.’ - Een algemeen bravo klonk door geheel het koffijhuis, uitgezonderd van den kant van den verbluften praler, die in den beginne van scherts, plagerij en dergelijke sprak, maar eindelijk, tusschen allen in de klem rakende, bekennen moest, dat zijn geheele schat in twee stukken zilvergeld bestond. Nadat hij dit onvrijwillige offer op het altaar der weldadigheid nedergelegd had en onder algemeen gelach naar buiten gedreven was, deed iemand den voorslag, om eene collecte te doen, en de geestdrift, welke de daad der jonge dame verwekt had, ten voordeele van den armen ouden man te doen strekken. Dit voorstel vond bijval, en er werd 16 Weener gulden voor den grijaard ontvangen.

Liefkozingen in groot of klein formaat.

De Fransche Dichter delille leefde, vóór zijn trouwen, met eene huishoudster, die somwijlen vrij driftig kon worden. Bij deze stormen toonde hij de grootste gelatenheid, en wist het onweder niet zelden door het een of ander schertsend woord te doen bedaren. Op zekeren dag ontstond er een twist, en de vriendin, door de kalmte van den Dichter tot nog heviger toorn geprikkeld, begon hem met boeken te bombarderen, welke zij een voor een van de planken haalde. Toen delille zag, dat zij steeds de grootste boekdeelen nam, om hem naar het hoofd te werpen, zeî hij met de uiterste bedaardheid: ‘Maar, kondt gij mij dan niet ook even zoo goed uwe liefkozingen in een kleiner formaat doen toekomen?’

No. III. Meng. bl. 113. reg. 10 v.b. staat sallusteres, lees sailustius.


{==317==} {>>pagina-aanduiding<<}

Mengelwerk.

Decorum.

De mensch, dat wonderbare schepsel, hetwelk uit de zamenvoeging van geest en vleesch bestaat, heeft, ingevolge der genoemde zamenvoeging, behoefte, zoowel aan geestelijk als aan zinnelijk voedsel; en schoon het laatste van oneindig minder waarde dan het eerstgemelde voor zijne hoogere belangen geschat moet worden, zoo is evenwel hetzelve almede ten uiterste noodzakelijk tot het behouden van het evenwigt tusschen zijne twee naturen. Ten einde mij wèl te doen verstaan, moet ik met een woord aanstippen, dat ik hier met voedsel geenszins alleen bedoel, wat tot levensonderhoud vereischt wordt, maar vooral al wat de zinnen op eene bekorende wijze aandoet; bij voorbeeld: aangename harmonische klanken, alwat de toonkunst verrukkelijks kan voortbrengen, noem ik voedsel voor het gehoor; helder licht, ineensmelting van tinten en kleuren, schakering van licht en bruin, alwat het oog aangenaam aandoet, noem ik voedsel voor het gezigt; de aanraking van iets zachts, het rieken van eenigen liefelijken geur, het proeven van iets, dat de tong op eene streelende wijze prikkelt, noem ik voedsel voor gevoel, reuk en smaak. Die zinnelijke voeding nu, staat met de geestelijke gewaarwordingen bij den mensch in een zeer naauw verband, zoodat al wat het ligchaam aandoet terugwerkt op de ziel, of wel daarin opgenomen wordt, waardoor dezelve al ligt, bij het ontvangen van een' of anderen dier indrukken, den mond gebiedt uit te roepen: Wat luidt dat liefelijk! Wat is dat schoon! enz. en zoo wordt dan het zinnelijk voedsel tot eene voeding der ziel. Deze werking van het uitwendige op het inwendige, of, met andere woorden, van het zinnelijke, vleeschelijke, op het verhevene, geestelijke bestaande, zoo mag het wel van

{==318==} {>>pagina-aanduiding<<}
eenig belang gekeurd worden, ter opwekking en versterking van aangename gewaarwordingen in de ziel, de zinnelijke uitwendigheden te baat te nemen. Trouwens, bij het wezen der menschen, zoo als die zijn en wij hen kennen, is wel het geboren worden van eenige gewaarwording der ziel, zonder toevoering van een zinnelijk orgaan, niet denkbaar; want al wilde men de gewaarwordingen der ziel tot het idéale bepalen, en zeggen: ‘men kan in den geest iets ondervinden, iets denken, al blijft het gansche ligchaam, behalve wat tot het denkvermogen behoort, daarbij geheel passief,’ zoo blijft het toch zeker, dat eenige vroegere zinnelijke aandoening plaats heeft gehad, en zich, schoon dan welligt op eene onmerkbare of onvermoede wijze, vermengt met hetgeen de ziel gevoelt. - Dan, wenden wij ons van hooge bespiegelingen, die ik tot mijn tegenwoordig oogmerk niet behoef, naar het gewone, dat in het dagelijksche leven plaats heeft, en passen wij het vroeger gezegde, omtrent den indruk van de ligchamelijke gewaarwordingen op die der ziel, naar mijne bedoeling toe.
Ik zeide, dat het wel van eenig belang mag gekeurd worden, ter opwekking of versterking van aangename gewaarwordingen in de ziel, de zinnelijke uitwendigheden te baat te nemen. Dit toch is te allen tijde als eene waarheid erkend geworden. Het oog wil ook iets hebben, is eene bekende spreekwijze, die gebruikt wordt, in gevalle men eenig voorwerp, waarvan de degelijke waardij erkend wordt, doch dat van uitwendige behagelijkheid beroofd is, staan ziet naast een voorwerp van evengelijke degelijke waarde, gesierd met uitwendig schoon. Moet er nu tusschen beiden eene keuze gedaan worden, zoo zal die zich ongetwijfeld ter gunste van het laatst omschrevene bepalen; waarom? omdat toch het oog ook iets hebben wil. Zijn er niet van oudsher muzijkstukken en toonen, tot aanduiding of opwekking van eene treurige, en geheel andersoortige tot aanduiding of opwekking van eene vrolijke gemoedsstemming geweest? Had niet de kleeding van Priesters iets ernstigs; die van

{==319==} {>>pagina-aanduiding<<}
regtsoefenende personen iets deftigs; die van krijgslieden iets stouts; die van dansers en danseressen iets luchtigs en vrolijks? Welvoegelijk en allezins gepast is zulk eene onderscheiding. Of zou het niet algemeene afkeuring verwekken, indien op eene bruiloft klaagtoonen gebezigd wierden, of bij plegtige gelegenheden vrolijke cadansen, ofschoon in beide gevallen de woorden in overeenstemming met de bedoelde zaken mogten zijn? Wat toch zou men zeggen van den Kanselredenaar, die ons in de kleeding van een' Veldoverste de waarheden van de Godsdienst zou onder het oog brengen, of eenige plaatsen van het zachtmoedig Evangelie uitleggen? wat van den Regter, die, gekleed als Pierrot of Arlequin, een doodvonnis, of de veroordeeling van een' zijner natuurgenooten tot jarenlange gevangenisstraf, durfde uitspreken? wat, eindelijk, van den danser, die met mantel en bef, of met een' langen, wijden tabbaard, of van het hoofd tot de voeten in een ijzeren harnas besloten, springen en pirouëtteren zou? - Ongepast, onvoegzaam, strijdig tegen alle decorum, noemde voorzeker elk, orde en overeenstemming van uitwendigen schijn en inwendig gevoel liefhebbend mensch, zulke averegtsche handelwijzen.
Wel nu dan; geeft men mij toe, dat harmonie tusschen het zinnelijke en geestelijke voedsel schenkt aan 's menschen edelst deel, terwijl tegenstrijdigheden tusschen het uitwendig vertoon en het inwendig gevoel dat edelst deel beleedigen en pijnlijk aandoen, zoo vlei ik mij, dat men in het algemeen ook met mij eens zal wezen, wanneer ik beweer, dat het wenschelijk zijn zou, ieder enkel mensch bij alle gelegenheden te zien bijdragen tot het vormen van een uitwendig, met de onderstelde of voort te brengene geestelijke gewaarwordingen van alle aanwezigen overeenstemmend geheel. Dat zulks niet altijd plaats heeft, is de aanleidende oorzaak van dit mijn schrijven; en wil men weten, bij welke bijzondere gelegenheid het gebrek aan decorum mij trof en

{==320==} {>>pagina-aanduiding<<}
noopte deze poging tot verbetering te wagen, men leze wat hier volgt.
In het verleden voorjaar, en wel op den 24 Maart 1839, tegenwoordig zijnde bij de viering van het H. Avondmaal, in de kerk van de Vereenigde Doopsgezinde Gemeente te Amsterdam, verbaasde mij het onderscheid in de uitwendige houding der vrouwenschaar, voor zoo veel derzelver kleeding aangaat, met dergelijke houding, in evengemeld opzigt, in vroegeren tijd, ik meen in het begin dezer eeuw, wanneer ik ook wel eens toezag, wanneer genoemde plegtigheid bij dezelfde Gemeente onderhouden werd. Ditmaal zag ik niet alleen de deftige zwarte japonnen zoodanig, bij zeer vele vrouwen, door veelkleurige of schitterend roode shawls overdekt, dat men naauwelijks gewaar werd, dat genoemde personen toch waarlijk in het zwart gekleed waren, maar ik ontdekte er meer dan eene in het gekleurd. Laat nu dit bruin of paars gewaad eene douillette geweest zijn, het bedekte dan toch geheel de mogelijk zwarte japon, over welke het aangetrokken was, en de persoon scheen althans niet in het zwart te wezen. Behalve dit verschil met hetgeen oudtijds in zwang plagt te zijn, toen men niet anders dan eene algemeene zwarte tint over de aanzittende zusteren zag uitgespreid, was er een ander, zeer in het oog vallend; dit betrof de kapsels of hoofdbedeksels. Eertijds waren het mutsen van wit gaas of andere dergelijke stoffaadje, somtijds wel met een sierlijk gevormd doorschijnend zwart kapje overdekt, somtijds ook zonder dat kapje, doch altijd mutsen, kerkmutsen, zoo als men die noemde, om aan te duiden, dat ze van een zedig, eenvoudig fatsoen waren, bij statige gelegenheden passende, en niets ter opluistering hadden, dan eenig lint van eene niet opzigtige kleur. Nu waren het, op enkele uitzonderingen na, hoeden, hoeden gelijk men die op de wandeling of in den schouwburg dragen zou, hoeden van allerlei kleuren, met linten, strikken, bloemen, pluimen gesierd, sommige smaakvol, andere geheel smakeloos, dikwijls van
eene met de kleur van de

{==321==} {>>pagina-aanduiding<<}
shawl of douillette geheel strijdige tint. Het algemeen overzigt der vrouwenschaar bood op deze wijze niets, een' ernstigen indruk wekkende, aan, en was buiten alle harmonie met het plegtstatige en hoogernstige der feestviering.
Wel verre is het van mij, te willen beweren, ja zelfs te onderstellen, dat de gemoedsstemming der vrouwelijke feestgenooten dezen keer minder goed, minder ernstig, minder overeenkomstig met de vereischten van onze redelijke Godsdienst geweest zij, dan die in vroegere jaren bij stemmiger kleedij plagt te wezen; alleen het decorum is hetgeen ik bedoel, en dit was ongetwijfeld veel minder in acht genomen bij deze laatste dan bij vroegere gelegenheden, en het oog, dat toch ook iets hebben wil, werd niet voldaan en bragt geenszins aan de ziel dat voedsel toe, hetwelk alleen door de overeenstemming van het uitwendige met het inwendige, van het zinnelijke met het geestelijke, gesmaakt kan worden.
Van de mannen heb ik geheel niet gesproken, omdat zij nagenoeg allen of in het zwart gekleed waren, of zulke donkerkleurige jassen aan hadden, dat men die niet van zwart kon onderscheiden, gelijk de hedendaagsche mode medebrengt. Maar indien die mode nog ware gelijk voorheen, toen roode, grijze, vrij licht groene rokken, en verschillende lichte kleuren voor jassen, in zwang waren, en men had de mannen in dezer voege bij dezelfde gelegenheid gekleed gezien...... ik vraag u, Vrouwen! zou zoodanig een gebrek aan decorum u niet gestuit, u geene klagten over de ongepastheid van zulk eene vertooning in den mond gelegd hebben? - Mij dunkt waarlijk ja! - Welaan dan gij, die ongaarne zulk een' aanstoot zoudt lijden, geeft zelve soortgelijken aanstoot niet; gij doet het inderdaad; gij, wier uitwendig vertoon zoo grooten invloed heeft op de gemoederen dergenen, die u aanschouwen; gij, wier taak onder anderen is, alwat zacht, alwat overeenstemmend, alwat harmonieus is te bevorderen! Wat gij zonder erg doet, wat gij doet met het denkbeeld: ‘mijn uitwendig

{==322==} {>>pagina-aanduiding<<}
aanzien is van geen belang, mits slechts mijn hart rein, mijne gemoedsstemming ernstig en heilig zij,’ - gij handelt ligt hierin verkeerd. In den grond der zaak hebt gij gelijk, en waart of bleeft gij alleen, geen kwaad zou uit uw zondigen tegen het decorum kunnen voortvloeijen; maar dewijl gij u omringd van eene menigte uwer natuurgenooten bevindt en bevinden moet, betaamt het u, de tijdsgelegenheid te bedenken en te vermijden ook zelfs den schijn..... ik wil niet zeggen des kwaads, (zoo als de bedoelde schriftuurplaats, 2 Thessal. V:22, sluit) maar van hetgeen onwelvoegelijk kan geheeten worden, en een' vreemde, met uwe zedelijke waarde min bekende, die, de kerk intredende, de Tafel des Heeren toebereid zag, de gedachte zou kunnen inboezemen: ‘men schijnt hier weinig werk te maken van overeenstemming tusschen uitwendig voorkomen en inwendig gevoel; men schijnt hier te vergeten, dat de toebereide maaltijd ingesteld is ter gedachtenisviering van den dood des Heeren; men schijnt het hoogernstige uit het oog te verliezen, met eenige ligtzinnigheid te werk te gaan, en de voegzame somberheid bij dit plegtstatig bedrijf moedwillig te veronachtzamen.’ Het betaamt u allen te zamen, en elke uwer in het afgetrokkene, te zorgen, dat zelfs bij hen, die uwe innerlijke waarde kennen en eerbiedigen en alles goeds gaarne van u gelooven willen, geene gedachten oprijzen als bij voorbeeld deze: ‘Hoe jammer, dat de hier tegenwoordige, voorzeker welgestemde vrouwen, hare magt, om tot de algemeene goede stemming bij te dragen, niet gebruiken! dat zij den invloed van het zinnelijk aanschouwen op de gewaarwordingen der ziel niet gedenken; dat zij, bij eene gelegenheid als deze, doen, wat zij, omgekeerd, zeer zeker niet doen zouden, wanneer het zaak ware van de viering van eenig wereldsch feest!’ - Op eene bruiloft toch, of op eene vrolijke partij, zoudt gij wel zorgen,
dat de in uw gemoed opgewekte blijdschap zich naar buiten deed kennen, niet enkel door uw gelaat, maar ook door uwen dos, zoodat het oogmerk van uw te zamen zijn dadelijk

{==323==} {>>pagina-aanduiding<<}
bleek uit een overzigt van uwe kleedij. - Welnu dan, Discipelinnen van den grooten Meester, die zelf, toen Hij het Avondmaal instelde, een bewijs gaf van de kennis, die Hij had van den invloed, welken het uitwendige op het inwendige bij de menschen heeft, dewijl Hij ligchamelijk voedsel tot een zinnebeeldig voedsel der ziel zijnen jongeren voorstelde, en zigtbare teekenen, brood en wijn, aanprees als voertuigen, om zijne gedachtenis in hunnen geest te verlevendigen, - neemt mijnen welmeenenden raad ten beste; zorgt voortaan, om geen' aanstoot te geven, en geene verkeerde vermoedens aangaande uwe inwendige gesteldheid op te wekken door uw uitwendig vertoon; laat in het vervolg het uiterlijk aanzien van elke uwer, en zoodoende van u allen in massa, een voedsel voor de oogen zijn, dat voedsel geve aan de ziel; laat overeenstemming bij u heerschen tusschen het zinnelijke en geestelijke, de ernst van uw gemoed zich afspiegelen in de zedige deftigheid van uw gewaad, en ook in deze vlijtig door u betracht worden de les van den Apostel paulus (Philippensen IV:8): Alwat waarachtig is, alwat eerlijk is, alwat regtvaardig is, alwat rein is, alwat liefelijk is, alwat wel luidt, zoo daar eenige deugd is, en zoo daar eenige lof is, datzelve bedenkt!

Lof der ligtgeraaktheid.

Wie slaat niet met opmerkzame blikken de gevoelige bewegingen van het kruidje roer mij niet en andere sensitive planten gade? Menig bezoeker van een' uitgestrekten plantentuin zoekt daarnaar bij voorkeur, vermaakt zich met het telkens aanraken der teedere blaadjens, en maakt de omringenden op hunne plotselinge sluiting opmerkzaam.
Hetgene men opzoekt en met welgevallen gadeslaat keurt men niet af, en inconsequent zou het wezen, in

{==324==} {>>pagina-aanduiding<<}
menschen af te keuren, wat ons in onbezielde planten behaagt.
Vreemd is het mij dan ook altijd voorgekomen, dat men gewoon is de Ligtgeraaktheid, indien al niet onder de stellige ondeugden, althans onder de beklagelijke verkeerdheden en dwalingen te rangschikken, en het wordt tijd, aan dit vooroordeel perk te stellen.
Gereedelijk gevoelt men, dat hier de rede niet slechts is van dat zelfgevoel, hetwelk algemeen als betamelijk wordt aangemerkt, en dat geene kwaadwillige krenking van onze eer en dierbaarste belangen toelaat, maar inzonderheid van die susceptibiliteit, welke den teedergevoeligen, in elk woord, in iederen blik en in elke beweging dergenen, met welke hij in aanraking komt, ja soms evenzeer in hun zwijgen en niet handelen, eene beleediging, eene krenking doet vinden.
Deze Ligtgeraaktheid nu komt mij voor, het individu tot eer, der Maatschappij tot veelzijdig voordeel te strekken.
Wie is wel meer veracht en inderdaad verachtelijker, dan een ongevoelig mensch? Zelfs voor den grooten booswicht wordt ons medelijden opgewekt, zoodra wij slechts één sprank van menschelijk gevoel in hem ontwaren; het gemis daarvan doet ons hem, als eenen verstokten verworpeling, aan zichzelven en zijn lot overlaten. Is Ongevoeligheid alzoo eene afgrijselijke ondeugd, de Gevoeligheid is de daartegen overstaande beminnelijke deugd; het beminnelijke en bewonderenswaardige eener deugd neemt toe naarmate van hare meerdere ontwikkeling en verfijning; de Ligtgeraaktheid, welke wij te regt verdedigen, is de hoogste graad van Gevoeligheid; immers noemt men hem of haar, die er mede begaafd is, ten uiterste gevoelig; en zouden wij dan iemand, bij wien eene deugd zich in de hoogste mate ontwikkeld heeft, laken en ontwijken? Neen, prijzen en zoeken wij den zoodanige veeleer!
Want dit verdient hij, niet slechts om zijne eigene

{==325==} {>>pagina-aanduiding<<}
voortreffelijkheid, maar ook om de genoegens en voordeelen, die hij der menschelijke zamenleving aanbrengt.
Wat kan meer eentoonig en vervelend bedacht worden, dan een huisgezin of eene familie, (gelukkig zijn ze niet talrijk!) waar eene volstrekte eenstemmigheid, een volkomen begrijpen en toestemmen van aller goede bedoelingen heerscht? Zulk een gezin of familie heeft al het eentoonige van een uurwerk, zonder er het nut van aan te brengen. Echter, dat die slaperige eenstem migheid door de stellige ondeugden van een of meer der leden verstoord zou worden, dit heeft te veel gevaar in, dan dat ik het wenschelijk zou durven noemen. Neen, de deugd der Ligtgeraaktheid is het, die er ons van verlossen kan. Stoffeer het tafereel, dat gij u van gezin of familie maakt, met een of twee ligtgeraakte figuren; een huisvader of eene huismoeder, een zoon of eene dochter, een broeder of eene zuster, een neef of eene nicht, - terstond verkrijgt gij overal licht en bruin, leven en beweging; uw tafereel wordt hoogst interessant. Trachten wij zulks met een voorbeeld op te helderen. - ‘Een allerbraafst gezin, de van b**s.’ - ‘Ja, jammer maar, dat de oudste zoon pieter en zijne zuster jetje zoo ligtgeraakt zijn.’ - In het geheel niet jammer; juist zij zijn het, die zooveel goeds in huis stichten. Beide moeten als glas behandeld worden, 't is waar; maar juist daardoor oefenen zich dan ook de overige huisgenooten in die loffelijke omzigtigheid in spreken en handelen, in die inschikkelijke toegevendheid, welke hart en verstand beide zoozeer tot eere verstrekken. Wie wordt niet verstoord op den lomperd, die iedereen tegen het lijf loopt en op de teenen trapt? De huisgenooten nu van pieter en jetje van b*, geoefend in het ontzien van deze, die zoo ligt wanen op de teenen getrapt te worden, zullen zich wel wachten iemand anders te beleedigen.
Naauwlettende opmerkzaamheid is een der zekerste middelen tot bevordering onzer menschenkennis. In het

{==326==} {>>pagina-aanduiding<<}
huis van van b* worden de opmerkingen reeds in den vroegen morgen aangevangen. Alles ziet naar de kamerdeur, om te weten, of pieter en jetje niet met het verkeerde been ten bedde zijn uitgestapt; zoo ja, de sympathie der blikken uit stilzwijgend het: ‘'t is weêr mis!’; het binnensmonds gebrom van den eersten, het wassenbeeldig zwijgen der laatste, spoort aan tot menschwaardig nadenken, wat thans weder de oorzaak der bespeurde gemelijkheid wezen moge. Bij de eerste voegzame gelegenheid wordt hierover raad gehouden; na eenig over en weder spreken is men het eens, dat de jongste zuster, den vorigen avond, broeder pieter, naar diens meening, in zijne deftige houding heeft nagebootst, en dat de huisvader iets van een neuswijs meisje verteld heeft, hetwelk door Jufvrouw jetje als een zet op haar is aangemerkt. Zulk een onderzoek naar oorzaken en gevolgen is eene theoretische oefening, die tegen de gewone ontbijt-praatjes in een volkomen eenstemmig huisgezin ruim kan opwegen; en het gewone resultaat dier conferentie: ‘laat het maar loopen!’ behelst een schat van levenswijsheid, waarlijk goedkoop genoeg voor een paar toegesnaauwde woorden van pieter en een zuur gezigt van jetje ingeruild.
Wij zouden te breedvoerig worden, indien wij de gedragingen van dit gezin, omtrent zijne zoo gevoelige leden, gedurende een' geheelen dag, of op den duur, wilden nagaan, en daarbij aantoonen, hoe ook de dienstboden daardoor in onderwerping worden geoefend, uit vrees van zich het misnoegen der jongelieden op den hals te halen. Liever willen wij den kring verruimen, en zoo kort mogelijk eenige voordeelen opsommen, door hunne Ligtgeraaktheid aan anderen, ja somtijds aan de geheele Maatschappij, verschaft.
Jufvrouw jetje, door hare sekse tot meer beperkten kring dan haar broeder bepaald, kan zeker niet zoo algemeen ten goede werken, als wij straks van dezen zien zullen. Nogtans verheugt het ons reeds dadelijk, dat haar trouwe Arts, indien zij niet zoo ligtgeraakt

{==327==} {>>pagina-aanduiding<<}
ware, ettelijke guldens jaarlijks minder verdienen zou. Want de vapeurs, het koortsig gevoel, en wat haar meer moge overvallen, wanneer zij zich beleedigd acht, vereischen niet zelden zijne dadelijke hulp, waardoor ook de Artsenijmenger zijn bescheiden deel erlangt.
In den kring harer jeugdige vriendinnen wordt doorgaans niet veel gewigtigs behandeld; de gesprekken, hoewel onberispelijk, zijn daar doorgaans luchtig en schertsend. Maar hare tegenwoordigheid stemt tot meerderen ernst, tot oefening in die stemmige bedachtzaamheid, maar al te weinig aan jonge Dames eigen; want daar zij doorgaans de scherts op zich toepast, wordt dat kinderachtig schertsen en lagchen weldra verbannen, en maakt voor deftige troniën plaats.
Schenkt zij eenmaal hand en hart aan eenen echtgenoot, welk benijdenswaardig geluk toeft niet dezen! Dagelijks zal hij de teedergevoeligheid zijner wederhelft bewonderen; dagelijks nieuwe aanleiding vinden, om haar zijne onbaatzuchtige liefde te betoonen, wanneer hij, door herhaalde betuigingen, door honderde kleine tegemoetkomingen, door talrijke lieve geschenken en verrassingen, pleisters op de wonden leggen moet, haar gevoelig en ligtgeraakt hart door een' niet vriendelijk genoeg gekeurden blik, door een niet zacht genoeg uitgesproken woord, door het onberaden afslaan van eenig verzoek toegebragt. En dan die lieve, die schilderachtige tooneeltjes van verzoening, van wier treffende bekoorlijkheid zich altijd eenstemmige echtgenooten geen denkbeeld vormen kunnen!
Keeren wij tot pieter weder. Daar wij hem reeds als jongeling onder zijne huisgenooten aanschouwd hebben, zullen wij hem nu in wat verder gevorderden leeftijd gadeslaan. Hij is eenen werkkring, met zijnen stand en opvoeding overeenkomstig, ingetreden. De minder gevoelige is, in elke betrekking, aan velerlei laagheden blootgesteld, het verdragen waarvan hem tot schande verstrekt. Pieter duldt laagheden noch beleedigingen; de minste vermoede krenking van zijne eer vordert

{==328==} {>>pagina-aanduiding<<}
vergoeding. Een bloedig tweegevecht, door hem gevorderd, geeft, terwijl het hem die vergoeding verschaft, de schoonste stof tot belangrijke algemeene gesprekken, tot belangwekkende verhalen, die het lezend publiek de haren te berge doen rijzen, - en welke andere verhalen wekken thans wel algemeener belang! - of tot een regtsgeding, waarmede sommige dagbladen gansche kolommen vullen kunnen. Hij treedt als schrijver op; een verwaten Recensent, (lomperd, betweter, duisterling, enz. in de taal der beleedigde Auteuren) vermeet zich, eenige aanmerkingen op zijn werk te maken; eene schitterende Antikritiek doet alles van pieter b* spreken, en schenkt het Publiek de gelegenheid tot vergelijken, wikken en wegen van gevoelens, eene tot opscherping van het vernuft en vermeerdering van kundigheden zoo onwaardeerbare oefening. Dan, hierbij bepaalt het algemeen voordeel zich welligt niet. Pieter of een zijner vrienden, billijk met hem verstoord, stelt zich aan het hoofd van een nieuw Tijdschrift, onpartijdiger, bondiger, smaakvoller enz. dan al de tot hiertoe bestaande, en voorziet daardoor in eene ‘dringende en tot hiertoe onvervulde behoefte van het beschaafd Publiek,’ - of althans der beurs van zichzelven of van den Uitgever.
Wij zijn er op verre na nog niet. Onze fijngevoelige jonge man zoekt, in de volle overtuiging zijner zeldzame bekwaamheden, tot eenig eervol en voordeelig ambt te geraken. Zijne pogingen mislukken, en, terwijl de slaperige phlegmaticus zich daarin schikken, en tevreden wezen zou met in eene minder schitterende loopbaan nuttig voor zich en anderen te wezen, wordt pieter Opposant, valt lage en hooge Besturen openlijk met vinnigheid aan, verwerft zich een' geduchten aanhang, doet den Staat op zijne grondvesten schokken, bewerkt welligt eene Omwenteling. Aan zijne Ligtgeraaktheid heeft dan tijdgenoot en nageslacht nieuwe, schitterende bladen in 's Lands geschiedrollen te danken; zijne Ligtgeraaktheid wekt het Volk uit die eenzelvige tevredenheid met het bestaande, uit die slaperige

{==329==} {>>pagina-aanduiding<<}
gerustheid, die de Natiën ontzenuwt. Het vuur des opstands slaat naar elders over, - de Wereld verkrijgt, ten gevolge van den schok, door hem gegeven, eene nieuwe gedaante, - en wat is wel schooner, dan het nieuwe! Alzoo - - - -
Ik zocht een slot voor mijn Vertoog, maar kon er niet opkomen. Daaraan heeft de Lezer die, aan de te regt beroemde Engelsche humoristen ontleende - - - - te danken, waarin men hen gemakkelijker dan in hun humor kan evenaren.





Gevaarlijk gezigtsbedrog.

Behalve het gezigtsbedrog, dat ik waarnam en ook door anderen opgemerkt is in den Tunnel, tusschen Leuven en Tienen of Tirlemont, bestaat er een ander, hetwelk van belang is onder de aandacht te brengen, daar, waar ijzeren wegen ingevoerd worden, en reizigers langs die baan er de noodlottige slagtoffers van zouden kunnen worden, wanneer zij, door eene of andere onvoorzigtigheid, een' val van het Convooi mogten doen, terwijl het reeds de vereischte snelheid verkregen heeft.
Het bedoeld gezigtsbedrog bestaat hierin, dat de vallende en natuurlijk draaijende persoon, wanneer hij den grond raakt, uit hoofde van de beweging, die zijn ligchaam op het rijtuig aangenomen heeft, het Convooi aan de andere zijde van zich gelooft, anders ziet, dan waar het werkelijk is, en dus, in plaats van zich onbewegelijk te houden, of, zich bewegende, het te ontwijken, naar hetzelve toewerkt. Aldus laat het zich verklaren, dat de Heer levi, die in den afgeloopen winter van het Convooi, dat van Brussel vertrok, afviel, omdat hij een pak belangrijke papieren, dat hem ontvallen was, wilde redden, zijne beide beenen verbrijzeld zag door het Convooi, nadat reeds vier wagens hem voorbijgesneld waren; waaruit volgt, dat, indien hij zich stilgehouden had, hij er met den val, den schrik

{==330==} {>>pagina-aanduiding<<}
en welligt eene ligte kneuzing afgekomen zou zijn, terwijl nu de gelijktijdige afzetting der beide beenen zijnen dood binnen weinig tijds ten gevolge had. Ook een Garde, die zijne hand op deze wijze verloor, verklaart, dat hij meende het Convooi aan de andere zijde te zien, en, het dus willende ontwijken, juist zijne hand onder een der wielen stak.
Dit gezigtsbedrog is welligt beter te verklaren, dan dat in den Tunnel; doch hier is de rede niet van verklaren, maar van voorkomen van het noodlottig gevolg, hetwelk is 1o. om met alle voorzigtigheid op den ijzeren weg te reizen - de meeste, ja bijna alle ongelukken zijn in België aan de onvoorzigtigheid der reizigers te wijten - maar ook, 2o. zich dit gezigtsbedrog diep in te prenten, om, in geval van nood, het noodlottig gevolg voor te komen! Mogen ook deze regelen, geplaatst in een veelgelezen Tijdschrift, en die, om der menschheid wille, door alle Tijdschriften zonder letterdieverij zouden kunnen overgenomen worden, medewerken, om zulke heillooze gevolgen voor te komen, dan zou het doel bereikt zijn van

8 April, 1839.

a. goedkoop, Pred. te Gent.





Herinneringen aan een' tiendaagschen reistogt langs den Rijn, in september 1838.

(Vervolg van bl. 300.)

Gij weet reeds, hoe wij uit het logement aan boord kwamen. Wij zouden dan nu voor 't eerst in Duitschland eens met de stoomboot varen. Alvorens echter op dezelve te gaan, betaalden wij voor de eerste kajuit aan het kantoor der Maatschappij onze 15 Thaler. Zoo veel? zegt gij: ja, wijl wij eene zoogenaamde personal-Karte namen, die het regt geeft, om tegen een rabat van een vierde der vracht, op welken tijd men wil, met de vaartuigen derzelfde onderneming ook de terugreize te doen. Voornemens

{==331==} {>>pagina-aanduiding<<}
zijnde op de heenreis alles te bezigtigen, ten einde op den bij ons bepaalden tijd, rectâ viâ, zonder oponthoud door uitstappen ter regter- of ter linkerzijde, van Maintz den Rijn af weêr naar Gelderland te varen; zoo konden we dit uitgewonnen stuivertje zeer aardig tot het genot van andere verlustigingen befteden: ofschoon die spaarpenning daardoor al aanstonds genoegzaam weêr verloren ging, dat we van Bonn tot Königswinter, en vervolgens van Bieberich tot Maintz, zoo als ge straks vernemen zult, geen gebruik van den stoom gemaakt hebben. Wij vonden onze boot met allerlei reizigers gevuld. Drie fraaije rijtuigen stonden voorop, waarin zich van tijd tot tijd de lieden van het gevolg der Engelsche eigenaars, die in het paveljoen hunne residentie hadden, plaatsten; terwijl wij overige heeren en dames van de eerste kajuit zaten, stonden, liepen, dronken, rookten, uitkeken, praatten, en het genoegen schier op ieders aangezigt te lezen was. Waarlijk eene allerliefste reismanier met een zoo fraai en gemakkelijk ingerigt vaartuig als onze Agrippina was; en al die heerlijke geneugten der Rijn-stoomvaart van Keulen tot Maintz en vice versa, aan welker herinnering de volgende bladen grootendeels zullen zijn toegewijd, hadden we voor f 27! Ja, het is toch maar zoo, mijn Vriend! dat - welke ook de verhouding van den tegenwoordigen stand der hoogere wetenschappen en der zedelijkheid tot dien van vroegeren tijd wezen moge, (waarover wij wel eens zamen een ernstig woord gewisseld hebben) - de toepassing der uitkomsten van de wis- en natuurkundige studiën op mechaniek en industrie, en de daardoor bewerkte bevordering in het gemeen van stoffelijke belangen en maatschappelijke
genoegens, in onze dagen reuzenschreden voorwaarts gedaan hebben. Een reisje bij voorb., als dat, 't welk ik u verhaal, waartoe onze voorouders niet dan na veel wikkens en wegens besloten, en waarover zij een boekdeel beschreven zouden hebben, wordt thans door elk, die over een weinig tijds en gelds beschikken kan, met meer gemak en minder zorg volbragt, dan iemand heeft, die met den beurtman van Harlingen (ontzettender gedachtenis!) naar Amsterdam overvaart. Twee dingen slechts, de warme damp en trilling in het vaartuig, zijn leelijke bezwaren. Zal men ook deze nog eens geheel te boven komen - gelijk op de nieuwste der booten, waarmeê wij voeren, werkelijk, door veranderde drukking der machine, in het

{==332==} {>>pagina-aanduiding<<}
laatstgenoemde opzigt reeds eenige verbetering aangebragt was: - of moeten zij, als proeve der onvolkomenheid van alle menschelijk werk, aanwezig blijven?
Dit een en ander dan is somtijds wel eens lastig, als men beneden is, en vooral, wanneer men daar schrijven wil. Maar onder omstandigheden, als waarin wij ons bevonden, deert dat alles niet: het dek was onze verblijfplaats, waarvan wij ons niet dan op het schaft-uur en tot enkele andere oogmerken verwijderden. Ja, ook het middagmaal zelfs wordt bij zeer warm weder onder de tent op het achterdek gebruikt. Dat wandelen nu en staan en nederzitten op zulk een Dampfschiff - hoe zonderling, dat de rijke Duitsche taal, even als de armere Fransche, geen zelfstandig naamwoord heeft, om het Nederduitsche en Engelsche stoom en steam uit te drukken! - is eene bron van onophoudelijk, afwisselend genot, na aftrek zelfs van de natuurbeschouwing, waartoe het aanleiding geeft, en waarvan ik, na Bonn achter den rug te hebben, u meer verhalen zal, wijl daar het in Holland ongekende Goddelijk schoone eerst regt een' aanvang neemt. Het is wel zoo, wat ik met juistheid hoorde opmerken, dat op de diligence uit den aard der zake doorgaans eene meerdere toenadering der reizigers tot elkander plaats vindt; maar toch moet ik zeggen, dat het ons aan allerlei levendig en voor ons hoogstbelangrijk gesprek, zelfs in de moedertaal met enkele landgenooten, geenszins ontbroken heeft. Het doel van onze reize, en de daardoor nimmer ons begevende zucht tot kennismaking met de menschen zoowel als met het land, dat wij bezochten, en, durf ik het zeggen, de gemakkelijkheid van onzen landaard, om aan den vreemdeling zich aan te sluiten, heeft daartoe zeker ook het zijne bijgedragen. Kortom, daar we ons niet, als echte Britten, waarvoor we bij het eerste aanzien wel eens gehouden werden, in onszelve opsloten, zoo waren wij te Bonn, schoon het stroomopwaarts bijkans eens zoo langzaam gaat, veel eerder dan ik verwacht had. Tot
die aangename tijdkorting bragt onder anderen het zijne toe de tweede gymnasial-Lehrer van het stedeken Neustadt in Rijn-Beijeren, die zich, naar de gewoonte des lands, Professor noemde, en door het presenteren eener cigaar kennis met mij maakte. Het radde maar misselijke Latijn-spreken van dien man, die zich in zijne moedertaal met eenen vreemden tongval en onduidelijk, en in het Fransch met moeite uitdrukte, moest

{==333==} {>>pagina-aanduiding<<}
gij, mijn Ciceroniaan! gehoord hebben. Nu, als men dan elkander toch maar verstaat! Mijn gutmüthiger Herr Professor verschafte mij ook (en hiervoor was ik hem wel den meesten dank verschuldigd) gelegenheid, om weêr met een' anderen geleerde van hooger rang, eenen gewezen Faculteits-Hoogleeraar, in kennis te komen. Gij weet van hegel en zijne philosophie meer dan ik: o, waart gij hier aan boord geweest, gij hadt eenen Hegeliaan in levenden lijve voor u zien staan, en ligt niet eerder met redetwisten opgehouden, vóór gij te Bonn aan wal staptet. Zoo durfde noch wilde ik het nu niet aanleggen, maar heb mij met mijnen man over den staat der godgeleerdheid en wijsbegeerte meer historisch en uitvragend onderhouden, en over paulus, daub, ullmann, umbreit en anderen, berigten, voor mij zeer wetenswaardig, ingewonnen. De Heer kapp toch, ook als Schrijver bekend, is, na te Erlangen Hoogleeraar in de wijsbegeerte geweest te zijn, ten gevolge van een rijk huwelijk, vandaar naar Heidelberg getogen, waar hij nu een ambteloos leven leidt, maar met de gemelde beroemde mannen in velerlei aanraking staat. Ik vond in hem en zijne echtgenoote een paar regt hupsche en met vele gezellige deugden begaafde menschen. Hoe ik hem een paar dagen later te Maintz wedervond, zult gij beneden zien.
En nu, Amicissime! nu galmt gij zeker nog eens, even als op het Groninger oud-studenten-feest, en laatstelijk bij het Jubilé te Utrecht, schoon dan minder luide, toch een hartelijk Iö! uit, daar ik u verkondige: wij hebben Bonna Rhenana voor ons, treden met een van verlangen kloppend hart de stad der geleerden, zoo als gisteren en eergisteren die der kooplieden en kunstenaars, binnen, en worden, door vele lange straten, eindelijk in het Hôtel de Trèves, op de groote markt gelegen, en uiterlijk veel naar ons Keulsche Hof gelijkende, gebragt, waar eene mijner eerste vragen is naar freytag, nitzsch enz. De lieftalige Madam simrock, die ons te rede stond, wist van den eenen Hoogleeraar niet veel af, noch ook of de andere in de stad was; Prof. bleek was heden haar huis nog voorbij gegaan: en zoo ging zij, toen ik die snaar slechts aangeroerd had, het gansche personeel der Protestantsche theologische faculteit langs, met zoo veel kennis en belangstelling, dat ik de vrijheid nam te vragen, of zij ook tot de Evangelischen behoorde. Neen, zij was Roomsch; maar haar Gasthof werd door

{==334==} {>>pagina-aanduiding<<}
vele Protestantsche geestelijken bezocht, gelijk er op dit oogenblik vier afgevaardigden der Koblentzer Synode zich in de zaal tot het Abendessen begeven zouden. Een hunner, voegde zij er bij, is inzonderheid een geleerd en respectabel man: zal ik u met hem in kennis brengen? Dit aanbod met welgevallen aannemende, ging ik echter eerst op den draf, om de Hooggeleerde Heeren op te zoeken; waarbij mijn waterheld, die van het theologische niet vreemd is, en mijne ontmoeting met die lichten van Duitschland wel eens wilde bijwonen, mij gaarne vergezelde. Wat hadt gij, liefhebber der Duitsche literatuur en godgeleerdheid, gij, man der theologische Studien und Kritiken, er intusschen niet voor gegeven, dat gij met mij den Redacteur en een paar medeärbeiders van dit ons geliefde tijdschrift hadt mogen zien en spreken! - Met nitzsch, die gelukkig juist van de groote Kerkvergadering te Koblentz weder t' huis was, zaten wij een halfuur regt vertrouwelijk te zamen op de kanapé. Hij ging van 't geen hem nu het naast aan 't hart lag uit, den kerkelijken toestand van Westfalen en de Rijn-provincie, de belangen van welke beide groote rijks-districten door eene vergadering van 75 afgevaardigde leeraars en hoogleeraars nu gedurende ettelijke dagen, op de om de drie jaren gehouden wordende Provinciale Synode, behandeld waren. Hier hing de geleerde man een tafereel op van de moeijelijkheden, die de onderlinge betrekking van Staat en Kerk, das Eingreifen, waarover hij zich bezwaarde, van den eersten op de laatste, en dan daarenboven de overeenbrenging der zeer uiteenloopende belangen en behoeften der beide, thans onder één kerkbestuur vereenigde gewesten, hadden opgeleverd. Vervolgens tot andere zaken, die hij dacht, dat mij belang inboezemden,
overgaande, en ook met kieschheid naar het doel en de uitgestrektheid onzer reis zich informerende, vroeg hij met eenigen nadruk, of wij ook niet Heidelberg zouden opzoeken? Op het ontkennend antwoord was het dadelijk weder: ‘Es würde Ihnen anders vielleicht Freude gemacht haben den Herrn ullmann zu sehen.’ Met geestdrift dit beaamd hebbende, werd ik niet weinig verrast, den Professor te hooren zeggen: ‘Ich werde das Vergnügen haben Sie mit Ihm in Kenntniss zu setzen.’ Zoo gezegd, zoo gedaan. Uit een ander vertrek trad de man, dien ik nevens den Bonnschen Oriëntalist freytag, welke, helaas! afwezig was, en den Heidelbergschen umbreit, misschien

{==335==} {>>pagina-aanduiding<<}
het liefst van allen op mijnen weg wenschte te ontmoeten, met zijnen gastheer te voorschijn, en maakte, na eenige oogenblikken met gespannen verwachting door ons verbeid geweest te zijn, op mij eenen indruk, zeer verschillende van 't geen ik mij voorgesteld had. Ik zag in den Apteur van die Sündlosigkeit Jesu, Gregorius Nazianzenus der Theolog, das Leben Wessels, en andere heerlijke geestvruchten, een klein en onaanzienlijk man van een teeder ligchaamsgestel, maar wiens vurige blikken vorschend, doch uiterst minzaam, door zijnen bril op mij afstraalden. De gewone onderwerpen bij dusdanige gelegenheid werden geregeld afgehandeld. Vernemende, dat ik in Vriesland t' huis hoorde, vroeg men met belangstelling naar de theologische Faculteit van het naburig Groningen; eene vraag, die mij vervolgens bij de godgeleerden telkens weder voorkwam. Ik wenschte wel, dat gij gehoord hadt, hoe nitzsch, met zijne, uit de studiën, uit zijnen bundel Akademische geschriften, en van elders, u bekende scherpzinnigheid, over den staat der theologische wetenschap bij ons, bijzonder der dogmatiek, uitweidde, en vrijelijk aangaande de betrekkelijke hoogte, waarop zij thans staat, over de pogingen van sommige Godgeleerden uit den laatsten tijd, om in den geest van schleiermacher naar de volmaking voort te streven, en van anderen daarentegen, om zich, althans schijnbaar, aan het hergebrachte te houden, zijn individueel oordeel uitsprak. Maar niet minder opmerkelijk was in mijn oog de stille aandacht, waarmede ullmann, zonder eenig teeken van goedkeuring, deze redekaveling aanhoorde, slechts onbewegelijk den spreker aanstarende. Ik wil in dezen, gedrukt aan u te zenden brief, de persoonlijk bij nitzsch bekenden onzer Hoogleeraren niet noemen, over wie hij zich in het
genoemde opzigt anders, dan ik gewenscht had, uitliet. Ook hierover handelen wij, als het onder ons ter sprake komt, wel eens nader. Genoeg, ik dacht bij de aangehoorde gesprekken: ne Jupiter quidemomnibus! en vond in het gemeen daarin eene bijdrage tot staving van de door u meer dan eens met weêrzin voor mijne ooren uitgesproken waarheid: de Duitschers beschouwen den geest en gang van onze godgeleerde studiën, die geheel met het nationaal karakter overeenstemt, en ook in andere van onze bemoeijingen en bedrijven, zoo in het letterkundige als maatschappelijke, valt op te merken, in een gansch ander licht, dan wij zelve, en zijn er doorgaans zeer verre af van daar-
{==336==} {>>pagina-aanduiding<<}
aan met ons de benamingen: wijze gematigdheid, gepast eclecticisme, bedachtzaam vasthouden van het beproefde oude, met vrijzinnige gebruikmaking van den tijdelijken voortgang in de wetenschappen, toe te kennen. Doch, dem seie wie es wolle; de indruk, dien het belangrijke bezoek bij mij verwekte, was over 't geheel aangenaam en weldadig voor geest en hart. De praktische zin der Duitsche Godgeleerden, nevens hunne voorkomende gemeenzaamheid en vertrouwelijkheid, trokken mij zeer aan. Nitzsch is een welgemaakt en welbespraakt man, wiens uiterlijk eerbied afdwingt, en zoo ongeveer is als ik mij, ik kan niet regt zeggen waarom, volgens zijne schriften voorgesteld had. Wegens umbreit ontving ik, door de gedienstige mededeelzaamheid van deszelfs ambtgenoot, een en ander mij welkom berigt; terwijl dezelfde heusche en kort maar kernachtig sprekende man, toen hij hoorde, dat wij ook Maintz bezoeken wilden, schertsend zeide: ‘dann hoffe ich nur, dass die Herrn sich als Holländer nicht zu sehr an die anders schöne Statue des gutenberg ärgern
werden’!
Vanhier ging het naar bleek, dien wij niet t' huis vonden, maar, door de uitnoodiging der zijnen opgewekt, een bezoek tusschen 8 en 9 op den volgenden ochtend toedachten, 't welk wij niet later konden, en zóó vroeg durfden stellen, nu we eenigzins met de landswijze waren bekend geworden. Onzen gids hadden we, nitzsch t' huis vindende, weder weggezonden; en toch kwamen wij ook nu langs de naaste toegangen weêr aan ons logement op de markt. Mijn adsistent bij de Professorale audiëntiën loodste ons daarheen! Ook dat heb ik bij mijnen kruistogt op deze vreem de kusten geleerd, hoe belangrijk het zij, steeds een oog in 't zeil te houden, en te zien, welken koers men nemen moet. Wat heeft toch ieder mensch, in de gevallen, dienst van zijne kennis en de hebbelijkheden, die zijn beroep hem eigen maakt! Dat ondervond ik 's anderendaags vooral bij den schoonen toer, alstoen door ons gemaakt, die gewis niet zoo doelmatig ingerigt geworden en zoo volkomen naar onzen wensch zou afgeloopen zijn, had niet mijn broeder, als ervaren reiziger, uit al de plannen, ons door velen opgegeven, eene gepaste keuze gedaan, die terstond mijne goedkeuring wegdroeg. Wij vonden toch in ons Triersche Hof, waar wij des avonds te half 10 terugkwamen, onderscheidene wegwijzers voor de pelgrimaadje naar den Drachenfels en

{==337==} {>>pagina-aanduiding<<}
de overige heerlijke punten, die wij bezoeken wilden. Met onze straks vermelde Pfarrern, de H.H. essler te Capelle bij Crefeld, termeulen uit den omtrek van Meurs, en maass te Essen, onderhield ik mij intusschen over synodale onderwerpen (gij herinnert u, dat ook zij kersvers van Koblentz kwamen), en over andere, ons ambt en land betreffende. Aan eerstgenoemden heb ik de Nederlandsche Schrijvers over den Heidelberger Katechismus uit de laatste tijden op een briefje moeten geven. Nadat zij zich vroeg ter ruste begeven hadden, wikkelde ik mij dieper in het gesprek met eenen in algemeene kennis uitmuntenden koopman van Elberfeld, die, met Holland, dat hij meer dan eens bereisd had, zeer ingenomen, zich verheugde, wegens het bombardement van Antwerpen, den staat onzer West-Indische koloniën, en andere zaken de Marine betreffende, van eenen ooggetuige eenige nadere bijzonderheden te mogen vernemen. In genoegelijke herinneringen aan het dezen dag geziene en gehoorde sliepen wij in, met het uitzigt, dat de volgende nog rijker zijn zou aan wetenschappelijk en vooral natuuren kunstgenot. Ten einde zoo veel mogelijk op denzelven af te doen, gingen wij, reeds tegen 8 ure in den ochtend van den
13 Sept., de Universiteitsgebouwen doorloopen, welker ruime gehoorzalen, de Aula inzonderheid, voor Akademische plegtigheden bestemd, uitnemend voor het oogmerk geschikt zijn, en aan het grootsche van den ganschen aanleg en de inrigting alhier beantwoorden. Vooral boelt in laatstgenoemde lokaal elks reizigers aandacht het vermaarde viertal tafereelen in fresco, de vijf Faculteiten voorstellende, - de wisen natuurkundige toch zijn met die der letterkunde en beschouwende wijsbegeerte op ééne schilderij vereenigd. Hier ziet men op den voorgrond de levensgroote afbeeldingen der beroemdste mannen uit alle tijden, die zich door uitvinding, volmaking en nuttige toepassing van kunst en wetenschap een' onsterfelijken naam verworven hebben. Op het aan de Godgeleerdheid gewijde tafereel prijken de, uit andere goede kopijen bekende borstbeelden der Kerkhervormers, die omtrent de naauwkeurigheid der overige portretten een gunstig vermoeden inboezemen. Zoo getuigde dan ook des Pedels vrouw, die met eene ongemeene deftigheid en vlugheid, alsof de geleerde lucht, waarin zij ademt, op haar ook haren invloed uitgeoefend had, ons al de Arabesken en allegorische voor-
{==338==} {>>pagina-aanduiding<<}
stellingen op den rand der stukken, benevens elke figuur eens wijzen of geleerden uit den ouden en nieuweren tijd, en verklaarde, dat de gelijkenis der mannen, die men nog bij hun leven gekend had, volkomen was. Inzonderheid maakte zij ons te dezen op kant opmerkzaam, wiens verwaarloosde kleeding en peinzende blik op de vierde schilderij terstond in het oog valt; terwijl op no. 3 de zittende boerhaave, met zijn Hollandsch gezigt en nette dragt, bijzonder onze belangstelling wekte. Wilt gij een blijk, hoe de zoo vindingrijke als smaakvolle bewerking en ordonnantie dezer beeldtenissen van de verlichters der menschheid en voorgangers in minerva's koor, ook op niet-geleerden werkt, zoo
zeg ik u in 't voorbijgaan, dat mijn broeder met niet meer ingespannenheid naar de ruyter's afbeelding of die van den vermaardsten zeeslag had kunnen staan te kijken; zoodat ik, die zoo zeer wenschte, om, vóór het verlaten van de stad, ook de bepaalde visite bij Prof. bleek af te doen, hem nog uit zijne mijmering wekken moest. Wij vonden den als uitlegger, met name van het Nieuwe Verbond, bij u hooggewaardeerden man in zijn boekvertrek, en hadden reden, om ons ook over het half uur, voor deze kennismaking van onzen kostbaren tijd afgeknepen, bijzonder te verheugen. De op het Akademische zwarte-bord door mij gelezene aankondiging van zijne over een paar Boeken des Ouden Testaments in dezen winter-cursus te houden collegiën gaf ons gereede aanleiding, om over onderwerpen, tot deszelfs uitlegkunde betrekkelijk, uit te weiden. Nach wechselseitiger Empfehlung namen wij, uitstekend over den minzamen Hoogleeraar, gelijk over ons gansche verblijf te Bonn, voldaan, van hem en daarna van de stad afscheid, die wij wel wederzien, maar niet weêr intreden zouden.
In de gemakkelijke opene kales, die onze hupsche simrock besteld heeft, wordt tegen half 10 door ons plaats genomen, onder begunstiging alweêr van uitstekend fraai weder, om ons met dezelve langs de voornaamste punten tot aan Rolandseck te laten brengen. Door den heerlijken Hofgarten en de Poppelsdorfer Allée gaat het alzoo regelregt naar het statige slot Clemensruhe. Hier afgestapt, om ons op het rijke Museum van natuurlijke historie en mineralogie te vergasten. Het was ons wezenlijk goed, geene Männer vom Fache te zijn; anders hadden we hier tabernakelen willen bouwen, en veel van hetgeen nog vóór ons lag er bij inge-
{==339==} {>>pagina-aanduiding<<}
schoten. Inderdaad het is verwonderlijk te zien, hoe eene Universiteit, die slechts twintig jaren telt, reeds tot zulk een' bloei en uitgebreidheid, in het materiëel zoowel als het personeel, is aangewassen. De landsvaderlijke zorg der regering, om op dit westelijke punt des Koningrijks wetenschappen, letteren en kunsten derzelver weldadigen invloed over de maatschappij te doen verspreiden, blinkt in alle deelen uit, en dwingt de lofspraak, ook van meer bevoegde beoordeelaars, dan uw vriend is, af. Wie in de uitgestrekte zalen van dit voormalig vorstelijk kasteel met eenen weetgierigen geest tusschen de schatten der natuur, die daar ten toon gespreid liggen, henenwandelt, zal gewis in die niet het kortst vertoeven, welke met den hoogklinkenden naam van Saal der urweltlichen Versteinerungen ons werd aangeduid, en waarin wij dan ook het genoegen hadden, de beenderen van den Mammouth en andere vermoedelijke overblijfselen der voorwereld van nabij gade te slaan. In delfstoffen is overigens ook de omtrek van Bonn, ingevolge den aard van zijnen bodem, bijzonder rijk; geen wonder dus, dat de mineralogische verzameling hier zeer aanzienlijk
is. Twee vertrekken hielden ons door derzelver kunstige versiering opgetogen. Wij zagen er namelijk cascades en andere tooneelen der natuur, geheel uit zeldzame en schoone steensoorten zamengesteld, aan de muren aangebragt, die daar wondervolle, heerlijke wanden vormden. - Doch laat ik, aan mijn oorspronkelijk plan getrouw, in de mededeeling van alwat gij ook hier en daar in het lieve vaderland op grootere of kleinere schaal aanschouwdet, spaarzaam zijn, om u, hetgeen noch Holland noch Gelderland bezitten, door de kracht der verbeelding, thans te zien te geven. Het eerste is de Kreuzberg; dan volgen de Godesberg, Rolandseck en de Drachenfels, met al de op dezen weg gelegene Paradijsachtige landschappen. Nu is het dan eerst regt: Arrige aures, Pamphile! en terwijl gij ons in dien Goddelijken tempel der natuur ziet rondvoeren, voel dan het snijdende contrast, dat de bevrozen Vriesche bodem, waarop ik deze beelden van het verledene voor u schets, met den verheven' grond, toen door mij betreden, en de balsemende luchten, daar ingeademd, oplevert. Als ik mij zoo den broederlijken uitroep op den weg van den Drachenfels naar Königswinter, met de situatiën, die denzelven uit het binnenste der ziel deden opwellen, te binnen breng: ‘hier moesten wij onze overige

{==340==} {>>pagina-aanduiding<<}
dagen kunnen slijten; wat zou dat niet voor geest en ligchaam beide hoogst weldadig zijn!’ - dan, Vriend! ja dan, zoo verbeeld ik mij, vult gij mijne rede aan; ontglipt u soms de wensch:

O mihi praeteritos referat si - - - cet.! 

maar ik meen tevens van mijne zijde u, den vielbeschäftigten man, half mistroostig te hooren zeggen:

Non cuivis homini contingit adire - - - cet.! 

Daarom, zijn wij met het tegenwoordige tevreden, voor het genotene dankbaar, en blijde in de hoop op de toekomst! Zooveel althans is zeker, dat elke toestand zijne eigendommelijke aangenaamheden met zich brengt; en, genoot een ossian ruimschoots de rreugde der treurigheid in de kille, doodsche natuur, die hem omgaf, gij en ik hebben het thans, van den warmen haard op het bladerloos geboomte en den besneeuwden grond uitziende, even goed, ja ik meen veel beter dan hij.
Van de Musea dan, den Botanischen tuin en andere Akademische instellingen te Poppelsdorf ons met een triste desiderium verwijderd hebbende, werden we door onzen koetsier bij steilten opgereden, die in den eersten opslag met rijtuig ongenaakbaar schenen. Het ging nu den weg naar den Kreuzberg op; een onwaardeerbaar ridje, dat elk oogenblik de prachtigste gezigten in de laagte, vooral op het meer en meer achteruit wijkende Bonn, opleverde. Maar dan de berg zelf! Hoe schilder ik u het panorama van den toren der kerk, die aldaar op den hoogsten top als in de lucht schijnt te zweven? Ik waag er mij niet aan. Liever terstond afgestegen, en nog eens in het oude heiligdom, ja onder hetzelve rondgesnuffeld. Er onder? Och ja; want daar liggen de verdroogde ligchamen der klooster-monniken, een gansche grafkelder vol, met de nagels der vingeren bij voorb. nog gansch gaaf en ongeschonden; schoon ze sedert onheugelijke tijden daar bijgezet zijn, en de Franschen ook dit verblijf der dooden geenszins ontzien hebben. Ja, het kwam mij voor, dat deze mumiën beter bewaard zijn gebleven dan die te Wieuwert, althans dan het rif van anna maria schuurmans, dat ik daar, volgens des kosters geloofwaardige(!) verzekering, met mijne handen heb omhoog geheven. Het was

{==341==} {>>pagina-aanduiding<<}
mij aangenaam, dit tweede staal der natuurbijzonderheid, waardoor zoowel die oude Labbadisten als deze geestelijke broeders, zonder andere middelen dan alleen de eigenaardige gesteldheid der lucht in deze kelders, voor verrotting bewaard blijven, in oogenschouw te hebben genomen. Om het derde, in een adellijk graf te Bremen, naar ik meen, aanwezig, zal ik nu geene reize meer maken. Het tooneel heeft bovendien ook zoo iets akeligs, dat de merkwaardigheid van hetzelve alleen in staat is, om den afkeer er van te overwinnen. Eene dame, die nevens ander gezelschap gelijktijdig met ons in de duistere spelonk rondwaarde, moest zich verwijderen, om niet in onmagt te vallen. In het kerkje zelf moeten met meer ander vooral worden bezigtigd de 30 heilige marmeren trappen, op iederen van welke zich eene reliquie bevindt, en die door de devootste Roomschgezinden niet dan met de knieën betreden worden. Een paar jonge heeren naast mij bij de uitlegging van een en ander ziende meesmuilen, vernam ik, dat zij Bonnsche studenten waren; doch op mijne vraag naar iets, dat ieder Protestantsch kweekeling dier Hoogeschool wel weten moest, betuigden zij hunne onkunde; waaruit ik een besluit trok tot het ongeloof van beschaafde Katholieken omtrent hetgeen de goede koster ons opdischte.
Vervolgens ging onze weg over het dorp Kessenich, langs den schilderachtigen tuin van den Professor in de natuurkundige wetenschappen, goldfuss. De Hoogleeraren toch houden in de verrukkelijke omstreken van Poppelsdorf, zoovelen zij daartoe bij magte zijn, hun zomerverblijf, en geven, gedurende het schoone saizoen, in de Museums, of in hunne woningen in dat dorp de kollegiën. Kan men het beter uitdenken? Wat hebben Prof. goldfuss en andere Collega's daar telkens eene opwekkende wandeling! Eindelijk kwamen wij door Friesdorf, waar belangrijke aluin-bergwerken zijn, van welke wij zeggen moesten: transeant cum ceteris! terwijl overal langs den weg de rijpe pruimen, de peren en appelen, en dan weder wijnstokken, als voor den greep des reizigers hingen, - bij Godesberg, omtrent anderhalf uur van Bonn, aan. Veel hadden wij reeds gezien en genoten; maar nu zou het, volgens aller eenparig en voorwaar niet door onze eigene bevinding gelogenstraft getuigenis, eerst regt beginnen. Aan het trotsche gebouw, dat eene smaakvolle inrigting en elegante menbilering met eene hoogst

{==342==} {>>pagina-aanduiding<<}
gelukkige ligging zoodanig in zich vereenigt, dat zelfs B. (door deze letter zal ik in 't vervolg, kortheidshalve, mijnen broeder, als ik van hem spreke, aanduiden) zich uit vier werelddeelen geen zoo heerlijk logement kon herinneren, stapten wij af, tastten gretig naar de Amsterdamsche Handelsbladen, die ons hier voor het eerst eens weêr voorkwamen, en gingen, na de tafel in de onafzienbare zaal te hebben zien aanregten en onszelven wat versterkt te hebben, terstond op de wandeling. Onze wegwijzer voerde ons regelregt naar de oude, ontzagwekkende bergruïne, welke wij, onder geleide van eene daar aanwezige opzienster, tot boven beklommen. Maar wat wij op die hoogte gevoelden en zagen, daarvan zult gij mij nogmaals de beschrijving te goede houden; zoo ook van de zeldzame mineraalbron in den omtrek, bij welke wij op den terugtogt langs een' anderen weg gebragt werden. Sla s.v. pl., over een en ander, ook van 't geen ik verder aanstippen zal, inmiddels uwe boeken eens na, en ik ben er gerust op, gij zult niet zeggen: het treffende der nieuwheid heeft hem, die vroeger niet dan de Elter- en Kleefsche bergen bestegen had, alles door een vergrootglas doen aanschouwen. Eene fraaije morgenbespiegeling op den Godesberg kunt gij lezen in den Muzen-Almanak voor 1839, bl. 20. - Voor 't oogenblik van natuurgenot verzadigd, en tijd en krachten voor hetgeen volgen zou moetende sparen, lieten wij - na ter loops de drie statige gebouwen, die hier, nevens eenige andere teekenachtige landhuizen, op eene rij staan, en waarvan ons Gasthof het eene is, terwijl het andere tot nachtlogies dient, en het huis van den eigenaar van alles, die, naar ik hoor, hier uitmuntend wel bij vaart, in het midden prijkt, te hebben opgenomen - ons rijtuig weêr aanspannen, en deden een' rid, mijn Vriend! - een' rid, zoo als ik
althans er nog nooit een' gedaan had, en leider! ligt nimmer weêr zal doen. ô Goddelijke Rijn-tooneelen! o benijdenswaardige ligging der dorpjes Plittersdorf en Mehlem, welke wij doorkwamen! De grond helt hier langzaam naar de rivier af, is alomme met wijnstokken, mangelwortel en de bij ons meer gewone gewassen beplant, en levert een verheven-schoon amphitheater op, de indruk van welks aanschouwing slechts overtroffen wordt door dien, welken de tegenover liggende regter Rijn-oever met zijne, in de helling van het Zevengebergte hangende, of hier en daar voor deszelfs voet gelegene steedjes

{==343==} {>>pagina-aanduiding<<}
en dorpen, voortbrengt. Hier is het land der dichterlijke verrukking; hier, hier gevoelt men, ontworsteld aan diep en damp, als eenen anderen geest in zijn binnenste varen.

......... poëta non quotannis nascitur; 

anders zaagt gij thans, in plaats van prozaïsche herinneringen, vast een carmen in laudem Rheni, of iets dergelijks, in de Letteroefeningen; maar gelukkig nog, dat ik apelles' vermaning slechts in zoo ver vergeten heb, dat ik u deze regelen door het kanaal van dit keurige Tijdschrift heb durven toezenden.

(Het vervolg hierna.)

De afgesneden keel.

(Vervolg en slot van bl. 309.)

De Raadsheer gilmour scheen door het gemelde verhaal verbaasd en zelfs, meer dan men had kunnen verwachten, door hetzelve ontroerd te zijn, en, oogenblikkelijk een aanteekenboekje vol schrift en cijfers uit den zak halende, doorliep hij het met gretige blikken, en zeide vervolgens tot haliday: ‘De dagteekening, welke gij zegt die der gebeurtenis te zijn, komt juist overeen met eene andere, welke een soortgelijk voorval betreft, waarbij ik zelf betrokken ben; maar de omstandigheden der beide verhalen zijn zoo verschillend, dat mij niets anders overblijft, dan te gelooven, óf dat gij u vergist, of dat gij deze overeenkomst hebt uitgedacht, om andere misdadigers aan het oog des regts te onttrekken. Haliday verzekerde hem, dat geenerhande zoodanige beweegreden hem aandreef, en volhardde ten plegtigste in hetgeen hij gezegd had. Hierop nam de Raadsheer hem met zich naar den kerker van Tolbooth, alwaar beide eene geheime zamenkomst met den veroordeelden hadden. Bij dezelve beschuldigde haliday den Heer lindsay, in deszelfs tegenwoordigheid, van moord, begaan op eene plaats en tijd, welke hij met juistheid aangaf; maar de aangeklaagde ontkende het hem te laste gelegde met veel hoogheid. Alstoen zeî haliday hem, dat hij vruchteloos de misdaad ontkennen wilde, want dat hij zelf hem gezien had in het

{==344==} {>>pagina-aanduiding<<}
oogenblik, dat hij dezelve in koelen bloede en in tegenwoordigheid der dochter van gabriël johnston beging, die hem daarbij met de lamp in de hand gelicht had.
‘Zwijg, ellendeling!’ zeî lindsay, met een' glimlach van verontwaardiging, ‘gij weet niet wat gij zegt. Volgens uw eigen verhaal moet gij de lafhartigste bloodaard geweest zijn; want zoo gij mij een' man hebt zien vermoorden, waarom zijt gij hem dan niet te hulp gevlogen?’
‘Het was op dien tijd niet in mijne magt, dien Militair te redden,’ hernam haliday met schaamte, ‘en ik begreep dus, dat het wijzer gedaan zou zijn, mij zonder reden in zoo bloedig eene zaak niet te betrekken.’
‘Derhalve,’ zeî de Raadsheer, zich tot lindsay wendende, ‘erkent gij, op den bewusten nacht in johnston's woning geweest te zijn?’
‘En al was dat zoo, wat raakt het u?’ riep de gevangene. ‘Doch, wat kan het mij, of wien ter wereld ook, nu nog verschelen? Wel nu dan, ja, ik was er dien nacht, en ik schaam mij over de rol, die ik er toen gespeeld heb, want thans ontvang ik er eene fraaije belooning voor! Ja, juist de belooning, die ik verdiend heb, daar ik een' Papist....: Doch wij willen er niet verder aan denken; en dat ten minste zweer ik voor mij, dat er geen woord van het geval verder uit mijn' mond zal komen, zoo lang ik nog op deze wereld ben.’
Na deze soort van eed gehoord te hebben, verlieten beide den veroordeelden, en de Raadsheer voerde haliday langs een' zeer hoogen trap naar een vertrek in Parliament-street; zij traden er binnen, en vonden er een' man ziek te bed liggen. Nadat gilmour naar deszelfs toestand vernomen had, zeî hij met eene soort van drift: ‘Waarde broeder, ik geloof, dat wij nu eindelijk den jongen man ontdekt hebben, met wien gij in de stulp in het gebergte te doen gehad hebt.’
‘Ik zou de helft van hetgeen ik in de wereld bezit willen geven, dat gij de waarheid spraakt. Wie en waar is hij?’
‘Als ik mij in mijne gissingen niet bedrieg,’ hernam de Raadsheer, ‘zoo zit hij op dit oogenblik, in Tolbooth, onder een doodvonnis gevangen, en heeft nog slechts weinige dagen te leven. Maar zeg mij, waarde broeder, zoudt gij in staat zijn hem te herkennen, of herinnert gij hem u daarroe te onduidelijk?’
‘Helaas!’ hernam de zieke, ‘ik heb de geheele herin-
{==345==} {>>pagina-aanduiding<<}
nering daarvan verloren; want mijne wonde bloedde zoo sterk, dat ik in flaauwte viel, en, om zoo te spreken, aan hetgeen rondom mij voorviel, gedurende al den tijd, dien ik daar bleef, vreemd was. Ik weet zelfs niet, of ik immer zijnen naam heb hooren uitspreken; in allen gevalle heb ik dien volstrekt vergeten. Geheel het geval komt mij thans voor als eene gaping, als een stilstand in mijn aanwezen. Alwat ik weet is, dat de man een held moet zijn, en dat het uw pligt is, broeder, hem te redden, welke ook de misdaad mag wezen, waarvoor men hem thans zou willen straffen.’
‘Hij heeft tegen de wetten van zijn land zijn leven gewaagd,’ antwoordde gilmour, ‘en hij moet met zijne medepligtigen sterven.’
‘Neen, hij zal met de anderen niet sterven!’ hernam de zieke met heftigheid. ‘Moet er iemand sterven, dan sterf ik in zijne plaats. Hemel en aarde zal ik bewegen, eer ik duld, dat hij door beulshanden omkome!’
‘Bedaar, liefste broeder,’ hernam gilmour, ‘en laat de zorg voor die zaak aan mij over. Ik geloof, dat mijn invloed niet geheel nutteloos geweest is, om dien Heer (hier wees hij op haliday) en ook nog eenige anderen het leven te redden; en zoo ik mij hun lot ter harte nam, was het juist omdat ik de mogelijkheid onderstelde, dat onder hen de persoon of de twee personen zich bevinden konden, in welke gij belang stelt. - Maar, doe mij het genoegen en helder thans aan den geen, die mij herwaarts verzeld heeft, de geheimzinnige gebeurtenis op, van welke hij ooggetuige geweest is, zonder die te begrijpen.’
Op dit oogenblik trad de ziekenoppasster, die zich reeds meer dan eens vruchteloos aan de deur vertoond had, stoutelijk binnen, en zeide tot haren meester: ‘Is het gesprek van uwe Edelheid haast ten einde? Beneden staat een jong meisje, dat met aandrang begeert toegelaten te worden.’
‘Een jong meisje? wat kan die mij te zeggen hebben, en hoe is haar naam?’ vroeg de zieke.
‘O Mijnheer,’ hernam de oppasster, ‘zij ziet er uit als een eerlijk meisje; maar, ik weet wel, dat is tegenwoordig geen bewijs, dat zij beter zou zijn dan de rest. Wat mij betreft, ten minste, ik zou er niet voor willen instaan. Zoo veel is zeker, dat zij al dikwijls hier in den omtrek gezworven heeft, en ik geloof, dat zij in de eene of andere kwade

{==346==} {>>pagina-aanduiding<<}
zaak gewikkeld is, want zij heeft mij gezegd, dat zij niet heen kon gaan, vóór zij uwe Edelheid gesproken had.’
De oppasster bevel bekomen hebbende om haar binnen te laten, zag men een jong meisje de kamer intreden, dat uiterst bedeesd en met hare houding verlegen scheen. Een lange mantel omsloot hare leest, en eene soort van kap verborg haar grootendeels het aangezigt. De zieke sprak haar aan, haar verzoekende te naderen, en te zeggen, wat zij van hem begeerde. Zij antwoordde alleenlijk, dat zij hem in het bijzonder wenschte te spreken, indien hij wél genoeg was om aan iemand gehoor te verleenen. De zieke, zich in zijn bed een weinig opheffende, zeide, dat zij slechts vrijelijk spreken zou, want dat hij voor de aanwezigen geene geheimen had. Men zag, dat het meisje blijkbaar met hare schroomvalligheid worstelde, maar dat zij iets zeer gewigtigs mede te deelen had. Eindelijk verzamelde zij moed genoeg, om de volgende woorden te zeggen: ‘Ik ben meer verheugd, dan ik kan uitspreken, Mijnheer, u zoo verre hersteld te zien, ofschoon ik bijna zeker ben, dat gij mij niet herkennen zult..... Welnu, de geen, die u, in de vreeselijke kunstbewerking, welke gij ondergaan hebt, heeft bijgestaan, ben ik.’
En haliday herkende het jonge meisje, dat de lamp hield. De zieke, Kapitein robert gilmour van de Vrijwilligers, thans, even als zijn broeder, lid van den geheimen Raad, greep de hand van het jonge meisje, en, zich naar haliday wendende, zeide hij, op den toon der opregtste dankbaarheid en vreugde: ‘Verneem dan thans de waarheid van het gebeurde!’ en vervolgens verhaalde hij, in ééns door, hetgeen volgt:
‘Sedert eenigen tijd was het ons gelukt, zekere dépêches te onderscheppen, welke Edellieden uit de Laaglanden aan den Heer nesh en andere hoofden der dweepers afvaardigden. Aanzienlijke sommen werden uitgeloofd voor diegenen, welke de schuldigen zouden kunnen in handen krijgen, toen ik omtrent de schuilplaatsen van eenigen hunner vrij zekere berigten kreeg. Zonder tijdverlies sloeg ik, uit pligtgevoel, niet om loon, den weg in naar het oord, waar ik er ten minste twee dacht meester te worden.
‘Derhalve begon ik op zekeren ochtend in het begin van November mijnen verhaasten togt, en deed mij op denzelven door niet meer dan vijf, maar allen goed beredene en

{==347==} {>>pagina-aanduiding<<}
gewapende ruiters vergezellen. Wij verlieten Gilmerton nog lang vóór dat de dag aanbrak, en, daar wij ons van eenen vertrouwden gids hadden weten te voorzien, namen wij regtstreeks onze rigting naar hunne schuilplaats, waar wij tegen den avond aankwamen. Wij verrasten onze vijanden. Zij waren zeven in getal en met stokken en sabels gewapend. Zoodra zij zagen, dat wij hen naderden om hen aan te grijpen, hielden zij niet stand, maar weken naar eenen veengrond, over welks weeke oppervlakte wij onze paarden niet heen konden drijven. Doch, daar ik spoedig in de verte, op eenen anderen heuvel, nog drie menschen bemerkte, die de vorigen te hulp schenen te komen, zag ik, dat, zoo ik hen wilde aantasten, er geen tijd te verliezen was. Derhalve gaf ik terstond onze paarden aan een van mijn volk te bewaren, en drong, met sabel en pistool in de hand, verzeld door de overigen, in het moeras. Ik eischte, dat zij zich overgeven zouden; maar, verre van zulks te doen, maakten zij zich, van hunnen kant, tot gewapenden tegenstand gereed. Zelfs van een oogenblik gebruik makende, dat wij tot aan de knieën in het moer gezakt waren, renden zij allen te gelijk op ons aan, en een paar minuten lang hadden wij, man tegen man, een vrij hevig gevecht te verduren. Inzonderheid was er een zeer oude Puritein, die mij met zijn' knuppel een' verschrikkelijken slag toebragt, en, daar hij dien herhalen wilde, wierp ik hem, met een pistoolschot, dood op den grond. Alstoen vloog een jong mensch, die eene sabel in de hand had, woedend op mij aan, en, daar ik de beenen uit het slijk nog niet had kunnen loskrijgen, kon ik zijnen houw niet afwenden, en ontving dien dwarsslag vlak op den hals, die mij ongetwijfeld geheel doorsneden geweest zou zijn, zoo zijne sabel beter geslepen geweest ware. Niettemin de houw was goed toegebragt, daar hij tot op het been toe doorging, en eene der groote halsaderen gekwetst werd. Ik viel; maar, daar op
hetzelfde oogenblik mijn volk eene losbranding op den vijand deed, hield deze af. Het schijnt, dat ook wij vervolgens de wijk genomen hebben; maar, van hier af kan ik niet anders meer spreken, dan naar het berigt van anderen, want ik heb geene duidelijke herinnering van hetgeen verder voorviel. Mijn volk droeg mij op hunne armen van het veld; zij hieven mij, zoo goed zij konden, te paard, en poogden, zoo goed hun mogelijk was, mijn bloed te stelpen, dat onophoudelijk mij uit

{==348==} {>>pagina-aanduiding<<}
den hals bleef vloeijen. Weldra nogtans zagen zij, in de verte, verscheidene andere benden Puriteinen opdagen, die hun den terugtogt schenen te willen afsnijden, en, daar zij zelven toch geen middel of hoop meer hadden om mij het leven te redden, oordeelden zij geraden, mij in de eerste eenzame stulp neder te leggen, welke zij op hunnen weg ontmoeteden. Mij aan de menschelijkheid der bewoners aanbevelende, zeiden zij hun, wie ik was, en vervolgens, slechts op hunne eigene veiligheid bedacht behoevende te zijn, gelukte het hun, behouden te ontkomen.
De eenige bewoners van het eenzame huis, waar mijn geleide mij afgezet had, waren, ten minste op het oogenblik van het mij overgekomen ongeluk, twee Puriteinsche gelieven, uitgemaakte Whigs. Mijne soldaten hadden zich vergenoegd met mij op den grond van eene benedenkamer neder te leggen, en mijn bloed, hetgeen zij zoo goed zij konden gestelpt hadden, begon op nieuw te vloeijen, en overstroomde den vloer van het vertrek, waar ik lag. De jonge man zeide terstond, dat het beste, wat men doen kon, was, aan mijn lijden een eind te maken, door mij geheel en al te dooden; maar het jonge meisje begon te schreijen, en smeekte hem integendeel, met den vurigsten aandrang, eene poging te doen om mij te redden. - ‘O mijn john!’ riep zij in hare bergtaal, ‘hoe kunt gij zulk eene gedachte koesteren? Ondersteld zelfs, dat hij een onzer doodvijanden is, zoo is hij daarom niet minder een schepel van God; en heeft hij niet, even als wij, eene ziel te behouden? En dan ook nog, moet een Militair niet doen, wat hem bevolen wordt? Nu, mijn vriend, gij weet, dat gij tot het doktersberoep zijt opgeleid; zou het niet beter wezen, zijn bloed, dat al gedurig meer wegloopt, te stuiten, en te trachten, het leven van dien stervenden Officier te redden, dan hem in ons huis te laten omkomen? De schuld van dien dood zou ons wel geweten kunnen worden.’
‘Dat de zegeningen des Hemels u steeds verzellen, mijne waardste sally!’ hernam de jongeling, ‘gij hebt inderdaad de taal van mijn hart gesproken, en, daar gij het van mij verlangt, zoo zweer ik bij uzelve, dat, al moesten wij er om lijden, ik, verre van niet alles aan te wenden, wat in mijn vermogen is, om dien man te redden, hem zelfs tot den laatsten druppel van mijn bloed, des noods, tegen onze eigene partij verdedigen zal!’

{==349==} {>>pagina-aanduiding<<}

‘Terstond sloeg hij de handen aan het werk, en, ondanks mijne pijn en zelfs mijn' wederstand, want mijn lijden belette mij te begrijpen wat hij met mij voorhad, slaagde hij er in, de vreeselijke wond, welke ik in den hals had, op eene zeer kunstmatige wijze toe te naaijen; en daar, bij de wanorde, waarin het huis zich bevond, eene schaar niet zoo snel te vinden was, schijnt hij tot het afsnijden der draden een groot keukenmes gebruikt te hebben. Het is waarschijnlijk, dat juist gedurende dit gedeelte der bewerking de verborgen ooggetuige van dezelve door het venster gekeken heeft, en door den uiterlijken schijn van het bloedige tooneel bedrogen geworden is. Na de toenaaijing volbragt te hebben, bette de jongeling de wond een' geruimen tijd met schoon water, en dekte dezelve vervolgens met pleister en windsels; hierna legde hij mij te bed, en verzekerde zijne beminde, dat hij veel hoop had, mij in het leven te behouden.
‘Naauwelijks was dit alles gebeurd, of de twee broeders van het jonge meisje kwamen uit de plaats, waar zij zich schuil gehouden hadden, naar huis terug. Toen zij den vloer vol bloed zagen, was het eerste, dat zij deden, te vragen, wat er voorgevallen was. Hunne zuster verhaalde het hun; maar, eer zij nog uitgesproken had, grepen beide met drift naar hunne wapenen, en de oudste, samuel, riep met de woede van eenen bezetene: ‘Gezegend zij de regtvaardige wreker van het vergoten bloed! Het is dan waar, dat de Heer zijnen wreedsten tegenstander in onze handen geleverd heeft?’ - ‘Houd op, houd op, waardste broeder!’ riep het meisje, terwijl zij hem met hare armen omstrengelde; ‘zoudt gij dan eenen armen jongman willen om hals brengen, terwijl hij weerloos op het bed der smarte ligt? Zeker, zoo het de Heer is, die zijn leven in uwe handen gesteld heeft, zal Hij er u, zoo gij thans op eene lage wijs van uwe overmagt misbruik maakt, eens eene vreesselijke rekenschap over afvragen.’
‘Zwijg, onzinnige deern!’ hernam samuel met dezelfde woede; ‘ik zeg u, dat, al had hij duizend levens te verliezen, ik die op dit oogenblik hem alle ontrukken zou! Verderven moge deze onhandige en verroeste sabel, waarmede het mij niet heeft mogen gelukken, hem op de weide het hoofd af te slaan, toen alle kansen van het gevecht zich voor ons verklaarden!’ Hij wierp de sabel weg en greep het mes. ‘Die man zal sterven. Weet gij wel,

{==350==} {>>pagina-aanduiding<<}
dat hij, nog geene twee uren geleden, onzen ouden vader met een pistoolschot vermoord heeft? Zie naar buiten; van hier kunt gij het misvormde lijk in het slijk van den veengrond zien liggen!’
‘O God!’ riep het meisje, ‘is onze arme oude vader dood!’... De smart belette haar meer te zeggen, en bewusteloos zeeg zij in den ouden armstoel, waarin de gekwetste verbonden geworden was.
‘Hare broeders sloegen op haar geene acht hoegenaamd, maar, elk met een wapen in de hand, snelden zij naar het kamertje, waar men mij te bed gelegd had, en, in gloeijenden dorst naar wraak, zwoeren zij, dat zij mijn leven hebben zouden. Gelukkig kwam toen de jonge vreemdeling, die mij verbonden had, tusschenbeiden. Dwars voor de deur gaande staan, zwoer hij van zijnen kant, dat men niet dan over zijn lijk tot mij zou genaken. Hoe zal ik u de onstuimige wisseling van drangredenen en verwijten, die nu volgde, naar eisch vertellen? Geene der twee partijen wilde een duimbreed van haar opzet afgaan. Eindelijk rees samuel's woede tot zulk eene hoogte van razernij, dat hij, zijn wapen zwaaijende, uitriep: ‘Hoe durft gij mij in mijne regtvaardige wraak te keer gaan, daar het lijk mijns vaders nog in het veen ligt te bloeden? Hebt gij de onbeschaamdheid, om in mijn eigen huis over mij den meester te willen spelen? Uit den weg, of dat uw bloed over uwen kop kome!’
‘Ja,’ hernam de Chirurgijn, ‘ik zal den meester spelen over den Duivel zelven, en dat in zijn eigen huis, wanneer hij geen rede verstaan wil! Sla dan, en wij zullen zien!’
‘Toen trad samuel een' stap terug, om meer kracht aan den slag te geven, dien hij zijnen tegenstander dacht toe te brengen; maar in een' oogwenk, en zonder hem tijd te laten den onvoorzienen aanval af te keeren, sprong de dappere jongeling op hem toe, wendde met eene krachtige beweging van zijnen linkerarm de hand af, die het staal voerde, en bragt hem gelijktijdig met den regter een' vuistslag toe, die hem, in het bloed van den gekwetste, op den vloer wierp. De andere broeder wilde den aanval voortzetten, en bragt den Chirurgijn, door eenen stoot, inderdaad eene ligte kwetsuur toe; maar, gelukkig voor mij, lag hij het volgende oogenblik nevens zijnen broeder op den grond. Toen ontwapende mijn verdediger hen beiden; maar, zich

{==351==} {>>pagina-aanduiding<<}
daardoor nog niet genoegzaam tegen eene hernieuwing hunner woede gewaarborgd achtende, oordeelde hij voorzigtigst hun de handen te binden; vervolgens hield hij zich eeniglijk met het jonge meisje bezig, hetwelk, hoezeer bitterlijk over den dood haars ouden vaders schreijende, nog altijd bleef volhouden, dat het eene ontmenschte wreedheid zou zijn, den armen gekwetste om hals te brengen.
‘O mijne waarde broeders!’ zeide zij, terwijl aanhoudend snikken hare woorden afbrak, ‘komt tot bedaardheid, en weet u te gedragen als menschen en Christenen betaamt! Er is voor éénen dag al genoeg bloed gestort; en al sneedt gij nu dien ongelukkige geheel aan stukken, kan dat aan onzen vader het leven teruggeven? Neen, neen, dit zou zijne ziel, welke dit jammerdal van zonde, lijden en ongeluk verlaten heeft, daarin niet terugroepen; en wildet gij slechts acht geven op hetgeen de Zaligmaker ons geboden heeft, zoo zoudt gij niet dus de zucht naar wraak u het hart laten doorknagen. Daar het de wil des Heeren is, al deze wederwaardigheden op zijne heilige kerk van het Schotsche Covenant te laten drukken, waarom onderwerpt gij u dan niet met lijdzaamheid, als uwe overige broeders, in gehoorzame onderdanigheid aan dien wil? Nimmer toch zal het eene, door enkele personen bedrevene daad van bloed en wraakneming zijn, die onze vervolgde zaak geluk kan aanbrengen!’
‘Toen eindelijk hare broeders van hunne eerste woede teruggekomen waren, maakten het meisje en haar minnaar hun de armen los, en na langdurige en aandoenlijke voorstellingen gelukte het hun, hen te doen begrijpen, hoe onteerend het voor mannen van moed was, zulk een lafhartig middel te bezigen om zich te wreken. Ten laatste leverden zij mij in de handen mijner vrienden over. Liefderijk was dit van hen gedaan; maar het was de ongekunstelde welsprekendheid van het jonge meisje, die het vermogen had, den woesten geest der Puriteinen te bedwingen, bij welke de wet van wedervergelding eene gevestigde en als volkomen wettig beschouwde gewoonte scheen te zijn.
Toen mijne vrienden kwamen om mij weg te voeren, en ik, na eene bewusteloosheid van verscheidene uren, mij weder eenigzins beter bevond, was het eenige, dat ik mij herinner in het huis gezien te hebben, het lijk van den armen grijsaard, dien ik gedood had, en het schoone jonge meisje, dat nevens hem stond en schreide. Waarlijk, op

{==352==} {>>pagina-aanduiding<<}
dat oogenblik ondervond ik zoo smartelijke aandoeningen, dat ik voor niets ter wereld zou willen, er dergelijke ten tweedenmale te gevoelen; en hetgeen nu buiten kijf geacht moet worden is, dat het in mij, of in iemand der mijnen, de zwartste ondankbaarheid zou wezen, immer of ooit te vergeten, wat dit lieve meisje en haar minnaar voor mij gedaan hebben; want het is, om zoo te spreken, niet mogelijk, dat zich iemand andermaal in eenen toestand als den mijnen bevinde, daar ik van den dood gered geworden ben in het huis en door de kinderen zelven van den man, aan wien ik zoo even eerst de doodwond had toegebragt.’
Dus sprak Kapitein robert, van dankbaarheid schreijende op de eene hand van het meisje, terwijl zijn broeder, en ook haliday, de andere teederlijk drukten. Dit alles deed haar meerderen moed vatten, en eindelijk bragt zij, onder eenen vloed van tranen en al snikkende, de volgende woorden uit: ‘Er is een arme jongeling, die, volgens uwe meening, gelijk de mijne, u het leven gered heeft, en het is juist de geen, die veroordeeld is om overmorgen aan de galg te sterven. Wilt gij niet uwen invloed gebruiken, om voor hem te doen, wat hij voor u gedaan heeft?’
‘Voeg er geen woord verder bij, mijne lieve en waardige dochter!’ zeî de Raadsheer; ‘want ofschoon ik niet regt weet, hoe ik het aanleggen zal, om iets te doen voor eenen rebel, die de wapenen tegen de regering gevoerd heeft, zal ik evenwel, om zijnent-, om uwentwil, doen, wat ik slechts immer vermag.’
‘O, zeg liever, Mijnheer, dat de Whigs tot wanhoop gebragt waren, en dat die ongelukkige door de warmte van zijn hart en de drift der jeugd weggesleept geworden is! Wat kan ik er nog bijvoegen? Maar gij zijt goed, zeer goed, en op mijne knieën smeek ik u geen tijd te verliezen, want er blijft u slechts weinig over.’
Raadsheer gilmour nam het meisje bij beide hare handen, en, haar vriendelijk opheffende, verzocht hij haar, bij zijnen broeder en de oppasster te willen vertoeven, tot dat hij terug zou zijn. Oogenblikkelijk ging hij naar den Voorzitter van den Raad, en een half uur daarna bragt hij aan het jonge meisje een bevel mede, om de uitvoering van het vonnis tegen john lindsay drie dagen lang uit te stellen, tevens met verlof voor haar om den gevangene te bezoeken. Zij dankte hem met de tranen in de oogen, maar

{==353==} {>>pagina-aanduiding<<}
voegde er bij: ‘O, Mijnheer, zal ik hem dan, na die drie dagen, toch nog voor eeuwig vaarwel moeten zeggen?’ - ‘Tracht uwen moed te herzamelen, mijne lieve,’ zeî de Raadsheer, ‘en bemoedig ook uwen minnaar. Kom aanstaanden Donderdag, op dit zelfde uur, andermaal bij mij; want vóór dat de Raad vergadert, kan ik niets verder doen.’
Ligtelijk zal men beseffen, hoe verbaasd de arme veroordeelde was, toen hij zijne sally, met het bevel tot uitstel in de hand, zijne eenzame kerkercel zag binnentreden, en hoe veel hooger nog den volgenden Donderdag zijn hart moet geklopt hebben, toen zij hem zijne geheele onbeperkte gratie bragt. Kort daarna waren zij echtelingen, en werden door de familie gilmour in de wereld voortgeholpen. John lindsay werd een der voornaamste Chirurgijns te Edimburg, en de afstammelingen van dien goeden en onverschrokken jongman bekleeden nog tegenwoordig in die stad eenen aanzienlijken rang.




Kalabrische zeden en Napolitaansche regtsoefening.

(Een merkwaardig Verhaal.)

Een naar het Geregtshof van appèl te Napels verwezen en voor hetzelve nog aanhangig lijfstraffelijk geding, welks onderwerp met al deszelfs bijomstandigheden niet alleen in ieders mond, maar ook voor een gedeelte reede in de openbare nieuwspapieren is overgegaan, levert een al te treffend kenmerk van de denk- en handelwijze der Kalabrezen, alsmede van de Napolitaansche regtsoefening, dan dat het niet verdienen zou in deszelfs vollen zamenhang ook bij ons bekend te worden; vooral daar dit in onze tegenwoordige tijden gebeurde voorval ons als 't ware in de duisterste dagen der Middeleeuwen en op het gebied der Romantiek verplaatst. Het tooneel is het kleine Kalabrische stadje Misura; de gebeurtenis zelve valt in het jaar 1837.
Niet slechts de geschiedboeken der magtiger Staten van Italië vertoonen ons op elke bladzijde die bloedige trekken, welke eeuwen lang het Schiereiland tot een schouwtooneel van innerlijke tweedragt, burgerkrijg en vreemdenheerschappij gemaakt hebben; ook de kronijken der kleinere steden en vlekken leveren daarvan den weêrschijn, en bieden allerwegen

{==354==} {>>pagina-aanduiding<<}
hetzelfde bedroevende schouwspel van om het gebied worstelende Edelen; van maatschappijen, door partijhaat verscheurd; van misdaden, welke, door hartstogt ingegeven, straffeloos onder den dekmantel der wetten begaan werden; van burgers, die op den wenk hunner dwingelanden elkander naar de slagtbank sleepten, in plaats van hunne vereenigde krachten tegen hunne onderdrukkers te keeren.
Zoo was ook Misura sinds onheugelijke tijden het tooneel geweest der kampstrijden van twee adellijke geslachten, dat van longobuco en polizzi, en was door de vijandschap dier familiën in partijen gescheurd geworden. Naar gelange der afwisselende tijdsomstandigheden hadden de kleuren der strijdenden gewisseld, doch niet de beweegreden van den strijd - hun haat. Toen de Ridders uit hunne rotsnesten naar de steden daalden, en het ijzeren pantser tegen het burgerkleed ruilden, was die onverzoenlijke wrok hun trouwe medgezel gebleven. Van nu af aan werd, in plaats van het zwaard, de pen hun wapen, hun slagveld de regtszaal, en de wederzijdsche verbittering door den schijn van wettigheid, met welke iedere partij hare aanvallen poogde te bekleeden, nog slechts verhoogd.
De hoofden der twee familiën waren nu laatstelijk felice longobuco en aloïsio polizzi, welke laatste het ambt van Stadssyndicus bekleedde. Deze was gehuwd en vader eener dochter, terwijl Don felice nog ongehuwd was en zijn huis door eene oudere zuster liet besturen.
Misura is niet groot genoeg, dat twee doodvijanden er elkander uit den weg zouden kunnen gaan, en bezit te weinig openbare plaatsen van verlustiging, dan dat zij er elkander niet dagelijks zouden ontmoeten. Elke dier ontmoetingen drupte nieuw gif in de opene wonde; gif, dat daarin te dieper voortknaagde, hoe minder de beschaafder gewordene zeden eene ruwe uitbarsting der driften gedoogden, hoe meer Don aloïsio op het bewaren zijner ambtswaardigheid bedacht moest zijn, en Don felice zich in acht moest nemen, den oppersten magistraatspersoon daarin niet te kwetsen.
Op zekeren avond troffen de twee tegenstanders elkander weder aan in het eenige koffijhuis der plaats. Don felice speelde domino. Toevallig stond achter deszelfs stoel de Syndicus in gesprek met andere gasten, aanvankelijk zonder op het spel acht te geven, daarna gedachtenloos het opendekken en aan elkander voegen der steenen beschouwende; waar-
{==355==} {>>pagina-aanduiding<<}
schijnlijk wist hij niet eens, dat zijn vijand hem zoo nabij was. Don felice speelde ongelukkig. Is nu reeds op zichzelve bijna ieder speler met eenig bijgeloof behebt, zoo is zulks de verliezer in nog hoogere mate, en steeds geneigd, zijn ongeluk minder aan begane misslagen of de wangunst der fortuin, dan aan toevalligen invloed van buiten toe te schrijven. Op het hoogst van zijne kwade luim keerde Don felice zich om, en werd den man, dien hij haatte, achter zich gewaar. De gelegenheid, om ten koste van zijnen vijand aan zijnen wrevel lucht te geven, was te gunstig. ‘Gij stoort mijn spel, Don aloïsio,’ begon hij op gebiedenden en tegelijk versmadenden toon, ‘en zoudt mij verpligten, wanneer gij van plaats veranderen wildet.’ In den Syndicus rees terstond het besluit op, om aan het toeval, hetwelk hem naar die plaats gebragt had, den schijn van opzet te geven. Derhalve, verre van een vingerbreed terug te wijken, boog hij zich veeleer op den rietstoel, waarop hij leunde, voorwaarts, mat Don felice met een' koud verachtenden blik, en wierp zwijgend het hoofd een weinig achterwaarts, alsof hij zijne tegenpartij geen antwoord waardig keurde. ‘Hoort gij niet, wat ik u zeg, Don aloïsio?’ herhaalde longobuco met stijgende grimmigheid; ‘uwe nabijheid is mij lastig. Gij staat mij in den weg - hier als overal
elders.’ - ‘Ergert u mijne nabijheid,’ hernam polizzi honend, ‘wel dan, hoop ik, zal God vergunnen, dat het u in de eerste twintig jaren daaraan niet ontbreken moge!’ - ‘Misschien zou die tijd wel te bekorten zijn,’ was het antwoord. Deze woordenwisseling werd luid genoeg gevoerd, om door ieder der aanwezigen gehoord te worden; doch de vijandschap der beide stamhoofden was te bekend, en botsingen tusschen hen hadden te veelvuldig plaats gehad, dan dat deze nieuwe vijandige ontmoeting bijzonder opzien gebaard of oplettendheid gewekt zou hebben.
Den volgenden morgen reed de Heer polizzi naar zijn vijf migliën van de stad gelegen landgoed Monfelice. De met laag muurwerk omzoomde weg voerde hem door een olijvenbosch bergopwaarts. Het was in het midden van den zomer. Heinde en ver zag men geen levend wezen; alles had zich voor den gloed der hooger en hooger stijgende zonneschijf verborgen, en alleen het verdoovend geluid der krekels, dat uit de mirte- en andere struiken gehoord werd, brak de algemeene stilte af. In gedachten verzonken en door

{==356==} {>>pagina-aanduiding<<}
de hitte neêrgedrukt, had de ruiter den teugel van zijn lusteloos bergop klimmende paard uit de hand laten slippen, toen hij zich eensklaps bij zijnen naam hoorde roepen, met schrik uit zijne mijmering schoot, en eenen wilden, ruiggebaarden kerel, wiens spitse hoed met bonte linten versierd was, van achter den muur het geweer op hem zag aanleggen. Don aloïsio greep snel naar zijne karabijn; een wapen, zonder hetwelk geen Kalabrees zich ook slechts een kwartier uurs verre op het veld waagt, en spande den haan. ‘Weg met den snaphaan!’ riep de bandiet. ‘Maak geen noodeloos gerucht! Wij zijn met ons tienen.’
Werkelijk rees ook van achter de steenen en de aloëplanten een half dozijn door de zon verschroeide, van top tot teen gewapende kerels, als borgen voor het woord des sprekers, in de hoogte. Het oog van den Sindaco vloog snel over de bende. Een oogenblik weifelde hij, of hij niet zijn schot lossen, zijn paard omwerpen en zijn heil in de vlugt wilde zoeken; doch, eer hij dit met zichzelven eens werd, was de roover den muur overgesprongen, en, met trotsche gerustheid zijn geweer over den schouder werpende, greep hij het paard in den teugel. ‘Versta rede, Don aloïsio!’ zeide hij; ‘stijg af; leg de wapens neder, en vrees niet: wij zijn galantuomini.’ De Sindaco begreep nu maar al te zeer, dat wederstand of vlugt even onmogelijk waren, en gehoorzaamde het bevel des roovers. Middelerwijl waren ook de overigen genaderd.
‘Ik ken u wel,’ zeî de Heer polizzi tot den eersten; ‘gij heet valentino, met den bijnaam monocolo, en hebt reeds eens, nu twee jaren geleden, wegens struikrooverij te Misura in de gevangenis gezeten.’ - ‘Kent gij mij zoo goed,’ hernam de eenoogige, ‘zoo zult gij ook weten, dat ik van ouds tot het loochenen te trotsch was.’ - ‘En gij,’ keerde aloïsio zich tot den hun het naast staande, ‘zijt marco donnola, en tot tuchthuisstraf voor uw leven veroordeeld, wegens ....’ - ‘Wat beteekent dit nutteloos gebabbel, Signor?’ viel de eenoogige hem in de rede. ‘Hier houdt gij geen gerigt, en wij staan niet voor de balie. Wilt gij u in uw lot schikken - goedwillig, anders dwingt gij ons geweld te gebruiken.’ - ‘Nog slechts ééne vraag,’ riep de Syndicus. ‘Gij zijt door longobuco gezonden?’ - ‘Waarlijk,’ hernam marco, ‘gij kent den vogel aan zijn gezang!’ - ‘En hoeveel

{==357==} {>>pagina-aanduiding<<}
heeft hij u voor de vangst beloofd?’ - ‘Weinig, spotweinig,’ gromde monocolo. ‘Maar wat helpt het; is de koop eenmaal gesloten, zoo is loven en bieden mosterd na den maaltijd. Tweehonderd ducati, Signor, brengt gij ons op; geen quattrino meer.’ - ‘Ik geef u het dubbele, zoo gij mij vrijlaat.’ - Een gemor van misnoegen liep door den hoop. ‘Wij zijn mannen,’ riep marco, ‘en een man houdt zijn woord. Foei, Signor, dat riekt weder naar de griffie! Geen syllabe meer, en laat u blinddoeken.’
Na een half uur lang met moeite bergop geklauterd te hebben, gedurende welken tijd Don aloïsio door twee der roovers geleid werd, hield de troep halte. Men nam den gevangenen den blinddoek van de oogen; hij stond in eene ruime spelonk. Vrouwen, volwassene meisjes en kinderen waren om een helder vlammend vuur gelegerd, waarop een ketel hing te koken, staarden hem met domme nieuwsgierigheid aan, en fluisterden vervolgens onder elkander. In het achterste gedeelte van het hol lagen nog meer manspersonen te slapen, half verscholen in een' hoop dorre bladeren. Een magere grijsaard, met grof uitstekend gebeente, rees in een' hoek overeinde, trad naar den Syndicus toe, en heette hem welkom. Don aloïsio knikte, zonder te spreken. ‘Gij schijnt mij niet te kennen, Eccellenza,’ ging de oude man voort. ‘Zeker, de oude vos is steeds te slim geweest, om zich in uwe knippen te laten vangen. Mijn naam, echter, kan u niet wel onbekend zijn; want ik denk niet, dat er velen tusschen Napels en Reggio wonen, die nooit van den ouden trenta-tre hebben hooren spreken.’
Aloïsio was juist geen weekhartig, zenuwachtig man; doch toen hij den naam van den roover vernam, en zijne regterhand in deszelfs ijzeren vuist geklemd voelde, liep hem eene rilling door de leden. Trenta-tre was de medogenloosste, de meest gevreesde bandiet in beide de Abruzzo's - zijnen naam ontleende hij van de drieëndertig door hem begane moorden. ‘Wees niet bevreesd, Don aloïsio!’ vervolgde de roover; ‘zonder noodzaak zal u geen haar gekrenkt worden. Gebied over mij, over de mijnen, over geheel ons huishouden - gij zijt padrone.’
Het karakter des Kalabrischen roovers is een wonderbaar mengsel van ruwheid en sijner gevoel, van laagheid en eerzucht. De uitoefening van zijn handwerk komt hem niet anders voor, dan als de eervolle strijd der onderdrukten tegen

{==358==} {>>pagina-aanduiding<<}
de magtigen, der behoefte tegen de doode letter der wet; het streelt hem, aan zijn bedrijf eene glansrijke, bijna ridderlijke kleur te geven, jegens armen den grootmoedige te spelen, jegens zijne gevangenen den dienstvaardigen gastheer. Hij is roover en moordenaar - doch beide als galantuomo. Trenta-tre en deszelfs gezellen wedijverden in oplettendheden jegens den Syndicus. Een vorst, die het huis van een' zijner vazallen met zijn bezoek vereerd had, zou niet met grooteren eerbied ontvangen, niet met meer zorg bediend hebben kunnen worden. Wel bevroedende, hoe drukkend hunne nabijheid voor hunnen onvrijwilligen gast moest wezen, ruimden de zonen van het gebergte hun hol voor hem in, en sloegen zich op een effen bergvlak voor hetzelve neder, waar zij de gelukkige vangst van den dag met wijn en dans begonnen te vieren. Alleen marco donnola bleef als schildwacht aan den ingang.
Het begon reeds te schemeren, toen een vreemdeling het hol binnenkwam, langzaam op Don aloïsio toetrad, en met over elkander geslagene armen voor hem staan bleef. Het was Don felice longobuco. De Syndicus zag op, wierp zijnen vijand eenen blik vol van den doodelijksten haat toe, en rigtte vervolgens zijn oog weder op de in asch verziukende kolen. Elk hunner gevoelde het gewigt van dit uur, waaraan beider noodlot verbonden was, en begreep, hoe de langdurige strijd thans deszelfs beslissing naderde; elk bedacht in zijnen geest de woorden, welke hij zijnen doodvijand wilde toeslingeren, en peinsde, hoe hij den angel zijner rede scherper maken, het knagendste gif in de wond van den gehaten tegenstander druppen zou.
Longobuco brak het eerst het stilzwijgen: ‘Gij zijt in mijne magt, polizzi! Het lang gewenschte oogenblik is gekomen, waarop ik mijne wraak voldoen, waarop ik u vernietigen kan. En dat wil ik - dat zal ik.’ - Misschien,’ hernam Don aloïsio met verachting, ‘zoo gij er den moed toe hadt.’ - ‘Denkt gij dat? Waarlijk, een woord slechts van mij, en trenta-tre wordt door u tot trenta-quattro.’ - ‘Gij hebt mij slechts voorkomen.’ - ‘Luister naar mij, polizzi! Ik ben niet hier gekomen om naar uwe jongensachtige grootspraak te luisteren, of mijnen wrok, als een wijf, met schelden lucht te geven. Wij haten elkander doodelijk - nevens elkander kunnen wij niet leven. Een van ons moet het veld ruimen

{==359==} {>>pagina-aanduiding<<}
- en die eene zijt gij. Het kost mij slechts eenen wenk, om u te doen vermoorden - geef ik dien niet, zoo geschiedt zulks eeniglijk, om u uw geheele leven lang met het bewustzijn te folteren, dat gij elken ademtogt aan de grootmoedigheid van uwen vijand te danken hebt. Zwijg, zeg ik u! Geen woord. Ik laat u vrij. Daarvoor staat gij mij uw landgoed Monfelice af - versta mij wel, regtskrachtig. Een schijnverkoop moet mij het bezit verzekeren. Gij verkoopt mij voorts huis en hof te Misura. Gij ruimt het land - waarheen, is mij onverschillig; zoo ver mogelijk - over de grenzen. Het Koningrijk heeft voor ons beide geene ruimte. Antwoord! Wilt gij?’ Polizzi wierp schamper lagchend het hoofd in den nek. ‘Ik heb uwe weigering verwacht,’ vervolgde longobuco, terwijl hij zijne tegenpartij eene schrede nader trad. ‘Ik zou even min als gij den voorslag aangenomen hebben. Hoort dan mijnen tweeden! Overweegt dien wèl! Gij hebt nog slechts de keus tusschen denzelven en den dood. Uwe dochter vittoria is schoon - geef ze mij tot vrouw!’ - ‘Eerder aan den ellendigsten schurk uit trenta-tre's bende,’ stoof de Syndicus op, ‘dan aan eenen longobuco!’ - ‘Polizzi, ik waarschuw u, terg mij niet; bij de ziel der Madonna, gij zijt anders verloren!’ - ‘Liever sterven, dan mijn kind aan den vijand van ons geslacht ten offer geven!’ - ‘Eer eene week verloopen is, oordeelt gij misschien anders. Zoolang geef ik u nog bedenktijd. Tot wederzien, Heer Sindaco!’
Drie dagen waren reeds verstreken, sedert polizzi verdwenen was. De verslagenheid van zijn gezin nam toe bij den terugkeer van elken naar Monfelice gezonden bode. Niemand had, noch daar noch onder weg, den Syndicus gezien. Mevrouw gonegonda polizzi kende den aard harer landslieden, vooral dien van den vijand haars gemaals, te goed, dan dat zij een oogenblik getwijfeld zou hebben, van welken kant de slag gekomen was. Even goed wist zij echter ook, dat de tusschenkomst van het openbaar gezag alleen dienen zou, om de wraakzucht der tegenpartij nog meer aan te vuren, en de noodlottige ontknooping te bespoedigen. De verlossing van haren gemaal hing eeniglijk van Don felice's welgevallen af; en, hoe weinig ook van dezen kant te hopen mogt zijn, hield Signora polizzi het desniettemin voor pligt, ten minste eene poging te doen,

{==360==} {>>pagina-aanduiding<<}
om den vijand van haar huis tot andere gedachten te brengen. In rouwgewaad gekleed, begaf zij zich met hare dochter naar zijn huis, en drong in de kamer van longobuco's zuster. Daar wierpen beide vronwen zich op de knieën, en hieven, zonder een woord uit te brengen, smeekend de handen naar haar op.
Marina longobuco deelde in de vijandige gezindheid, welke haar stam tegen de polizzi's koesterde. Het eerste gevoel der Kalabreze was dus dat van eenen triumf over de gehate familie - eerst later deed vrouwelijke zachtheid hare regten bij haar gelden. ‘Signora! gij eene smeekende, eene knielende, en dat voor mij, voor eene longobuco? Staat op - spreekt - wat voert u herwaarts?’
Zwijgende en schreijende bleven beide in hare demoedige houding liggen. Van haar stuk gebragt, trad Juffer marina een' stap nader tot de moeder, en verzocht haar dringend, deze voor haar onvoegzame houding op te geven. Zachtere, vriendelijker, haar onwillekeurig ontsnappende woorden bewezen, dat haar hart voor dit sprakelooze treuren niet ongevoelig bleef. Allengskens begon zij, in de ongelukkige, de vijandin te vergeten, en bezwoer haar met aandrang, haar de reden harer tranen te vertrouwen - wat in hare magt stond, om dezelve te droogen, beloofde zij heilig te zullen doen.
‘Mijn' gade - mijn' vader!’ riepen de twee vrouwen. ‘Geef hem ons terug! Uw broeder houdt hem gevangen. Wees barmhartig, Signora! Bij de smarten der Madonna bezweren wij u, bid hem vrij!’
Marina schrikte hevig. Zij kende den haat en de wraakzuchtige inborst haars broeders te goed, dan dat zij hem niet tot zulk eene hartstogtelijke gewelddadigdheid in staat gekeurd zou hebben. De maar van den jongst voorgevallen twist was ook tot haar doorgedrongen: thans eerst bragt zij de raadselachtige verdwijning van den Syndicus met de bedoelde woordenwisseling in verband.
‘Gij uit daar een verschrikkelijk vermoeden, Signora!’ hernam zij met bevende stem. ‘Ik weet wel, dat mijn broeder met den Syndicus in vijandschap leefde; maar zoo gewelddadig, zoo misdadig eenen stap - neen, neen! Sta op, Signora! Oogenblikkelijk begeef ik mij naar Don felice. Hij moet zich in uwe oogen regtvaardigen; hij is

{==361==} {>>pagina-aanduiding<<}
het u schuldig, mij, zichzelven. Wacht hier mijne terugkomst!’
Een kwartier uurs daarna keerde marina van haren broeder terug. Hij was met harde woorden tegen haar uitgevaren, haar verwijtende, dat zij zich tot voorspraak maakte van leden uit dit gehate geslacht. Van den Sindaco, zeide hij, wist hij niets. Was hij verdwenen, des te beter. Hij, wat hem betrof, had daaraan geene schuld. - De hevigheid, nogtans, waarmede hij weigerde deze verzekering aan de twee vrouwen te geven, ja haar slechts te willen zien, was zijner zuster verdacht voorgekomen, en had haar in het vermoeden, dat hij wel niet zoo geheel schuldeloos aan de zaak kon wezen, nog versterkt. Met ongehuicheld leedwezen gaf zij moeder en dochter van den onvoldoenden uitslag harer voorspraak kennis. Anderen troost, dan hare opregte deelneming, vermogt zij haar niet te verleenen.
Weder verliepen er vijf dagen, en nog altijd had men van den Syndicus geen spoor kunnen ontdekken. De overige leden en aanhangers der familie polizzi deelden in het vermoeden van Mevrouw gonegonda, en gaven dit onbewimpeld te kennen. Geen hunner, echter, wilde den eersten stap wagen, en den gevreesden tegenstander rekenschap afvorderen. Hunne zedelijke overtuiging, dat longobuco het hoofd van hunnen stam uit den weg geruimd had, kon het gebrek aan geregtelijk bewijs niet vergoeden. In dezen toestand besloten gonegonda en vittoria nog eene tweede poging voor hunnen man en vader te doen, en zich regtstreeks tot Don felice zelven te wenden. Zij namen het oogenblikkelijk waar, dat hij den trap afkwam, vielen hem te voet, en omklemden, eer hij er zich aan kon onttrekken, schreijende en snikkende zijne knieën.
Vergeefs trachtte de bedremmelde longobuco zich los te maken en zijne blijkbare verlegenheid onder den schijn van toorn te verbergen. ‘Wat wilt gij van mij, krankzinnig vrouwvolk!’ riep hij met onvaste stem en afgewend gezigt. ‘Laat mij los! Waarom hangt gij aan mijne kleederen, vittoria? - Laat mij los, zeg ik - ik kan niets meer doen - gij komt te laat!’
Toen Mevrouw gonegonda deze onwillekeurige bekentenis en de vreesselijke bevestiging van haar vermoeden hoorde, gaf zij een' luiden schreeuw en viel in onmagt. An-
{==362==} {>>pagina-aanduiding<<}
dere huisgenooten snelden ter hulpe toe. - Getuige van longobuco's woorden was echter niemand geweest.
Op den ochtend van denzelfden dag was de Marchese santaspina, een der rijkste goedbezitters van Misura, ter jagt gereden. De honden waren reeds ontkoppeld en doorkruisten het kreupelhout, toen de Markies het met geblaf vermengde gehuil van een' zijner brakken vernam. In het denkbeeld, dat de hond een, in dit gebergte niet zeldzaam, wild zwijn had opgestooten en door hetzelve met de slagtanden gekwetst geworden was, beval hij zijnen onderhoorigen toe te snellen, drong zelf in het hout, en kwam, de stem van den hond volgende, aan eene kleine grasplek, waar geene boomen stonden. Hier stond het dier voor eenen nog rookenden aschhoop, sprong, toen het zijnen heer zag, tegen hem op, trok hem naar de brandplaats toe, en begon weder klagend te janken. Met ijzing bemerkte de Marchese in de asch half verbrande beenderen. Een nog volkomen kenbaar bekkeneel stelde het buiten kijf, dat dit gebeente tot een menschenligchaam behoord had. Vol vermoeden, dat hier eene afschuwelijke gruweldaad bedreven was, gelastte de Marchese zijnen bedienden, de geheele plek met de naauwkeurigste zorgvuldigheid te doorzoeken, en op elk teeken te letten, dat eenig spoor van het gebeurde kon leveren. Eindelijk zag een der jagers op de asch een' kleinen sleutel liggen. Marchese santaspina nam denzelven in zijn bezit, en deed, naar de stad teruggekeerd, oogenblikkelijk bij de regering aangifte van hetgeen hij in het bosch ontdekt had. De sleutel werd door Mevrouw polizzi als eigendom van haren man herkend, en opende elk zonder moeite de chatouille, waarop hij, volgens hare verklaring, moest passen. Er bleef geen twijffel meer over, of de Syndicus was ver moord en zijn lijk verbrand geworden. De weduwe klaagde Don felice longobuco aan als moordenaar van haren gemaal. De beschuldigde werd in hechtenis
genomen, en het regtsonderzoek begon.
Een geitenhoeder uit den omtrek kwam vrijwillig als getuige op, en verklaarde hetgeen volgt: ‘In den loop der vorige week heb ik Don felice herhaalde malen in het gebergte gezien, en wel eenmaal in gesprek met den mij welbekenden ouden roover trenta-tre. In de morgenschemering van den dag, op welken de Marchese de overblijfsels van den vermoorde gevonden heeft, dreef ik mijne kudde

{==363==} {>>pagina-aanduiding<<}
het bedoelde boschje voorbij. Op eene kleine opene plek tusschen het kreupelhout zaten verscheidene mannen om een geweldig groot vuur, waaruit de wind mij een' walgelijken brandreuk toewaaide. Toen ik digt bij de verdachte plaats gekomen was, sprongen twee dier manspersonen overeind, en, mij hun schietgeweer voorhoudende, geboden zij mij oogenblikkelijk van daar te gaan. Beide deze lieden nu behoorden tot de bende van trenta-tre.’
Op bevel van den Governatore werd de Guardia civica onder de wapenen geroepen en het gebergte omsingeld. Twee roovers vielen in handen der Gendarmen: het waren de eenoogige en marco donnola. De eerste bekende oogenblikkelijk, dat trenta-tre van longobuco den last gekregen had, om den Syndicus gevangen te nemen. ‘Wij volvoerden het bevel,’ dus luidde verder deze bekentenis, ‘en bragten Don aloïsio naar de spelonk. Longobuco verscheen des avonds van dien zelfden dag, en hield een gesprek met den Syndicus. De woordenwisseling was-luid genoeg, om buiten door ons verstaan te worden. Don felice vorderde van zijne tegenpartij afstand van deszelfs vaste goederen en verwijdering uit het Koningrijk, en vervolgens, toen deze dien eersten voorslag verwierp, de hand van deszelfs dochter. Toen Don felice onverrigter zake uit het hol trad, hoorde ik hem aan trenta-tre zeggen, dat hij den volgenden morgen de beloofde tweehonderd ducati kon doen afhalen. Mijne vrouw ging hierop naar Misura, ontving op staanden voet het geld in klinkende munt uit longobuco's handen, en nog daarenboven een' aardigen buon' mano. Onzen gevangene hebben wij steeds wèl behandeld - waarlijk, hij heeft geene reden van klagen over ons gehad. Na verloop van vier dagen kwam longobuco weder, en hield andermaal een gesprek met zijnen vijand, zonder het echter met hem eens te kunnen worden. Na drie andere dagen verscheen hij voor de laatste maal. Hun geschil werd heviger dan ooit. Met een gelaat bleek van gramschap trad Don felice het hol uit, en zeide tegen trenta-tre:
“De stijfkop wil niet buigen. Zijn bloed kome over hem! Ik geef hem aan u over. Maak het kort! Alle spoor van hem moet vernietigd worden.” - Nog eenmaal vroeg de oude fluisterend iets wegens den prijs. Don felice snaauwde hem ongeduldig toe: “Ik heb het u immers reeds gezegd - vierhonderd!” Waarop trenta-tre,

{==364==} {>>pagina-aanduiding<<}
tevreden gesteld, zich afwendde, en longobuco, te paard springende, naar huis ijlde. Kort daarna ging onze hoofdman naar den gevangene, en verkondigde hem, dat hij sterven moest. Hij liet hem nog twee uren tijd, om zich met den Hemel te verzoenen, waartoe hij hem ook zijnen eigen' gewijden rozekrans leende. Na verloop van dien tijd volvoerde hij het hem gegeven bevel. Wij droegen het lijk in het bosch, waar wij het op een' stapel rijshout wierpen en verbrandden. Eenen nieuwsgierigen herder heb ik zelf met den kogel bedreigd, zoo hij zich niet wegpakte.’
Marco donnola's verhoor leverde in het wezenlijke dezelfde uitkomsten. Beider verklaringen, als ook die van den geitenhoeder, werden aan longobuco voorgelegd, en door de twee roovers hem in het aangezigt herhaald, zonder dat hij daardoor tot bekentenis te brengen was. Men herinnerde hem zijne eigene tegen de weduwe gesprokene woorden: ‘dat het thans te laat was.’ Hij ontkende, immer iets dergelijks gezegd te hebben; de verklaringen der vrouw en dochter van den vermoorde hadden, volgens de Napolitaansche wetten, geene kracht, en andere getuigen hadden de woorden niet gehoord.
De Koning, nadat hem van de zaak berigt gegeven was, beval, dat voor dezelve een buitengewoon crimineel geregtshof ingesteld zou worden. Zulk een geregtshof mag, zonder beroep, over leven of dood beslissen, mits eene volstrekte meerderheid zich voor of tegen verklare. Longobuco werd naar Napels gevoerd. Aldaar bewoog hij Don aurelio tosta, den bekwaamsten Advocaat der hoofdstad, zijne zaak in handen te nemen, en beloofde hem 5000 ducati, ingeval hij zijne vrijstelling wist te bewerken. Hierop voerde Don aurelio aan: dat de verklaringen van twee bloedverwanten ongeloofwaardig, die van twee roovers onregtskrachtig waren, en die van den eenigen geitenhoeder tot veroordeeling wegens eene halsmisdaad ontoereikend was; voorts, dat het vinden van den bewusten sleutel niets bewees, omdat dezelve door de verwanten van den Syndicus, uit wraakzucht tegen zijnen cliënt, later op de brandplaats kon neêrgelegd zijn, iets dat scheen te blijken, aangemerkt hij op en niet in de asch gelegen had. De stemmen der leden van het criminele hof werden door deze, 5000 ducati wigtige, redenering genoegzaam verdeeld, dat het geding aan het hof van appèl moest overgaan. Nog is het eindelijke

{==365==} {>>pagina-aanduiding<<}
vonnis niet geveld; maar niemand twijfelt er aan, of longobuco zal, op grond van ontoereikend bewijs der beschuldiging, vrijgesproken worden.




Op een' vroegen morgen in de lente, te heemstede.

(Aan een' slaapgragen Vriend.)

Slaap dan voort, gij Zevenslaper! 
Nog uzelven naauw bewust; 
Druk uw hoofd weêr in de vêren; 
Druil en dommel naar uw' lust; 
Droom u, als ge kunt, zoo zalig, 
Als ik wakend mij gevoel: 
Waar ik werklijk mag genieten, 
Schijnt de schoonste droom mij koel. 
'k Heb uw bijzijn niet van noode, 
Me anders dierbaar t' elken stond: 
't Onderhoud, mij thans geboden, 
Vloeit uit een' gewijden mond. 
't Is Natuur, die met mij spreken, 
Die mij leeren wil op aard', 
't Hart te heffen naar den Hemel, 
Die in haar zich openbaart. 
'k Hoor den leeuwrik, in den hoogen 
Reeds mijn starend oog ontsneld, 
't Lied, dat zij hem leerde, zingen, 
Dat den lof haars Scheppers meldt; 
'k Hoor de nachtegalen fluiten 
En den vink zoo lustig slaan.... 
Mijn gedachten zijn gebeden; 
't Oog ontrolt een dankb're traan! 
Heerlijk staat het veld te prijken, 
En de boomgaard rijk in knop; 
't Vischje dartelt in de stroomen, 
't Vogeltje in der linden top; 
't Vee, den somb'ren stal onttogen, 
Huppelt in het malsche gras; 
Zelfs 't insekt geniet zijn aanzijn, 
En de kikvorsch in zijn' plas. 

{==366==} {>>pagina-aanduiding<<}

Melmaand! ja, een zoet verlangen 
Stort ge in alwat leven heeft. 
Liefde teelt gij, liefde deelt gij; 
Liefde is 't, waar het all' naar streeft. 
Liefde nestelt in de boomen; 
Liefde spartelt in den vloed; 
Liefde blaakt de logge rund'ren, 
Als het wormpje aan onzen voet. 
Ook de Mensch gevoelt uw' invloed; 
Maar, wat heel de schepping viert, 
Door een bloot instinkt gedreven, 
Heft hem boven al 't gediert'. 
Liefde zij voor 't reedloos schepsel 
Niets dan doelloos zingenot, 
Zij, zij voert het reedlijk wezen 
Tot iets hoogers op - tot God! 
Tuigt het, gij, wien de eigenste aandrift 
Eens den rang van echtgenoot - 
Tuigt het, gij, wien reine liefde 
Dien van vader, moeder bood! 
Liefde, 't doel der schepping, was het, 
Die het all' te voorschijn riep; 
Liefde ook is de naam des Scheppers, 
Die Natuur zoo heerlijk schiep! 
o! Ik dank U, goede Vader! 
Die mij eens het aanzijn schonk; 
U, wiens grootheid, magt en liefde 
Mij weêr schitt'rend tegenblonk! 
o! Ik dank U voor den zegen 
Van deez' schoonen morgenstond, 
Mij gelijk een blijde bode, 
Dien Gij uit Uw' Hemel zondt! 
'k Zag dien bode in ieder voorwerp, 
Dat mijn' geest tot U verhiet; 
En mijn aanzijn werd mij dierbaar, 
En het leven mij meer lief. 
'k Heb als aan diens hand gewandeld 
In Uw heerlijke Natuur; 
'k Voelde mij in Uw nabijheid.... 
God! ik dank U voor dit uur! 



{==367==} {>>pagina-aanduiding<<}

De bierbrouwerijen te Londen.

Niets treft eenen vreemdeling te Londen zoo zeer en wekt bij hem zoo veel verbazing, als de ontzettend groote brouwerijen met derzelver onmetelijke ketels en vaten. Op dit gezigt dringt zich bij hem steeds de vraag op, wie toch al dat bier drinkt, daar men bezwaarlijk gelooven kan, dat eenig hoe groot aantal van menschelijke kelen, zoo dorstig zij ook wezen mogen, in staat kan zijn, deze oceanen van bier even snel te verzwelgen als zij hier voortgebragt worden. Elf der grootste Londensche brouwerijen verbruiken jaarlijks vijfmaalhonderdduizend quarters mout, en menige brouwerij geeft jaarlijks voor mout en hop meer dan vijf millioenen guldens uit. Veel gelds kosten ook de voorraadvaten, die meer naar huizen dan naar vaten gelijken. In whitbread's brouwerij zijn dertig zoodanige vaten aanwezig, die tusschen de twintig en dertig voet hoog zijn en eenen naar evenredigheid grooten diameter hebben. Zij zijn met sterke ijzeren hoepels digt omslagen; want kwam een zoodanig vat aan stukken te springen, zoo zouden de gevolgen niet zonder gevaar zijn. Vóór eenige jaren is dit gebeurd, en de daardoor te weeg gebragte schade was vrij aanmerkelijk, om nu niet eens er van te spreken, dat het naar buiten stroomende bier in een naburig huis een gezin letterlijk de deur uit spoelde. De grootste brouwerij is die van barclay perkins en comp., welke jaarlijks tusschen de drie- en viermaalhonderdduizend tonnen bier levert. Geene der aanmerkelijke brouwerijen van Londen levert er minder dan honderdduizend. Deze inrigtingen stellen zich met tappers en herbergiers in verband, aan welke zij het vereischte geld, om zich neder te zetten, voorschieten, en die nu het bier, dat zij noodig hebben, van den geldschieter moeten nemen. Zij hangen diens schild boven de deuren van zulke bierhuizen; en in welk eene uitgestrektheid dit stelsel gedreven wordt, moge de lezer
daaruit afleiden, dat eene eenige brouwerij te Londen, alleen voor zulke brouwersschilden, bij de tweemaalhonderdduizend guldens uitgegeven heeft. Wel is waar zijn ook deze schilden meestal zoo breed, dat zij van het eene eind van het huis tot het andere reiken; heeft een huis twee fronten aan de straat, zoo zijn beide met zoodanige schilden versierd, van welke geen onder de honderd à tweehonderd guldens te krij-
{==368==} {>>pagina-aanduiding<<}
gen is. Eene andere merkwaardigheid dezer groote Londensche bierbrouwerijen zijn de paarden, die het bier in de stad rondbrengen, de sterkste, dikste, grootste en glimmendste trekdieren hunner soort, welke men met oogen zien kan, wezenlijke reuzen onder het paardenras. Vele der grootere brouwerijen bezitten meer dan honderd zulke geweldig groote paarden op hunne stallen; elk derzelven heeft eene eigene standplaats en naam, welke met groote letters boven die standplaats te lezen is en dien het paard naauwkeurig kent.

De twee artsen.

Bij het krankbed eener jonge vrouw, die ijlende koortsen had, werd een tweede Arts in consult geroepen. Deze, na alvorens van den eersten de noodige inlichtingen omtrent den loop der ziekte te hebben bekomen, begaf zich dus met hem derwaarts. Zoodra de patiënte den vreemden Doctor ontwaarde, riep zij, te midden van haar ijlen: ‘Die daar zit, is een ezel!’ Nu wendde zich de Huisarts zeer hoffelijk tot zijnen kunstgenoot, zeggende: ‘Gij ziet, Collega, dat het is zoo als ik u reeds zeide: de zieke heeft ook hare heldere oogenblikken.’

Definitie van eenen arts.

Voltaire omschrijft eenen Arts als een ongelukkig mensch, van wien men dagelijks vordert, dat hij een wonder doen zal; te weten: gezondheid met onmatigheid te verzoenen.

Vroeg opstaan.

Het tijdsonderscheid tusschen het opstaan ten zes en dat ten acht ure, bedraagt in veertig jaren 29,200 uren, of drie jaren eenhonderd-negenentwintig dagen en zestien uren, of ook acht uren daags tien jaren lang; zoodat ten zes in plaats van ten acht ure op te staan, met betrekking tot hetgeen men in zijn leven verrigten kan, even zoo goed is alsof men tien jaren langer leefde.

Gedachte van Bulwer.

Zeg niets van uzelven, noch goed, noch kwaad, noch iets onverschilligs. Geen goed, want dat is verwaandheid; geen kwaad, want dat is gemaaktheid; niets onverschilligs, want dat is vervelend.


{==369==} {>>pagina-aanduiding<<}

Mengelwerk.

Publius, over het recenseren.

In alles hebbe ik alleen ghesocht te believen de waerheydt, die my wel beschermen sal teghen de haet van die, welcke met leugentael ende pluymstrijcken haer self ende andere soecken te behaghen, maer met der daedt bedrieghen.



m.z. boxhorn, Voorr. voor de Chronijk van Zeeland, D. II.


cajus. 
Vind ik u, mijn waarde publius, dan altijd in uwe studeerkamer, omschanst met een paar stapels boeken, de pijp in den mond, de pen in de hand, en verdiept in uwe letteroefeningen?



publius. 
Is het bij toeval of met opzet, cajus, dat gij daar zulk eene fraaije woordspeling bezigt?



cajus. 
Hoe meent gij dat?



publius. 
Met uwe uitdrukking letteroefeningen. Daaraan was ik in eene dubbele beteekenis werkzaam, toen gij inkwaamt.



cajus. 
Letteroefeningen - zoo, dan waart gij vast weder bezig aan het recenseren; een arbeid, dien gij nog al gaarne en dikwijls schijnt te verrigten, schoon ik mij niet kan begrijpen, dat gij zoo vele kostelijke uren kunt zoek maken, met u te vernederen tot dat ellendig werk.


{==370==} {>>pagina-aanduiding<<}



publius. 
Ik kan gemakkelijk aan uwe wrevelige uitdrukkingen hooren, mijn vriend! dat gij op uwen uitgegeven' letterarbeid aanmerkingen gehad hebt, die gij niet wederleggen kondet. Dat het recenseren juist zulk een vernederend werk zou wezen, kan ik nog niet inzien. Ellendig is het - wanneer het ellendig wordt gedaan. Het komt mij voor, mijn cajus, dat gij in het algemeene vooroordeel tegen dit werk niet weinig deelt. Het is zeer jammer, dat dit bestaat.



cajus. 
Ja wel is het jammer, dat het bestaat, namelijk dat heele hatelijke recenseren! Zie, de weinige goede niet te na gesproken, zijn de meeste Recensenten gelijk aan de spinnekoppen, van welke men verhaalt, dat zij vergif zuigen uit dezelfde bloemen, waaruit de bij honig haalt. En is het geen ellendig werk, een boek te gaan lezen met het bepaalde oogmerk, om er grootere of kleinere gebreken in te zoeken, die te meer worden gevonden, naarmate men ze scherper zoekt? Hoe vele verdienstelijke Schrijvers, die anders eer konden inleggen en nut stichten met het uitgeven hunner werken, worden nu daarvan teruggehouden door vrees voor eenen Recensent, die u niet in het open veld aan durft, maar als een sluipmoordenaar zijn' dolk in het duister rigt! Bovendien, gij moet mij mijne rondborstigheid niet kwalijk nemen, publius, maar ik vind er ook eenige verwaandheid in, zich alzoo tot regter over den letterarbeid van anderen op te werpen. Het zou eens te bezien staan, wat vele Recensenten voor den dag brengen zouden, als zij zelve een onderwerp moesten behandelen, dat zij in een' ander' zoo diep vernederen. La critique est aisee, mais l'art est difficile. En dan, hoe partijdig meestal!



publius. 
Ik moet zeggen, dat gij den inventaris van oude en nieuwe grieven tegen het recenseren goed in uw hoofd hebt. Vergun mij echter u te doen opmerken, dat gij

{==371==} {>>pagina-aanduiding<<}
misschien wel anders zoudt gesproken hebben, indien uwe woorden niet voortkwamen uit vooroordeel en gekwetste eigenliefde; en behalve dat, uwe recensie van het recenseren liep, naar ik merken kon, over het misbruik, dat toch het gebruik niet wegneemt.



cajus. 
Het is waar, ik ben een paar keeren over iets, dat ik in het licht gegeven had, schandelijk mishandeld uit partijdigheid, en dat kennelijk door iemand, die van de zaak zie zooveel niet wist; maar het is toch noch uit gekwetste eigenliefde, noch uit vooroordeel, dat ik zoo spreke.



publius. 
Ik wil gaarne gelooven, dat gij, zonder het zelf te weten, bevooroordeeld zijt. Zoo zijn er velen. De gansche wereld klaagt over het recenseren; en toch, de Schrijver zendt zijne werken aan de recenserende Tijdschriften toe. De lezende wereld zit op het recenseren te hakken, en te klagen, dat men er niet op afgaan kan; en toch, recensiën zijn de bakens van de lezende wereld. Is dat nu geen vooroordeel en napraten? Men moest ons veeleer dankbaar zijn; want goede recensiën hebben een uitstekend nut.



cajus. 
Nu ja, het groote nut, daarover willen wij nu geene lans breken. Het is ook van u niet te vergen, dat gij uw eigen werk voor nutteloos verklaren zult; en wat het goed recenseren aangaat, daar heb ik u!



publius. 
Ik kan niet hopen, u van het nut te overtuigen, als wij het er niet vooraf eens over zijn, wat wij eigenlijk door recenseren te verstaan hebben. Er loopt, gelijk bij alles in de wereld, natuurlijk kaf onder het koren; maar van dat recenseren, waarin gij het geheel acht gelegen te zijn, daarvan spreek ik niet. Onbewezene magtspreuken op te disschen; zich met schelden en persoonlijke beleedigingen van eenen Schrijver af te maken; buiten noodzaak den geesel van scherpe satyre te zwaaijen; van den

{==372==} {>>pagina-aanduiding<<}
eenen Schrijver nooit iets goed, van den anderen nooit iets kwaad te vinden; de aankondiging van een boek tot een schotschrift te vernederen, - van dat alles spreek ik niet; dat is bij mij geen recenseren.



cajus. 
Nu moet ik waarlijk lagchen, publius! Gij zondert zoo verbazend veel uit, dat er nagenoeg niets overschiet.



publius. 
Van het scherpe, dat gij den Recensenten te laste legt, moet gij waarlijk uzelven niet uitsluiten; want naar uwe meening zouden er nagenoeg geene andere dan scheeve, oppervlakkige en partijdige recensiën zijn. Doch dit daargelaten. Gij zult misschien van uwen overdreven afkeer van het recenseren wel terugkomen, als wij er nader over gesproken zullen hebben.



cajus. 
Gij kent mij ten minste genoeg, om te weten, dat ik, overtuigd zijnde, mijzelven gaarne gewonnen geve.



publius. 
Wij spreken ook alleen over hetgeen men in eenen engeren zin recenseren noemt. Eigenlijk zijn alle kunstvoortbrengselen voorwerpen van beoordeeling. Hier geldt het algemeene: die timmert aan den weg, moet lijden alle mans gezeg. Maar er zijn ook gewrochten, hetzij van beeldende kunsten, hetzij van geschriften, om alleen deze te noemen, die eene opzettelijke beoordeeling ondergaan; gelijk b.v. alles, wat ter behaling van eenigen gestelden prijs wordt geteekend, vervaardigd, geschilderd, geschreven, wordt onderzocht en beoordeeld door bevoegden, hiertoe opzettelijk aangesteld. Doch ons gesprek loopt alleen over aankondigingen en beoordeelingen van uitgegevene boeken, en dat wel in daartoe opzettelijk ingerigte Tijdschriften.



cajus. 
Ik heb aan geene andere gedacht. Maar juist door hetgeen gij daar zegt, publius, geeft gij mij gelegenheid, om terug te komen op iets, dat gij straks met

{==373==} {>>pagina-aanduiding<<}
een slim stilzwijgen zijt voorbijgegaan. In de gevallen, die gij daar steldet, was de sprake van beoordeelaars, opzettelijk tot het onderzoek door de bevoegde autoriteiten (om het zoo te zeggen) aangesteld. Het Genootschap, of wat het dan wezen moge, kiest personen, van welker kunde en geschiktheid het zich overtuigd houdt. Deze hebben, om het eens in juridische termen te zeggen, titel, waaruit zij hun oordeel uitbrengen. Gansch anders is het met den boeken-recensent. Vanwaar ontleent die zijnen titel? Van niets. Hij heeft zichzelven opgeworpen.



publius. 
Ik zou u kunnen antwoorden, dat de boeken-recensent zijnen titel ontleent van het Tijdschrift, waaraan hij arbeidt. De Redactie van hetzelve stelt vertrouwen in zijne kunde, in zijn doorzigt, goeden smaak, en wat dies meer zij. Maar dan zoudt gij mij misschien naar den titel van het Tijdschrift vragen. Ik zeg dus liever, dat de Recensent van boeken volstrekt geenen titel, of commissie, of noem het zoo als gij wilt, evenmin als het Tijdschrift, noodig heeft.



cajus. 
Hij werpt zich dus eigendunkelijk op.



publius. 
Dat zij zoo; maar niemand kan hem het regt daartoe betwisten; of, zoo als ik ook zou kunnen zeggen, de Schrijver erkent dit stilzwijgend, wanneer hij hem zijn werk tot dat doel toezendt.



cajus. 
Dit laatste zegt alles; schoon ik buitendien ook gevoel, dat hij, die eenig geschrift in het licht zendt, daarmede aan elk vrijheid geeft, om er zijn oordeel, natuurlijk altijd onder voorwaarde van algemeene regelen van gegrondheid en beschaafdheid, over te zeggen.



publius. 
En dus ook te schrijven. De Recensent heeft daartoe geene nadere aanstelling noodig. Maakt hij misbruik van dit zijn regt, zulks is voor zijne verantwoording: ook

{==374==} {>>pagina-aanduiding<<}
zijne recensie heeft hij in openbaren druk gegeven, en het staat zoowel den, zoo deze meent, miskenden Schrijver, als ieder' ander' vrij, dezelve aan de kritiek te onderwerpen. Wat de verantwoordelijkheid van de Redactie aangaat: dit is eene overeenkomst tusschen haar en den Recensent, die verder niemand aangaat. Ik heb ook niet onopgemerkt gelaten, dat gij er zekere verwaandheid in hebt gemeend te vinden, zich tot openbaar beoordeelaar op te werpen. Wat het openbare aangaat, drukt deze uwe beschuldiging meer het Tijdschrift, dan den steller der beoordeeling. Het eerste uit zijn gevoelen over eenig uitgegeven boek. Dat mag hetzelve vrijelijk doen. Ook maakt het geene aanspraak op eenig monopolie in het leiden van het algemeene oordeel. Een ander Tijdschrift heeft hiertoe hetzelfde regt. En behalve dat, wil het publiek, wil de Schrijver in mijn oordeel berusten, mijn oordeel uitlokken, op mijne woorden afgaan; wie zal dit beletten? Maak ik van dit crediet misbruik, welnu! dan zal ik het spoedig kwijt zijn. Aan dat gevolg onderwerp ik mij uit den aard der zaak. Ik heb niemand genoodzaakt, mij als hoogsten regter in het gebied der Letterkunde te erkennen. Wil iemand er mij voor zichzelven voor houden, dit is buiten mij. Ik uit slechts mijn gevoelen. Aan anderen laat ik het hunne. Kan ik dat wederleggen, men mag het op zijne beurt ook het mijne. De waarheid kan bij wrijving van denkbeelden nooit anders dan winnen.



cajus. 
Maar als nu uw gevoelen den Schrijver krenkt, beleedigt, ten toon stelt?



publius. 
Dat kan mijne meening nooit, wel de uiting van dezelve; en dan nog ligt de schuld bij hem, of bij mij, naarmate van de zijde, aan welke de waarheid ligt.



cajus. 
Dat begrijp ik niet regt.


{==375==} {>>pagina-aanduiding<<}



publius. 
Gij stelt het geval, dat ik eenig werk ongunstig heb beoordeeld. Is nu dat oordeel naar waarheid, dan heeft de Schrijver het niet mij, maar zichzelven te wijten. Heb ik daarentegen ongelijk: ik pretendeer niet, onfeilbaar te wezen, en men mag mij op zijne beurt teregtwijzen.



cajus. 
Maar alvast heeft de mishandelde Schrijver de neep beet, en is voor het publiek ten toon gesteld.



publius. 
Heb ik ongelijk gehad, en weiger ik dit, casu quo, te erkennen, dan heb ik mijzelven ten toon gesteld. En ligt het aan den toon, heb ik scherp b.v. en op sarcastischen toon bestreden, hetgeen waar is, dan ben ik door de publieke opinie het zwaarste gestraft.



cajus. 
Dus is een Tijdschrift met regt veroordeeld, zoodra het slechts eenmaal een verkeerd oordeel heeft uitgesproken.



publius. 
Wanneer het, overtuigd zijnde, zou weigeren zulks te erkennen, ja; anders niet, want ik kan op één punt dwalen, en overigens de gansche waarheid aan mijne zijde hebben.



cajus. 
Maar wie is hier dan de eigenlijke beslisser, wat waarheid zij?



publius. 
Het gezond verstand; het oordeel van alle deskundigen; de regelen van goeden smaak, b.v. in de voortbrengselen van fraaije letterkunde.



cajus. 
Op de uitspraak daarvan beroept gij u dus. Daarnaar gaat gij dus te werk. Maar wie is die gij? Iemand, die in het donker, achter de schermen zit. Is het niet veel edelmoediger, wanneer gij uwen vijand in het open veld aantast?


{==376==} {>>pagina-aanduiding<<}



publius. 
Het veld is waarlijk open genoeg, wanneer ik in openbaren druk mijn oordeel zeg. En wat edelmoedigheid aangaat; ik kan nog niet inzien, dat deze hier juist zoo bijzonder te pas komt. Bovendien spreekt gij van eenen vijand. Gij onderstelt alzoo, dat Schrijver en Recensent in eene meer of min vijandelijke houding tegenover elkander staan. Dit is het geval niet. De laatste beoordeelt (daarom nog niet veroordeelt) het werk des eersten; kan hij met grond gebreken aanwijzen, noemt gij dat vijandschap? Hij zou dan met den Apostel paulus moeten vragen: ben ik uw vijand geworden, u de waarheid zeggende?



cajus. 
Gij ontwijkt sluw een regtstreeksch antwoord op mijne, vrij duidelijk uitgedrukte bedenking.



publius. 
Ik heb zeer wel opgemerkt, dat gij het nameloos recenseren veroordeelt, en kan dit vooralsnog niet verdedigen.



cajus. 
Zoo als gij wel nooit zult kunnen. Trouwens het verwondert mij in geenen deele, dat gij dat namelooze eenigzins in uwe bescherming neemt. Zij moeten wel in het duister schuilen, die aan de lettervruchten van anderen zitten te knagen, en eenen Schrijver mishandelen, tot wien zij niet zouden durven zeggen: ik ben de man.



publius. 
Uw spreken over het recenseren schijnt mij toe te kennen te geven, dat gij zeer verkeerde denkbeelden van hetzelve hebt. Waartoe meent gij, dat het dient?



cajus. 
Die vraag heeft naauwelijks antwoord noodig. Om op alles te vitten, wat niet naar de wrevelige luim van Mijnheer den Recensent geschreven is; om naar willekeur, of misschien vriendschap, of mogelijk eigenbelang, den eenen hemelhoog te verheffen, en den anderen te

{==377==} {>>pagina-aanduiding<<}
behandelen als een citroen, dien men uitperst tot den laatsten droppel, en dan verachtelijk wegwerpt.



publius. 
Gij spreekt weder van misbruiken, die toch gelukkig veel minder algemeen zijn, dan gij het wilt doen voorkomen. Het doel der openbare boekbeoordeeling is, uitgegevene schriften te doen kennen in hunnen inhoud, strekking en waarde. Hieruit volgt dus, als eerste pligt van eenen Recensent, dat hij den inhoud van het boek volledig opgeve. Ik versta daardoor niet, dat hij het in alle deelen en onderdeelen ontlede, den gang van des Schrijvers denkbeelden naauwkeurig volge, kortom een uittreksel van het werk geve. Dit is meestal niet noodig, en zou zelden doeltreffend wezen. Met geringe uitzonderingen, mag hij zich meer tot het algemeene bepalen, zoodat de lezer zijner recensie een algemeen begrip hebbe, wat hij in het werk aantreffen zal. Van dit denkbeeld behoort men, als ik niet geheel verkeerd zie, uit te gaan; en de toepassing van hetzelve verschilt hemelsbreed, naar den aard van het werk zelf. Eene wetenschappelijke verhandeling eischt meer uitvoerige ontwikkeling van den gang der redenering en het hoofdbeloop des werks. Bij eene geschiedenis mag men zich vergenoegen met het tijdvak en het onderwerp, dat behandeld wordt, en den geest, waarin dat geschied zij. Van eenen bundel leerredenen of redevoeringen kent men den inhoud, wanneer men teksten en onderwerpen vindt opgegeven. Den aard en de strekking van een woordenboek ken ik, wanneer men een paar artikelen heeft medegedeeld. Regtsgeleerde en geneeskundige boeken vorderen veelal niet meer, dan mededeeling van het onderwerp en de beginselen, vanwaar de Schrijver uitgaat; aangaande het laatste b.v. of hij der schole van brown of van hahnemann toegedaan zij, en zoo meerderen. Van Romans is het zelden geraden, het hoofdbeloop aan te wijzen, daar de verdienste van deze soort van schriften meestal in het verrassende van de uitkomsten ligt. Kortom, gezond verstand en kennis van za-
{==378==} {>>pagina-aanduiding<<}
ken behooren hier te beslissen,
hoeverre men te gaan hebbe, hetgeen ook grootendeels van den aard van het Tijdschrift afhangt. Is hetzelve aan eene of andere wetenschap bij uitsluiting gewijd, dan kan men meer tot bijzonderheden afdalen. Een algemeen Tijdschrift moet doorgaans meer bij het algemeene blijven.



cajus. 
Ik zou het veel doelmatiger vinden, dat men zich dan ook bij die inhoudsopgave bepaalde, en den lezer zelven oordeelen liet.



publius. 
Men heeft het beproefd: somtijds is het voldoende, er zich toe te bepalen; maar meestendeels is het niet genoegzaam. Voor wie worden de recensiën geschreven?



cajus. 
Als men de Heeren zelve hoort, zeggen zij, voor de Schrijvers zelve en voor het publiek.



publius. 
En zoo is het ook. Dat inhoudsopgave alleen voor de eersten niets beteekent, vordert geen betoog. Nu stel ik mij geenen verwaanden auteur voor, die meent dat zijn arbeid volmaakt en op denzelven niets aan te merken zij; maar iemand, wien het niet ongevallig is, te vernemen, of hij de taak, die hij op zich genomen heeft, met eenen goeden uitslag hebbe volvoerd; in welke opzigten zijn werk aanprijzing verdient; wat er aan ontbreke; of het hem geraden zij, meerdere vruchten van zijnen geest aan het lezend publiek aan te bieden; in hoeverre hij op den ingeslagen weg kunne voortgaan; welke gebreken hij in denkbeelden, in voorstelling, in stijl te vermijden hebbe; en dergelijke dingen meer.



cajus. 
Daarvoor is het openbare recenseren althans in het geheel niet noodig; want meent gij, Recensent, dat te kunnen doen, en gevoelt gij roeping er toe, dan kunt gij het den Schrijver even goed afzonderlijk mededeelen, zonder hem openlijk aan de kaak te zetten.


{==379==} {>>pagina-aanduiding<<}



publius. 
Maar, mijn goede cajus, noemt gij dit dan aan de kaak zetten? Waarlijk, gij moet wel eene goede dosis Schrijvers-eigenliefde bezitten, om bescheidene en gegronde aanmerkingen op uwen arbeid dien naam te geven! Ik ken groote geleerden, die het niet beneden zich hebben geacht, dankbaar te erkennen, dat zij van de openbare beoordeelingen hunner schriften veel nut voor zichzelven gehad hadden. En hoe ongerijmd, zulks bij afzonderlijke brieven te doen! Zou ook de Schrijver in dat geval alle aanmerkingen, op zijnen arbeid gemaakt, niet kunnen voor notificatie aannemen, zonder er zich aan te storen? Maar zijn hem in het openbaar gegronde opmerkingen gemaakt, dan kan hij er niet van tusschen, er in 't vervolg gebruik van te maken. Elk deskundige en het gansche publiek heeft hem te beschuldigen, wanneer hij die openbare stem niet hoort. Die stem kan ook voor andere Schrijvers nuttig zijn; kan ook hun wenken geven, van welke zij bij voorkomende gelegenheid zich bedienen. Drukkers en Uitgevers kunnen er almede het hunne van nemen. Dit alles wordt niet bereikt, wanneer ik mijnen Schrijver mijne aanmerkingen tusschen vier oogen make.



cajus. 
Dat zij dan zoo; maar het publiek, namelijk de lezers hebben genoeg, wanneer men hun eenvoudig zegt: dit en dat kunt gij in dit boek vinden. Laten zij zelve oordeelen.



publius. 
Het is over het algemeen misschien onmogelijk, altijd te refereren, zonder eenigzins te recenseren. En waartoe wil de lezer vooraf iets van het werk weten? Bijna altijd, om te weten, of hij het zal koopen of lezen, ja dan neen. Zonder eene recensie voor onfeilbaar te houden, vraagt hij haar daarin raad, en rigt zijn besluit naar hetgeen zijns oordeels eene goede, gegronde beoordeeling is.


{==380==} {>>pagina-aanduiding<<}



cajus. 
Maar men kan er de helft van den tijd niet op aan. Er loopt zoo oneindig veel partijdigheid onder, en niet zelden ondervindt men bij het lezen, dat de Recensent het glad mis heeft gehad, of opzettelijk heeft willen misleiden.



publius. 
Dat is nu weder overdreven gesproken. Ook heeft de Recensent zich geene onfeilbaarheid aangematigd. En wat partijdigheid aangaat, men klage daarover niet te zeer. Zij moge, gelijk alle menschelijk werk onvolmaakt is, nu en dan plaats hebben; gij zult mij wel toestemmen, dat dit zeldzamer geschiedt, dan gij het wilt doen voorkomen, en dat, in allen gevalle, duizend tegen één, die partijdigheid zich zeer gemakkelijk laat onderscheiden.



cajus. 
En waaraan dit?



publius. 
Mij zou eene beoordeeling van den kant der onpartijdigheid verdacht zijn, wanneer men op eenen bijtenden toon den Schrijver doorhaalde in algemeene uitdrukkingen, zonder voor de afkeuring eenige reden aan te voeren of bewijzen te leveren. Dan worden het magtspreuken, die niets om het lijf hebben, en waarmede het geene kunst is, elk boek in een verkeerd of belagchelijk daglicht te stellen. Geeft echter de Recensent duchtige bewijzen, dan kan de lezer oordeelen, of hij regt hebbe; gelijk in het algemeen die recensie wel de beste is, die, door het opgeven van gronden voor en tegen, ieder in staat stelt, om de slotsom des oordeels zelf op te maken. En bij dat opmaken zal, gelijk ik zoo even zeide, de lezer zich zelden vergissen in het oordeel over de meerdere of mindere onpartijdigheid der beoordeeling. Waarlijk, mijn vriend! haat, wrevel en afgunst, waarvan men ons zoo dikwijls beschuldigt, hebben betrekkelijk zeer zelden deel aan het recenseren, en laten zich zoo moeijelijk verbergen. Ook wacht men er zich in dezen

{==381==} {>>pagina-aanduiding<<}
tijd te behoezamer voor, naar mate de verschijning van meerdere Tijdschriften geenen Recensent zeker stelt, dat hem het toegeven aan deze onbetamelijke hartstogten niet bitter in de oogen druipe.



cajus. 
Zoo behoort het ook; men beoordeelt het werk, niet den Schrijver, en dat oordeel moet zonder aanzien des persoons geschieden.



publius. 
Met onderscheid. Zoo heilig de verpligting is van den openbaren boekbeoordeelaar tot onpartijdigheid, zoo weinig is het onbepaald waar, dat hij niet den Schrijver, alleen het boek in aanmerking neme. Dit wél te doen, is een wezenlijk bestanddeel zijner onpartijdigheid.



cajus. 
Dit komt mij zoo paradox voor, dat ik het u wel eens zou willen hooren aantoonen.


(Het vervolg en slot in het andere No.)




Russische zeden en gewoonten, geschetst door Lina Reinhardt.

Langs de breede hoofdwegen van Rusland rolt het rijtuig van den reiziger, die waarnemen en zijne waarnemingen in het licht geven wil. Vlugtig beziet hij het voorkomen des lands en dat van deszelfs bewoners, hetwelk overal slechts éénen en denzelfden stempel schijnt te dragen, en vormt al te snel zijn oordeel ook slechts naar éénen stempel, dien van den algemeenen indruk. Zij daarentegen, die door de betrekkingen des levens in het binnenste der hutten en huizen van dat groote land gevoerd worden en deszelfs bewoners in hunne eigenheden en gewoonten leeren kennen, hebben zelden lust tot eigenlijke waarnemingen, en nog minder, om datgene, hetwelk zij opgemerkt mogten hebben, aan het publiek mede te deelen. Zonder diepen indruk te maken, gaat het

{==382==} {>>pagina-aanduiding<<}
geziene hun voorbij, wijl zij te zeer met zichzelven, of met datgene, waarnaar zij streven, bezig zijn, of wel zij gewennen zich snel aan de hun aanvankelijk vreemde zeden en gebruiken.
De Schrijfster, welke de volgende kleine Russische schetsen ontworpen heeft, vertoefde, eene reeks van jaren, zoo te Petersburg, als in de binnendeelen des rijks. Meer nog neiging tot de natie, die bij nadere kennis inderdaad beminnenswaardig blijkt te zijn, dan eenig ander belang of doel, voerde haar in de hutten des volks, gelijk ook in de woningen dergenen, aan welke hetzelve toebehoort. Ook hare ziel, wel is waar, ontving destijds hetgeen zij opmerkte slechts als een voorbijgaand verschijnsel, waaraan zij geen gewigt hechtte; maar het was daarom niet verloren. Na hare terugkomst in het vaderland trad het beeld van hetgeen zij gezien had, scherper geteekend en haarzelve meer bevreemdend, in de herinnering voor haren geest. Wanneer zij nu hare opmerkingen vergelijkt met hetgeen anderen over hetzelfde onderwerp wereldkundig gemaakt hebben, mag zij nog altijd hopen, tot de kennis van een merkwaardig land wederom iets bijgedragen te hebben.

Geboorte. Doop. Eerste levensjaar.

Alwat leeft en onderworpen is aan het gebod der natuur, om voor het behoud van zijn geslacht te zorgen, volgt dat gebod met of zonder bewustzijn. Ook de zoon der steppe vindt het plaatsje gereed, waar liefde en zorg hem zijn eerste leger gespreid hebben. Dit leger is zoo eenvoudig, als eenmaal zijn geheele leven worden zal. De vriend, die hem dat geheele leven door zal verzellen, ontvangt hem, wanneer hij het intreedt. Die vriend is de schapenpels, van welke een lap op den bodem van een' trog of houten bak ligt: ziedaar zijn bed. Deze trog hangt aan vier touwen, vastgemaakt aan de zoldering der stoof of kagchelkamer, waarin hij het levenslicht gezien heeft. Niet verre van daar is de legerstede der ouders of der geheele familie, wanneer deze reeds

{==383==} {>>pagina-aanduiding<<}
uit meer leden bestaat. Een ligte stoot brengt den trog aan het schommelen en maakt dien tot eene wieg.
Het familie-ledikant, waarvan wij zoo even spraken, is niet anders dan eene ruw getimmerde breede bank, welke gewoonlijk eene der zijwanden van het vertrek beslaat. Versletene pelzen vervullen de plaats van bed en kussens. Bevonden er zich nog meerdere gemakken op, zoo zou dit reeds een begin van rijkdom aanduiden. Op dit leger werpt zich de vermoeide Rus, zoo als hij gaat en staat; op zijn hoogst trekt hij den pels, dien hij juist aan het lijf mag hebben, uit, en bedekt zich daarmede geheel, ook het gezigt. De waarschijnlijk gebrekkige wijs, waarop die schapenvellen bereid en tot kleeding ingerigt worden, doet dezelve zoo walgelijk eenen reuk verkrijgen, dat zij voor een' min of meer kieschen neus bijna ondragelijk worden. Deze lucht deelt zich mede aan het ligchaam van den drager, en is, gepaard met het gewone voedsel der Russen, voorzeker de oorzaak van den onaangenamen dampkring, welke een' ieder uit de lagere volksklasse omgeeft. Doch hiervan elders nader.
Keeren wij tot onzen pasgeborene terug. Naakt, maar in eenige grove lappen oud linnen gewikkeld, ligt hij in zijnen trog. Bij eenige meerdere welvaart der ouders ziet men dezen wiegebak met een stuk katoen omhangen, hetgeen daaraan het voorkomen van eene niet volkomen toegeslagen paraplui geeft.
De eerste en dringendste zorg der ouders is vervolgens, hun kind te laten doopen. Dit gebeurt steeds op den tweeden dag na de geboorte, ja, zoo de tijd het veroorlooft, op den geboortedag zelven. Men kiest een paar peten of doopgetuigen. Zulk een peetoom heeft te zorgen voor de betaling van den geestelijke, voor een klein kruis van metaal, voor ettelijke kannen brandewijn en eenige lekkernij, die meestal slechts in taaije honigkoeken bestaat. Derhalve bekostigt hij het doopmaal. Hoe meer smoordronken geheel het gezelschap wordt, de kraamvrouw niet uitgezonderd, des te luisterrijker

{==384==} {>>pagina-aanduiding<<}
heeft hij zijne taak vervuld. De petemoei brengt een mutsje, een hemd en een stuk linnen van eenige ellen. De beide eerste stukken liggen, nevens het kruisje, op een kussen, hetwelk in de nabijheid van ieder doopbekken gevonden wordt; het linnen houdt de petemoei over den arm, tot dat de priester, nadat het kind driemaal tot over het hoofd in het ijskoude water gedompeld is, den dus gedoopten daarop legt. De behendigheid, waarmede hij, het kopje des doopelings in de palm zijner hand nemende, met twee vingeren hem de ooren en met den derden neus en mond bedekt, is verwonderenswaardig; met de hand, welke hij vrij heeft, ondersteunt hij zachtelijk het ligchaam. Een weinig buiten adem, een weinig onthutst, gaat de jonge wereldburger van zijnen watertogt in de armen zijner petemoei over. Weldra gevoelt deze, door het natte linnen heen, zijne terugkeerende, versterkte levenswarmte. Genoegelijk kijkt hij daarbij meestal in het rond en schijnt zich regt wél te bevinden.
Is nu vervolgens het kind van den arm der petemoei op dien des peetooms overgegaan, zoo begint deszelfs zinnebeeldige levensgang driemaal rondom het doopbekken. Zij, die het verzellen, dragen brandende kaarsen in de handen. Gezegend is deze weg, wanneer geen geschreeuw, geen toeval het gezang des priesters daarbij stoort. Daarna wordt het kind door dezen, onder steeds voortdurende ceremoniën, met mutsje en hemdje bekleed, en het kruis, als teeken van deszelfs wijding, aan een lederen riempje, bij rijkeren aan een roodzijden lintje, hem om den hals gehangen. Nu wordt het aan de vroedvrouw teruggegeven; doch wee de petemoei, wanneer zij, deze naderende om haar een geschenk te geven, het kind met welgevallen aanziet, of, dat nog erger is, prijst. Zij zou moeten gedoogen, dat de wijze vrouw haar regtstreeks in het gezigt spoog, om de booze geesten, welke die lof kon aangelokt hebben, te verjagen, of de werking van den blik, door welken dit welgevallen te kennen gegeven werd, te verminderen.

{==385==} {>>pagina-aanduiding<<}

De peetoom heeft, met de bekostiging van het doopmaal, al zijne verpligtingen jegens het kind vervuld; die der petemoei duren langer, ja, onder zekere omstandigheden, het geheele leven lang. In de eerste plaats zal zij na eenige dagen de kraamvrouw andermaal komen bezoeken en behendig een klein geschenk aan geld, of ook wel nog daarenboven een' doek of een stuk stof, in het bedje van het kind schuiven. Elk bezoeker, die omstreeks dezen tijd in huis komt, is gewoon eenige kopeken te geven; gemoedelijke ouders koopen voor dit geld het kind een heiligenbeeld. Dit wordt in eenen hoek der woning opgehangen, waar er; zelfs in de armste hutten, steeds eenige voorhanden zijn. Op elken avond voor eenen zon- of feestdag brandt er eene kleine lamp voor deze huisgoden.
Menigmaal vindt men in de eenige kamer, welke een huis bevat, tot vier gezinnen bijeen, waarvan elk een vierdedeel van het vertrek bezet, en die in vrede naast elkander huizen; elk gezin heeft zijne eigene huishouding, en alsdan hangen er even veel wiegen, als er familiën zijn, aan de zoldering. Zoodra echter een zuigeling zich vrij en met meer kracht begint te bewegen, waarbij hij ligt uit zijne hangmat zou kunnen vallen, krijgt hij eene plaats naast zijne moeder. Op deze wijze, helaas! wordt er, bij de engte der legersteden, menig kindje doodgelegen. Is daarentegen, wanneer de oogsttijd komt, het kind zijnen slaaptrog nog niet ontwassen, zoo trekt het mede naar het open veld. Wanneer men in vlakke landstreken het oog laat rondweiden, omvat menigmaal die gezigteinder de bezittingen van eenen eenigen landheer niet. Indien nu de arme boer, die tot het bearbeiden dezer onoverzienbare velden gehouden is, in de gloeijend heete dagen van den oogsttijd zich naar zijne hut zou moeten terugspoeden, om er te gaan eten, slapen of voor de zijnen te zorgen, alsdan zouden de beste werkuren met heen en weder loopen voorbijgaan. Derhalve neemt ieder bijna geheel zijn huishouden mede. Op den kleinen wagen worden de

{==386==} {>>pagina-aanduiding<<}
kinders, een kookpot, een schotel, een zak met boekweiten-gort, eene waterkruik van akker tot akker voortgesleept. Het ruigharige paardje mag, van den wagen gespannen, doch met aan elkander geboeide voorpooten, op het stoppelland weiden. Aan drie in den grond gestokene, van boven tot elkander gebogene stokken wordt de kookpot opgehangen; even zoo de wieg van het kleinste kind aan den dissel des wagens. Hier nu, naauwelijks een span hoog van den grond verheven, leert de kleine met meer gemak en zonder gevaar uit zijnen trog klouteren, en, op de wijs der dieren des velds, handen en voeten tot vobrtbeweging gebruiken. Men ziet deze kleine menschenkinders als torren, in het stof van den grond, tusschen de stoppels rondkruipen. De zon heeft hun teeder vel reeds verschroeid; hoogrood of bruinachtig schemert het zelfs door het ongeordend nederhangende haar, waarmede hunne hoofdjes spaarzaam bedekt zijn. De stempel der menschheid is dikwijls ter naauwernood op de met vuilnis overdekte gezigtjes te herkennen. Hier evenwel verkrijgt het kind der wildernis krachten. Doorgaans is hetzelve, om dezen tijd, nog evenzeer zonder eenige bekleeding, als toen het voor de eerste maal in zijn wiegje gelegd werd. Schenkt de petemoei een kleedje, zoo worden de heldere kleuren van hetzelve weldra onkenbaar, en daar het nooit uitgetrokken wordt, zoo valt het niet lang daarna aan lappen en rafels van het lijf. Het grove linnen hemd, hetwelk anders, zoo lang het kind niet volwassen is, deszelfs eenige ligchaamsdeksel blijft, schijnt, daar de benedenzoom er weldra van afscheurt, onregelmatig met graauwe aardkleurige franje bezet. De Russische vrouwen, namelijk, weten nieuwe kleedingstukken vrij goed, ja zelfs sierlijk te vervaardigen; maar een, dat stuk geraakt is, te verstellen, hiervan hebben zij geen begrip. Het genoegelijke beeld van onderhoudende vrouwelijke zorg ontmoet men bij haar nergens.


{==387==} {>>pagina-aanduiding<<}

Kinderspelen. Jeugdvermaken.

Rust, het hemelsche niets doen, die hoogste lust der beide ouders, wordt ook weldra de wensch en grootste vreugde van het kind. Deze erfelijke neiging verlamt de wieken der jonge ziel, eer zij zich nog bewogen hebben. Daar ziet men geen' bal, in een' hoop vrolijk juichende kinderen, van hand tot hand vliegen; in de eenzame straten van het dorp snort geen draaijende tol; geen rieten fluitje kweelt, en even min oefent zich spelend eenig meisje in de aanstaande pligten harer bestemming. Hoe toch ook zou die wereld in het klein, speelgoed en poppen, in de Russische steppen doordringen? Verdwaalde al een kunstproduct van deze soort daarhenen, zoo zou het kind, in welks handen het viel, naauwelijks gebruik daarvan weten te maken. Waarschijnlijk zou het iets zoo ongewoons en heerlijks als zijne heiligenbeelden vereeren. Doch de natuur is altijd en overal de leermeesteres der menschen. Zij vormt ook voor de kleine Russische meisjes haar liefelijkst speelgoed, bloemen, en wekt daarmede, ook bij haar, liefde en smaak voor kunst. Zij weten inzonderheid de op hare akkers zoo menigvuldig groeijende korenbloemen tot aardige tuiltjes te vlechten, en haar gladgestreken haar daarmede te versieren. Dus getooid, oefenen zij zich vroegtijdig in hare volksdansen, doch zijn hierbij, gelijk bij alwat zij doen, van de knapen harer jaren afgezonderd. Dezen ziet men menigmaal rondom een hoopje witgebleekte beenderen, uit kalverpooten losgemaakt, op de hurken zitten. Sommigen drijven een eenvoudig spel, door deze beenderen in verschillende figuren te schikken; de overigen trekken, terwijl zij toekijken, hunne armen uit de mouwen hunner hemden, iets, hetwelk een zeer onaangenaam gezigt oplevert, daar zij er alsdan uitzien, alsof zij in het geheel geene armen hadden.
Beide, jongens en meisjes, leeren evenwel vroegtijdig een paard te berijden, het uit de weide te halen, voor den kleinen wagen te spannen en te mennen. Heeft ech-
{==388==} {>>pagina-aanduiding<<}
ter een knaap het veertiende of vijftiende jaar bereikt, zoo denkt zijn vader er reeds aan om hem uit te huwelijken, en van hem, gelijk men het daar noemt, eenen tweeden waard of huisvader onder zijn dak te maken. De heerendiensten, namelijk, worden naar het getal der huizen omgeslagen. Hoe meer huisouders, aan welke men den naam van waarden geeft, in eene hut bij elkander wonen, des te meer deelt zich het getal der arbeidsdagen, en des te meer tijd houdt de boer over ter bebouwing van zijnen eigen' akker, die altijd voor het werk van den landheer moet achterstaan, of ook tot zijne geliefde rust. Dikwijls kiest ook de heer van het dorp, onder de aankomende knapen, de schoonsten tot zijne hem nader omgevende dienaren, gelijk mede de landvrouw uit de meisjes kameniers, naaisters en borduursters neemt. Maar vrees voor de dienst op het slot is onder beide de kunnen even groot, hoezeer zij het er beter hebben dan in hunne hutten. De aanhoudende, slechts weinig rusturen overlatende, arbeid is het vooral, wat hen afschrikt.

Het Huwelijk.

Zonder toestemming van den landheer of van deszelfs beambten is het, wel is waar, geenen boer geoorloofd, zijnen zoon te laten trouwen, edoch poogt men menigmaal die bewilliging door list te verkrijgen en het oog van den ambtenaar te verblinden. Wil een vader zijnen zoon met zulk een oogmerk voor den heer of diens gelastigde brengen, alsdan rust hij hem op zulk eene wijze uit, dat hij ouder schijnt, dan hij is. Men trekt hem 's vaders grootste laarzen aan, en omwikkelt daarbij zijne voeten zoodanig met lappen, dat zij de ruimte vullen en den drager langer doen voorkomen. Hij zet hem een' zeer hoogen hoed op het hoofd; om den nog dunnen hals wordt hem het haar minder kort afgesneden of afgehakt, want deze kappersverrigting geschiedt gewoonlijk met de houtbijl. Evenwel slechts onder bijzondere oogluiking kan deze kunstgreep gelukken, want

{==389==} {>>pagina-aanduiding<<}
een blik in de geboortelijsten is genoeg om dien te verijdelen. Slaagt hij echter, alsdan is ook zeker de vrouw, die de vader zijnen zoon geeft, eens zoo oud als de bruidegom. Ook hierbij is eene berekening in het spel, die den speculanten weinig eer doet, en een blijk is van den lagen trap van zedelijke beschaving, op welken het volk nog staat.
Hetgeen wij tot hiertoe gezegd hebben, geldt voornamelijk van de armere boeren. De gegoede laat zijnen zoon meer vrijheid en eigene keus. Vertrouwt deze zijnen vader, dat hij het oog op eenig meisje geworpen heeft, zoo wordt hij in de eerste plaats gelast eene wijl geduld te hebben, vermits de zaak een rijp overleg vereischt. Daarna verlangt de vader, den eenen of anderen morgen, (meestal kiest hij hiertoe eenen zondag) dat de zoon hem zijne laarzen, en wel een voor een, zal brengen. Te voren echter heeft hij in eene derzelve eene handvol haver verborgen; brengt nu de zoon de laars met haver het eerst, alsdan strekt zulks ten teeken, dat het huwelijk goed uitvallen en gezegend zal zijn. In dit geval gaat de vader zelf op weg, om voor zijnen zoon bij de ouders der uitverkorene aanzoek te doen; vindt hij gehoor, zoo zendt hij kort daarop den minnaar in persoon. Het meisje heeft middelerwijl de bij hare ouders gedane aanvraag weten af te luisteren, en reeds hare speelnooten bijeengeroepen. Bij de komst van den bruidegom is zij door dezelve omringd, en zij pogen op allerlei wijze te verhinderen, dat hij bij zijne liefste gerake. Eindelijk moet hij wel, om in zijn oogmerk te slagen, de bruid van haar koopen. Dit doet hij, door eene handvol kopeken onder de meisjes te strooijen. Terwijl zij dezelve opzoeken, grijpt hij zijne bruid.
Zulk een huwelijk bij keus heeft, gelijk ik zeide, alleen bij gegoede boeren plaats; de armere hangen meer af van de willekeur hunner landheeren, en hebben nog minder plegtigheden in acht te nemen. Heeft echter de zoon des rijkeren boers, van de twee profetische laarzen, de ledige genomen, zoo is daardoor de uitspraak van het noodlot geschied, dat de door hem gekozene de zijne niet worden kan. Hij moet naar eene andere omzien, en het laarsorakel wordt andermaal geraadpleegd.
Heeft de jongman op de bovenvermelde wijs zijne bruid gekocht, en is hij door hare ouders als zoon aangenomen, zoo worden nu in de daarop volgende week - men kiest

{==390==} {>>pagina-aanduiding<<}
tot al deze aangelegenheden liefst den zondag - aanstalten tot de bruiloft gemaakt. De moeder zoekt, onder hare vol en rond gestopte vederbedden, datgene uit, hetwelk zij aan hare dochter ten huwelijk wil geven. Dit wordt nieuw en met de bontkleurigste stoffe overtrokken; hierbij wordt eenig linnengoed gevoegd; eene met gouden passementwerk bezette muts van rood fluweel wordt aangeschaft, en somwijlen ook eene nieuwe sarafan, dat is de wijde vrouwerok van rood katoen. Het gebruik wil, dat deze rok niet onder, maar boven den boezem toegegord worde, hetwelk de volle borst der Russinnen niet weinig misvormt. Den bruidsluijer heeft het meisje, zoodra zij aan het weefgetouw heeft leeren arbeiden, zelve vervaardigd. Hij is uit dunne linnen draden ijl geweven, en vormt dus eene soort van grof gaas. Veroorlooft het familievermogen, dit weefsel met een smal goud-passement te bezetten, zoo acht zich de jonge Russin getooid als eene Koningsdochter. Ongegoede meisjes kunnen zich dezen pronk, hoe eenvoudig ook, niet aanschaffen; zij dekken zich derhalve hoofd en aangezigt bij het trouwen met den eersten den besten, dikwijls reeds half versleten' doek, dien zij bezitten, of leenen er een'. Maar voor de gelukkige, die met den boven beschreven' sluijer naar het trouwältaar treedt, wordt hij tot een heiligdom, hetwelk zij haar geheele leven lang trouw en ongebruikt bewaart. Zorgvuldig ingerold ligt hij in eene ruwe houten kist, schier het eenige stuk huisraad, hetwelk zij bezit; zij bekijkt hem dikwijls, toont hem aan hare dochters, spoort deze aan en leert haar mede zulk een tooisel voor zichzelve te weven; en heeft zij nu eindelijk hare eenvoudige levenstaak ten einde gebragt, zoo legt men haar, voor de tweede maal het gezigt met dien sluijer bedekt, in hare laatste rustplaats.
Onder de toebereidselen tot het bruiloftsfeest behoort het bakken van vele koeken, uit tarwemeel, melk en eijeren beslagen, van de grootte eens tafelbords, en van de dikte eener vlakke hand. Het zijn de bruid en hare speelnooten, die deze lekkernij bereiden. De eene zoekt hierbij de andere, in het versieren van de oppervlakte des koeks met bloemen, sterren en krullen uit hetzelfde deeg, te overtreffen. De fraaist uitgevallene worden, daags na de bruiloft, aan de landvrouw en andere bekenden gebragt. Een eigen geweven handdoek, waarvan de beide einden met breede roode strepen of met borduurwerk van roodkleurig garen uitgemonsterd zijn, wordt

{==391==} {>>pagina-aanduiding<<}
als geschenk bij den koek gelegd, doch gewoonlijk met denzelven teruggegeven, terwijl nog een geschenk, beide stukken in waarde overtreffende, er nevens gevoegd wordt. Op deze wijs kuijert een en dezelfde koek menigmaal naar verscheidene huizen, en wordt tot eene wigchelroede, die verborgene schatten voor den dag brengt.
Bruid en bruidegom kiezen voor den bruiloftsdag een' bruidsmoeder en bruidsvader. Op dezen gaan, voor dien dag, alle regten der wezenlijke ouders over; zij hebben zelfs min of meer voor het uitzet der jonggehuwden te zorgen. Nevens deze aangenomene ouders is er ook nog een bruidsleider en bruidsleidster, uit het midden hunner speelnooten gekozen. Deze twee laatsten gaan en staan steeds achter bruid en bruidegom, en houden, hoog boven derzelver hoofden, het brandende kaarsje, hetwelk gedurende de trouwplegtigheid niet mag uitgaan.
Zoodra het jonge paar voor den priester treedt, overhandigt het hem een paar katoenen doeken, van welke hij er een' op den grond spreidt en er hen op doet stappen; met den anderen bindt hij hun de armen zamen. Deze doeken behoudt hij, na de verrigte trouwing, als toegift. Alvorens hij ze uit elkander vouwt, heeft hij niet vergeten, daarmede het teeken van het kruis over de verbondenen te maken. Deze kussen hem daarvoor de hand, en hetzelfde wordt bij al de afdeelingen der plegtigheid herhaald. Na het uitspreken van eenige gebeden, wordt aan het bruidspaar een beker met water gereikt. Hij is het beeld van al het lief en leed, dat zij voortaan met elkander moeten deelen; en aandoenlijk is het, te zien, hoe ieder hunner zijne pogingen inspant, om den laatsten droppel, als 't ware den droesem des levens, voor zijn aandeel te nemen. De priester siert vervolgens elk met de bruidskroon. Zij bestaat uit karton met goudpapier overplakt; een desgelijks van goudpapier geknipt kruis is daarop te zien. Over het algemeen wordt dit zinnebeeld des Christendoms overal, in eene niet zeer eerbiedige overmaat, gebezigd.
De ringen worden mede door spriesters hand aan de echtelingen toegereikt, en het nu vereenigde paar, onder gebed en gezang, driemaal rondom den lessenaar, waarop het boek der Evangeliën opengeslagen ligt, geleid. Bruidsleider en bruidsleidster volgen de nieuw verbondenen op dezen gang, die al wederom den levensgang verbeelden moet. De vlam

{==392==} {>>pagina-aanduiding<<}
der hoog opgehoudene kaarsen, welke zij dragen, waait in den togtwind heen en weder. Angstig zijn de blikken van al de verwanten der echtelingen daarop gevestigd; want diegeen van beide, achter wien op dezen weg het kaarslicht uitging, zou vroegtijdig moeten sterven. Het zigtbare teeken der verbinding, de doek, waarmede zij aaneengehecht waren, is hun nu afgenomen, en elk gaat op zichzelven. Bij den derden omgang wordt voor den bidlessenaar stilgehouden. Eerst de jonge man, daarna de vrouw, kust het Evangelieboek driemaal, werpt zich na lederen kus ter aarde, en raakt den grond driemaal met het voorhoofd aan. Tegenover het heilige boek omarmen zij hierop elkander, en zijn nu voor geheel hun leven vereenigd.
De eerste zorg van alle aanwezige vrouwen is thans, de nieuwelinge in het kleed van haren stand te brengen, dat is haar de vrouwemuts op te zetten. Zij omsingelen haar, leiden haar ter zijde, beletten met in de hoogte gehouden en uitgespannen doeken of schorten elk mannelijk oog, de geheimenissen te ontwijden, waarmede zij zich nu gaan bezig houden. De sluijer wordt der bruid van het hoofd genomen; hare met vele linten gesierde haarvlecht wordt losgemaakt en in twee kleinere verdeeld; deze, na om het hoofd geslingerd te zijn, worden door middel van een met goud versierd bindsel vastgehecht; de muts, die in eenige streken den vorm van een diadeem heeft en zeer goed staat, volmaakt dit nieuwe hoofdtooisel. Nog wordt zij weder met den sluijer bedekt. Terwijl deze verandering met de jonge vrouw gebeurt, moet zij, zoo sterk zij met mogelijkheid kan, schreijen. Zij werpt echter, wanneer zij eindelijk de kerk uittreedt, den doek, waarin hare tranen gevloeid zijn, verre van zich. Daarmede acht zij alle verdrietelijkheden van haar volgend leven weggeworpen te hebben en alleen de vreugde te gemoet te gaan. Ware dit toch een middel, dat steek hield!
De bruidsmoeder ontvangt haar met zout en brood aan de deur harer ouderlijke woning, de bruidsvader met een heiligenbeeld, onder hetwelk zij zich buigt. De beste pels, die in huis was, is voor de deur gespreid. Dit moet beduiden, dat het jonge paar zacht en gemakkelijk door het leven moge treden.
De bruiloftsdisch is met veel varkensvleesch, gevogelte, met melk en witte kaas, met hard suikergoed en noten bezet, en nog overvloediger met den geliefden brandewijn.

{==393==} {>>pagina-aanduiding<<}
Hier komt de donkere zijde der Russische feestmalen weder te voorschijn. Wanneer de vader der bruid zich zoo veel van dien beminden drank heeft aangeschaft, dat het gezelschap op de plaats blijft liggen en eerst op den tweeden of derden dag tot bewustzijn terugkeert, om weder te beginnen waar men het gelaten heeft, alsdan hoort men den lof: dat was eene welingerigte bruiloft! Even zeer strekt het aan het feest tot eer, wanneer de grond der kamer, als ook het plein voor het huis, geheel met notendoppen overdekt zijn.
Terwijl de mannen drinken, vermaken de vrouwen en meisjes zich met zang en dans. Zij scharen zich in eenen digten kring, binnen welken twee harer zich bewegen. De passen, welke deze maken, worden door de overigen met handgeklap op de maat en met meestal voor de vuist gedichte liederen begeleid. De tweede dag wordt, eer nog de mans te diep in het glas gekeken hebben, met rijtogtjes begonnen. Vele hunner kleine wagens worden met wapperende doeken behangen, de manen en staarten hunner borstelige paarden, nevens het stroo en de klissen, die er in verward zijn, met bontkleurige linten doorvlochten. Zoo jaagt met luid gejuich het bruiloftsgezelschap door verscheidene dorpen. Op den derden dag trekt het jonge paar naar den vader van den bruidegom. De vrolijkheid is uit, en het ernstige leven begint.
Rijke goedbezitters trouwen hunne armste onderdanen bij dozijnen tevens uit. Zij zijn gewoon, aan hunne dochteren en zonen verjarings- en naamdagsgeschenken met menschenparen te doen. Te dien einde worden zoo vele jonge meisjes en knapen, als de heer verlangt, door deszelfs beambten tegen eenen bepaalden dag op het slot ontboden, aldaar op het binnenplein ten toon gesteld, bekeken, en hun verlof gegeven, zonder verwijl een' levensgezel te kiezen. Zelden blijft een meisje over; elk vindt de zijne, zonder twist of moeijelijkheid. Het benoodigde huwelijksgoed wordt aan deze arme lieden door den beambte, ten deele ook door de gebiedster zelve, geleverd. Ook hiertoe is de tijd eener week toereikend.
De jonge man ontvangt een' dier kleine wagens, aan welke alles van hout en zelfs niet een eenige spijker of stukje ijzer gebezigd is, voorts eene ploegschaar, een paard, eene bepaalde hoeveelheid graan tot zaaikoren, een kaftan van grof grijs laken, een kuschak, dat is een lang stuk wollen,

{==394==} {>>pagina-aanduiding<<}
katoenen of zijden stof van ligte kleuren, met hetwelk hij den kaftan omgordt, eindelijk een paar laarzen en een' hoed. De geheele kleeding zal bezwaarlijk meer dan vijfentwintig koperen roebels (tusschen de f 11 en f 12) waard zijn. De bruid bekomt slechts alle stukken tot een volledig pak kleederen, waartoe insgelijks laarzen behooren, welke de Russische vrouwen liever dan schoenen dragen. De laarzen behoeven haar niet te passen; zijn zij, gelijk doorgaans, te ruim, dan wikkelen zij allerlei lappen om hare van natuur kleine voeten, tot dat zij de laarzen vullen. Linten, bonte kralen, ringen en oorringen mogen even weinig ontbreken, als ook niet een kaftan van grijs laken, die, hij moge naar zoo lomp eene snede vervaardigd zijn als hij wil, evenwel het schitterendste stuk is van alles, wat zij krijgen. Zij kunnen niet ophouden hem te bekijken, aan te doen en elkander weêrkeerig daarin te bewonderen.
Goedaardige gebiedsters zijn gewoon, wanneer zij deze zes of twaalf bruiden in het bad gezonden en haar den nacht op het slot hebben laten doorbrengen, haar op den morgen van den bruiloftsdag eigenhandig op te tooijen. De volksdragt der Russinnen doet zich in dat geval bevalliger voor, dan wanneer zij die zelve aantrekken. De plegtigheden bij het trouwen zijn geheel en al dezelfde als bij een enkel paar, met dit eenig onderscheid, dat het er bijna fabrijkmatig toegaat. De verrigting van het mutsopzetten gebeurt in een nabij de kerk gelegen huis met digt behangen vensters. Jonge, ligtzinnige manspersonen of buitenlanders, die toevallig bij den goedbezitter aanwezig mogen zijn, veroorlooven zich hierbij wel eens menige, de gebruiken kwetsende scherts. Al de paren trekken, door hunne ouders en bloedverwanten verzeld, weder naar het heerenhuis, waar gedurende het fraaije jaargetijde tafels in de open lucht gedekt en met hunne lievelingsspijzen en dranken rijkelijk bezet zijn. De bedienden en koks van het huis zijn daarbij werkzaam. Een driemaal herhaald hurrah, ter eer van het huis des landheers aangeheven, besluit het maal. Ieder jonge man tilt alsdan zijne wederhelft op den hem geschonken wagen, rijdt eenige malen het balkon voorbij, waarop het gezin van den heer getuige van het bruiloftsfeest geweest is, en vervolgens al juichende naar de hut zijner vaderen.
De plegtigheden bij het trouwen en de wijs van huwelijksaanzoek verschillen niet alleen in stad en land, maar zijn

{==395==} {>>pagina-aanduiding<<}
ook in de verschillende Gouvernementen onderscheiden. In de hoofdsteden, met name te Petersburg, brengt eene openbare wandeling op eenen bepaalden dag de huwbare maagden ter bezigtiging. - De beroemde wandeltogt te Catharinenhof op Hemelvaartsdag sticht vele huwelijken. Niet dat men elkander daarbij juist leert kennen; het komt er slechts op aan, dat men zie en gezien worde. De in de hoofdlanen wandelende menigte vrouwen en meisjes is zoo groot, dat zij niet gaan, maar letterlijk door de volgenden voortgeschoven worden. De jonge lieden, die gekomen zijn om eene keus te doen, staan ter wederzijden van den weg. De hoogere standen bewegen zich in rijtuigen of te paard door de zijlanen. Het behoort tot den goeden toon, op dien dag naar Catharinenhof te rijden. Nieuwe toiletten en nieuwe equipaadjen worden er insgelijks ten toon gesteld.
Heeft, onder de zoo fraai en modern mogelijk opgetooide dochters van ambtenaars en kooplieden, een huwelijkskandidaat het meisje gevonden, waaraan hij hart en hand zou willen bieden, zoo wordt haar dit des anderen daags door een zinnebeeldig teeken, hetwelk eene vertrouwde vrouw haar overbrengt, verkondigd. Dit teeken bestaat in een doosje met pomade en een ander dergelijk met blanketsel. Wordt dit geschenk aangenomen, zoo mag de vrijer hoop voeden. Alsdan kan hij het wagen, persoonlijk het huis der uitverkorene te betreden; zijn bezoek is door de vertrouwde aangekondigd. Komt hem het meisje zijner keus reeds met wangen, hooger gloeijende door het gebruik zijner gaven, en met daarvan glimmend haar te gemoet, zoo kan hij met een vol vertrouwen op de verhooring zijner wenschen rekenen.
Te Petersburg inzonderheid, waar het volkseigen zich meer en meer uitwischt, beweert men, dat deze gebruiken allengskens voor kiescher zeden plaats maken; niettemin brengt de overhaasting, met welke doorgaans de huwelijken gesloten worden, ook daar niet zelden treurige voorvallen te weeg. Jonge lieden veroorlooven zich ook daar, en thans zelfs menigvuldiger dan voormaals, vóór zij nog den lust of de middelen hebben om een eigen huisgezin te stichten, verbindtenissen aan te gaan en ligtzinnig weder te verbreken.
Zulk eene verbindtenis onderhield een jong Officier met de onbemiddelde zuster van een' zijner vrienden en krijgskameraden. De betrekking bleef niet zonder gevolgen.

{==396==} {>>pagina-aanduiding<<}
Vruchteloos maande hem zijn vriend van tijd tot tijd, de eer zijner zuster door een huwelijk te herstellen. De dringendste smeekingen, ja zelfs uitdagingen, werden met verwijzing op te verwachten bevordering van de hand gewezen. Middelerwijl zocht de verleider eene rijke bruid, en wees ook nu nog de uitdaging van zijnen beleedigden vriend van de hand. Door een snel voltrokken huwelijk dacht hij alle tegenkanting te verijdelen. Ook was hij reeds met zijne echtgenoote op den terugweg uit de kerk naar huis; aan den ingang van hetzelve stonden, volgens gebruik, de verwanten van het jonge paar hen op te wachten. Toen echter de jonge man, uit den wagen gesprongen, zich omkeerde om zijne bruid er uit te helpen, trof hem met eene doodelijke wond het staal van zijnen gewezen vriend. Deze vlood niet; hij stelde zich vrijwillig voor het geregt en ontving een zacht vonnis, wijl de lafhartigheid en slechtheid van den vermoorden hem zeer verontschuldigden. Dit is een bekend geworden voorval onder het groot getal van die, welke in stilte voorbijgaan.
Eene soortgelijke vrijster-tentoonstelling, doch naar landsmanier gewijzigd, heeft in het Gouvernement van Nowogorod plaats. In haar zestiende jaar is er het meisje rijp toe. Reeds twee jaren vroeger heeft zij begonnen zich er op voor te bereiden. Gedurende dien tijd is zij verpligt, zich aan het oog aller mans, zelfs harer naaste bloedverwanten, te onttrekken. De inrigting der huizen maakt aldaar die afzondering gemakkelijker; een planken schot loopt van het midden der gemetselde kagchel dwars door het woonvertrek der familie, en deelt het in twee gelijkelijk verwarmde helften. Het meisje houdt zich, in deze tweejarige eenzaamheid, met naaijen en borduren bezig. Hare smalle linnen schorten, de schouderstukken en mouwen harer hemden, hare handdoeken en beddelakens, dit alles zijn voorwerpen, waaraan zij haar geduld en hare kunstvlijt kan oefenen. Zij doorstikt dezelve met roodkleurig garen en borduurt er dieren en bloemen op.
Met den Zaturdag der groote vasten eindigt hare gevangenschap. Zij wordt door hare moeder naar de kerk gebragt, om er te biechten, en ontvangt den daarop volgenden zondag het avondmaal. In de eerstkomende week worden toebereidselen gemaakt om haar ten toon te stellen; hiertoe is de volgende zondag bestemd. Door de moeders allerzorg-
{==397==} {>>pagina-aanduiding<<}
vuldigst getooid met het beste van hetgeen zij, gedurende hare afzondering, zelve vervaardigd hebben, staan de meisjes op lange rijen in de kerk der plaats; de jonge lieden, die tot eene huwelijkskeus besloten hebben, staan tegen haar over. De tempel wordt tot eene vrijstermarkt.
Achter elk meisje gluurt eene makelares of onderhandelaarster, en kijkt oplettend uit, of de blikken der tegenoverstaande koopers of kiezers zich ook op de harer zorg bevolene hechten. Het hart dezer oude klopt even bang of ongeduldig, als dat van haar, wier belangen zij behartigt. Belooft aan deze de verwijlende blik eens mans verzorging, liefde, ja zelfs vrijheid, zoo knoopt het eigenbelang van gene daaraan de hoop op een' goeden oogst, die in het tegenovergestelde geval met misgewas bedreigd zou worden. Wat de koppelaarster te hopen of te vreezen heeft, blijkt reeds bij het uitgaan der kerk. Hij, wiens keus op hare beschermeling gevallen is, zal haar naderen en haar, door eenig geschenk, voor zijne belangen trachten te winnen. Naauwelijks heeft nu de in oogenschouw genomene, mede tusschen hoop en vrees, haar eenzaam kamertje weder betreden, of een zacht geklop aan haar venstertje verwittigt haar, dat zij niet onopgemerkt gebleven is. Sidderend schuift zij het kleine luikje open, waarachter het orakel harer toekomst haar verwacht. Maar zal haar nu wel de regte man, de naam van dengenen genoemd worden, op wien haar blik bij het snel doorloopen der tegenoverstaande rij het liefst vertoefd heeft en als door eene geheime tooverkracht vastgehouden werd? Heil u, jeugdig hart, wanneer de fluisterende stem uwer schikgodin voor het venster u de uitverkoren gestalte beschrijst, u den naam noemt, dien gij gaarne hoort! wanneer als 't ware één bliksemstraal beide harten in vlam gezet heeft! Het uur der vrijheid heeft voor u geslagen; aan de hand desgenen, welken uw hart op de heilige plaats gekozen heeft, zult gij die plaats weldra weder betreden; daar zal de priesterlijke zegen u aan den man verbinden, met wien gij den levensweg zoo gaarne bewandelen wilt; een lentetuin vol bloemenpaden ontsluit zich voor u. Maar wee! eene winterwoestenij of eene nieuwe gevangenis opent zich voor u, wanneer uw hart van hem, die u genoemd wordt, niets weet, wanneer het op
zijn aanzoek geen antwoord heeft. Even gelijk gij droevig het kleine schuifvenster sluit, zoo sluit zich op nieuw voor een jaar lang de

{==398==} {>>pagina-aanduiding<<}
deur van uwen kerker. Nog eenmaal moet gij beginnen te weven en te borduren. Reeds doet gij dit met minder blijden moed; zorgen en tranen zullen uwe oogen daarbij menigmaal verdonkeren; en is eindelijk de met tranen bevochtigde draad van het lange jaar afgehaspeld, verschijnt de vurig verlangde, vrijheid belovende dag ten tweeden male, met welk gevoel moogt gij, verjaarde bloem, dan wel in de rij van jonge knopjes staan, die voor het beluste oog der beschouwers datgene nog beschaamd verbergen, wat een jaar vol zorgen slechts flaauw op uwe wangen, in uwe gestalte ontwikkeld heeft! Tweevoudig wee echter, als ook deze dag voorbijgaat, zonder dat de regte, zelfs wel misschien zonder dat iemand doet aanvragen, of hij u bevallen heeft! Wel is waar, begint nog een tweede genadejaar; maar donkere, zware wolken trekken over hetzelve heen; uit den kring der genen, tot welke gij behoort, stijgen onweêrsstormen op; reeds vertoont zich het voorspook der verachting, die u wacht, wanneer ook de derde dag der tentoonstelling voor u zonder gevolg voorbijgaat. Gij zijt verloren, voor geheel uw leven zijt gij ter eenzaamheid gedoemd.
Vrouwenkloosters bieden, wel is waar, eene wijkplaats voor deze niet gekozenen; maar zulke kloosterlingen brengen haren zielebruidegom een verbitterd hart. De van hare hooge, stijve, naar den bol van eenen manshoed gelijkende muts, nederhangende sluijer verbergt de groeven niet, welke wrevel over verijdelde wenschen, ja zelfs nijd, in het vroeg verwelkte aangezigt gegraven hebben. Het voorkomen dezer geestelijke zusters is doorgaans onaangenaam, zelfs terugstootend. Daar tevens gebrek aan alle verstandelijke beschaving bij haar heerscht, daar al haar weten en godsdienstigheid zich tot de kennis en waarneming van uiterlijke ceremoniën bepaalt, en de strenge oefening derzelven ligtelijk het geloof aan hare heiligheid doet ontstaan, zoo maakt zich daarenboven meestal eene onverdragelijke trotschheid van haar meester.
Vele dier over het hoofd geziene, of uit eigene keus - hetgeen toch zelden het geval is - ongehuwd geblevene meisjes, verlaten, wel is waar, den kring harer verwanten niet, maar zijn en blijven er het voorwerp eener verachting, welke haar nog het laatste overblijfsel van zedelijke waarde ontneemt, die ook de in lagen stand geborene vrouw kan

{==399==} {>>pagina-aanduiding<<}
bezitten. Zij zijn, behalve in hare kamertjes aan haar weefgetouw, voor het leven onbruikbaar.

(Het vervolg en slot in het andere No.)





Herinneringen aan een' tiendaagschen reistogt langs den Rijn, in september 1838.

(Vervolg van bl. 343.)

Wij zijn te Rolandseck aangekomen. Wij staan verstomd over de hooge, dreigende bergruïne, teregt de hoek van roland heetende, want als een puntig voorgebergte steekt de steile rots, op welker top zij staat, naar de rivier vooruit. Daar zuchtte in den ouden riddertijd held roland om zijne geliefde; hij had, verbeeld u! die Engel al den dag in de diepte voor zich, maar kon niet tot haar genaken, haar zelfs niet te zien krijgen. Te weten, tot zijn ongeluk was hij eerst lang na de andere kruisvaarders uit het heilige land teruggekomen, en moest nu hooren, dat zijne jonkvrouw, voor den drang van hare aanverwanten bukkende, zich in het klooster op het eiland Nonnenwerth, vlak voor den berg in den Rijn liggende, had begeven. Om der voorbarige hare ontrouw gevoelig te verwijten, en de gedachtenis derzelve tot de nakomelingschap over te brengen, sticht zich de Ridder een kasteel, van waar hij elken morgen op de cel zijner rampzalige non nederblikt, die van hare zijde met vruchteloos naberouw het trotsch gevaarte boven haar aanstaart. Doch zijt gij op de legenden en Sagen wegens de door mij bezochte of en passant geziene ruïnen belust, lees dan - want ik zal er u hier geene meerdere, die alle lang zoo romantisch niet zijn als deze, gaan opdisschen - een onlangs uitgekomen werkje van white, the ruins of the Rhine, their tales and traditions. Maar gij houdt, niet waar? nog vrij wat meer van de ontvouwing der groote gewrochten van de almagt des Scheppers, en aan de andere zijde van belangrijke reisavonturen. Nu, zoo beijver ik mij dan, om ook in het laatste gedeelte van mijn journaal hierop bijzonder te letten. Daar komt mij al aanstonds eene ontmoeting voor den geest, op zichzelf wel geheel niet van de zeldzaamsten, maar die toch uwe opmerk-
{==400==} {>>pagina-aanduiding<<}
zaamheid boeijen zal, wijl
zij voor mij eene aangename verrassing was. Vol van onuitsprekelijke gewaarwordingen bij den aanblik van alles, wat ons hier omringde, gaan wij den trap van ons logement op, en - de eerste, die mij aldaar in den weg treedt, is een aangehuwde bloedverwant, de Heer van h....., dien wij te Dusseldorp te vergeefs aan zijn huis opgezocht hadden, daar hij met zijne van daar oorspronkelijke Frau liebste eenige weken in dit Elysium was gaan doorbrengen. Na lange verwijdering toch dadelijk mij herkennende, begon hij, de half verduitschte man, tot mijne bevreemding, met te betuigen, dat het hem soms zóó veel moeite gaf, om het regte Hollandsche woord te vinden, als ik gevoelde, dat mijn geval was met het Hoogduitsch. Doch ook hier zag ik, dat de moedertaal door het gesprek met landgenooten over geliefde vaderlandsche onderwerpen terstond weêr gemeenzaam wordt. Ik hoorde mijnen Rotterdammer, nog even vlug als voorheen, in den tongval zijner vaderstad kouten; en, hoe ingenomen ook met het betooverende van de natuur en de aangenaamheden des gezelligen levens in zijn vrijwillig gekozen tweede vaderland, ja zelfs nu niet meer van, maar von h..... heetende, terwijl men hem om dat woordeken vóór zijnen naam daar vrij algemeen voor eenen adellijken Heer houdt! - toch sprak hij nog met groote hartelijkheid van onze groene beemden, en strekte mij tot een versch voorbeeld er van, dat het Neêrlandsch bloed elk, wien het hart welgeplaatst is, steeds krachtig door de aderen bruist, al is het ook, dat hij overigens met eenen vrijen, kosmopolitischen geest kan zeggen: patria ubi bene! Wij hadden van dit zamentreffen het bijkomend voordeel, dat onze onvermoeide beklimmer dezer steilte en der naburige hoogten ons in den tempel der natuur, dien wij met eene eerbiedige huivering ingetreden waren, eenigzins
orienteerde, en den geschiktsten weg naar boven aanduidde, om van onzen stouten klim het meeste genot te hebben. Hier en daar in de helling des bergs, tusschen het kreupelhout en in grotten, ontmoeteden wij aêmechtige wandelaars, en op den top weder anderen, wien als op het gelaat stond te lezen: wat is Gods schepping schoon! Dat woord, Amice! uit het Dagboek van L.C.W. hebt gij eens zoo treffend gevonden: ‘Heden stond mijn vriend N. gelaarsd en gespoord voor mijne oogen. Ik ga Duitschland, Zwitserland, Italië, Frankrijk zien, zeide

{==401==} {>>pagina-aanduiding<<}
hij, en denk over Engeland weder t' huis te komen. - Als gij uwe gezondheid en een goed geweten terugbrengt, antwoordde ik, zal ik u geluk wenschen. Ik nam daarop mijn dagboek en schreef tot mijne herinnering: ik reize naar de eeuwigheid!’ Nu, als gij dan de situatie op het eenige Rolandseck aanschouwd hadt, gewis zoudt gij een' anderen Schrijver in diep gevoel des harten hebben nagezegd: ‘Is deze aarde reeds zoo schoon, o God! hoe heerlijk moet dan niet uw hemel zijn!’ Wanneer men op die plekjes staat, die het ons gebeuren mogt te betreden, dan verstaat men het zoo regt, waarom de oudheid de hoogten der aarde tot de plaatsen koos, om van daar het harte hemelwaarts te heffen, ja waarom wij zelfs den Eeniggeborenen des Vaders dikwijls op de bergen aantreffen, en hij van een' der schoonsten des lands opvoer naar de woningen der onsterfelijkheid!
Na dan deze zielverrukkende tooneelen op den linker oever genoten te hebben, dankten wij onzen Kutscher af, en huurden den veerman van eene der Kahnen, die hier steeds gereed liggen, om ons naar de overzijde te roeijen, bij een gehucht onder het dorp Honnef, aan den voet van den Drachenfels. Ook dit was een verrukkelijk watertogtje. Wij voeren hier een eindweegs stroomaf in hetzelfde vaarwater, dat wij in den avond van dezen dag met het dampschip weder hoopten op te stoomen. Hoe vriendelijk lachte ons Nonnenwerth aan, waar nu, in plaats van het oude klooster, een fraai logement staat! De Gasthofe zijn in deze oorden over het geheel de gebouwen, die zich het deftigst en bevalligst voordoen: een gevolg van het drukke reizen aan den Rijn door allerlei, meest welgestelde en dikwijls voorname vreemdelingen. Wij hadden niet noodig op het eilandje, waar wij vlak bij langs scheerden, voet aan wal te zetten, daar het in zijne geheele uitgestrektheid voor ons lag, en meer aan zijne zeldzaam schoone ligging, dan aan zichzelf zijne vermaardheid te danken heeft. Wij reikhalsden naar de in al hare heerlijkheid voor ons staande Drakenrots. Zij is niet de allerhoogste, maar de schoonste en merkwaardigste van al de toppen van het Zevengebergte; maar, ik verzeker u, men moet het klimmen gewend zijn, om haar, vooral van gene zijde, die wij opkwamen, te bestijgen; en wilt gij het ons te eeniger tijd nadoen, ik raad u dan, om ook eerst op de Geldersche heuvelen, of elders,

{==402==} {>>pagina-aanduiding<<}
u een weinig in deze soort van beweging te oefenen. Niet zonder verbazing staarden wij onzen schuitevoerder, nu onze leidsman en pakkedrager geworden, aan, hoe hij, met al onze goederen beladen, toch vlug voor ons uitging, en nog telkens zijne welsprekendheid aan ons uitkraamde, uitgezonderd op ééne plaats van reeds aanzienlijke hoogte, die bijzonder steil was, en waar men werk had, om op de been te blijven. Eindelijk waren wij, na reeds onder het opklimmen regts en links onze blikken in de diepte geworpen te hebben, tot het plat genaderd, waar een monument voor eenen edelen vaderlander, voorts een goed logement en een paar kleinere woningen staan, en wij een gewemel van allerlei welgekleede menschen vonden, alsof het kermis was op den Drachenfels. Ons verlangen was zoo groot, om het hoogste punt te bereiken, en daar de ruïne van het oude ridderslot van nabij te bespieden, dat wij, zoodra de van zessen klare Führer onze bagaadje aan den waard in bewaring gegeven en een' Schnapps gebruikt had, ons terstond weder, onder zijn geleide, op marsch begaven, en, na nog ruim 30 voet hooger gestegen te zijn, het gewenschte doel bereikten. Wat wij hier zagen? Neen, ik zal het, om de genoemde redenen, niet ondernemen u af te schetsen! Wij gingen, dit moet ik er toch van aanstippen, door een' naauwen doorgang tot in de ruïne, op den rand des afgronds, - als ik er hier, bij de kagchel gezeten, weder regt inkoom,

..... gelidus subit ossa tremor! - 

maar in dat oogenblik volgde ik zonder wijders mijnen, met dergelijke duizelingwekkende gezigten vertrouwden voorganger. En daar stonden we nu met ons beiden midden in de bouwvallen van het overoude kasteel! De enkele heeren, die met hunne dames tot bij dezelve doorgedrongen waren, wierpen jaloersche blikken op ons. Het huiveringwekkende van het tooneel werd nog verhoogd door het verhaal van onzen gids, hoe vóór geruimen tijd een Bonnsche student, nadat zijne commilitonen reeds weder naar beneden gegaan waren, de ruïne zelve was opgeklauterd, maar, zoo als het gaat, tegen het afstijgen als tegen den dood opziende, zich gered had door zijnen toestand met potlood op een stuk papier te schrijven. Dit met iets zwaars belast naar omlaag geworpen hebbende, werd het gelukkig door de lie-
{==403==} {>>pagina-aanduiding<<}
den van het logement gevonden, die hem daarop met behulp van ladders er weder afbragten. Al dit ontzaggelijke en schrikbarende, waar dan de Draken-historie ten overvloede nog bijkomt, werd intusschen door den indruk afgewisseld, dien de menigvuldige groote en aanmerkelijk hoog soms gestelde naamteekeningen op deze oude steenklompen bij ons voortbragten. Het is of men, vooral op dezen beroemden bergtop, zijnen naam eene soort van onsterfelijkheid heeft willen bezorgen, en onwillekeurig dacht ik:

Nomina stultorum cet. 

en: il n'y a qu'un pas du sublime au ridicule! Het was eene invallende gedachte, zeg ik, die ik in geenen deele op deze gansche mij onbekende menigte van scribenten wil hebben toegepast. Den engen pas naast de steilte gelukkig, doch, zooveel mij betreft, niet zonder eene soortgelijke gewaarwording als die des Duitschen Akademieburgers op zijne hoogte, weder doorgekropen zijnde, verwijlden wij niet lang op den bergrug, dien ik zoo even aangeroerd heb; hoewel daar bij dat Gasthof plekjes waren, waarop wij gewenscht zouden hebben, na eene korte rust in morpheus armen, aurora bij hare wederkomst te verwelkomen: maar wij hadden noodig, vóór de avondschemering de wandeling tot daar te volbrengen, waar wij ons weder in de stoomboot begeven zouden. De andere zijde derhalve van den berg, die nog fraaijer en door langzamer helling veel gemakkelijker is, afdalende, werden wij van nieuws onthaald op de heerlijkste natuurschoonheden. Te gelijkertijd vermaakte ons het gezigt van vele fraai gezadelde ezels, waarop Engelsche ladies met haar kroost, alsook enkele heeren, wie de passive beweging beter dan wandelen voegde, zich langzaam lieten voortrijden. Om kort te gaan; onder de verhevenste en tegelijk genoegelijkste gewaarwordingen, kwamen wij te half 7 in het reeds boven om zijne gelukkige ligging door mij geroemde stedeken Königswinter, waar wij, na ons behoorlijk gerestaureerd en onder aangenamen kout, ook met het aanwezige gezelschap, wat uitgerust te hebben, nevens een groot gedeelte van hetzelve om 9 ure in het Dampfschiff plaats namen.
Welk eene afwisseling van tooneelen! Over dag gereden en de bergen beklommen; den nacht op eene stoomboot

{==404==} {>>pagina-aanduiding<<}
doorgebragt! Hierin evenwel zou ik u niet raden ons na te volgen, zoo gij anders over genoegzamen tijd te beschikken hadt, dat nu bij ons het geval niet was. De kajuit dezer vaartuigen is wel, schoon niet voor nachtverblijf opzettelijk ingerigt, toch uitnemend gemakkelijk en tot het genot van den slaap uitlokkend; maar, zoo als het dikwijls gebeurt, wij vonden al de beste plaatsen door onze medepassagiers ingenomen. Uit het paveljoen verschafte mij de conducteur toch twee tabouretjes, waarop ik mijne beenen plaatsende, zóó nog eene geschikte liggende houding kon aannemen, en na de groote beweging van den dag eene zoete nachtrust genoot. Maar mijn goede B. heeft tot 5 ure op het dek gebivakkeerd, daar met de beambten van het vaartuig over hun vak geredeneerd, en voorts heen en weêr geloopen, alsof hij de hondewacht had! In den vroegen morgen vernam ik, wat heerlijke tooneelen, alles verre te boven gaande, wat we in de vaart van Keulen naar Bonn nog gezien hadden, hij, met zijne zeemansoogen, midden door de duisternis heen, aan de wederzijdsche oevers van den stroom had mogen ontdekken. In gespannen verwachting dus van het schoone, dat ons op de terugreis, en ook op den volgenden dag bij de verdere opvaart, verbeidde, kwamen wij den
14 Sept., 's ochtends ten 5 ure, te Koblentz. Wij dachten in het Gasthof zum Riesen onzen intrek te nemen; maar die Reus zelfs kon ons in zijne talrijke vertrekken niet opnemen, daar reeds alles bezet was. Beter slaagden wij in het daarnaast, voor de Rijn-brug, tegenover Ehrenbreitstein gelegene Hôtel de belle vue. De kommissionair, die ons naar eene der voorkamers op de vierde verdieping geleidde, zeide ons, toen wij daar eindelijk aankwamen, wat hij misschien dikwijls bij dergelijke gelegenheden zegt: ‘Eh bien, Messieurs! ne trouvez-vous pas, que c'est ici une belle vue’? Nu, de man had het volkomenste regt, en diep gevoelden wij dien ganschen dag de gepastheid der benaming, aan deze niet alledaagsche herberg gegeven. En toch hebben we niet gemerkt - hier evenmin als elders bij schoone liggingen - dat voor het genot van het majestueuze gezigt op Ehrenbreitstein onze rekening veel zwaarder belast was. Weldadig was, inzonderheid voor mijnen nachtwandelaar, de eerste verrigting, waartoe wij ons hier begaven, het uitstrekken onzer, door het voorafgegane in de laatste 24 uren vermoeide

{==405==} {>>pagina-aanduiding<<}
ledematen op het zachte donsleger, waar wij gelukkig nog de bedgordijnen vonden, die ons later te Frankfort reeds begonnen te begeven; gelukkig, zeg ik, wijl aurora reeds lang bij ons door het venster keek. Neen, het is toch niet alles goud, wat er blinkt! Gij weet misschien de reden niet, evenmin als ik het toen wist, waarom men in genoemde stad, en verder op, die bij ons als onontbeerlijk beschouwde middelen ter bevordering der nachtrust niet meer aantreft, en in de logementen aan deze zijde altijd witte gordijnen heeft. Het is om een afschuwelijk insekt, welks zwarte ligchaam op de lichte stof des te gemakkelijker ontdekt zal worden! Men moet in nieuwe huizen zijnen intrek nemen, wijl oude het meest door dit afzigtelijk gespuis bezet zijn.
Een ander gevoel, dan 't welk ik door deze, misschien niet geheel nuttelooze uitweiding, in uwen geest opwekke, bezielde bij het ontwaken den onzen. Daar roept B., van zijn ledekant naar buiten ziende, met geestdrift, terwijl hij uit hetzelve springt, de woorden, door helmers van den reiziger aan den Rijn gebezigd, uit:

Van Ehrenbreitstein's top ziet elk zijn slangenloop, 
En groet hem van die hoogte als hoofdvloed van Euroop! 

Hier dan reeds, waar het trotsch gezigt der onwinbare vesting zulk een' geweldigen indruk op het gemoed maakt, konden wij berekenen, wat het zijn zou, als wij straks die hoogte zelve beklommen. Wij besloten daarom dit vóór alles te doen, en in het overige van den dag, onder meer ander, ook eene tournée naar Ems te maken. De Heer hoche voorzag ons onder het Frühstück van de lieve afbeelding zijns logements met deszelfs ongemeene omgevingen; en wij, na de onderscheidene Zeitungen en Journaux doorsnuffeld, en ook nog een belangrijk discours op het papier met een' doofstommen Franschen landschapschilder gehouden te hebben, stelden ons in beweging, om het gewenschte doel te bereiken. - De brug, die naar het rotsgevaarte henen leidt, in eene kromme lijn zich van Koblentz naar het stadje Ehrenbreitstein uitstrekkende, is door hare aanzienlijke lengte, het druk gewoel van voetgangers en rijtuigen op dezelve, en het schoone uitzigt op land en water, reeds op zichzelve opmerkenswaardig; maar wat was dit, ja alles, wat we tot

{==406==} {>>pagina-aanduiding<<}
nu toe op onze reis gezien hadden, nog in vergelijking van het in zijne soort eenige Ehrenbreitstein! Men komt door het stedeken van dien naam, 't welk, even als alle, die wij doortogen, op eene breede schaal aangelegd is, niet dan spade aan den voet der rots. Hier bewondert men den breeden en steilen weg naar boven, ziet met verbazing nu opdan weêr nederwaarts, met name ook naar het heen en weder rijden der vrachtwagens, die kunstmatig in hunne vaart gestuit moeten worden, of loomelijk zich naar boven bewegen. Wij schuilen soms onder de gewelven en poorten, die we door moeten, voor den stortregen, die, gelijk ik reeds vroeger aanroerde, ons hier juist overviel en den gezigteinder benevelde; wij komen, al hooger en hooger stijgende, aan het verblijf van den Kommandant der vesting, den Kolonel stosch; erlangen ons toegangsbiljet, en gaan daarmede, toen wij den top des bergs, voor exercitiën enz. bestemd, bereikt hebben, regt op den schildwacht aan, die ons naar een' Officier wijst, wien wij hetzelve overhandigen. Van hem ontvangen wij een' Onderofficier tot geleide, aan wiens geschiktheid voor deze dienst wij eene naauwkeurige en omstandige uitlegging van alles, wat uit een krijgskundig oogpunt als anderzins hier belangrijk is, te danken hebben. Hij wijst ons de andere vestingen in den omtrek van Koblentz aan, de forten Alexander en Frans, de Klemens- en Napoleons-bronnen, de brug over den Moezel, daar, waar deze rivier zich in den Rijn stort; voorts de ruïnen Stolzenfels en Lahneck, het stadsslot, de oude burgt, het Casino, theater, eenige kerken, en andere, zich trotsch boven de huizen der stad verheffende gebouwen. Maar meest van alles boeit ons de verwonderlijke hoogte, waarop wij staan, en die hij ons zoo verre
rondvoert als zulks vergund wordt. Wij hooren met belangstelling, hoe hier 2000 man garnizoen ligt, welk getal bij eene niet te verwachten belegering tot 13000 kan worden opgevoerd; wij staan huiverende stil voor de staatsgevangenis, waarin zich thans een vijftal belangrijke gedetineerden bevindt, zoo als de zoon van den bekenden Generaal gneisenau, die door de genade des Konings afslag van eenige jaren op zijne zware gevangenisstraf heeft of zal ontvangen, en een Engelsch Edelman, wijl zijne Lordschap, toen de policie omtrent zijnen reispas bedenkingen maakte, tegen haar opstond en ze grovelijk beleedigde! Ja, zoo zijn de Engelschen! mompelde B., die door veelvuldige

{==407==} {>>pagina-aanduiding<<}
aanraking die Gentlemen nader kent; en wij verblijdden er ons zonder zelfverheffing over, dat wij, terwijl onze passen strikt genomen ook niet in optimâ formâ waren, bij een mogelijk pourparler deswege, ons als handelbare Hollanders houden en gedragen zouden. Eene verrassing verbeidde ons nog bij het verlaten der vesting: een soldaat van het strafbataillon biedt ons, op bekomen verlof van onzen leidsman, elk een' aardigen ring ter gedachtenis aan, waarop de naam Ehrenbreitstein te lezen staat.
Regt voldaan over ons onbetaalbaar vermaak, 't welk we evenwel gratis, voor slechts eenige fooijen, genoten, daalden wij af; ik nog daarenboven mij in het denkbeeld verlustigende, dat Kapitein B. nu ook eens, tusschen de geschutpoorten van Ehrenbreitstein, op zijn terrein gestaan had, gelijk ik een paar dagen vroeger in de Akademiestad Bonn. En hier begon nu weder een genot, waarvan wij beiden evenzeer en volkomen ons deel kregen, de wandeling door het aanzienlijke, luchtig en hier en daar prachtig gebouwde Koblentz, - want bij hetgeen wij, op onzen terugtogt naar die stad, in Nieder-Ehrenbreitstein al zagen, zal ik, om niet te uitvoerig te worden, u maar niet ophouden. Maar Koblentz mag ik niet zonder loffelijke vermelding verlaten; te minder, omdat gij ligt een gering denkbeeld van deze plaats hebt, zoo gij er niet meer van zaagt en hoordet, dan die botte maar sterke vrouwen, die, met hare potten en pannen op het hoofd, jaarlijks Vriesland afloopen; of de schepelingen, die, met de lading van dit aardewerk den Rijn afgezakt zijnde, hunne ligte vaartuigen te Sneek en elders voor brandhout verkoopen. Een onderzoek in loco moet er gedaan worden, om zijn oordeel over dezen zetel van een Pruissisch Opperregeringspresidentschap anders te wijzigen. In het koffijhuis bij fattler erholen wir uns ein wenig mit Kirschwasser, eene cigaar, het zien naar het biljart, het nader lezen der couranten; en daarop wordt ons schoonheidsgevoel gestreeld door het aanschouwen der hoofdstraten, die wij doorkruisen, en staan we nog meer opgetogen, toen wij buiten de poort onze oogen over Rijn en Moezel, over bergen en landouwen laten weiden. Vermoeid, maar in vrolijke gemoedstemming, laten wij ons het dinétje, dat we tegen half 6 voor ons doen
aanregten, wél smaken, en gaan daarna alweêr eenen Spatziergang doen, en wel thans buiten de poort, die naar de Moezel-brug leidt, waar

{==408==} {>>pagina-aanduiding<<}
de vereeniging van beide, bij de liefhebbers des Duitschen wijns zoo aangename gedachten opwekkende rivieren, ons wederom nieuwe pleasures of imagination bereidt.
Gij denkt: de dag is nu gedaald, en dus de bedoelde Abstecher nach Ems er bij ingeschoten. En inderdaad, het overschoone, dat we hier vonden, deed ons tot het verlies der kennismaking met die badplaats besluiten; te meer, omdat we toch het beroemdste aller lustoorden van dien aard, Wiesbaden, in het oog hadden. Gij kunt intusschen ook uit deze omstandigheid proeven, dat ik mijne rede niet met te veel zeggende epitheta kruid, wanneer ik het hier en elders door ons geziene doorgaans lief, schoon, ja verrukkelijk en zielverheffend noem. De gezigten boeijen inzonderheid den Nederlander op eene onweêrstaanbare wijze, door hunne afwijking van 't geen hij op zijnen vlakken bodem ontmoet; ja wat meer is, zelfs als men twee- en meermalen de Rijn- streken bezocht heeft - ik heb het uit den mond van deskundige en smaakvolle reisgenooten - dan nog aanschouwt men die oorden telkens weêr met nieuw genoegen. Trouwens dit is het kenmerk van het waarlijk schoone, dat het nooit vermoeit of verveelt. Doch wat ik hier zeg, is inzonderheid toepasselijk op de tooneelen, die ons den volgenden dag ziel en zin zouden betooveren. Eene stad toch, hoe fraai gelegen en gebouwd ook; eene brug, hoe reusachtig en kunstig, en twee rivieren, hoe liefelijk ook daarhenen en in elkander vloeijende, kunnen dat niet op gevoel en phantasie uitwerken, wat het ensemble der gezigten doet, die de vaart van Koblentz tot Bieberich en verder oplevert. Men noemt reeds eene der stoutste partijen op het geldersche Rozendaal, de Zwitsersche partij: met hoeveel regt mogten dan sommigen van onze Dampfschiffs-Gefährten de tafereelen, die ik nu ga schetsen, als Zwitsersch, ja als de Zwitsersche hier en daar overtreffende, roemen! Vergun mij hier echter twee dingen: vooreerst, dat ik, onder eene flesch
Frauenmilch, in het salon van ons Hôtel, bij een talrijk gezelschap, mij wat verpooze; en daarna, op de verhevene slaapkamer, van den balsem der natuur nog langer en beter genot hebbe, dan in den voorgaanden nacht. Derhalve

Nox erat et placidum carpebant membra soporem; 

en inmiddels werd tegen het krieken des daags het stoom-
{==409==} {>>pagina-aanduiding<<}
schip in gereedheid gebragt, dat ons, ten half 7 ure in den morgen van den
15 Sept., hooger op zou voeren. Wat we dien dag gezien en ondervonden hebben, ja, dat is ook al weder op een paar bladzijden zoo niet te beschrijven; en echter, ik voel meer en meer, dat ik mij moet bekorten. Weet ge wat ik ga doen? Varietas delectat; zoo geef ik u dus een klein uittreksel van mijn reisjournaal op deze plaats: dan ontvangt gij tegelijk eene proeve van den eersten indruk, dien de voorwerpen op mij gemaakt hebben. ‘Het vaartuig,’ zoo schreef ik op den gemelden dag, ‘vol van Duitsche, Fransche, Engelsche nevens Belgische, Russische en andere reizigers. Prof. sack van Bonn en familie. Nuttige en aangename redewisselingen met onderscheidene vreemde heeren en dames; doch bovenal rijk genot door het gezigt der verhevenste en fraaiste natuurtooneelen. Aaneenschakeling van stoute, met eerwaardige bouwvallen hier en daar prijkende berggevaarten, gevariëerd door schilderachtige, op korte afstanden als langs den oever gezaaide dorpen en steden, gelijk Ober-Lahnstein, Rhens, Boppard (ik spring een 25 à 30 tal min bekende namen, die hier in mijn zakboekje staan, over, wijl gij er minder aan hebt, en ze op de kaart vinden kunt); voorts St. Goar, en daartegen over St. Goarshausen, Oberwesel, Kaub, Bacharach, Rheindiebach, Trechtlingshausen, Rüdesheim, Bingen, het slot St. Johannisberg van Prins metternich, Geisenheim, Oestrich, Ellfeld, Büdenheim. Tusschen St. Goar en Kaub nu en dan van de stoomboot kanonnen gelost en op de trompet geblazen, om de echo der bergen te hooren. Salutschoten van den wal op
bepaalde afstanden, wegens het voor de eerste maal in de vaart komen van ons nieuwe vaartuig, Agrippina geheeten. Half 4, aankomst te Bieberich; het kasteel van den Hertog van Nassau opgenomen; met eenen Eilwagen van 24 personen op de Imperiale naar Wiesbaden gereden; 4 ure aldaar; de stad bezigtigd en bewonderd, inzonderheid het Badhuis, de Kursaal enz. Overgang van Pruissische tot Nassausche munt. Half 7 rijtuig genomen naar Frankfort; half 10 aldaar afgestapt im weissen Schwan, Gasthof met omstreeks 100 logeerkamers.’
Deze schets moogt gij nu, wat de natuurtooneelen betreft, met behulp van meer omstandige reisbeschrijvingen commentariéren; want ik voor mij wil bier zeer gaarne kort zijn, daar ik mij tot eene schildering en détail van de heerlijke ge-
{==410==} {>>pagina-aanduiding<<}
zigten, die de genoemde plaatsen in het voorbijvaren opleveren, niet bekwaam vind. Belangrijk, zeidet gij mij eens, is u de Homerische Ulysses vooral daarom, dat hij

Πολλῶν ἀνθρώπων ἴδεν ἄστεα, καὶ νόον ἔγνω᾽ 

zoo wil ik u dan liever nog een klein proefje - het zij sans comparaison gezegd - van mijne op dezen tiendaagschen reistogt opgedane menschenkennis, bijzonder in het genre, dat voor u en mij het meest belangwekkend is, mededeelen. ‘Ik durf wedden,’ zeide ik, toen wij eenige oogenblikken aan boord geweest waren, ‘dat die lange heer daar in zijne alma-viva, met dat golvende haar en indrukwekkende gezigt, alweêr een Professor is.’ Glimlagchende, wijl mijne verbeeldingskracht mij zoo ligt vermoeden deed, wat ik gaarne wenschte, stemde B. mij evenwel, op grond van zijne nu ook in dit vak opgedane ondervinding, toe, dat een Duitsch Hoogleeraar er zeer wel dus kon uitzien. Terstond daarop zie ik een' jongen heer met dezen in druk discours. Ik spreek vervolgens den eersten aan. Hij noemt zich student in de medicijnen aan de nieuwopgerigte Akademie te Londen. En dus, hervat ik, is die heer, met wien gij spraakt, misschien een Professor in uw vak? ‘No, Sir! in Divinity,’ is het antwoord. ‘It is the Professor sack from Bonn.’ Ik behoef u niet te zeggen, hoe dit berigt mij verraste. Zoo had ik dan al de meest bekende en hedendaags beroemde leden der faculteit gezien. Dadelijk ga ik op den man af, wiens voorkomende en lieftalige redenen geheel aan zijne innemende en zachte gelaatstrekken beantwoorden; ja, ik kan u betuigen, dat deze kennismaking eene der genoegelijkste herinneringen van mijne gansche reis uitmaakt. Gedurig aan had ik in dien heerlijken voormiddag op het dek van de stoomboot gelegenheid, om over al de onderwerpen, die gij u zoo verbeelden kunt, dat onder ons ter sprake moesten komen, met den Hoogleeraar te handelen; terwijl ik daarbij in zijne echtgenoote eene lieve vrouw vond, vol godsdienstig gevoel, die onder anderen, toen ik
fliedner's Collecten-Reise aanroerde, met hartelijken ernst hare overtuiging te kennen gaf, dat een oordeel, als het door hem over de Hollandsche Godgeleerden gevelde, in verband met de weldaden, hier, ook van velen hunner, genoten, geheel onbestaanbaar is met den geest des echten Christendoms, en op 's mans godsdienstige

{==411==} {>>pagina-aanduiding<<}
stellingen eene donkere schaduw werpt. Tevens bemerkte ik met genoegen, hoe deze jonge dame ook met gieseler's gezegde in de Studiën und Kritiken, dat de genoemde geleerden voor hunne eigene verdediging zoo goed berekend waren, dat hij dezelve niet op zich nemen zou, zeer wel bekend was.
Op het gerucht van sack kwam een bleeke en zwakke, doch levendige Gentleman op ons af, die zich bekend maakte als een clergyman. ‘Dus een man als ik,’ liet ik er onmiddellijk op volgen. ‘Ja maar,’ hernam hij, ‘die waarschijnlijk minder gelukkig is dan gij.’ Hij had, namelijk, zijn predikambt voor een aantal jaren er aan gegeven, moetende, tot genezing van zijne borst, andere luchtstreken opzoeken. Zoo had hij den vorigen winter op Madera doorgebragt, en zou den aanstaanden in Italië slijten. Met welgevallen merkte ik op, hoe Prof. sack, die den Engelschen student reeds had doen gevoelen, dat hij wél zou doen, om, in een vreemd land reizende, zich de taal van hetzelve eigen te maken, afwisselend in het Hoogduitsch, Fransch en Engelsch, tot onzen beklagenswaardigen geestelijke het woord rigtte. Toen echter het discours wat hooger liep, b.v. over den godsdienstigen geest, in shakespeare's en göthe's drama's doorstralende, met betrekking tot welke de Hoogleeraar de partij des Engelschen Dichters, de Brit daarentegen die des Duitschers trok, was ik getuige van een gesprek, gelijksoortig aan dat van niemeijer met heringa, 't welk eerstgenoemde in zijne Waarnemingen op Reizen enz. heeft opgeteekend: de Professor en de Predikant redekavelden elk in zijne moedertaal!
Nog andere geestelijke personen waren er aan boord, en wel katholieke, die zich aan hunne kleeding dadelijk lieten kennen. Met een hunner echter was dit het geval niet. Ik kwam namelijk te staan bij een klaverblad van heeren. De kleine zwartrok onder hen, die overigens alles van een' Weltmann had, was onlangs, op reis, met alexander dumas in kennis gekomen, en verhaalde van diens geestdrift voor de kerken, derzelver reliquiën en versierselen; ‘maar,’ voegde hij er, half schertsend, half klagend, bij: ‘Il n'est pourtant pas bon catholique; wat hem in de plegtigheden der Godsdienst zoo aantrekt, is het aesthetisch schoone en anders niets. Hij is niet als een geloovige in aanbidding opgetogen.’ Later werd ik door een' uit het drietal in mijn

{==412==} {>>pagina-aanduiding<<}
vermoeden bevestigd, dat de reisgenoot van dumas een Duitsche pastoor was, en ik maakte van 's mans rede, mutatis mutandis, de toepassing op onze eigene Godsvereering. Nog hoorde ik van dezen priester en zijne beide Fransche geloofsgenooten de eene en andere juiste opmerking over hunne respective moederspraken: zoo gevoelde ik bij voorb. diep de waarheid van het door hen beweerde, dat het Fransch zich veel gemakkelijker, dan het Duitsch, zuiver en vlug laat spreken, en het mede om deze gemakkelijkheid in zamenstel en vorming de algemeen gangbare taal van Europa geworden is. Intusschen, dacht ik, blijft het toch ook waar, dat het Hoogduitsch voor eenen Nederlander, wegens de groote verwantschap der beide zustertalen, in vele opzigten weder minder zwarigheden oplevert.
Navita de ventis, denkt mijn vriend, terwijl ik nogmaals over dingen, die misschien in het reisverhaal konden gemist worden, begin uit te weiden: ik dacht hetzelfde, toen ik B. om dezen tijd met een paar zeevaartkundige Engelschen in druk gesprek gewikkeld vond, en hem daarna lang met den Kapitein van de boot op de raderkast heen en weêr zag wandelen, met de groote Rijn-kaart in de hand, en over de ondiepten in de rivier en verwante onderwerpen ijverig redenerende. Waarlijk dit togtje had voor den zeeman op de groote wateren, niet minder dan voor mij, iets van eene ontdekkingsreis!
Terwijl wij Hollanders - om dit toch nog van het bezigtigde op dezen dag te zeggen - tusschen een' Belg en Rus en tegenover een' Franschman en Duitscher, beneden zaten te dinéren, (het etensuurtje was nu geschikt naar de localiteit der oorden, die we doorvoeren, zoodat het plaats vond op een terrein, waar betrekkelijk minder te zien was, dan vóór en na) kwamen wij tegenover den boven vermelden Johannisberg. Dit deed ons toch, in weerwil van den, door het gezonde en aangename van onzen watertogt zeer opgewekten eetlust, met velen van onze zitplaatsen oprijzen, om door de vensters nog beter dat vorstelijk lustslot van Oostenrijks wereldberoemden Staatskanselier te kunnen opnemen. Het bevindt zich meer van den oever verwijderd, dan de meeste andere kasteelen, die men voorbijvaart, maar doet ook op dien afstand eene treffende werking. Men ziet de kerk naast 's Prinsen woning prijken, en den berg, die eene langzame helling heeft, alomme met de vermaarde druif be-
{==413==} {>>pagina-aanduiding<<}
plant, wier sap wij hier, even als de overige meestgezochte Rijn-wijnen, voor een' zeer matigen prijs gedronken hebben. De overige Rijn-streken intusschen, waarin de straks door mij opgetelde dorpen en steden liggen, zijn veel merkwaardiger nog, dan de omtrek van den Johannisberg. Het eene stoute gezigt volgt daar, met onbeschrijfelijk schoone variatiën, het andere onmiddellijk op, en men vaart bijkans onafgebroken tusschen hooge granietrotsen en wijnbergen henen, die door de vele kronkelingen der rivier nog treffender uitkomen.
Te Bingen verlieten twee Zwitsers, gewezen Bonnsche studenten, de eene, volgens Prof. sack, een bekwaam Oosterling, de boot, na met al de levendigheid, aan den landaard eigen, en de grootste hartelijkheid, van dezen hunnen leermeester afscheid te hebben genomen. Nu was de door ons gekozen plaats, om het vaartuig te verlaten, de residentie van den Hertog van Nassau, ook niet verre meer. Wij sloten ons nog nader aan onzen lieven Professor en deszelfs echtgenoote aan; scheidden met eenige moeite; stapten op de zeer groote diligence; hadden gedurende het ridje een aangenaam onderhoud met onzen Rus van Novogorod, en nog aangenamer gezigt op Wiesbaden, dat, straalregt vooruit aan de schoone Landstrasse in de laagte gelegen, zich vriendelijk voordeed, en genoten ruimschoots, naar gelang van den korten tijd, dien we hier konden toebrengen, de voornaamste schoonheden, die deze vorstelijke badinrigting van de zijde van natuur en kunst den beschouwer oplevert. Zoudt gij het gelooven? Zelfs met het aanschouwen van het faro- en rotonde-spel vermaakte ik mij voor eene poos, wijl het voor mij iets nieuws was; schoon anders het denkbeeld genoeg stuitends voor mij had, inzonderheid daar ik eene bejaarde dame met al den hartstogt der ongelukkige spelers gedurig weêr haar goud en zilver zag opzetten, totdat zij, met een vuurrood gelaat, gelijktijdig met ons de zaal verliet. Toen wij in den grooten tuin bij de Kursaal, na dien zelven eerst met het grootste genoegen te zijn rondgegaan, onder eene flesch Niersteiner, den zwerm wandelaars, waaronder vele zigtbaar reconvalescenten, ons lieten voorbij patrouilleren, zagen wij onze speelster weder naar de noodlottige plaats heendwalen, waar zij misschien ziel en beurs verder in de war zou brengen.
Doch haasten wij ons, om hier van daan te komen!
(Het vervolg en slot in het andere No.)


{==414==} {>>pagina-aanduiding<<}

Grace.

Eene ware Gebeurtenis.

Grace mac-orthy verloor, op het toppunt van een tot nog toe steeds door het geluk begunstigd leven, met éénen slag alles, wat waarde aan dat leven had bijgezet, - de zaligheid, door liefde gelukkig te zijn en gelukkig te maken. Haar echtgenoot, een Schotsch Zeekapitein, een man hare genegenheid en keus ten volle waardig, met wien zij zes jaren van een' gelukkigen echt doorleefd had, verging met zijn schip, hetwelk hij naar Barbados moest voeren, in een' vreesselijken orkaan; een lot, op hetwelk alle vrouwen bedacht moeten zijn, die haar levenslot aan dat van mannen knoopen, welke zich aan dit onzeker en gevaarvol beroep gewijd hebben. Doch Lady mac-orthy, door het al te milde geluk verwend, had aan de mogelijkheid van zulk eene ramp nimmer gedacht. Derhalve, geheel door hare smart ter nedergeslagen, zonk zij op het ziekbed, en langen tijd vreesde men voor haar leven; eindelijk echter behield de kracht van haar gestel de overhand, en aan den trouwen ijver van eene vriendin harer jeugd gelukte het, haar in een leven te behouden, dat voor de zoo zwaar getroffene eene vreugdelooze woestenij geworden scheen. Slechts éénen troost had het lot haar gelaten; zij was moeder, en moederliefde is een sterke band, die ook de ongelukkigste aan het leven vasthecht.
De kleine vierjarige grace was een kind van aanminnige gestalte en van heerlijken aanleg; uit hare donkere zielvolle oogen scheen de geest des geliefden vaders de moeder aan te zien, en het lieftallige lachje, hetwelk om de teedere lippen van het kind zweefde, beschouwde zij als zijne nalatenschap. De trouwe Miss calthorpe was het, die hare troostelooze vriendin op dit alles oplettend maakte, en, het kind in hare armen voerende, alle welsprekendheid van haar deelnemend hart in het werk stelde, om voor mac-orthy's dochter het pligtgevoel eener wanhopende moeder te wekken.
Eindelijk gaf de diepbedroefde gehoor aan de heilige stem, die nimmer vruchteloos tot een vroom en aandoenlijk hart gesproken heeft: hare geheele teederheid, het volle van haar

{==415==} {>>pagina-aanduiding<<}
gevoel rigtte zij nu op haar aanminnig kind, dat met elken dag lieftalliger en verstandiger werd.
Het aanzienlijk vermogen, hetwelk thans op mac-orthy's weduwe en dochter was overgegaan, en dat door eene erfenis nog vermeerderd was geworden, maakte het voor de Lady volstrekt noodwendig, zich naar Edimburg te begeven. Ook had Miss calthorpe, die in bezigheden van eenen ernstigen aard een vermogend tegengif zag tegen het innerlijke hartzeer harer vriendin, hetwelk thans wel dieper in haar gemoed besloten scheen, maar toch niet zonder kenteekenen eener bedenkelijke werking op hare gezondheid bleef, niet opgehouden, op deze heilzame plaatsverandering aan te dringen.
Zoo kwam de Lady dan met de kleine grace, die door de moeder alleen en uitsluitend aan hare vriendin werd toevertrouwd, te Edimburg aan; en inderdaad scheen het, alsof de reis, de nieuwheid der indrukken, de gang der werkzaamheden, en de verstrooijingen, tot welke de Lady zich ongemerkt liet wegslepen, haar gewond hart troost en heeling aanbragten. Voornamelijk echter waren het de zich gedurig heerlijker ontwikkelende ziels- en ligchaamsgaven van haar kind, die een' verzachtenden balsem in hare wonden goten. Doch dit kind was ook van eene zoo uitnemende schoonheid, dat het aller blikken tot zich trok, en zelfs schilders hetzelve als een voorwerp, hun talent waardig, beschouwden. Volgaarne veroorloofde de daardoor gevleide moeder, dat men haren lieveling tot een modèl voor de schoonste engelenkopjes nam; en slechts de verstandige Miss calthorpe misbillijkte deze het gemoed der arme vrouw zoo streelende vergoding. ‘Het is niet wèl gedaan,’ zel zij menigmaal, ‘grace tot het voorwerp eener zoo algemeene oplettendheid en bewondering te maken; het liefelijkst en het veiligst bloeit het rozeknopje, even als het viooltje, verborgen onder het beschermend omhulsel der bladeren; daar kan de verzengende zonnestraal het niet treffen; daar grijpt het geene ruwe hand, om het aan den steel te ontrukken, uit welken het wasdom en leven trekt: even zoo is het met de kindschheid gelegen, die hare bekoorlijkheden in het geheel niet behoorde te kennen, om nog gedurig bekoorlijker te worden.’
Edoch, hetwelk de meeste moeders in haar geval gedaan zouden hebben, de Lady gaf aan deze welmeenende waar-
{==416==} {>>pagina-aanduiding<<}
schuwing geen gehoor; want het was haar trots en hare vreugde, met haar schoone dochtertje te pronken. Daarom nam zij het allerwegen met zich, vertrouwde het aan niemands geleide, dan aan haar eigen, en slechts wanneer de kleine vermoeid was, mogt een bediende het nevens hare zijde op den arm dragen.
Op zekeren morgen keerde de Lady met hare dochter van een toertje, hetwelk zij gemaakt hadden, terug; langzaam liet zij het rijtuig volgen, en, door twee bedienden verzeld, ging zij met het kind aan de hand te voet vooruit. Plotseling geraakte zij in een' dier volksoploopen, die even onverwacht als onstuimig zamenstroomen, ofschoon dikwijls de onbeduidendste omstandigheid daartoe aanleiding geeft; en, eer zij er op bedacht was, werd, in het gedrang, het kind haar van de hand gerukt. Zij gaf een' luiden schreeuw; met levensgevaar wierp zij zich in het golvende gewoel; niemand gaf acht op haar; niemand luisterde naar haar; slechts met de grootste moeite gelukte het aan hare trouwe bedienden, haar uit den digten hoop te redden en in onmagt naar het rijtuig te brengen; het kind was weg, en - bleef verloren.
Geene schildering is in staat, een denkbeeld van de aan krankzinnigheid grenzende smart der arme moeder en van de ontzetting harer vriendin te geven! Die zijn geheele aardsche geluk, met afgodische liefde, op het hoofd van een eenig voorwerp gezet heeft, moet den doodslag ontvangen, wanneer dat voorwerp hem ontrukt wordt.
Toen alle middelen van navorsching, welke men bedenken kon, en alle politie-maatregelen tot wedervinding van het verloren kind uitgeput waren, toen Lady mac-orthy vruchteloos voor den geen, die het zou wederbrengen, tienduizend pond sterling had uitgeloofd, en nu zelfs de laatste hoop, welke anders in zoo menigen lijdenskelk overblijft, verdwenen was, verviel de beklagenswaardige vrouw in eene ongeneeslijke zwaarmoedigheid, sloot haar hart voor alle troostgronden van Godsdienst en van vriendschap, en, daar haar buitendien zwakkelijk gestel reeds eenmaal onder eene groote zielesmart bijna bezweken was, werd zij thans zonder tegenstand het offer daarvan; - dit tweede schrikkelijke verlies vermogt zij niet te overleven. Met onuitsprekelijken rouw stond de trouwe vriendin bij het lijk van haar, welke zij zoo innig bemind had, doch was sterk genoeg om de goedheid van den Allerhoogsten te prijzen, die de ongeluk-
{==417==} {>>pagina-aanduiding<<}
kige niet in razende wanhoop, maar natuurlijk en zacht haar lijdend leven liet eindigen. Evenwel ook op de vriendin had dit groote en onherstelbare verlies een' zoo diepen en zoo onuitwischbaren indruk gemaakt, dat zij van alle vreugden dezer wereld en van alle verbindtenis afstand deed, op welke hare beminnenswaardigheid en haar niet onaanzienlijk vermogen haar aanspraak gaven. Zij trok zich in de diepste eenzaamheid terug, en hield zich nog alleen met nasporingen naar het verloren kind bezig; want in hare op God vertrouwende ziel bleven hoop en voorgevoel van het eenmaal weder te zullen vinden, hoe onwaarschijnlijk dit ook was, nog altijd leven. Te dien einde vertoefde zij te Edimburg, naardien zij het onraadzaam achtte, het tooneel der gebeurtenis te verlaten.
Alles, wat haar van hare vriendin was overgebleven was een forsche hond, Friend geheeten, die inzonderheid met groote genegenheid aan het kind gehecht geweest was, en het van deszelfs wieg af niet verlaten had. Friend was de wachter, geleider en speelkameraad der kleine, en zijne liefde en trouw had hij haar bijna uitsluitend gewijd. Hij zat naast haar, wanneer zij sliep, en bewaakte haar met zijn schrander oog; hij droeg haar op zijnen breeden rug, en scheen nimmer gelukkiger, dan wanneer haar teeder handje met zijne lange ooren speelde of hem het fluweelzachte haar streelde. Toen grace verdwenen was, had hij haar, onder gehuil en gekerm, langen tijd gezocht; en menigmaal kon Miss calthorpe zich niet van schreijen onthouden, wanneer Friend met weemoedige blikken in de leege kamers rondzag, haar dan met zijne sprekende oogen als vragende aankeek, en eindelijk zijne van haar voorwerp beroofde genegenheid op haarzelve overdroeg en aan hare voeten zich nedervlijde. En zeker, ware Friend bij het ongeval tegenwoordig geweest, het arme kind was behouden gebleven.
Op deze wijs waren zes lange jaren voorbijgegaan, waarin men geen spoor van grace mac-orthy had kunnen ontdekken; zoodat Miss calthorpe eindelijk met smart gedwongen werd, alle hoop te laten varen. Velen geloofden, dat het schoone kind de buit van eenen avonturier geworden en naar een vreemd land vervoerd was. Deszelfs groot vermogen werd, naar den wil van het ouderlijke testament, door de Overheid beheerd. De bepaling der 10,000 p. st. voor dengeen, die grace mogt wedervinden, en de

{==418==} {>>pagina-aanduiding<<}
nasporingen naar haar, bleven dezelfde, en werden beide in Europa en in Amerika voortgezet.
Na verloop van genoemde zes jaren dwong, op zekeren morgen, eene zaak, welke zij te verrigten had, Miss calthorpe uit te gaan, en zij koos alleen den trouwen hond tot haren geleider, daar zij wist, dat zij onder diens bescherming volkomen veilig was.
Een kunstvol werkstuk hield haar voor een winkelvenster op; zij bleef het eenige oogenblikken met bewondering bezien, en bemerkte niet, dat Friend zich van hare zijde verwijderd had. Plotseling zag zij hem al springende terugkomen, en, onder allerlei bewegingen van blijdschap, ongewone toonen slaken. Zij werd oplettend, en volgde den hond met hare blikken, die op gelijke wijs, als hij gekomen was, in eene kraam aan de overzijde der straat terugsprong, vervolgens weder bij haar kwam, al blaffende om haar henen sprong, haar aan het kleed greep, en, den kop nu eens naar haar, dan weder naar de kraam wendende, alle pogingen deed, om haar met zich voort te slepen. Zij volgde hem nu terstond, en werd, toen zij in de kraam trad, een bijna tienjarig, slank, schoon, lieftallig en welgekleed meisje gewaar, tegen hetwelk de hond opsprong, deszelfs handen likte, en zich met uitgelaten vreugde voor deszelfs voeten op den grond wentelde.
Met eenen oogopslag had Miss calthorpe het verloren kind herkend, en, op hetzelve toe vliegende en het met de armen omstrengelende, riep zij: ‘Grace! grace macorthy! gij hier!’...
Algemeene verbazing maakte zich van al de aanwezigen meester; grace - want zij was het werkelijk - zag haar een oogenblik aan, sloeg vervolgens de armen om haren hals, en riep: ‘O, calthorpe! breng mij naar mijne lieve moeder!’
In de dronkenschap der verrukking, welke op deze ontdekking volgde, bij de algemeene verrassing en deelneming, had men den man niet in het oog gehouden, bij wien grace zich bevond, en hij had de verwarring te baat genomen om zich weg te maken, zoodat er geen spoor meer van hem te ontdekken was.
Volgens grace's opgaven moet hij een Griek geweest zijn, en had hij haar, op zijne onophoudelijke zeereizen, die hem als roover deden kennen, steeds met zich genomen.

{==419==} {>>pagina-aanduiding<<}
Zijne behandeling was niet onzacht geweest, en hij had niets onbeproefd gelaten, om haar troost en afleiding te verschaffen; maar grace had hare moeder en de verzorgster harer kindschheid niet kunnen vergeten. Vermoedelijk had de zeeroover het schoone kind voor den Harem van den een' of anderen Ottomannischen groote willen opvoeden, want menigmaal had hij haar geroemd, welk een gelukkig leven de Odalisken er sleten. Korteling eerst, waarschijnlijk zich nu voor alle ontdekking veilig achtende, was hij naar Schotland teruggekeerd, om er eenige buitgemaakte waren te slijten. Grace kende hem slechts onder den naam van Kapitein rob. De vlugt op zijn element had hem aan alle navorschingen onttogen.
Juichend, en tevens vol van de vurigste dankbaarheid jegens den Goddelijken Albestuurder, die het meisje beschermd had, bragt Miss calthorpe hare geliefde vondeling naar het hôtel terug, hetwelk zij nog altijd bewoonde; en hier ontwaakte nu, bij elken tred, de herinnering der jonge weeze, vooral op het gezigt van eene ten voeten uit geschilderde beeldtenis harer moeder, wier verlies zij met innige smart beweende.
Aan wien nu anders kwam het loon van vinder toe, dan aan den trouwen Friend? Maar deze was, bij zijne onbaatzuchtigheid, daarmede niet te beloonen, daar hem eene liefkozing zijner kleine meesteres, van welke hij thans niet meer te scheiden was, boven alle belooning ging. Men wees derhalve de 10,000 pond aan Miss calthorpe toè, die in hare dankbaarheid de helft dier som aan een gesticht van liefdadigheid schonk, en wier eenige bezigheid het nu weder werd, zichzelve en haar leven aan de opvoeding van het geliefde kind te wijden, den ochtend van welks leven eene zoo schrikkelijke ramp verdonkerd had, en bij hetwelk zij thans de plaats der verlorene moeder poogde te vervullen, door het tot een sieraad van deszelfs geslacht te vormen.

Een beroemd botanicus, door een' dorpsschout geëxamineerd.

Een beroemd Kruidkundige, buitenslands reizende, werd op zijne botanische wandelmgen door den nacht overvallen. Te ver van zijne woning verwijderd, ziet hij zich genood-
{==420==} {>>pagina-aanduiding<<}
zaakt, in het nabijgelegen dorp een nachtverblijf te zoeken. Bij het inkomen in de herberg, wordt hem zijn pas afgevraagd. Deze had hij natuurlijk niet bij zich. ‘Zonder pas mogen geene vreemdelingen hier overnachten,’ verzekerde niet slechts de waard, maar ook de aanwezige Dorpsschout, die reeds met eenige veldwachters was aangekomen. De Botanicus, door deze afwijzing in verlegenheid gebragt, vroeg: ‘Is hier geen geestelijke in het dorp?’ Daar deze vraag toestemmend werd beantwoord, verzocht hij den Schout, hem tot denzelven te laten brengen, en hem te vragen, of hij niet eenen Hoogleeraar van dien naam kende, dien hij bij het inkomen in de herberg als den zijnen had opgegeven. De Pastoor werd uit zijn bed geklopt, en, uit het venster kijkende, hem deze vraag voorgehouden. ‘Persoonlijk,’ antwoordde de geestelijke, ‘ken ik dezen geleerde niet; maar ik bezit een werk, door hem geschreven. Dat wil ik naar beneden werpen. Daaruit kunt gij hem examineren, om u zoo te overtuigen, of hij dezelfde is, voor wien hij zich uitgeeft. Tevreden keert de Schout met het boek terug, en begint het onderzoek aldus: ‘Hebt gij het boek geschreven, dat ik in de hand heb?’ De Botanicus, vermoedende welk boek het zijn kon, hernam: ‘Als het den titel - hier noemde hij denzelven - voert, dan is het door mij geschreven.’ - ‘Regt zoo,’ zeide de Schout, die nu verder vroeg: ‘Wat staat op de eerste bladzijde?’ De Botanicus: ‘Voorrede.’ Schout: ‘Waarover handelt het eerste hoofdstuk van uw werk?’ Gelukkig stond den Botanicus de volgorde voor den geest, en hij noemde: ‘het rijk der natuur,’ als het hoofdstuk, waarmede zijn boek aanving. De Schout: ‘Goed
zoo!’ Nu bladerde hij het boek door, en vroeg: ‘Wat staat er op bladzijde 15?’ De Botanicus: ‘Dat weet ik zelf niet meer. Zoo moet gij ook niet ondervragen. Gij moet de pagina zoeken, op welke een nieuw hoofdstuk begint, en dan zal ik u zeggen, wat er staat.’ De Examinator volgde nu deze manier, en de ondervraagde hield gelukkig vol en - bekwam niet slechts een goed, uit het planten-, dieren- en mineralenrijk, daar het aan geen zout ontbrak, wél toebereid avondeten, maar ook een nachtverblijf in een zacht en gemakkelijk bed.


{==421==} {>>pagina-aanduiding<<}

Pligtplegingen van een' goedhartigen slagter.

In het oorlogsjaar 1813, toen vele steden bij aanhoudendheid zware inkwartiering hadden, liet de Burgemeester van zekere stad eenen, van wege zijn goed vleesch bekenden, Slagter bij zich roepen. ‘Wij zullen buiten twijfel nog meer troepen ingekwartierd krijgen,’ zeide hij; ‘zorg zooveel mogelijk om de stad van goed rundvleesch te voorzien.’ - ‘Ja, Hoogedel Heer Burgemeester,’ hernam de Slagter, ‘zoolang ik Slagter ben en gij Burgemeester zijt, zal het hier aan ossen niet ontbreken.’
Deze in het complimentmaken ervaren Vleeschhouwer had voor den koninklijken ambtman een twistgeding hangende. Na eenigen tijd werd de afloop en uitspraak hem bekend gemaakt. Hij wilde zich aanvankelijk daarmede niet tevreden stellen; de ambtman zette hem echter ter neder en de zaak wat nader uiteen, hem tevens beduidende, dat hij er niets mede winnen, maar wel bij verliezen zoude, wanneer hij zich met deze uitspraak niet vergenoegde. De nu eenigzins tevreden gestelde eischer antwoordde hierop: ‘Goed, Edel Heer ambtman, dan moet het er maar bij blijven. Mijn handwerk versta ik, maar in het krakeelmaken ben ik vrij wat dommer dan gij.’
Onze complimentmaker bevond zich eens op eene publieke plaats. Onder de aanwezigen zag hij een' persoon, klein van gestalte, die zich met de hem omringenden gemeenzaam en vriendelijk onderhield. Als deze zich eene wijle uit de kamer verwijderd had, zocht onze Slagter van de gasten te vernemen, wie toch dat kleine manneken was. Men berigtte hem, dat het Professor V. uit het Hertoglijk Saksisch dorpje A. was. Daar valt hem in, dat hij dezen naam ergens gehoord of gelezen had. Weldra bezint hij zich, denzelven op de onderste regels van een vel druks gelezen te hebben. Naauwelijks was de Professor in het vertrek teruggekeerd, of de praatzieke Vleeschhouwer wendde zich tot hem met te zeggen: ‘Ik heb de eer nog niet u te kennen; maar het verheugt mij zeer, dat ik heden Professor V. ontmoeten mag.’ - ‘Hebt gij,’ vroeg deze, ‘welligt een van mijne werken gelezen?’ - ‘Gelezen in 't geheel niet, maar - worst er in gepakt.’
Dat deze goedhartige man geen doel had, anderen opzet-
{==422==} {>>pagina-aanduiding<<}
telijk te beleedigen, blijkt daaruit, dat hij van zichzelven met dezelfde wellevendheid sprak. Zich eens in dezelfde herberg bevindende, liet zich plotseling eene stem hooren, welke als van de kamerdeur scheen te komen, en die een daar zijnde smid bij den naam riep. Deze stond dadelijk op, met de gedachte, dat hij door een' zijner kalanten geroepen was, om een slot open te steken of iets anders in zijn beroep te verrigten. Hij keerde echter dadelijk terug, daar er niemand te vinden was. Meermalen werd thans eene stem gehoord, nu buiten, dan binnen het vertrek, waardoor de aanwezigen, door het geraas of geroep gewekt of verbaasd, zich naar buiten of binnenshuis begaven, doch vruchteloos rondzagen en hoorden, daar zij niets gewaar werden. Ook onze Slagter werd op deze wijze misleid en buiten geroepen. Eindelijk helderde zich de zaak op, en de buikspreker, die deze stemafwisselingen gebezigd had, overtuigde den naast hem zittenden Slagter, dat hij de sprekende en roepende was geweest; waarop onze vriend, van zijn vleeschhouwersverstand en doorzigt bewust, vol verwondering uitriep: ‘Zulke dingen gaan mijn ossenverstand ver te boven!’





Aan mijnen vriend, den weleerw. zeer gel. heer L. Vroom, bij zijn vertrek naar Zwolle.


Heeft uw welbespraakte mond 
't Laatst vaarwel nu uitgesproken, 
Neen, de band is niet verbroken, 
Die, mijn vriend! u hier verbond. 
Nog, nog zult ge in aller harte 
Blijven leven op den duur, 
En men denkt, met diepe smarte, 
Dikwerf aan dat afscheidsuur. 
Velen zullen 't nooit vergeten, 
Wat al goeds gij hebt gesticht, 
Die ge weêrbragt tot hun pligt, 
Of, in druk ter neêr gezeten, 
's Levens zorgen hebt verligt. 
O! hoe hingen we aan uw woorden, 
Als ge, in heilig vuur ontgloeid, 
Aller harten hieldt geboeid; 
En wij 't van uw lippen hoorden: 
‘Hoe ook, hoe met schuld belaân, 
Jezus neemt de zondaars aan.’ - 
Ruimer werkkring moge u beiden, 
Eervol zij uw roeping meê, 
Droevig toch valt ons het scheiden, 
En het missen doet ons wee. 
Dikwijls zal ik nog herdenken, 
Wat genot, zoo menig uur, 

{==423==} {>>pagina-aanduiding<<}

Ons het schoon der kunst mogt schenken, 
Of het schoone der natuur: 
Als wij dwaalden door de dreven, 
En, door vriendschaps hand geleid, 
Steeds, in blijde eenstemmigheid, 
't Zoete smaakten van het leven; 
Of bij 't koestrend haardsteêvuur, 
Als ons 's Dichters zangen boeiden, 
Voor het schoone en goede ontgloeiden, 
In het winteravonduur. - 
Deze band blijft ons verbinden, 
Onverminderd steeds als nu; 
Gij gedenkt aan uwe vrinden, 
En de vriendschap denkt aan u. 

Almelo, 6 Mei 1839.

g. ten bruggencate, hz.

Ontboezeming wegens eene aangedane grieve.


Dat men soms met smart en grieven 
In dit leven kampen moet; 
Dat miskenning en verachting 
't Bloed vaak opwaarts stijgen doet, 
Dit zal vast geen mensch betwisten, 
Evenmin de Jood als Christen, 
Scyt, Barbaar of Ottoman; 
Welk een' rang hij moog' bekleeden, 
Rijk, of arm in kundigheden, 
Ieder krijgt zijn deel er van. 
 
Maar niet altijd drukt de smarte 
Van miskenning even zwaar; 
Ieder voelt zichzelven 't beste; 
'k Werd dit onlangs nog gewaar. 
'k Wil het daarom niet verhelen, 
Maar het andren mededeelen; 
Dit vermindert steeds ons leed; 
'k Weet ook zeker, dat mijn smarte 
Ieder zeer zal doen aan 't harte, 
Als hij slechts mijn grieve weet. 
 
'k Oefende in mijn kindsche jaren 
Mij in wetenschap en kunst, 
En ik deelde, door mijn vordring, 
Spoedig in mijns meesters gunst. 
Bij 't vermeerdren mijner jaren 
Werd ik vlugger, meer ervaren; 
'k Zag mijn werkkring uitgebreid; 

{==424==} {>>pagina-aanduiding<<}

't Werk van onderscheiden takken, 
Velerhande kennisvakken 
Werden mij nu voorgeleid. 
 
'k Mogt daarin naar wenschen slagen, 
'k Werkte staag met nieuwen lust, 
En verzuimde bij mijn studie 
Menigmaal een uurtje rust. 
Ik doorkroop de wijsheidszalen, 
Wroette in onderscheiden talen; 
Hoog- en Neêrduitsch, Fransch, Latijn, 
Engelsch, Spaansch, niets werd vergeten; 
Grieksch, Hebreeuwsch zelfs moest ik weten, 
Vreemd niet in 't Arabisch zijn. 
 
Nu hield Godsdienst, Wijsbegeerte, 
Regtsgeleerdheid, Medica, 
Dan Geschied- en Aardrijkskunde 
Mij onledig, vroeg en spâ; 
Zou ik al de kundigheden, 
Waar 'k mijn' tijd aan ging besteden, 
Noemen, ik had nooit gedaan; 
Dus genoeg, zoo is mijn leven, 
Onder werken, zwoegen, streven, 
Tot op heden heengegaan. 
 
Zou men nu ook niet verwachten, 
Dat men eerbied voor mij had, 
Mijn verdiensten hoog waardeerde? 
Ach, niets minder toch dan dat! 
Hoor, hoe men mij onlangs eerde, 
Mijn geleerdheid recenseerde, 
Schoon wel negen talen rijk! 
'k Was - het sloeg mijn' moed te pletter - 
(Mijn beroep is Letterzetter) 
Een machine slechts gelijk! 

Sneek, 19 Maart 1839.

J.K. Letterzetter.

Kinderlijke naïveteit; een wenk voor opvoeders tegen te vroegtijdige inspanning.


‘Vanwaar dat gij zoo klein voor uwe jaren zijt?’ - 
Vroeg men aan zekren knaap; zijn antwoord was gereed: 
‘Daar ik den ganschen dag in vaders werk besteed, 
Heb ik tot groeijen nooit den tijd.’ 



{==425==} {>>pagina-aanduiding<<}

Mengelwerk.

Publius, over het recenseren.

(Vervolg en slot van bl. 381.)


publius. 
Twee boeken over hetzelfde onderwerp kunnen zeer in waarde verschillen en nogtans betrekkelijk volkomen gelijk staan. Het eene kan geschreven zijn door eenen man, die in dat vak sedert jaren eenen welverdienden roem heeft verworven, en het andere door eenen voor het eerst optredenden jongen Schrijver. Is het nu niet de grootst mogelijke partijdigheid, in het geheel de personen niet in aanmerking te nemen? Gesteld eens: Van der palm geeft eene leerrede in het licht, en een jeugdig Predikant, om bepaalde redenen, insgelijks. Ik onderstel voor een oogenblik, dat beide stukken in innerlijke waarde nagenoeg gelijk staan. Nu recenseer ik beide, en zeg, dat beide ongeveer even nabij komen aan hetgeen de regelen der kunst mij als het ideaal eener doeltreffende leerrede doen kennen, zoodat beide Schrijvers zich even verdienstelijk gemaakt hebben. Zoo moet het nu zijn, want - ik heb zonder aanzien des persoons geoordeeld.



cajus. 
Neen; ik gevoel, dat de jonge Predikant in dit geval betrekkelijk meer lof verdient, dan onze groote Kanselredenaar. Deze heeft slechts eene nieuwe proeve geleverd van hetgeen men sedert lang wist, dat hij in den grond verstaat; terwijl de ander, door het bereiken of nabij komen van het werk eens ervaren meesters, op buitengewoon hoogen lof aanspraak heeft.


{==426==} {>>pagina-aanduiding<<}



publius. 
Tollens geeft eenen bundel gedichten in het licht; een, niet onverdienstelijk, aankomend beoefenaar der poëzij insgelijks. Beider verzen verschillen zeer in waarde. Wat zoudt gij van de onpartijdigheid mijner beoordeeling zeggen, wanneer zij inhield, dat, ja, het werk des laatsten eenigen, zelfs eenen goeden aanleg verraadde, maar toch verre beneden dat van onzen Puikdichter stond, en noch in denkbeelden, noch in zuiverheid van taal en versificatie daarmede kon vergeleken worden?



cajus. 
Ik zou zeggen, dat gij wel degelijk hadt moeten in aanmerking nemen, dat men van eenen eerstbeginnenden Dichter niet de hoogte van tollens verwachten kan; dat het nog eenigzins minder partijdig zou geweest zijn, wanneer gij den dichtbundel in quaestie vergeleken hadt met den eersten van tollens, maar dat het nu een zeer onbillijk oordeel was.



publius. 
En evenwel een oordeel zonder aanzien des persoons.



cajus. 
Ik gevoel, dat gij gelijk hebt. En hetgeen gij als denkbare gevallen steldet, daarvan meen ik mij een voorbeeld te herinneren. De reis naar de Noordpoolstreken, vóór eenige jaren gedaan, werd afzonderlijk beschreven door Kapitein parry en den Scheepsdoctor fisher; waarbij Recensenten, en dat zeer naar waarheid, opmerkten, dat, schoon beider werk in algemeene waarde nagenoeg gelijk was, dat van parry daarom minder moest gerekend worden te zijn, vermits van hem, als het hoofd der expeditie, een naauwkeuriger verslag kon verwacht, en alzoo het zijne betrekkelijk lager moest gesteld worden, zoodra het slechts met anderen gelijk stond.



publius. 
Die beoordeelaars hadden volkomen gelijk; en gij ziet alzoo, dat de persoon van den Schrijver wel degelijk in aanmerking komt, en tot onpartijdige niet minder

{==427==} {>>pagina-aanduiding<<}
dan tot juiste beoordeeling wel degelijk in aanmerking moet genomen worden.



cajus. 
Volgens de Latijnsche spreuk: si duo faciunt idem, non est idem. Maar gij spreekt daar van eene juiste beoordeeling. Die te geven, is toch waarlijk ieders zaak niet.



publius. 
Niemand wordt gedwongen, Recensent te zijn. Die het dus wezen wil, behoort de vereischten te bezitten, die tot dat belangrijk werk worden gevorderd. Heeft hij die niet, dat neemt niemand hem kwalijk, maar dan wage hij zich ook niet aan eenen arbeid, voor zijne krachten te zwaar. Elk moet weten, om ook eens Latijn te spreken, quid valeant humeri, quid ferre recusent. Dat is op elken openbaren Schrijver, en dus ook op den Recensent, van toepassing.
In het begin van ons gesprek gaaft gij, meen ik, te kennen, dat, naar uw gevoelen, niemand eenigen arbeid moest beoordeelen, dan die in staat zou geweest zijn, om hetzelfde onderwerp beter en vollediger te behandelen. Die vordering is evenwel, hoe dikwijls ook gedaan, onbillijk en overdreven. Men kan zeer wel in staat zijn, om over eens anders werk een juist, in allen deele ontegensprekelijk oordeel te vellen, zonder dat men daarom iets even goeds hadde kunnen leveren. Ik zal nu niet zeggen, dat, volgens deze vordering, ieder, die het in zeker vak tot groote hoogte gebragt heeft, op die wijze buiten of boven de kritiek zou geraken, schoon deze opmerking de ongerijmdheid der vordering voldoende aantoont; ik zal evenmin vragen, of dan een Dichter alleen door eenen Dichter zou kunnen worden gerecenseerd, omdat men zeer wel de regelen van goeden smaak (en aan deze moet ieder dichtstuk beantwoorden) kan kennen, zonder daarom een Dichter in den eigenlijken zin te zijn; ik zal ook niet zeggen, dat men in het gestelde geval geene reisbeschrijving zou mogen recenseren over een land, dat men zelf niet naauwkeurig heeft be-
{==428==} {>>pagina-aanduiding<<}
zien, 't welk, indien het een vereischte ware, niet alleen reizen naar Kamschatka of Japan zou vorderen, maar verre de meesten eene vlag zou verleenen, om schootvrij tusschen de vuurmonden der Tijdschriften heen te varen. Maar ik bemerk, reeds gezegd te hebben, wat ik zeide niet te zullen zeggen. Moet ik er nog meer bijvoegen?



cajus. 
Gij hebt mij reeds overtuigd, dat de opgegevene vordering wel wat al te sterk is; maar dit neemt niet weg, dat men uitgebreide kundigheden moet bezitten, om goed te kunnen recenseren, dat is dan niet, na eene doodoppervlakkige lezing, eene dito beoordeeling op het papier te werpen, en zich van een werk luchtigjes af te maken, misschien in zoo vele minuten, als het den Schrijver dagen gekost heeft.



publius. 
Dat ontken ik niet. De openbare boekbeoordeelaar moet ongetwijfeld eene grondige kennis bezitten van het vak van wetenschap, waarin hij recenseert; zonder dat kan zijn oordeel niet anders dan oppervlakkig zijn. Hij moet eene uitgebreide belezenheid hebben, om te kunnen onderscheiden, welke denkbeelden oud en welke nieuw zijn, of, meer in het algemeen, in hoeverre de Schrijver een oorspronkelijk werk hebbe geleverd. En toch zal de Recensent met diepe geleerdheid en grondige wetenschap alleen geene geschiktheid hebben voor zijne taak. Ik heb geleerden gekend, die het in 't vak hunner studie tot eene verbazende hoogte gebragt hadden, en die toch als Recensenten vrij wat minder waren dan anderen, die niet het tiende gedeelte van hunne kundigheden bezaten.



cajus. 
En welk is dat vereischte?



publius. 
Een zekere kritische blik; hoe zal ik het anders noemen? Een fijn en bovenal vlug oordeel; eene gemakkelijkheid, om zich in eenen kring van denkbeelden te verplaatsen, en daarin aanstonds als te huis te zijn; een

{==429==} {>>pagina-aanduiding<<}
zekere tact, moeijelijk, misschien geheel niet aan te leeren; eene snelheid van bevatting, om het ware van het valsche als op den eersten blik te kunnen onderscheiden. Beter weet ik het al niet uit te drukken. Begrijpt gij mijne meening?



cajus. 
Gij bedoelt dan scherpzinnigheid; want ik zou u in het geheel niet moeten kennen, om aan te nemen, dat gij aan zeker mystiek, donker gevoel in dezen meerdere waarde hechten zoudt, dan aan solide kennis en gezond verstand. Echter schijnt mij uwe redenering het eerste eenigzins ten koste van het laatste te verheffen.



publius. 
In geenen deele. Maar om in staat te zijn tot het leveren van eene goede recensie, acht ik het niet genoeg, het werk naauwkeurig te hebben gelezen, des noods met de pen in de hand; de zaken, waarover het handelt, te kennen, en noch voor, noch tegen Schrijver en boek ingenomen te zijn. Dat alles moge eene geleerde boekbeoordeeling leveren, die van de diepe kennis des stellers getuigt - het ware ontbreekt er nog aan. Wilt gij een Recensent kunnen zijn, gelijk ik hem mij voorstel, dan moet gij eene gemakkelijkheid hebben, om snel en vlug tot den geest van uw boek door te dringen; gij moet u in den loop der denkbeelden van den Schrijver zonder moeite kunnen verplaatsen; gij moet, ter toetsing van zijnen arbeid, kameleontisch, om het zoo te zeggen, nu uit uw, dan uit zijn standpunt de zaak kunnen beschouwen. Dan kan men zien, dat gij uwen Schrijver niet slechts begrepen, maar dat gij hem doorgrond hebt. Bijkans zoudt gij in staat zijn, het werk te vervolgen. Gij identifieert u met uwen Auteur. En dat doet gij vlot en vlug, zonder dat het u dagen peinzens kost. Zoo toegerust, brengt gij uwe recensie ten papiere, zonder dat gij ééne pen behoeft aan stukken te knagen. Uw scherp oordeel, uw vlugge geest geeft u woorden, stijl, denkbeelden; en al ware het, dat gij geene bladzijde in haar geheel liet in het gansche

{==430==} {>>pagina-aanduiding<<}
werk - als de Schrijver een man is van gezond, onbeneveld verstand, en vrij van eigenliefde, dan kan hem uwe beoordeeling niet kwetsen, ook al overtuigt gij hem niet volkomen, want hij gevoelt, dat gij hem niet hebt willen beleedigen; dat gij geene aanmerkingen op zijn werk gezocht hebt, maar dat het u onmogelijk zou geweest zijn, een ander oordeel, of hetzelfde ook slechts anders, uit te brengen.



cajus. 
Gij spreekt zeer aannemelijk, publius; het ware wel te wenschen, dat er zoo meerdere Recensenten waren.



publius. 
Versta mij wél. Ik beweer niet, dat men geen onpartijdig, bevoegd Recensent zou kunnen zijn zonder hetgeen ik daar noemde: ik recenseer zelf, en gevoel levendig, hoeverre ik sta beneden den Recensent, dien ik u schetste, en toch worden mijne beoordeelingen doorgaans nog al goedgekeurd. Maar zoo zou, naar mijne overtuiging, een volmaakt Recensent moeten zijn.



cajus. 
Gij toont, er hooge denkbeelden van te koesteren. Op zulk eene wijze zou een Recensent een Genie moeten wezen, en zijne beoordeelingen minder naar de studeerlamp rieken, dan anders wel eens het geval is.



publius. 
Uwe aanmerking brengt mij tot iets anders. De tact, waarvan ik sprak, wordt vooral eenigermate gevorderd bij elken beoordeelaar in een gemengd Tijdschrift.



cajus. 
Ik zou gedacht hebben dáár het minste, omdat de menigte van uitkomende boeken, die zoodanig een Tijdschrift recenseren moet, kortheid gebiedt, en vele recensiën niet veel meer dan aankondigingen kunnen zijn.



publius. 
Maar welke? Welke boeken vorderen eene meer opzettelijke beoordeeling? Van welke behoort men een uitvoerig verslag te geven? Bij welke is het mededeelen eener proeve een volstrekt vereischte? Welke kan men

{==431==} {>>pagina-aanduiding<<}
korter, op eene eenigzins joviale wijze behandelen? Welke hebben genoeg, als zij slechts aangekondigd worden?



cajus. 
Hierover wil ik gaarne uwe denkbeelden eens hooren.



publius. 
Zulks tot in de bijzonderheden na te gaan, zou - niet ons te verre afleiden, want het behoort regtstreeks tot ons onderwerp, maar - zou ons al te lang ophouden. Van werken, die eene algemeen nuttige strekking hebben, welker kennis voor vele standen der maatschappij van onmiddellijk belang is, inzonderheid wanneer zij van eenige uitgebreidheid en kostbaarheid zullen worden, acht ik een min of meer breedvoerig verslag doorgaans noodig. Vlugschriften, gelegenheidsboekjes, stukjes van den dag behoeven - even als doorgaans vervolgwerken - slechts eene korte aanmelding, tenzij derzelver strekking eene opzettelijke toetsing volstrekt noodig maakt, om of eenige zaak aan te prijzen, of het lezend publiek te waarschuwen tegen stellingen, die ik voor verderfelijk meen te moeten houden. Een vertaald boek kan, het overige gelijk staande, met minder af, dan een oorspronkelijk. Aan een' aankomend' Schrijver, die onderrigt wil worden, zal doorgaans eene opzettelijke beoordeeling van zijn werk ook dán welkom zijn, wanneer hem meer dan weinige aanmerkingen gemaakt worden. Gedichten vorderen eene proeve. Doch in het algemeen moet juist die besprokene tact de keus beslissen. Verbeeld u eens eene breedvoerige kritische beschouwing van eenen alledaagschen, uit het Hoogduitsch vertaalden Roman! Zoo ook ten aanzien van den toon. Denk u eens eene luimige aankondiging van eenen bundel leerredenen!



cajus. 
Dit laatste springt zoo duidelijk in de oogen, dat men niet veel smaak of tact behoeft te hebben, om het onvoegzame in te zien. Doch zoo is het niet met alles, en gij hebt het mij zeer duidelijk gemaakt, dat bij kennis ook oordeel en zekere gemakkelijkheid van begrip ko-
{==432==} {>>pagina-aanduiding<<}
men moet tot eene goede recensie. Ik weet het ook niet beter te noemen, dan tact. De beoordeeling moet alzoo op eene aan het onderwerp evenredige wijze ingerigt zijn, en de blijken dragen van die humaniteit in den opsteller, welke men van elken beoefenaar der letteren verwachten mag.



publius. 
Dit laatste stem ik u in het algemeen insgelijks volkomen toe. En daartegen strijdt het nog niet, wanneer men, of onbekookte, of reeds duizendmaal wederlegde stellingen, vooral ten aanzien van gewigtige waarheden, neem eens godsdienstleer, wijsbegeerte, staatkunde, vindende voorgedragen, aan zijne verontwaardiging in eene warm geschrevene recensie lucht geeft; of wanneer men een hartig woord bezigt tegen iemand, die meermalen bewezen is een Schrijver van prullaria te wezen, en die echter, op nieuw optredende, verklaart zich aan geen ‘geblaf van Recensenten’ te zullen storen. Hier mag, meen ik, de snaar wel wat sterker aangespannen worden, schoon de goede smaak ook hier beter, dan duizend regelen, de grenzen aanwijst.



cajus. 
Nu ja, met uwe clausule van goeden smaak brengt gij het al vrij ver: ik zou anders nog wel eens lust hebben, de schouders op te halen, en met luider stemme: ne quid nimis! te roepen. Evenwel vrees ik, dat alle uwe exclamatiën en tirades weinig zullen helpen. De Schrijver lacht er om, of wordt boos, en werpt u op nieuw de gewone scheldwoorden tegen uw gilde naar het hoofd.



publius. 
Ik geloof nog niet, dat dat lagchen veel verschilt van dat van iemand, die kiespijn heeft. En wat boos worden aangaat - ik zou kunnen zeggen: qui se fâche a tort. Maar alleen onverbeterlijke eigenwaan kan zoo spreken. De Schrijver, wien het waarlijk om onderrigt te doen is, zal doorgaans eene grondige, welgestelde recensie in dank aannemen en er zich naar rigten, meer

{==433==} {>>pagina-aanduiding<<}
somtijds, dan hij ronduit zou willen erkennen. En wat het publiek betreft; goede recensiën zijn van veelzijdig nut, gelijk ik straks reeds met een woord zeide. Zoo wordt de boekenwereld nog eenigermate bevrijd van tallooze prulschriften; men weet nog eenigzins te kiezen tusschen den zich eindeloos verdringenden kost b.v. voor leesgezelschappen en leesbibliotheken, terwijl ook uit een letterkundig oogpunt de recensiën haar nut hebben.



cajus. 
Het eerste schenk ik u, als gij mij het laatste wat nader ontwikkelt.



publius. 
Gelijk de onwetendheid, hoog ingenomen met zichzelve, door dit middel tamelijk (schoon nog niet half genoeg) wordt teruggehouden van het overstroomen met onrijpe hersenvruchten, zoo is het niet te betwijfelen, dat meermalen aankomende Schrijvers door de beoordeelingen van de eerste hunner werken gezien hebben, wat zij tot hunne verdere vorming in het oog te houden en te vermijden hadden. Het zou althans ondankbaar zijn, indien velen dit niet wilden erkennen. Zulks te doen, en gegronde wenken in acht te nemen, houde ik voor vrij wat beter, dan bij de minste aanmerking, met welke men niet ten volle instemt, een zuur gezigt te trekken, de alarmklok tegen de Recensenten te luiden, en te schreeuwen, eer men geslagen wordt. Uit dit oogpunt alzoo kan een Recensent eenen weldadigen invloed uitoefenen op den bloei, zelfs eenigzins op den gang der letterkunde. Bemerkt hij, dat deze eene verkeerde rigting dreigt te nemen, dan is het zijn pligt, met ernst te waarschuwen. Gelukt het hem niet, den insluipenden wansmaak onmiddellijk te bestrijden, hij brengt den magtigen hefboom van het eigenbelang in beweging, wanneer hij de Uitgevers schroomvalliger maakt in het drukken van hetgeen niet schijnt gegoûteerd te wezen.



cajus. 
En bepaalt zich daartoe, wat gij den hoogklinkenden naam geeft van letterkundig belang der recensiën?


{==434==} {>>pagina-aanduiding<<}



publius. 
Is het u niet genoeg? Laat er mij dan bijvoegen, dat recensiën eene uitnemende bouwstof opleveren voor de letterkundige geschiedenis. Wil men weten, wat in zeker tijdvak over de eene of andere kunst of wetenschap geschreven zij, dan heeft men toch waarlijk aan eene bloote nomenclatuur niet genoeg. Deze mag titels leeren kennen, daarbij blijft het. Alles lezen en bestuderen - een fraai Utopia! Salomo klaagde, eeuwen vóór de uitvinding der Drukkunst, reeds over de veelheid van boeken; wat zou de Prediker in onzen tijd wel zeggen? Recensiën zijn het, die met het verlangde eenigzins bekend maken, en aanleiding genoeg geven, om, wat men voorts van bijzonder belang heeft leeren rekenen, opzettelijk na te slaan. Zoo herinner ik mij onder anderen, dat een man, wien het in de letterkunde, en allerminst in die van ons Vaderland, op verre na niet schemert, onze door en door kundige willem de clercq, voor zijne prijsverhandeling over den invloed der vreemde letterkunde op de onze (een boek, tusschen twee haakjes, dat wel te weinig, maar nooit te veel kan gelezen worden) erkend heeft, vele hulp van de recensiën in de Letteroefeningen te hebben gehad (*).



cajus. 
Zulke voorbeelden gelden voor duizend redeneringen. Maar, als uw gilde dan zulke nuttige werken doet, waarom stopt gij u dan in onkenbare mantels en doet zoo zorgvuldig een masker voor het gelaat?



publius. 
Om ons vrij te kunnen bewegen. Men moet de menschen nemen, gelijk zij zijn. En 't is nu eenmaal zoo, dat in ons land met duimen en vingers zou worden nagewezen, wie met zijnen naam recenseerde. Dat is in abstracto niet goed; maar verander het eens! Beter, dat de Recensent anonym schrijft, dan dat hij, door zich te noemen, zich aan spot en smaad blootstelt.


{==435==} {>>pagina-aanduiding<<}



cajus. 
Mij dunkt toch, dat niets billijker is, dan dat hij, die de lusten heeft, ook de lasten hebbe.



publius. 
Met de lusten zit het zoo hoog niet. Letterkundige roem is er bitter weinig mede te koopen; en wat het voordeel aangaat, de naam is mij ontschoten van den Delvenaar, die met dertig guldens een jaar kon rondschieten; maar ook voor dien man zou het heele recenseren nog eene sobere kostwinning zijn geweest. (*)



cajus. 
Mij dunkt dus, dat gij alleen ten gevalle der publieke opinie het nameloos recenseren in uwe bescherming neemt.



publius. 
Ook buiten deze. Wat doet de naam tot de zaak? De gansche wensch van onderteekende boekbeoordeelingen gaat uit van de verkeerde onderstelling, dat Schrijver en Recensent meer of min in eene vijandelijke positie tegenover elkander staan. Ik zeide reeds, dat die onderstelling verkeerd is. Niemand heeft den Schrijver genoodzaakt, zich te noemen - niemand kan het van zijnen Recensent vergen. Gelijk nergens, zoo hangt ook in de letterkundige wereld de waarheid niet af van den persoon, die ze zegt. Het publiek heeft geen regt, er naar te vragen.



cajus. 
Maar de Schrijver?



publius. 
Deze heeft het gansche publiek tot Recensent. Verkiest iemand zijn oordeel over 's mans werk onder woorden te brengen en openbaar te maken, dat is zijne zaak. De Schrijver gaf daartoe vrijheid, toen hij zijn geschrift

{==436==} {>>pagina-aanduiding<<}
in het licht zond. Ik zou u voorbeelden genoeg kunnen bijbrengen, dat het zelfs raadzaam is, dat de boekbeoordeelingen nameloos worden in het licht gezonden; maar - nomina sunt odiosa.



cajus. 
Heb-ik dan, als Schrijver, geen regt, om van u te vorderen, dat gij toont, bevoegd te zijn, door kunde en onpartijdigheid, om mij te recenseren?



publius. 
Mijn goede cajus! Als mijne recensie dat niet bewijst, hoe zal het dan mijn naam? Ik heb misschien zelf nooit een werk in het licht gegeven. Waaraan zult gij mijne bevoegdheid toetsen? Aan mijne recensie; aan niets anders. Ook moet gij niet vergeten, dat het, juist door mijne onbekendheid, u te gemakkelijker moet vallen, het publiek te overtuigen, wanneer ik getracht mogt hebben, hetzelve onwaarheden op de mouw te spelden.



cajus. 
Nu, als gij de denkbeelden, die gij over het recenseren hebt geuit, in praktijk brengt, is mij uw naam vrij onverschillig.



publius. 
Dat hoop ik altijd te doen.


De steller van het bovenstaande gesprek is niet dwaas genoeg, om het voor meer dan losse denkbeelden te houden over een veel besproken, en zulks ook waardig, onderwerp. Hij recenseert in dit Tijdschrift, en doet dit sedert eenige jaren, zoo hij gelooft, niet zonder eenige goedkeuring. Hij wil niemand beleedigen, niemand beneden zich stellen. Integendeel, vele medewerkers, ook aan andere Tijdschriften, stelt hij gaarne boven zich. Hij verheugt zich over het goede, dat, over het algemeen, te dezen in ons land gevonden wordt, meer misschien dan elders, waar men elke boekbeoordeeling of onderteekent, of met een kenbaar merk voorziet, en

{==437==} {>>pagina-aanduiding<<}
wenscht hartelijk, dat de denkbeelden van publius steeds - en meer en meer - mogen in het oog gehouden worden. Het is der moeite waardig, een kort, maar geestig stukje, over de politie der letterkundige wereld, na te slaan. Men vindt het in dit Tijdschrift voor 1822, Mengelw. bladz. 75.




Russische zeden en gewoonten, geschetst door Lina Reinhardt.

(Vervolg en slot van bl. 399.)

De Woonverblijven.

Van de hutten der armere klasse hebben wij hierboven reeds gesproken. Zij bieden, behalve de eenige, bewoonbare, niet bevloerde stoof of kagchelkamer, de daarin geplaatste slaapbank, de vier familietafels, de groote, in de gedaante van eenen bakkersoven gebouwde kagchel, eenige heiligenbeelden en hangende wiegen, volstrekt niets, dat opmerking verdienen kan, of het moest de dikke rookwolk wezen, die de lage kamerruimte meer dan half vervult. Zelden wordt in zoodanige hutten een schoorsteen gezien: de rook moet zelf zich eene opening zoeken. De vensters, door welke hij zulk eenen uitgang tracht te vinden, zijn smalle, tusschen de balken open gelatene plekjes, gevuld met eene eenige, reeds voorlang als tot het waarnemen eener zonsverduistering behoorlijk berookte glasruit, of wel met lappen toegestopt, die in geval van nood er uitgenomen kunnen worden, om den dwalm naar buiten te laten. In kleur gelijken zoodanige hutten naar die, welke men in de dennebosschen tot bereiding van harst en zwartsel opgeslagen vindt.
Laat ons nu het huis van een' gegoeden, ja in zijne soort rijken boer, al is hij dan ook lijfeigen, betreden. In de eerste plaats merken wij op, dat het aanzienlijkste gedeelte daarvan naar de opene binnenruimte gekeerd is. Men kan zien, dat de bewoner gepoogd heeft, zijnen

{==438==} {>>pagina-aanduiding<<}
welstand zoo veel mogelijk voor het oog der voorbijgangers te verbergen. 't Was het gevoel der slavernij, welk hem deze handelwijze ingegeven heeft. Hij wil arm schijnen, om zich over zijnen ondergeschikten toestand niet te moeten schamen; of wel hij vreest, door het aan den dag leggen zijner gegoedheid, zich zwaardere heerendienst op den hals te laden.
In vrije dorpen ziet men de gevels der huizen naar de wegzijde gekeerd, met houtsnijwerk versierd en van bontgeschilderde vensterluiken voorzien. Niet aldus op plaatsen, waar de lijfeigenschap nog niet opgeheven is. Zij drukt haren stempel op menschen en woningen. Eene hooge omtuining omgeeft de boerenwerf, ja zelfs den naar den weg gekeerden wand van het huis. Breede afdakken loopen de werf in het rond. Alle huisdieren kiezen naar welgevallen onder dezelve hunne plaats. Niet een eenig derzelven is vastgebonden, maar ook niet een eenig, het gevogelte uitgezonderd, vertoont de behagelijke sporen van menschelijke zorg, of van eenige door deze verkregene beschaving. Integendeel schijnen de Russische huisdieren, door in aanraking met den mensch gekomen te zijn, van hunne oorspronkelijke schoonheid verloren te hebben. Het wilde paard, de buffel, de wilde geit zijn geheel andere wezens, dan deze misgroeide, ongehavende vertegenwoordigers hunner geslachten. Vreesselijk, ja ontzettend is het gezigt der varkens, die in grooten getale in de dorpen rondloopen; gewoonlijk zijn zij zoo rood als vossen. De Rus gebruikt, om dit tusschenbeiden te zeggen, blootelijk hun vleesch tot spijs, werpt al het overige, waarvan de kunstvlijt der andere natiën partij weet te trekken, als nutteloos weg, en brandt de borstels af, zonder ze uit te trekken of weg te schrapen. - Nog ziet men op elke boerenwerf een klein, op zichzelf staand huis, hetwelk men geneigd zou zijn voor eenen stal der hier boven vermelde dieren te houden; maar het bevat den jaarlijkschen voorraad aan boekweitengort, welke de geliefkoosde spijs en het dagelijksche tafelgeregt der Russen is.

{==439==} {>>pagina-aanduiding<<}

Als wij ons nu tot het woonhuis keeren, zoo zien wij een op zuilen rustend uitstek, waaronder banken om te zitten geplaatst zijn. Het huis zelf binnengetreden zijnde, ontmoeten wij in de eerste plaats eenen trog, over welken een aarden vat, in gedaante als een trekpot met twee tuiten, opgehangen is. Dit is de waschtoestel voor geheel het huisgezin. Elk, die zich van denzelven bedient, neemt uit een dier tuiten een mondvol water, spuwt dit in zijne holle handen, en wascht eerst deze, dan zijn gezigt. Het afdroogen laat hij aan lucht en zon over, ofschoon in de familiekamer, boven den tusschen de twee vensters aangebragten kleinen spiegel, een lange, aan beide de zijden rijk gestikte handdoek hangt.
Gewoonlijk vindt men ter regter en linker zijde van de huisdeur kamers. In eene daarvan zijn de weefgetouwen der vrouwen, benevens al het overige daartoe noodige gereedschap, geplaatst; ook is daar de kookof baköven. Het tegenoverliggende vertrek zou men, in vergelijking met dit eerste, de pronkkamer kunnen noemen. De kagchel is uit bonte tigchelsteenen opgebouwd; eene rij van heiligenbeelden bekleedt den muur, die tegenover de deur is, en voor dezelve hangt eene sierlijke lamp. Men ziet er een glazen kastje met beschilderd en verguld porselein. Nevens de kagchel staat de groote theemachine (samavar, dat is zelfkoker, genaamd); zij is van geel koper, en heeft niet zelden de grootte van eene kleine kagchel, gelijk dezelve in sommige streken van Duitschland gebruikelijk zijn, maar is door de werking van het overkokende water zoodanig met spaanschgroen bedekt, dat zij meer vrees dan vertrouwen inboezemt. Aan vergiftiging door onzindelijkheid of veronachtzaming van dien aard gelooft de Rus niet. Gebeurt er iets zoodanigs, dan denkt hij, het is Gods wil, waartegen toch niets te doen is. Naast deze kamer is er nog eene, waar gestookt kan worden, en waarin minst genomen één hoog opgestapeld bed staat. Dit is gewoonlijk een pronkstuk, met rood en blaauw gestikte beddelakens, dekens en zoo vele, al kleiner en

{==440==} {>>pagina-aanduiding<<}
kleiner wordende kussens voorzien, dat zij zich tot aan de zoldering der kamer verheffen; het ligt daar onaangeroerd en is slechts een getuige van den vederen-rijkdom der bezitters. Deze slapen liever, even als hunne armere landslieden, op de slaapbank in het woonvertrek, of kiezen de breede oppervlakte der geweldig groote kagchel tot rustplaats. Ook somtijds wel over dag ziet men de moeder met de jongste kinderen, als Godheden van den Olimp, van deze warme legerstede naar beneden kijken. Aan wolken om hun ten troon te dienen, te weten aan kussens en peuluwen, welke zij mede naar boven nemen, ontbreekt het niet.
De weefgetouwen, aan welke de vrouwen slechts des zomers arbeiden, zijn, even als hunne rijtuigen, geheel zonder ijzer ineengevoegd. Het linnen, 't welk zij daarop weven, is schaars drie kwart el breed. Het garen, tot dit weefsel noodig, spinnen zij van vlas of hennep des winters met het spinrokken. Zij wikkelen het vervolgens op groote kluwens, van welke zij het regtstreeks zonder verdere voorbereiding verweven. Daarom is ook het Russische linnen zoo weinig duurzaam; wat uit hetzelve gemaakt wordt en in gebruik komt, houdt het zelden langer uit dan van het eene jaar tot het andere.
Sloten zijn zeldzaam, en ook aan de deuren dezer betere huizen niet te vinden. Eene houten klink, die met een touwtje opgetrokken wordt, bekleedt er de plaats van. In dorpen, door welke een drok bereden reisweg loopt, is bijna ieder huis eene herberg; dat is te zeggen in elk derzelven kan men voor geld logies bekomen. Laat zich des avonds eene reiskoets, of meer dan eene (want men reist gaarne bij karavanen) hooren, zoo schieten, als blaffende honden, uit alle deuren mannen en vrouwen naar buiten. Er verheft zich een algemeene kreet van elkander overschreeuwende stemmen: ‘Komt bij mij, bij mij! Ik heb de mooiste kamer, de beste haver, het theewater kookt bij mij reeds!’ enz. De reiziger doet wèl, als hij zich door dit geschreeuw niet uit den hoek zijner koets of van de kussens zijner pritsch-
{==441==} {>>pagina-aanduiding<<}
ka laat weglokken; het zou hem toch niets baten, want hier beslist de stem van den voerman. Deze, nadat hij een tijdlang bedaard geluisterd heeft, heft zich langzaam van zijnen zetel, en stapt naar een der huizen, om de zoo hoog geprezen haver te bezigtigen. De kist, waarin deze besloten is, bevindt zich buitenshuis, ja op den weg zelf. De deugd van dit paardenvoeder beslist over het lot van den reiziger. Betreedt deze nu eindelijk de zoo geroemde kamer, dan ontmoet zijn verschrikte blik een' vlammenden, zwarten rook uitgevenden spaan, die in een' midden in het vertrek geplanten stok ingeklemd is. Een man of jongen, de wachter dier duister brandende vlam, zit er nevens, want de snel zich vormende kool moet gedurig afgesnoten en de ras verteerde spaan door een' nieuwen vervangen worden. Langs de wanden in het rond zitten de vrouwen en spinnen. De onbruikbare draden vlas of hennep werpen zij op den grond; daarheen werpt de hoeder der vlam ook het dikwerf nog gloeijende verkoolsel van zijn' lichtspaan. Dit ziende, kan de vreemdeling de vrees niet van zich weren, dat hij, den nacht in het hem aangeprezene,
slechts door een houten beschot van het overige gescheiden slaapvertrek doorbrengende, met geheel het huisje eene prooi der vlammen kan worden. Hij verkiest dus, nadat hij zich aan de heete bron van den theeketel verwarmd heeft, binnen zijn rijtuig terug te wijken. Dit is reeds onder het afdak gebragt. De huisdieren, daardoor in hunne rust gestoord, geraken in beweging en omringen het vreemde voorwerp. De kalkoen, de fiere huishaan, die gaarne hoog zitten, maken van de onverhoopt zich aanbiedende gelegenheid gebruik; zij nemen op het verhemelte plaats. Het varken kiest onder het lage rijtuig zijne legerstede. De geit bemint bovendien de nabijheid van den mensch, en zoekt nieuwsgierig den aangekomene op. De paarden, die hem herwaarts gesleept hebben, staan nabij den disselboom, van welken men hen losgemaakt heeft, en stooten van tijd tot tijd tegen denzelven; hun menner

{==442==} {>>pagina-aanduiding<<}
ligt vertrouwelijk in hun midden en slaapt hoorbaar. Houdt het ongewone van zulk eene buurschap den reiziger niet wakker, zoo wordt hij zeker door de bewegingen der boven en onder hem slapenden mede in slaap gewiegd. Hierbij behoeft hij niet te vreezen het uur van het vroegtijdige vertrek te zullen verslapen. Het wiekengeklap, het schelle morgenlied van den boven hem troonenden wachter wekt hem onmisbaar tegen den aankomenden dageraad. In weinig oogenblikken is alles rondom hem in beweging, en hij verwondert zich, het huisje, waarin hij met eene vernielende hoofdstof zoo onachtzaam heeft zien omgaan, nog onverlet voor hem te zien staan.
Met dat alles zijn branden in de Russische dorpen niets zeldzaams. Of zij verre voortslaan, of niet, hangt eeniglijk van den wind af. Wat, te rekenen van het huis, waar de brand ontstaat, beneden den wind ligt, is reddeloos verloren. De Rus acht het eene inbreuk op het raadsbesluit van God te zijn, wanneer hij eenen uitgeborsten brand te keer gaat; want ook blind vertrouwen is de bron zijner achteloosheid. Waar slechts ooit Russische krijgslieden, ten tijde van den bevrijdingsoorlog, verschenen zijn, weet men gewis nog te verhalen, hoe men, met niet geringen angst, stukken brandende smeerkaars aan de wanden der huizen, ja zelfs der stallen, gekleefd vond. Op deze wijs verschaft zich de Rus overal een' geïmproviseerden kandelaar of blaker.
Wanneer een dorp in brand staat, slepen, wel is waar, de mans alwat roerbaar is uit de bedreigde huizen en jagen ook het vee naar buiten; maar menigmaal hebben zij daartoe bezwaarlijk den tijd; de ruige stroodaken, het uitgedroogde balkwerk vatten in een oogenblik vlam. De vrije dochter der natuur, echter, wordt in haren loop niet gestuit, maar men vergenoegt zich met haar het onheil te verwijten, 't welk zij aanregt. ‘Waarom doet gij mij dit?’ vragen, op een' zingenden klaagtoon, de rondom staande vrouwen aan het noodlot, aan God, of aan het ontketende element. ‘Deze hut had mijn

{==443==} {>>pagina-aanduiding<<}
vader gebouwd; zoo en zoo veel jaren heeft hij er in gewoond. Waarom ontneemt gij ze ons? Wat hebben wij u dan toch gedaan?’ Verbrandt hun huisraad of zelfgesponnen linnen, zoo vertellen zij deszelfs levensgeschiedenis, en berekenen het ellental in het aanschijn van het vuur, dat dit hun goed verteert. Het is niet de hut zelve, want deze wordt, met hulp van den landheer, weldra weder opgebouwd, maar de zoete gewoonte, om in haar, zoo als zij was, te leven, die zij beklagen.
De openbare badstoof is in ieder Russisch dorp den vreemdeling, vóór dat hij hare bestemming kent, een voorwerp van schrik. Aan den oever van een' waterplas of riviertje ziet hij een gebouw staan, dat uit alle reten en voegen dampt en rookt. Angstig hecht zijn blik zich er aan; hij verwacht elk oogenblik de helle vlammen naar buiten te zien slaan. In plaats daarvan wordt hij weldra een naakt mensch gewaar, die, rood als een gekookte kreeft, uit de deur rolt, zich in het nabijzijnde water werpt en onderduikt. Welgemoed verschijnt hij spoedig weder aan de oppervlakte, en keert, na eene korte wijl, andermaal in het zweetbad terug. Hoogst zonderling, zoo dat men het naauwelijks gelooven zou, is daarbij het voorkomen der vrouwen, die zelfs onder het baden hare mutsen met gouden boordsel niet afleggen. Men ziet haar menigmaal, met kleine kinderen op de armen, tot aan den hals in het water rondkuijeren, schertsen en zingen. Deze wandelende, bemutste hoofden zijn, daar het troebele water de ligchamen verbergt, allerkluchtigst om te zien.

Handel.

In vele dorpen wordt des zondags markt gehouden. Zulk een dorp heeft steeds een' kleinen bazar, dat is ettelijke steenen winkelkramen, waarin de kooplieden hunne waren uitstallen. Kramers uit de naburige stadjes bieden er menigerhande kleine weelde-artikelen te koop, linten, kralen, blinkende steentjes, helkleurige doeken,

{==444==} {>>pagina-aanduiding<<}
kortom allerlei voorwerpen, die de begeerte van vrouwen en meisjes gaande maken. De man wendt zich naar die kramen, waar lompe, grof gewerkte laarzen, dikke lederen wanten, hooge mutsen en hoeden, zweepen, touwen enz. hem aanlokken. Als bijen omgonzen kinderzwermen de tafeltjes, waarop honigkoeken of slechte, halfbedorvene vruchten opgestapeld liggen. Met honig aaneengebakkene papaver- of hennepzaden, ook opgekookte erwten, smaken den begeerlijken Rus, die uiterst gaarne snoept, regt lekker. Wie overigens iets te verkoopen of te verruilen heeft, draagt het onder den arm rond. Men ziet er geslagte speenvarkens, hoenders, kalkoenen, en koopt die voor zeer geringe prijzen; gelijk dan over het algemeen vleesch en gevogelte in de binnenlanden zoo goed als niets kost. Eene vette gans, een geweldig groote kalkoensche haan is met zeventig tot negentig kopeken (ongeveer een gulden Hollandsch) goed betaald. De duif is in Rusland zeldzaam, en wordt, daar de Heilige Geest onder hare gedaante afgebeeld is, als deszelfs zinnebeeld vereerd. Ondanks deze sparing en zorg vermenigvuldigt zij zich slechts tragelijk; de talrijke heerlegers van raven, die huizen en velden bedekken, vernielen misschien het broedsel der vreedzame duif. - Het bonte gewemel der zondagsmarkt loopt echter reeds met de helft van den dag ten einde. Koopers en verkoopers hebben hunne kleine wagens in de nabijheid gehouden en in eenen kring gezet, binnen welken de paarden besloten zijn.
Merkwaardig zijn de punten, waar jaarlijks eene soort van kermis of koopmarkt gehouden wordt. Buiten dien tijd zijn het schaarsbewoonde, doodsche plaatsen, met half vervallene, doorzigtige huizen, in welke slechts gedurende den kermistijd deuren en vensters ingehangen worden. De nabijheid van eenig klooster, eene daaraan verbondene gebeurtenis, heeft gemelde plaatsen gewoonlijk die bestemming gegeven.
Dit is onder anderen het geval met de aanzienlijke koopmarkt, welke in het Gouvernement Kursk nabij

{==445==} {>>pagina-aanduiding<<}
deszelfs hoofdstad gehouden wordt. Karenoe heet het plaatsje, hetwelk daardoor alle jaren verlevendigd wordt. Alhier vond onder het kruidenzoeken een monnik het heiligenbeeld, 't welk tot den bouw des kloosters aanleiding gaf. Het beeld zelf wordt te Kursk bij de ordesbroeders bewaard, tot welken ook de gelukkige vinder behoorde; maar jaarlijks droeg en draagt men het nog, onder een talrijk geleide, naar de plaats, waar het ontdekt werd. Maar al te gaarne sluit zich de handel aan kerkelijke plegtigheden; zoo ontstond de jaarmarkt, en heeft in den loop des tijds gedurig toegenomen.
Daar aan gemeld beeld de wonderdadigste genadewerkingen toegeschreven worden, ja daar men beweert, dat een eenige blik op hetzelve toereikend is om geheel eenen levensloop gelukkig te maken, zoo gaat de toeloop dergenen, die het op deszelfs zomerreis ontmoeten willen, alle beschrijving te boven. Van achthonderd, ja duizend wersten in het rond stroomen bedevaartgangers derwaarts. Hoe demoediger de pelgrim of de pelgrimme is, des te goedgunstiger zal het beeld hun zijn. Derhalve ziet men vrouwen, die de reis in eigen rijtuig en met bedienden omgeven zouden kunnen afleggen, onder den hoop der pelgrims in een grof linnen gewaad te voet gaan.
Desniettemin spreidt, nevens al die schijnbare eenvoudigheid, de uitgezochtste weelde zich ten toon. Wat Frankrijk, Engeland, China en Indië kunnen aanbieden, is daar in groote hoopen opeengestapeld, in nog grootere hoeveelheid zijn het de voortbrengselen van het land. IJdelheid, zucht naar tooi en naar vermaken vinden er ruimschoots hunne rekening; geloof of bijgeloof reikt haar de hand. De ter plaatse, waar het wonderbeeld gevonden is, ontsprongene bron is met metselwerk omvat, en over dezelve is eene kapel gebouwd. Aan het water worden vele heilzame krachten toegeschreven. Niemand, die de markt bezocht heeft, vertrekt, zonder eenen kleinen voorraad van hetzelve mede te nemen. Hij bekomt het echter niet voor niet, maar moet het koopen; uit deze soort van belasting trekt het klooster zijne inkomsten. Voor de oogen van den monnik, die aan de bron wacht houdt, wordt dit geld in het bekken geworpen, waarin het water zich verzamelt. Men zegt, dat er menigmaal acht- tot tienduizend roebels aan goud, zilver en koper in bijeen liggen. De arme, die zich ook zelfs geen kopek weet te verschaffen, om het zegenrijke water te koopen, vangt het bij de uit-
{==446==} {>>pagina-aanduiding<<}
strooming van het bekken op, wanneer het reeds al de de daarin geworpene geldstukken afgespoeld heeft.
Het getal huizen van het kleine dorp reikt bij lange niet toe, om de derwaarts stroomende menigte te bevatten. Het grootste gedeelte daarvan brengt de nachten in de open lucht of onder de kleine rijtuigen door, die een' uitgestrekten wagenburg vormen. De rijke huurt, voor twee of drie dagen verblijfs, eene dier half verzonkene, met deuren en vensters slechts provisioneel voorziene en meestal onbevloerde hutten, tegen ongehoord hooge prijzen. - Het eigenaardigst van deze jaarmarkt is misschien de klokkenhandel. Klokken van alle kaliber worden in onbedenkelijke menigte derwaarts gebragt en aan sterke stellaadjen opgehangen. Klokkenklanken behooren onder de meest streelende geluiden voor het oor van den Rus. Op hooge feesttijden worden zij, in dorpen zoo wel als in steden, zonder de geringste tusschenpoos, dag en nacht geluid. Nadert te Karenoe de processie met het beeld, zoo worden al de ter markt gebragte klokken in beweging gezet. Wie alsdan in de nabijheid van de klokkenmarkt is, loopt gevaar zijn gehoor te verliezen.

Volksvermaken en Volksgeloof. Ouderdom, Dood en Begrafenis.

De Rus is beleefd en vriendelijk van aard; hij is dit zelfs jegens de hem dienende dieren. Wil hij zijne kleine paardjes aandrijven, zoo geeft hij hun de zoetste namen. In den nuchteren toestand hoort men hem bijna nimmer schelden of vloeken. Ook het leelijkste meisje zal hij zelden anders dan mijne schoonste noemen. Voor den ouderdom heeft hij bijvoegelijke woorden, die zijne achting jegens denzelven te kennen geven; eerwaardige grijsaard, lief moedertje, of oudje, zijn de gebruikelijkste. Genadige heer of genadige vrouw noemt hij alle vreemden. Wel is waar legt men aan sommige streken te last, dat vreemdelingen, die de landstaal nog niet verstaan, er niet reizen kunnen, zonder gevaar te loopen van beroofd en doodgeslagen te worden; dat het gevoelen er heerscht, dat ettelijke aan hun heiligenbeeld of aan de kerk vereerde waskaarsen de kracht hebben, ook zelfs eenen moordenaar te ontzondigen. Het ontbreekt niet aan voorbeelden, welke de gegrondheid dezer beschuldiging staven; maar zij worden dagelijks zeldzamer. Integendeel is over het algemeen ook de geringste Rus dienstvaardig en onderdanig jegens

{==447==} {>>pagina-aanduiding<<}
buitenlanders. De woorden, welke hij, die de taal nog eerst stamelend spreekt, poogt uit te brengen, worden als 't ware geraden en hem in den mond gelegd. Het kleinste verzoek draagt de Rus met vele buigingen voor; menigmaal werpt hij zich op den grond, en kust den genen, dien hij aanspreekt, de voeten; voor het geringste geschenk dankt hij op het demoedigst. Tot alle diensten is hij bereid; alleenlijk moet men ze niet oogenblikkelijk van hem verlangen. Zucht tot orde is hem moeijelijk aan te leeren, en nog minder gaarne laat hij zich tot werkzaamheden van uiteenloopenden aard gebruiken. Het is hem genoeg, als hij door oefening en gewoonte den slag van éénen arbeid verkregen heeft. Wil men bekwaamheid in velerlei vakken door het voorbeeld van andere natiën bij hem aanprijzen, zoo beweert hij, dat deze met beteren aanleg dan hij geboren worden. Desniettemin heeft hij gaven en bekwaamheid tot alles; zijne aangeboren vadzigheid alleen belet hem, van zijne vatbaarheid gebruik te maken. Deze is het ook, gelijk wij reeds gezegd hebben, die hem belet, zijne stuk geraakte kleederen te verstellen. Alles, wat hij, van het hoofd tot de voeten, aan heeft, valt hem stukswijs van het lijf, tot dat hij eindelijk gedwongen is, de overblijvende lappen weg te werpen.
Muzijk en gezang zijn zijne vreugd, ofschoon hij in beide zich slechts in en naar weinige toonen beweegt. Zijne viersnarige citer (balalaika) vermaakt hem uren lang in eene en dezelfde melodie. Zijne gezangen sluit hij bijna altijd in halve toonen. Door gezang spoort hij zijne paarden tot sneller loopen aan.
Beide seksen hebben verschillende soorten van vermakelijkheden, en zijn daarbij menigmaal van elkander afgezonderd. Wanneer de jonge man aan den zoom eener weide, of tegen den deurstijl zijner hut geleund, zijne balalaika laat klinken, houden de meisjes eenen rijendans door het dorp. Dit gebeurt vooral op feestdagen en het meest op het paaschfeest. Zijn zij in geen genoegzaam getal, om, elkander bij de hand houdende, de breede straat te beslaan, zoo vullen zij de ledige tusschenruimte met doeken, welke zij twee aan twee vasthouden. Wie haar ontmoet, moet den doorgang voor eenige kopeken koopen. Op paaschtijd houden zij hem roodgekleurde eijeren te gemoet; hij haalt er een dergelijk uit den zak; beide worden tegen elkander gestooten; dat, hetwelk breekt, wordt de buit des overwinnaars: list doet hierbij val-
{==448==} {>>pagina-aanduiding<<}
sche eijeren van onverbrekelijke stof uitvinden, en er dus eene menigte werkelijke veroveren.
Alle hunne vreugden schijnen echter, daarin gelijk aan hun land, zonder eenig uitstekend hoogtepunt, plat en vlak voorbij te gaan. Nimmer ziet men hen door eenigen bijzonderen lust bewogen. Hun hoogste genot schijnen zij nog, even als het voor meer omvattend zinnenleven ongevoelige kind, in datgene te vinden, wat hunne smaakzenuwen prikkelt. Met dat al is ook hetgene zij aan dit zintuig bieden kunnen hoogst armelijk en voor fijner gestemde verhemelten niet zelden walgelijk. Alle olieachtige vruchten zijn hun lekkernijen. Gaarne dragen zij een handvol hennepzaden bij zich, welke zij van lieverlede opeten.
De boterweek, dat is de eerste der zevenweeksche vasten vóór Paschen, is een licht punt van hun leven, hoezeer zij hun reeds eenige ontberingen voorschrijft. Slechts boter, melk en eijeren, maar geene vleeschspijzen, zijn nog geoorloofd. Na deze week van lekker leven vervangt in hutten en huizen olie de plaats der boter. De rijke, welke buitendien de verordeningen der kerk op velerlei wijzen weet te ontduiken, verschaft zich de fijnste oliesoorten; het volk heeft geene andere dan hennepolie. Deze gebruikt het dan ook in zoo groote mate, dat men beweert, dat, in den langen vastentijd, zijn vel er eene groenachtige tint van krijgt. In de boterweek zwelgt ieder nog in dierlijk vet. Verbazend is het getal der pannekoeken, plini geheeten, welke gedurende deze dagen in geheel Rusland gebakken worden. Rijk en arm eet dezelve van den vroegen ochtend tot laat in den nacht. Zij worden uit boekweitenmeel, melk en eijeren bereid en rijkelijk met boter overgoten. De rijke bestrijkt ze nog daarenboven met kaviaar. Op de dorpen loopen vrouwen en meisjes in groote drokte met hoog opgestapelde schotels van dit gebak heen en weder, om daarvan aan hare bekenden te brengen. Elke harer vleit zich, de beste bereiding te verstaan; er zijn echter eenige meesters in de kunst. Zoodanig een was de koetsier van zeker groot heer, en daarom trad deze ook gaarne, door vele gasten omgeven, in het huisje van zijnen bediende. De rossenmenner stond dan, met den wijden kaftan opgeslagen, eene witte schort daarover gebonden, en het gloeijende gezigt hoogrood van uit den langen baard schitterende, voor de heete kagchel, en bakte zoo vlijtig hij kon. Midden in de ruime

{==449==} {>>pagina-aanduiding<<}
bergplaats, waar paardentuigen en dekkleeden opgehangen zijn, was de tafel aangeregt. Men kon zich verbeeld hebben in eene ridderzaal te zijn, waar aan muren en zuilen afgelegde wapenstukken in het rond hingen.
De voor ieder dorp opgerigte schommels zijn gedurende deze week in aanhoudende beweging. Ook zijn er om dezen tijd des jaars nog natuurlijke ijsbergen, van welke eene drokke menigte onder vrolijk getier naar beneden glijdt. In de steden worden, gelijk bekend is, groote toebereidselen tot deze dolle week gemaakt. Het groote, onoverzienbare Izaksplein te Petersburg is alsdan met stellaadjen overdekt, die tot verlustiging van het volk moeten dienen. Kleine tooneelen, carroussels, Russische bergen, schommels van allen aard worden er opgerigt. Reeds eene maand te voren begint men dit lustperk, hetwelk slechts eene eenige week moet dienen, op te bouwen. De oprigters van kramen en tenten betalen zware huur, zoo voor den grond als voor het hout, hetwelk zij behoeven. Eene menigte werkvolk arbeidt er aan. Wel is waar, bestaan die stellaadjen slechts uit ligt balk- en bindwerk met daarop gespijkerde planken, doch poogt men daaraan van buiten de sierlijkste gedaante te geven. Nu eens verbeelden zij Gothische kerken, dan Chinesche tempels, dan weder kasteelen met eene menigte torentjes. Al die gebouwen zijn, naar gelange van hetgeen zij beteekenen moeten, eigenaardig beschilderd. In deze kortstondige schouwburgen kosten de plaatsen de helft van hetgeen, waarop de entrée van zulke voorstellingen op andere tijden te staan komt. Alle vertooningen, paardenrijders- of koordendansersoefeningen, goochelaarskunsten en vuurwerken, beginnen met de eerste uren van den dag en herhalen zich tot middernacht toe. Ook in alle grootere schouwburgen volgt, gedurende dezen tijd, de eene voorstelling onafgebroken op de andere; bij elke derzelve kunnen de ruime zalen de kijkgrage menigte ter naauwernood bevatten.
In eene dier houten tenten op de Izaksplaats was het, dat, op den eersten dag der boterweek van het jaar 1836, bijna vijfhonderd menschen verstikten en verbrandden. Hoe verderfelijk de weldaad der wetten bij al te letterlijke en slaafsche inachtneming worden kan, bleek in dit geval. Verscheidene toegesnelde timmerlieden stonden klaar, om de wanden door te slaan, en op deze wijze aan de daarin opgeslotene ongelukkigen lucht en uitkomst te verschaffen;

{==450==} {>>pagina-aanduiding<<}
maar volgens de Russische wet mag niemand de hand aan een brandend gebouw leggen, dan de beambten bij het bluschwezen. Hoe voortreffelijk nu de bluschinrigtingen te Petersburg ook zijn, kwamen zij ditmaal toch te laat, om aan velen het leven te redden. De hulpvaardige timmerlieden werden, toen het nog tijd was, door de militairen streng teruggewezen, en het vreesselijke hulpgeschreeuw der slagtoffers was reeds verstomd, toen de officiële redders aankwamen!
Bijna zou men de, na deze dolle week, als door eenen tooverslag ontstaande stilte ook eene soort van vermaak kunnen noemen, hetwelk de belijders der Oostersche Godsdienstleer met die eener Westersche gemeen hebben. De plotseling begonnen strenge vasten, met het daaraan verbonden geloof in het verdienstelijke dier onthouding, het ijlen naar kerken en biechtstoelen, het bewustzijn van geboete en vergevene schuld, verschaft een gevoel, hetwelk te na aan vreugde verwant is, dan dat men er deze niet zelve in zou vinden. Na de nu volgende zeven strenge weken komt er daarenboven weder eene van zwelgerij, die als een nieuw begin van het leven met al deszelfs genietingen beschouwd kan worden. Deze genietingen worden reeds vooruit door vermeerderend ontberen verhoogd. De echt gemoedelijke Rus nuttigt, in de laatste week vóór Paschen, in het geheel geene warme spijs meer. Zuurkool, gezouten agurken en raauwe uijen vormen uitsluitend zijn voedsel. Van den goeden vrijdag af ontzegt hij zich ook deze, en neemt niets meer tot zich vóór den eersten paaschdag ten twaalf ure. Eerst nadat hij alsdan ter kerke geweest is, en de door hem derwaarts medegenomene spijzen, aan welke hij zich verkwikken wil, door den priester gezegend zijn geworden, proeft hij er van, dat is te zeggen hij bezigt ze in overmaat. Bij eene gemoedelijke dienstmaagd, die onder deze wijs van vasten bijna bezweek, putte ik eens, uit medelijden, alle beweegredenen, welke ik bedenken kon, ja zelfs bijbelplaatsen, vruchteloos uit. ‘Bedrieg ik mij,’ sprak zij, ‘is de wijs, waarop ik God poog te dienen, Hem, gelijk gij zegt, niet welgevallig, zoo ziet Hij ten minste mijnen goeden wil, om het Hem naar den zin te maken, en alle ontberingen te dragen, om Hem welgevallig te zijn.’
Maar deze plotseling elkander afwisselende uitersten van ontberen en genieten moeten op het anders sterke ligchaams-
{==451==} {>>pagina-aanduiding<<}
gestel van den gemeenen Rus onmisbaar nadeelig werken. Hij wordt menigmaal door tusschenpoozende koortsen aangetast. Ongaarne, en slechts door den landheer gedwongen, gaat hij naar den arts. Ongelukkiglijk bemoeijen zich ook daar te lande vele oude wijven met de geneeskunde, en wenden de zonderlingste middelen aan. De natuurlijke kinderpokken woeden in de binnenlanden nog steeds moordend en misvormend. Eene weldadig gezinde landvrouwe wilde den weêrzin harer onderdanen tegen de koepokken op de zachtste wijze overwinnen. Zij leerde zelve het inënten, en oefende die kunstbewerking met goed gevolg, zoo ver dit van haar afhing. Doch, hoe moeijelijk was het haar niet, de ouders te bewegen, hun kind daartoe aan haar over te laten! ‘Het is weêrspannigheid tegen den wille Gods,’ zeide men ook hier. ‘Wil Hij niet, dat ons kind de kinderziekte krijgt of er aan sterft, zoo gebeurt het ook niet.’ Bij zulk eene wijs van denken kon geweld geen goed doen. De brave edelvrouw bedacht dus eenen omweg, om tot haar doel te geraken. Zij begon de moeder, welke haar kind bij haar bragt, met bonte linten te beschenken; aan het kind zelf gaf zij een fraai mutsje. Thans bragt men de kinders bij dozijnen, en weldra die, welke er reeds geweest waren, voor de tweede maal, bewerende dat de stof niet gewerkt had. Men ontdekte, dat zij de lympha afwieschen, om twee- en driemalen geschenken te krijgen. Zoodra hiertegen middelen aangewend werden en zij hare kleine list niet meer konden oesenen, kwamen er veel minder.
Menigmaal is ook voorzeker een zieke, bij wien de natuur eene krisis had aangebragt, die ontegenzeggelijk naar doodskamp geleek, doch na welke hij genezen zou zijn, door afbreking derzelve den dood met geweld in de armen geworpen. Zulke beslissende toestanden worden door de omstanders ligtelijk voor het naderende levenseinde genomen, en de zieke wordt alsdan meêdoogenloos uit zijn bed gerukt; want er heerscht een geloof, dat de mensch, zoo als hij sterft, voor Gods regterstoel treedt, en dat hij daar zoo ordentelijk het slechts zijn kan behoort te verschijnen. Daarom wordt hij nog half levend gewasschen, het beste, wat hij bezit, hem aangetrokken, en, daar hij gewoonlijk onder deze behandeling den geest geeft, uitgestrekt op eene tafel gelegd. Deze gewoonte is des te zonderlinger, daar de Rus, gedurende zijn leven, geene de minste zwarigheid maakt, bij

{==452==} {>>pagina-aanduiding<<}
godsdienstverrigtingen zoo morsig en ongehavend te verschijnen, als hij altijd is.
Een zeer jong meisje, dat aan de tering stierf, maar op den ochtend van haren sterfdag nog krachts genoeg had om zich het haar in orde te brengen, wilde men, toen zij van deze inspanning dood vermoeid ter neder zonk, uit het bed trekken, om haar aan te kleeden. Dringend smeekte de kleine, dat men haar zou laten rusten, daar zij zelve reeds begonnen had zich op te sieren. Zij bedekte hierbij het hoofd met beide de handen; hare ijdelheid, namelijk, vreesde, dat dit gedeelte van haar tooisel minder net hersteld zou worden, als zij het reeds geordend had. ‘Wilt gij mij dan tot de zonde verleiden, u, mijn kind, voor Gods troon te laten verschijnen, zonder dat mijne handen u gekamd en gewasschen hebben?’ Dit zeggende, trok de moeder de nog levende naar eene bank, deed haar tegen den kouden wand leunen, en begon haren arbeid. Het arme kind stierf onder hare handen; maar gerustgesteld, doordien het haar gelukt was haar toch het witte feestkleed over te werpen, schoenen en kousen aan te trekken, droeg zij haar naar de gereed staande tafel. Hier eerst, nadat zij het lijkje in de vereischte ligging gebragt en deszelfs handjes als tot een gebed gevouwen had, begon zij de gebruikelijke doodsklagt: ‘Waarom hebt gij mij verlaten? Beviel het u niet langer in de wereld, waar de korenbloem bloeit, waarvan wij kransen maken, waar de hennep wast, waaruit wij lange draden trekken, die door de zon gebleekt worden? Eenzaam zit ik nu aan het weefgetouw! Gij vervangt er mij niet, om u den bruidssluijer te weven! Ach, zoo men u maar niet naar het slot geroepen had, dan waart gij nog bij mij, de dood ware niet uw echtgenoot, het graf niet uwe bruidskamer geworden!’ Zoodra echter iemand van het slot, waar het meisje onder de bedienden opgenomen geweest was, verscheen, sloot slaafschheid den mond aan de klagende moeder, of deed haar op eene andere wijze voortgaan. - Zoo lang tot dat een priester en deszelfs medehelpers geroepen zijn, die alsdan onafgebroken
gebeden oplezen en opzingen, is, volgens hunne meening, de gestorvene in de magt der booze geesten, die eerst door dit priesterlijk gebed verdreven worden. Eerst wanneer het lijk met aarde bedekt is, hebben zij de magt, om hem te schaden, verloren.
Even gelijk bij 's menschen geboorte met den doop, zoo

{==453==} {>>pagina-aanduiding<<}
wordt bij deszelfs dood met de begraving in Rusland bijzondere haast gemaakt, beide door dezelfde beweegreden, om hem aan de werking der booze geesten te onttrekken. Het kleine, smalle planken huisje, het laatste rustbed aller aardbewoners, wordt niet eer gebragt, vóór dat alles gereed is, om hem daarin weg te dragen. Hij wordt er onbedekt ingelegd. Over het lijk van rijke lieden worden wel kostbare, niet zelden met goud en zilver doorwerkte dekkleeden gespreid, maar het aangezigt blijft op dien laatsten weg zonder eenig bedeksel. De zon bestraalt nog eenmaal zijne geslotene oogen; slechts de trouw bewaarde bruidssluijer der vrouwen hangt ligt, nu en dan door den wind eens opgeheven, boven het stille gelaat, dat van des levens vreugden en lijden uitrust. Priesters, reukvaten zwaaijende, volgen de kist. De kaarslichten, die, zoo lang het lijk in de hut stond, aan deszelfs hoofdeneind brandden, als ook een schotel in melk gekookte, rijkelijk met kaneel en suiker bestrooide en met rozijnen belegde rijst, welke, terwijl het lijk ten toon lag, niet mag ontbreken, worden het achterna gedragen. Zoodra het in het graf nedergelaten is, en elk der aanwezigen een handvol aarde in hetzelve geworpen heeft, wordt de schotel rijst, benevens een eenige lepel om te eten, in het rond gereikt. Ieder nuttigt daarvan eenige lepels vol. Hetgeen aan het graf niet gebruikt is, wordt des avonds, wanneer aan het sterfhuis weder eene soort van lijkmaal plaats heeft, opgegeten. Telkenmaal reikt men den schotel het eerst aan de naaste bloedverwanten.
Gegoeden, die er iets voor betalen kunnen, laten hunne dooden niet terstond in het graf, maar voor een' of meer nachten in de kerk brengen. Daar, meenen zij, hebben de onreine geesten geene magt over dezelve. Dit brengt somwijlen gelukkige uitwerkselen te weeg, waarop echter geene acht ter waarschuwing geslagen wordt. Één voorbeeld onder honderd moge bewijzen, hoe vele schijndooden er ontwijfelbaar in Rusland begraven worden. Een voetganger zocht, gedurende een' stormachtigen nacht, eene schuilplaats tegen het weder in het voorportaal eener dorpskerk. Weldra verbeeldt hij zich, in de kerk eenig gedruisch te hooren, en is op het punt om de vlugt te nemen, toen een luide schreeuw en een daarop volgende val hem roerloos aan de plaats geboeid houden. Het door een venster schemerende licht geeft hem eindelijk den moed, om in de kerk te treden. Hij ziet eene

{==454==} {>>pagina-aanduiding<<}
omgevallen doodkist, een van onder dezelve te voorschijn kruipend, bleek meisje, en een van schrik verstijfd manspersoon, aan wiens handen eenige instrumenten ontvallen schijnen te zijn. De zaak helderde zich in dezer voege op. Onder de Russen bestaat het bijgeloof, dat een tand, aan eene reine maagd uit den mond gebroken, oogenblikkelijk alle tandpijn stilt. Toen nu hij, die zich dit toovermiddel verschaffen wilde, het schijndoode meisje den mond openbrak en zijn aan haar gebit gebragt werktuig eene zeer gevoelige zenuw pijnlijk aandeed, ontwaakte zij.
Slechts eenvoudige kruisen van hout kenmerken de rustplaatsen hunner dooden; doch in oorden, waarijzergieterijen gevonden worden, als in het Gouvernement Tula, ziet men grafteekens van gegoten ijzer. Vlierstruiken, wier zaden door snoepende vogels gestrooid zijn, of witstammige treurberken, die echter de plaats, waar zij staan, alleen aan den herfstwind te danken hebben, overschaduwen deze stille verblijven. Slechts de klaagstemmen der vrouwen en moeders, welker geliefde panden er rusten, verlevendigen dezelve somwijlen. Met deze kerkhoven hebben de Russische bijentuinen veel gelijkheid. De eene zoo wel als de andere vindt men aan den zoom van jonge bosschen. De graauwe, verweerde boomstronken, waarin men de opgevangene bijenzwermen plaatst, die er terstond in beginnen te bouwen, gelijken naar lijkbussen, en derzelver gezigt is niet minder droefgeestig, dan de werkelijke doodenakker. In het algemeen, hoe eenzelvigheid vaak verveling en deze weder hare zuster zwaarmoedigheid wekt, ondervindt men in Rusland menigmaal. Een breede en bleeke, als wegstervende kleurtoon omsluijert met zijn floers de meeste voorwerpen, die zich voor de blikken vertoonen, en deze sombere sluijer gaat ongemerkt van het beschouwde op den beschouwer over.





Herinneringen aan een' tiendaagschen reistogt langs den Rijn, in september 1838.

(Vervolg en slot van bl. 413.)

Met ons afgehuurd rijtuig reden wij in ruim drie uren naar Frankfort, en verloren, na al het belangrijke, dat de Rijn en Wiesbaden ons hadden opgeleverd, er maar weinig bij,

{==455==} {>>pagina-aanduiding<<}
dat wij, in deze meer vlakke streken, Epstein, Hofheim en Höchst doorkwamen, zonder er door de duisternis veel van gewaar te worden. Na in de vrije Rijksstad onze passen asgegeven te hebben, waaromtrent in iedere logeerkamer van ons Gasthof eene gedrukte aanwijzing nevens nog andere, waarbij de reizigers belang kunnen hebben, ten toon hangt, sliepen wij, ook zonder ledekantgordijnen, uitmuntend wél, en bevonden ons dien ten gevolge Zondag ochtend, den 16 Sept., zeer goed gesteld, om aan onzen vurigen wensch te voldoen, en het belangrijke Frankfort in der ijl, maar zoo naauwkeurig mogelijk, op te nemen. ‘Welk eene stad!’ riepen wij uit, toen wij 's morgens 7 ure den voet in hare hoofdstraten zetteden; ‘wat regelmatigheid van bouworde, en imposant aanzien van het geheel! Zou dit niet het non plus ultra zijn der steden, die we op onzen tour ontmoet hebben, en Frankfort met de deftigste en fraaiste, met 's Gravenhage en Rotterdam, te gelijk mogen genoemd worden’? Wij konden de curiosités de la ville, die het van den kastelein ontvangen lijstje bevatte, zoo als de openbare boekerij, het kabinet van natuurlijke historie enz., laat staan de daarop aangewezene environs, met name den tuin van Baron rothschild enz., onmogelijk met vereischte aandacht bezigtigen, maar moesten ons meest met eene uitwendige aanschouwing van de gelegenheid der stad, van haar talrijk garnizoen, merkwaardige gestichten, straatgewemel, en bovenal ook met het bezoek van eenige kerken en bijwoning der godsdienstoefeningen aldaar, tevreden stellen. En inderdaad zou het, naar ons gevoel, onverantwoordelijk geweest zijn, zoo wij de weinige uren, waarover wij beschikken konden, anders dan op deze wijze besteed hadden. Zoo volge ons dan mijn groote
reiziger in 't hoekje van den haard, terwijl wij daar op 's heeren straten in het wijde Francofurtum ad Moenum zonder Führer, wijl alles zich gemakkelijk wijst en wij ook iets aan onszelven wenschten te danken te hebben, rondkruisen. Om ons te beter te oriënteren, en terstond iets ongemeens te zien, zetten wij regtstreeks koers naar den Main; wandelen over de lange en breede steenen brug naar de voorstad; slaan de Pruissische en Oostenrijksche wachtposten gade; (de laatstgenoemde uniform had ik zelden of nooit aanschouwd); vergasten ons nogmaals op het verheven-schoon panorama, dat de frissche Main-stroom ons bij het terugkeeren aanbiedt; vinden het

{==456==} {>>pagina-aanduiding<<}
stadsgewoel aanmerkelijk toegenomen; zien inwoners en vreemdelingen met oogenschijnlijk zeer uiteenloopende bedoelingen in hunnen zondagsdos over straat zweven; voegen ons bij diegenen, die tegen 9 ure naar de bedehuizen toestroomen, en - bevinden ons in de grootste der stadskerken, den katholieken Dom. Hier hooren we het voorspel der godsdienstoefening, zijn voldaan over de netheid en het eerbiedwekkend aanzien van het gebouw, maar reikhalzen naar eenig voedsel voor geest en gemoed, en stevenen dus met eene harde vaart naar de St. Pauluskerk, een nieuwerwetsch en allerfraaist gebouw, eene rotonde, iets hebbende van de Nieuwe Luthersche kerk te Amsterdam. Wij zingen eerst met de kleine schaar, die de hoofdkerk van deze afdeeling der Protestanten bezet, een lied, dat op het Predikantenbriefje staat opgegeven; hooren daarop den Pfarrer könig, die plotselijk uit eene verborgen deur achter in den kansel te voorschijn treedt, eene uitvoerige en vrij drooge inleiding tot zijn onderwerp uitspreken; verlangen naar zoo mogelijk nog betere zielespijs, en landen alzoo bij de niet ver van hier gelegene Fransch-Gereformeerde kerk aan. Vergeleek ik zoo even de voornaamste Luthersche bij eene in ons Vaderland; om u eenige aanschouwelijke voorstelling van dit gebouw te geven, herinner ik u aan het Amsterdamsche Nut van 't Algemeen, of het Trippenhuis, thans het Museum. Er had dus wel een bordje mogen voorhangen, gelijk men in vroeger jaren vond, met het opschrift: Ici on adore Dieu; citoyen qui que vous soyez, respectez ce culte. Maar binnen getreden, zagen wij al het uiterlijke eener Christelijke Godsvereering, en dat in eenen hoogbeschaafden trant, ja zóó, dat ik het in geene Waalsche gemeente van ons vaderland in sterker graad gezien heb. De stilte, die hier heerschte, was ongemeen. De
verzoeking niet kunnende wederstaan van mij omtrent den persoon des predikers, zoo ongemerkt mogelijk, door den heer, die naast mij stond, te onderrigten, trok ik reeds eenige groote oogen tot mij, maar had daarvoor dan ook het genoegen te vernemen, dat de Heer bonnet een celèbre prédicateur was, van Genève, die nu sinds 11 jaren de aanzienlijke standplaats hier ter stede bekleedt. Zijne voordragt beantwoordde aan dezen lof. Schoon zich de leeraar door het verhevene of roerende van zijn godsdienstig voorstel geenszins onderscheidde, was alles gepast, ordelijk en zaakrijk, soms puntig, ja verrassend; terwijl een gekuischte

{==457==} {>>pagina-aanduiding<<}
stijl en onderhoudende leertoon het zijne tot verheffing der aandacht bijdroeg. Het deed ons leed, dat er periculum in morâ was, en wij dus de application missen moesten; te meer, omdat wij gewenscht hadden te hooren, dat onze geloofsgenoot, na zijne schrandere ontwikkeling van de zedelijke waarheid, die hij op den tekst, Matth. VI:22, 23, bouwde, ook wat nader tot de kern van het Evangelie zou doordringen, en de snaar des harten treffen. Minder voldeed ons de dienst in de Luthersche St. Catharinen-Kirche bij Dr. friederich, eenen meer bejaarden, maar uit volle borst krachtig sprekenden geestelijke. Hij las ten slotte het liturgie-gebed zeer rabbelend voor, zoodat de slotgalm der Frankforter Godsvereeringen geen' aangenamen naklank in onze harten achterliet. Overigens meenden wij toch over ons kerkbezoek hier ter stede, waarin wij ons reeds bij voorraad verheugd hadden, voldaan te kunnen zijn. Wij wisten trouwens vooruit, dat het ons niet zou mogen gebeuren, eene volledige dienst bij te wonen, en evenzeer, dat het tien tegen een was, dat wij eenen uitstekenden kanselredenaar zouden hooren. Rari quippe boni! Ook het laatste kerkgebouw nog, hoe weinig het woord des geleerden Doctors, die in hetzelve declameerde, het gemoed trof, was zeer belangrijk voor ons; want wij zagen hier, wat wij nimmer aanschouwd hadden, en in tegenstelling met de St. Paulus-Kirche, de schilderijen, de waskaarsen en andere versieringen, waarmede vele heiligdommen onzer Luthersche broederen in andere landen prijken.
En zoo traden wij uit het huis Gods de wereld weêr in. Ik zeg met nadruk de wereld, want het krielde op de straten van menschen, wie men het aan alles kon aanzien, dat het niet het groote doel van dezen dag was, dat hen in zoo ijverige beweging bragt. De winkels, waarvoor, met geweldig groote letters soms, te lezen staat: Niederlage von enz., stonden open; het ging er uit en in. Neen! dan is het toch in onze groote koopsteden beter, zeiden wij tot elkander, en wipten, om eens op eenen beroemden handelaar eene proeve te nemen, waardoor wij tevens aan eene literarische behoefte zouden voldoen, de Hermann'sche Buchhandlung in, maar vonden hier toch de deur en winkelvensters slechts even open, en den bediende weinig au fait, om met ons over boekhandelsaangelegenheden te spreken; terwijl hij er bijvoegde, dat der Herr hermann nach der

{==458==} {>>pagina-aanduiding<<}
Kirche was, en hij ons op morgen terug verzocht. Wij maakten intusschen, nu we dit verste punt van onzen voorgenomen' togt bereikt hadden, dat we de groote wereldstad, die ons anders nog wel dagen lang zou hebben kunnen boeijen, tijdig genoeg verlieten, om 's anderendaags van Maintz de tehuisreize weder te kunnen aannemen. Derhalve, na al de sedert het ontbijt van 6 ure afgelegde voetstappen, alweêr trap op naar de vierde étage du Cygne, waar men, naar loffelijke gewoonte, ons heengetroond had, en waarbij wij meer dan in de stad eenen gids zouden noodig gehad hebben, waren er niet aan de trappen bordjes geplaatst, die naar de onderscheidene cellen in dit groote klooster geleiden, en waaronder wij eindelijk een vonden met het opschrist: von 63 bis 94. Ah, dachten we, daar is de onze bij! Gezwind de plunje gepakt; beneden eenen knecht bevolen, alles van boven te brengen, en op een der retour-rijtuigen naar Maintz, die voor het logement gestationeerd waren, te laden; onze passen geviseerd terug ontvangen; etwas gegessen und getrunken; den waard voldaan, en zoo op den middag de poort uitgereden, onder de aangenaamste herinneringen en de vrolijkste vooruitzigten.
Het schoone weêr bleef ons bij; de rid over Höchst, Hattersheim en Hochheim was regt lief; en eene jonge dame van Maintz, die met nog een' heer ons gezelschap uitmaakte, wijdde ons voorloopig in de kennis harer woonplaats in, prees zeer de Oostenrijksche boven de Pruissische Officieren der bezetting, (zij was katholiek) en - stortte een' traan van vreugde, toen zij, na nu eenige weken te Frankfort gelogeerd te hebben, van eene hoogte der chaussée nabij Kostheim, eensklaps haar dierbaar Maintz weêr in 't oog kreeg. Wij deelden in hare verrukking, weggesleept door het heerlijke Main- en Rijn-gezigt, en door dat van de belangrijke Bondsvesting, die wij dan nu ook eens zouden intreden. Kort te voren waren wij verlustigd geworden zoowel door het gezigt van den grootschen aanleg der ijzerbaan voor den Taunus-spoorweg, als door dat van het te regt dus genoemde Hochheim, welks hooge ligging heerlijke perspectiven aanbiedt, en waar wij midden door de plantsoenen der vermaarde druif, die anders wegens het misgewas van dit jaar weinig uitlokkends op zichzelve had, met belangstelling henen reden. Ik herinner mij, hoe wij op deze velden van bacchus er ons een genoegen van maakten, om elkander

{==459==} {>>pagina-aanduiding<<}
de meest befaamde kweekplaatsen van zijn edel vocht, die wij nu van nabij of van verre aanschouwd hadden, - Hochheim, Nierstein, Laubenheim, Geisenheim, Johannisberg, Bacharach - te binnen te brengen.
Het eerste, dat ons bij de aankomst op de Rijn-brug voor Maintz, een weinig over 4 ure, bejegende, was de vraag naar de passen. Wij reden daar door drommen van militaire en burgerlijke personen heen; gelijk ons vroeger op den weg van Frankfort naar hier talrijke pleizierrijtuigen ontmoet waren, en stapten af aan het Gasthaus zum Rheinischen Hof von haenlein seel. Wittib, dem Landungsplatze der Dampfschiffe gegenüber; welk tegenover, op ons kaartje vermeld, echter niet te zeer moet gedrukt worden. Overigens verdient het Hôtel dezer weduwe, niet minder dan de witte Zwaan van röder en kühner te Frankfort, alle aanbeveling. Wij erlangden van onze Gastgeberin terstond een' uitmuntenden Franschen geleider, die ons in den namiddag vóór de donkerheid door de stad rondgevoerd en bij al het opmerkelijkste in dezelve gebragt heeft. Zoo gingen wij al aanstonds langs fraaije, breede straten, door gansche rijen van welgekleede wandelaars, naar het Stads-Museum van Romeinsche oudheden, schilderijen en andere rariteiten. Veni et vide! roep ik mijn' vriend toe; en om dier roepstem eenigen nadruk bij te zetten, zeg ik alleen, dat we hier thorwaldsen, den beroemden Noordschen beeldhouwer, uit den Letterbode en misschien van elders u bekend, zagen, in effigie namelijk, reusachtig groot door een' Medicus van Maintz en volkomen gelijkend, naar men ons verzekerde, geschilderd. De aanleiding hiertoe komt u gereedelijk te binnen; en vindt ge het dus niet aardig, dat wij eerst de beeldtenis van den kunstenaar, en kort daarop het pronkstuk zelf van zijne hand op de markt, aanschouwd hebben? Het
modélbeeld van gutenberg, en de verdere voorwerpen van schilderkunst, even als de antiquiteiten van het oude Moguntium, die hier anders zeer merkwaardig zijn en u misschien het meest van alles zouden boeijen, met stilzwijgen voorbijgaande, stip ik, om het hoogst zeldzame, nog de modélbrug van napoleon, en inzonderheid het kunstrijke Planetarium, waaraan een vernuftige kloosterbroeder den schat van zijnen ledigen tijd besteed heeft, aan, om er u een denkbeeld van te geven, dat men wel uren zonder verveling, ja onder gedurige schokken van bewonde-
{==460==} {>>pagina-aanduiding<<}
ring en verbazing, op deze tentoonstelling van merkwaardigheden zou kunnen doorbrengen. Dit was ten minste het geval met iemand, dien wij vóór eenige dagen gedacht hadden, voor het eerst en laatst in ons leven gezien te zullen hebben. ‘Ah, Herr Prediger! mag ich Sie hier wiederfinden’? was het aanstonds, toen Prof. kapp, van wien ik vroeger gewaagde, onverwachts binnen trad, terwijl wij met alle aandacht naar de uitlegging van onzen Cicerone luisterden: en als wij vervolgens zamen het kunststuk, waarin al de hemelligchamen van ons zonnestelsel in verbazend kleinen omtrek, en daardoor nog met veel meer kunst van vinding en bewerking, dan in het schoone Planetarium van eisinga te Franeker, in hunne loopbanen omwentelen, bewonderd hadden, riep hij, als een begeisterde Duitscher, waarin ik tevens den Hegeliaan meende te proeven, uit: ‘Da sehen Sie nun die Allmacht des Menschen; er kann alles machen was er nur will’! Namaken welligt, hernam ik, maar dan toch op verren afstand blijven; terwijl ik voor 't overige niet nalaten kon, bij deze gansche kunstbeschouwing des Ex-professors artistische kennis en geestrijke opmerkingen te waarderen.
Het standbeeld van gutenberg, waar we vervolgens heensnelden, met gepaste, maar tegen de overtuiging van ons Hollanders gedeeltelijk aandruischende Latijnsche opschriften voorzien, is inderdaad indrukwekkend. Van eene andere zijde is zulks de om oudheidkundige gedenkwaardigheden en fraaije bouworde belangrijke Domkerk. Ook daar hebben wij een half uur doorgebragt, om vlugtig den schat van bijzonderheden, hier voorkomende, op te nemen. Het Hôtel van den bekenden Generaal von müffling, tijdelijk' bevelhebber der Bondsvesting, trok mede door deszelfs grootte en pracht onze aandacht. Wij zagen hier in de nabijheid een gedeelte van het zware garnizoen, uit 5000 Oostenrijkers en evenveel Pruissen, nevens 60 Hessen-Darmstadtschen, bestaande. Eene armhartige figuur maken de laatsten, zijnde meest bestemd tot gevangenbewaarders. Dat wij op het grondgebied des Groothertogdoms waren aangekomen, werd ons terstond door de veranderde kleur der strepen op de barrières enz., kennelijk. Dit was dan nu de vierde regering, wier Staten wij binnentraden; en ik moet betuigen, dat zoowel deze, als de Pruissische, de Nassausche en die der vrije Rijksstad, door den geest van orde,

{==461==} {>>pagina-aanduiding<<}
de liberale insteilingen en voorkomendheid jegens vreemdelingen, die wij gelegenheid hadden alomme op te merken, den besten indruk bij ons hebben nagelaten.
Finis coronat opus! Onze laatste wandeling, vóór dat wij weder nach unten voeren, om in die Heimath terug te keeren, was nog eene der heerlijksten. Het ging tegen den avond, en de stad zelve kon ons, vooral daar het Zondag was, niet veel meer ter bezigtiging opleveren. Daarom sloeg onze guide eene promenade magnifique, gelijk hij zich uitdrukte, op de schipbrug voor, waarvan wij dan ook erkennen moesten, dat zij onbetaalbaar was, schoon zij ons geenen Kreutzer gekost had. Om namelijk den stadbewoners en vreemdelingen het genot van dezelve volop te doen smaken, wordt de tol eerst aan de overzijde bij den wachtpost geïnd, zoodat duizende menschen tot daaraan toe op de brug heen en weêr spatzieren, en de elegante Welk, de Officieren der bezetting enz. hier, vooral in den Zondagachtermiddag, parade maken. De door het Rijn-water dag en nacht onophoudelijk, zoowel op Zon- en feest- als op werkdagen, voortgestuwde koornmolens op de rivier, in de nabijheid der brug, maken op iemand, die zulks voor het eerst ziet en hoort, een' bijzonderen indruk; maar alles overtreft het uitzigt, dat men van hier op den Rijn geniet, die ook te dezer plaatse wel de aanspraak op den dichterlijken titel van Grootvorst van Europa's stroomen mag laten gelden. De breedte van zijne oevers, de schoonheid van deze, het coup d'oeil op de belangrijke grensvesting, - alles, alles loopt zamen, om het gemoed beurteling te verteederen en te verheffen. In zulk eene stemming, door de gedachte aan alwat deze dag voor den godsdienstigen en aesthetischen zin goeds en groots had opgeleverd, en door het streelende vooruitzigt op den volgenden verhoogd, kwamen wij in ons logement terug, waar wij met talrijk, deels aanzienlijk gezelschap, onder hetwelk de bekwame
kasteleines aan het hoofd, tusschen twee bejaarde heeren in, gezeten was, à la carte soupeerden, en ons onder meer anderen ook met een' Indisch' ambtenaar, Duitscher van geboorte, maar zoo goed Nederduitsch sprekende, als ik het nog nimmer van zijne landslieden gehoord had, aangenaam onderhielden.
Den 17 Sept., 's morgens 6 ure, op de stoomboot, om den terugtogt te aanvaarden, al wederom onder goede voor-
{==462==} {>>pagina-aanduiding<<}
teekenen. Ook de nevel, die ons eerst belemmert, en om welks wil wij ons dubbel in onze gedane wandeling van den vorigen avond verheugen, klaart na een half uur geheel op. Dit doet ons de voor ons nu nog nieuwe Rijn-tooneelen tot Bieberich op het laatst volkomen genieten. Zeer spoedig zijn wij echter aldaar, en aanschouwen, wat er tot Koblentz toe op volgt, thans weder met hetzelfde genoegen als twee dagen vroeger, al is het ook, dat ons de voorwerpen, door den snellen gang van ons waterkasteel, als in eene tooverlantaren voorbij zwéven. Om niets te verliezen, moeten we dus geene vijf minuten het oog afwenden. Intusschen maken wij toch weder vele belangrijke kennissen van onderscheidene natiën. Van uur tot uur komt er een loods aan het roer, om der ondiepten wil, die nu bij het afvaren dubbel gevaarlijk zijn. Gij merkt, beste Vriend! ik begin alweêr aphoristisch te schrijven. Het is, omdat ik uit mijne aanteekeningen een paar volzinnen woordelijk overnam, naar het einde verlangende. Ja inderdaad, zelfs op het gevaar af, dat gij gemelijk in uzelven zegt: Exitus alget! wil ik u nu verzocht hebben, om het, even als boven nog eens, met de volgende ruwe omtrekken en flaauwe wenken voor lief te nemen. Vele reizigers - zoo luidt het dan verder hier in mijn dagboekje - worden uitgezet en ingenomen. Allen staan op het dek, verzonken in natuurbeschouwing. Een paard wordt in zijn' bijzonderen toestel voor op het schip geplaatst. Andermaal Koblentz en Ehrenbreitstein! Moeijelijk scheiden van deze stad en vesting. Vergoeding in de gezigten van Koblentz tot Königswinter, waarvan bij het opvaren de duisternis, en in die van Königswinter tot Bonn,
waarvan vroeger het reizen met rijtuig ons beroofde. Wij staren achtervolgens met opgetogenheid van geest op tooneelen, als die, welke ons de dorpen, steden, kasteelen en eilanden Neuendorf, (ook in deze lijst heb ik, om boven gemelde redenen, een twaalftal namen overgeslagen) Vallendar, Kesselheim, Bendorf, St. Sebastian, Weissenthurm, Neuwied, Teufelshaus, Andernach, Ober- und Nieder-Hammerstein, Rheineck, Schloss Argenfels, Sinzig, Linz, ruïne Okenfels, Erpel, Remagen, Apollinarisberg, Unkel, Oberwinter, Nonnenwerth, Rheinbreitbach, het Zevengebergte; voorts nogmaals Rolandseck, Mehlem, Königswinter, Plittersdorf, Dollendorf, Ober-Kassel en anderen, in heerlijke groepen aan beide de oevers geschakeerd, door derzelver

{==463==} {>>pagina-aanduiding<<}
zeldzaam prachtige ligging, ieder oogenblik opleveren. Van Bonn tot Keulen minder verhevene en niet zoo gevariëerde, maar toch altijd schoone gezigten. Hier gaat men meer zich zamen onderhouden, en de reisboekjes en kaarten inzien. Half 5 te Keulen. Dus de groote afstand van Maintz tot daar in 10½ u. afgelegd.
‘Langsam an - stop’! riep onze Kapitein gedurig den machinisten toe, wanneer de schel voor op onze boot, of op eene landingsplaats, werd getrokken voor het uitzetten of innemen van passagiers en goederen. ‘Stop eens voor een oogenblik in het luchtig en vlugtig relaas uwer vliegende terugvaart naar patria’! hoor ik mij hier insgelijks toeroepen, ‘daar Keulen ons een bekwaam rustpunt geeft.’ En nu dan, ja veel, zeer veel is er van de plaatsen, die wij door de vereenigde kracht van stroom en stoom voorbijgestuwd werden, te zeggen; maar - eilieve, wie geeft de gewaarwordingen weder, door de aanschouwing van oogenblikken verwekt, en de eene de andere zoo pijlsnel opvolgende en verdringende? Eene andere pen, dan de mijne, wordt althans hiertoe vereischt; en waarom ik geene merkwaardigheden van landstreken, bergruïnen enz., die wij begeerig aanstaarden, mededeel, heb ik reeds vroeger gezegd. Slechts een paar bijzonderheden wil ik nog aanstippen. Tot het verrukkende van deze grootsche en in hare soort eenige speelvaart draagt ook het gezigt op de Landstrasse bij, die bij wijlen achter de bergen loopt, maar dan op eens weder voorwaarts schiet, en door hare Hessische karren en ander voertuig schilderachtige groeperingen op den oever veroorzaakt. Gij laast voorts op mijn lijstje onder andere namen den u zeer bekenden van Neuwied. O ja! voor dat lieve plaatsje hebben we stil gelegen, maar te kort om het in oogenschouw te nemen. Een verlies, ik beken het, voor iemand, die, rijk in zonen, het Instituut der Broedergemeente had moeten bezigtigen; al ware het alleen, om, door de aanschouwing van een voortreffelijk voorbeeld, wat pedagogische wijsheid voor nu en het vervolg op te doen. - Nog heb ik de reisboekjes, die men op het laatst opensloeg, aangeroerd; en de ondervinding, daaromtrent in loco opgedaan, moge u en mij bij
volgende reizen tot waarschuwing dienen. Verbeeld u; daar leest een Engelsch reiziger uit een' nagelnieuwen Tourists Guide, London, 1838, waardoor de Schrijver de kosten van zijnen Rijn-togt in den vorigen

{==464==} {>>pagina-aanduiding<<}
zomer veel meer dan gedekt heeft, ons zoo het een en ander voor, waaromtrent onze zinnen en gezond verstand ons vlak het tegendeel leeren. Een met de Willems-orde gedecoreerde Haagsche Heer, Duitscher van geboorte en met deze omstreken door en door bekend, vraagt aan B., of de 1500 voet hooge klip van Gibraltar niet oogenschijnlijk haast driemaal zoo hoog als gindsche Drachenfels is, welken de kostelijke Reizigers wegwijzer meer dan 1000 voeten toeschrijft. Op dezelfde bladzijde doet onze grootspreker zich als scheeven beoordeelaar kennen. Hij was met eenige luchthartige Bonnsche studenten op de stoomboot geweest. Van derzelver woorden en daden, die blijkbaar door hem overdreven worden, trekt hij nu een gevolg tot het geheele korps; waartegen dan Oxford's, Edimburg's en Londen's studerende jongelingschap heerlijk in al den glans harer beschaving en goede zeden overstaat. Om onzen goeden Brit van het onrigtige van deze en andere oordeelvellingen zoowel, als berigten van zijnen countryman, te overtuigen, had nog al moeite in, ofschoon de Hagenaar zulks op elke bladzijde van het uitwendig schoone boek met den vinger hem aanwees. Intusschen, ook hier was het: mala mixta bonis; en, ex Ennii stercore aurum quaerens, moest ik den Itinerator daarin bijvallen, dat de Duitsche nachtlegers voor hem, die er niet aan gewend is, gansch niet aangenaam zijn. Als hij dat somtijds weggeschoven dekbed, wegens de koude, die hij dan leed, weer over zich heen trok, was het hem, zoo als hij in zijnen luimigen trant zegt, alsof de nachtmerrie op hem viel; zoodat hij het ten laatste nogmaals van zich moest afwerpen, en aldus vele slapelooze nachten had doorgeworsteld. Nu, ook dit is alweder cum grano salis op te
vatten; en de krachtspraak, zoo als de Duitschers zeggen, die bij de Engelschen en Franschen niet minder dan bij hen (ook bij onzen landaard?) aan de orde van den dag is, en waardoor hunne Schrijvers zich opgang verwerven, maakt, dat aan de waarheid en billijkheid dikwijls veel te kort gedaan wordt. Althans die zoo vertroeteld is, dat hij op een togtje aan den Rijn, na allerlei vermoeijenis van rijden en wandelen, zich met een donsleger in de beste logementen aldaar niet behelpen kan, of door ruggespraak met zijnen gastheer het hem ondragelijke niet weet veranderd te krijgen, doet beter te huis te blijven.
Et haec quidem hactenus! Wij zijn dan te Keulen terug-
{==465==} {>>pagina-aanduiding<<}
gekomen. Daar nemen wij (ook paulus heeft van den reismantel, door hem te Troas gelaten, gewaagd) den rotting van het postkantoor, die mij nog veel dravens door de slecht geplaveide stad kostte, nevens kistjes extrait d'eau de Cologne double, bij marie farina zelven gekocht, voor onze dames mede. Van de Agrippina worden onze zaken op de boot der Düsseldorfer Geselschaft, waar wij plaats genomen hebben tot Arnhem, overgebragt; en we varen, na een uur oponthoud in en bij de stad, tegen 6 ure met eene volgepakte stoomschuit, terwijl de Keulenaars in digte drommen van de kaai en den steiger ons naoogen, af, om eenen tweeden nacht op dergelijk vaartuig door te brengen. Het grootsche gezigt over den Rijn op het trotsche Keulen is het laatste, dat we genieten; want vervolgens doet ons de koude lucht en avondschemering, het min belangrijke der oevers, die wij nu langs varen, als ook de zorg, om eene zoo goed mogelijke slaapplaats voor den nacht te erlangen, naar beneden gaan, waar we dan ook zeer goed tot half 5 in den morgen gerust hebben. Eerst nog moest de boot twee uren te Dusseldorp toeven. Wij gingen dus souperen, waar we het op de heenreis zoo wél gehad hadden, en namen ook nu eenen goeden indruk van de drie Rijkskroonen mede naar Holland. Half 10 weêr verder, en den 18 Sept., 's ochtends half 5, te Emmerik. Hier lossen, laden enz. Eerst half 7 van daar naar het Lobith. Op deze grensplaats aangiste der lading. Een vijftal ambtenaren der in- en uitgaande regten langen tijd aan boord. Niet vóór half 9 van deze plaats der verveling, en voor sommigen van
beangstiging, verder naar Arnhem. O! hadden we dat geweten, dat de winst van snelheid door oponthoud weder dusdanig verloren zou gaan, wij hadden vast het laatste gedeelte van ons pléiziertourtje nog wat anders ingerigt. Sed nemo mortalium omnibus horis sapit! De blijdschap over het goed geluk en genoegen, dat ons ook tot nu toe bleef vergezellen, had verre de overhand, en wij hebben ons op alle de dagen van onzen togt letterlijk geen uur verveeld. Te Arnhem zelfs moesten we anders ook nog een' tijdlang wachten naar de ter visie ons afgehaalde passen. Om 11 ure zitten we weêr in het Zwijnshoofd. Bij de Velper-poort, thans barrière, zeggen we elkander vaarwel; terwijl ik beloof mijne aanteekeningen uit te breiden, en dan mijnen geliefden reisgenoot, ter lezing voor hem en de zijnen, toe te

{==466==} {>>pagina-aanduiding<<}
zenden. Gij, Vriend! moest mij nog een' stoot geven, opdat aan die verpligting eindelijk wierd voldaan. Aan de Steeg nam ik het middagmaal bij familie, en vond 's avonds de mijnen te Dieren in goeden welstand terug, even als B. de zijnen te Ede.
Kan dit reisverhaal nu iets tot het vermenigvuldigen uwer genoegelijke uurtjes in den winter op het land bijdragen; ik gevoel het, gij zult dit niet zoozeer aan mijne schrijfwijze, noch aan het ongemeene der beschrevene ontmoetingen, als wel aan dien wereldburgerlijken geest, die u bezielt, te danken hebben, waardoor niets, wat de menschheid en het groote schouwtooneel, waarop zij zich vertoont, betreft, u onverschillig is; terwijl de vriendschap, zoo ik vertrouwen mag, den steller gereedelijk verschoonen zal, overal waar zij ontwaren mogt, dat hij den tol aan de menschelijke zwakheid heeft betaald. Wanneer mag ik uwe aanmerkingen op mijn geschrijf ontvangen? Ik hoop eerlang mondeling. Intusschen vale et fave, en geloof enz.

Keizer Nicolaas.

Met regt beweert een Engelsch reiziger, bremner, (uit wiens onlangs uitgegeven werk de schets van Keizer nicolaas is ontleend, welke wij hier willen mededeelen), dat de Keizer van Rusland een der merkwaardigste personen is, op wie de aandacht van geheel Europa als onwillekeurig moet gevestigd zijn. Hij is de man, van wiens wil en wenk grootendeels vrede en rust, niet enkel in ons werelddeel, maar ook in Azië afhangen, en die de brandstoffen, maar al te rijkelijk voorhanden, gemakkelijk en vreeselijk zou kunnen ontsteken.
Volgens hem bezit de Keizer wel niet datgene, wat hem als eenen man van buitengewone talenten zou kunnen onderscheiden. Maar onvermoeide werkzaamheid van ziel en ligchaam (in eene mate, die bij den Vorst ligtelijk den naam van genie verkrijgt) kan hem niet ontzegd worden. Zijne meest uitstekende eigenschappen zijn vastberadenheid, grootheid, om bij den onverwachten en onvoorzienen nood van het oogenblik maatregelen te beramen, en standvastigheid, om deze door te zetten. Daarmede is zijne buitensporige zucht verbonden, om alles tot zekere militaire eenvormigheid

{==467==} {>>pagina-aanduiding<<}
terug te brengen. Die zucht wordt schier eene zwakheid bij hem. Zijn lievelingsdoel is, het geheele Rijk het voorkomen te geven van een groot kamp. Deze zucht is zoo wél bekend, dat zelfs de kinderen op de straat eene militaire houding aannemen en deftig voortstappen, op het hoofd eene witte muts dragende met een' rooden band à l'Empereur. Wanneer men eene school binnentreedt, rijzen knapen en meisjes bij gelederen overeind, om u op militaire wijze te begroeten, en zij verlaten de school, als marcheerden zij op het geluid van de trom. Ook in de gevangenissen ziet men nog sporen van des korporaals tucht, en zelfs in de hospitalen zou men schier zeggen, dat de ziekenoppassers de keizerlijke lijfwacht naäpen.
Des Keizers huisselijke levenswijze is zeer eenvoudig. Een bijzonder genoegen schept hij in het bijzijn van zijne kinderen. Zij, die het Keizerlijke gezin in deszelfs huisselijke afzondering hebben aanschouwd, als de leden bevrijd waren van de praal en statigheid, wier slaven de Vorsten zijn, zoodra zij in het openbaar verschijnen, spreken over hen met hoogen eerbied. Een Engelschman, die vele gelegenheden had, om dien hoogen kring binnen te treden, zegt, dat men zich onmogelijk meer geluk, meer liefde, meer eenvoudigheid kan voorstellen. De ongedwongene en onschuldige vermakelijkheden, waarmede de avonden worden doorgebragt, vormen een aangenaam kontrast met datgene, wat men zich gewoonlijk van vorstelijke familiekringen verbeeldt. Met één woord, in alles, wat hij zag, bleek het, dat er geen teederder eentgenoot of liefderijker vader bestaat, dan nicolaas. De Keizer, te scherpzigtig om niet te bemerken, wat er in de ziel van den bezoeker omging, zeide op zekeren avond, terwijl hij bij de onaangename gedachte op zijne tanden knarste en op den grond stampte: ‘Ik weet, dat ik in Engeland miskend word. Men haat mij, omdat men mij een dwingeland acht. Men moest mij zien in den schoot mijner familie.’
De wijze, waarop het Keizerlijke gezin op sommige der zomerpaleizen leeft, is ook bij uitstek eenvoudig, gelijk blijken kan uit de volgende anecdote. Een vreemdeling, die rondzwierf langs de kusten nabij Peterhof, betrad een park, dat, zoo hij meende, behoorde tot het buitenverblijf van dezen of genen aanzienlijke, die aan de dienst van het nabijgelegen paleis verbonden was. Hij vond nergens eenigen

{==468==} {>>pagina-aanduiding<<}
hinderpaal bij zijne wandelingen, strekte dezelve naar alle rigtingen uit, en poogde eindelijk de andere zijde van het landhuis te bereiken, waar hij een uitgestrekt zeegezigt hoopte te vinden. Ten einde dit oogmerk te volvoeren, was het noodig, dat hij digter bij de vensters kwam, dan hij wel gewenscht had. Bij een derzelven, hetwelk geopend was, en waarin een kostbare bloempot stond, zat eene dame, zeer eenvoudig in het wit gekleed, met een boek in de hand, hetwelk gelukkig hare aandacht zoo boeide, dat de vreemdeling gelegenheid had, om zich te verwijderen, zonder haar te storen. Voor dat hij bij de schildwacht kwam, die hij vroeger niet had opgemerkt, vermoedde hij niet, dat de dame, in wier nabijheid hij aldus ongehinderd was doorgedrongen, en die volstrekt van geene pracht of staatsie omringd was, niemand anders was geweest, dan de Keizerin.
De Keizer is lang en welgemaakt. Weinige mannen van zijne lengte vertoonen in hun voorkomen zooveel bevalligheid en gemakkelijkheid. Inderdaad is dat voorkomen zoo gunstig, dat velen hem den moeijelijk te wederleggen lof hebben gegeven, als ware hij de schoonste man in Europa. Daar hij een van de beste ruiters van onzen tijd is, ziet men hem nooit gunstiger, dan wanneer hij zijn geliefd paard heeft bestegen. Gewoon te gebieden en zijne bevelen met kruipende onderdanigheid te zien volbrengen, heeft hij, meer dan eenig Vorst, in zijne geheele houding en in zijnen blik de uitdrukking van vorstelijke majesteit. Zijn oog heeft eene bijzondere kracht; deszelfs fiere blik temt den oproerige, en heeft, gelijk men zegt, den sluipmoordenaar ontwapend. Zijne manieren intusschen hebben niets van die van eenen despoot, en niets is innemender, dan zijne oplettendheden, wanneer hij wenscht te behagen. Niemand schijnt in hoogere mate de gave te bezitten, om bij hen, die tot hem worden toegelaten, de vooroordeelen te verbannen, die zij vroeger tegen hem mogten hebben opgevat. De Russische Grooten, zegt men, zien weinig van deze betooverende gave; jegens hen kan hij niet gemeenzaam zijn, zonder naijver op te wekken, die schadelijke gevolgen voor het Rijk zou kunnen hebben. Aan vreemdelingen en doortrekkende bezoekers verspilt hij zijne vriendelijkheid; want jegens hen kan hij zoo handelen zonder gevaar, en hij stelt er te veel prijs op, om ook buiten zijn Rijk te worden geschat, dan dat hij eenen vreemdeling met eenen ongunstigen indruk zou laten ver-
{==469==} {>>pagina-aanduiding<<}
trekken. Nooit bereikte zelfs de Keizerlijke vleijerij beter haar doel. De hooge lof, waarmede allen, die tot hem naderden, spreken over zijne voorkomendheid, openheid en vriendelijkheid, schijnt aan te duiden, dat het niet enkel de Keizer, maar ook de mensch is, die zulk eenen goeden indruk maakt.
Bij de gemeene soldaten is hij bijzonder gezien, maar vooral bij de Mooziks, de goedhartige kerels met de baarden en schapenvellen, in andere woorden, bij het groote ligchaam des volks is hij bemind. Hij verschijnt nooit in het openbaar, of hij wordt met verrukking en geestdrist begroet, zoodra men hem ziet. Zorgvuldig spoort hij de nederige verdienste op, en beloont haar edelmoedig. Bij alle openlijke gelegenheden is hij vriendelijk en gemeenzaam jegens het volk; en bij het groote zomerfeest op Peterhof, waar duizenden van het volk verzameld zijn, danst en springt hij onder hen, even vrolijk en ongedwongen, als een van allen.
Zijne gezondheid is van de sterkste natuur, en wordt ongetwijfeld nog geoefend door zijne werkzaamheid en levendigheid van aard. Hij telt het weinig, om in een paar weken eene reis te doen, waartoe anderen zoo vele maanden zouden gebruiken. In het algemeen komt de afstand bij de Russen weinig in aanmerking, als zij zullen reizen. Wanneer hij dus eene reis van een paarhonderd uren onderneemt, alsof hij tot een diner uitgaat, doet de Keizer niets dan wat zijne meeste onderdanen ook zouden doen. De inwoners van Petersburg weten altijd, of de Keizer in de hoofdstad is, indien zij slechts opletten, of de vlag van het paleis waait of niet; zij wordt slechts geheschen, wanneer de Keizer aanwezig is. Somtijds hoort men des morgens, wanneer de vlag is verdwenen, dat hij reeds uren en uren ver is, daar een onverwachte tijding hem midden in den nacht heeft doen vertrekken. Na de wapenschouwing te Kalisch snelde hij Silezië en Bohemen door, en was in de vertrekken der Keizerlijke familie te Weenen, voordat een koerier de tijding van zijne aanstaande komst had kunnen overbrengen. Hij is de eenige Russische Keizer, wiens reislust in verhouding staat met de uitgestrektheid van zijn gebied. Hij rijdt letterlijk ventre à terre, en legt zelden minder af, dan twaalf Engelsche mijlen in het uur, zelfs op de ongebaande wegen van het zuiden zijns Rijks. Bij dergelijke togten is hij nooit

{==470==} {>>pagina-aanduiding<<}
van gevolg of geleide vergezeld; zijne eigene ligte droschky met zes paarden en een dergelijk rijtuig met eenen aide de camp maken den ganschen Keizerlijken stoet uit. Zijne levenswijze op reis is zeer eenvoudig. Hij eet weinig en altijd den meest dagelijkschen kost. Het bed, dat hij met zich medevoert, is verre van weelderig. Het bestaat, even als de bedden in de slaapkamers van zijne paleizen, eenvoudig uit eene harde matras, rustende op eene naauwe ijzeren rustbank.
In het gesprek laat hij zich ligtelijk door drift vervoeren, zoodat hem de woorden dikwijls geheel ontbreken. Hij vult het ontbrekende intusschen op zijne wijze aan. Bij eene zamenkomst met den Franschen Ambassadeur werd de woordenwisseling zoo hevig, dat de Keizer, door tegenspraak in drift geraakt, eindelijk, geene woorden meer kunnende vinden, zijne bewijsredenen zeer krachtig besloot, door met groot geweld met zijne hand op de tafel te slaan. Bij eene andere gelegenheid vloog hij naar het venster, wierp het open, en veelbeteekenend wijzende op eenige regementen, die daar exerceerden, trok hij zijne redenering zamen in de woorden: Voilà ma garde; ce n'est que la vingtième partie de mon armée.
Ofschoon hij niet afkeerig is van letterkunde of letterkundigen, onderscheidt hij zich echter niet door bijzonderen smaak voor letteren. In alle nuttige vakken van wetenschap, geschiedenis en talen heeft hij zich echter eene groote mate van kennis eigen gemaakt. Zijn eerbied voor de Godsdienst is, naar het uitwendige te oordeelen, zeer groot.
Deze beschrijving uit den mond van eenen Engelschman, die met het Russische Rijk en bestuur niet bijzonder is ingenomen, stelt Keizer nicolaas in een beminnelijk licht voor, en zal zeker niet te partijdig te zijnen voordeele zijn. De edele Vorst heersche nog lang!




Voor u!


Er leefde eens op een burgtslot een Graaf, een onverlaat, 
Van ziel en zin boosaardig, en uitgeleerd in 't kwaad; 
En wat hij soms ook varen liet, 
Het misdrijf en de zonde niet. 

{==471==} {>>pagina-aanduiding<<}

Geen voorwerp was zoo heilig, dat ooit hem heilig bleef; 
't Was regt en deugd en onschuld, waar hij den spot meê dreef, 
En altijd peinsde hij en zon, 
Of hij ook iemand schaden kon. 
 
Zoo had hij zich bezoedeld met tranen en met bloed, 
Zoo sluw zich toegeëigend der weeuwen geld en goed, 
En altijd zat hij op het slot 
Verzonken in dat helsch genot. 
 
En nimmer hadden tranen zijn wangen nog besproeid; 
Geen beê van wees of arme had ooit zijn oor geboeid, 
En nimmer bragten dood of graf 
Zijn ziel in angst voor 's Hemels straf. 
 
Doch eenmaal knot de pijnboom, schoon hij ook eeuwen stond, 
En slot en poort, hoe sterk ook, stort, gruizelt eens te grond, 
Zoo ook, hoe stout zij zich vertoon', 
Ontvangt de boosheid eens haar loon. 
 
En juist was heel de slotberg bedekt met dikke sneeuw, 
En onder 't stormenloeijen klonk aaklig 't raafgeschreeuw, 
En onder 't bang en buldrend weêr 
Stort digt en scherp de jagtsneeuw neêr. 
 
Zag men op 't slotplein buiten, wit waren wal en poort, 
En altijd loeide feller de storm en sneeuwvlaag voort; 
En schaatrend zag de Graaf het aan, 
En bleef voor 't open venster staan. 
 
Bij al zijn zwarte beelden stond schoon die witte grond, 
En 't hart, bestormd door driften, was blijde in dezen stond; 
En vloek en spot bij 's Hemels stem, 
Die te uiten, dat verheugde hem. 
 
En hoor! wat klinkt en klept daar, bij zilvren toon en klank, 
Zoo als in 's Heeren tempel der vromen lof en dank 
Bij 't driemaal Sanctus opwaarts rijst, 
Als men den Christus eer bewijst? 
 
‘Wat wil dat spook?’ zoo prevelt de Graaf en staart in 't rond; 
De stormwind zwijgt; de sneeuwvlaag verdunt op d' eigen stond, 
En lieflijk lacht van 's hemels baan 
Het zonlicht woud en slot weêr aan. 

{==472==} {>>pagina-aanduiding<<}

En van den gindschen heuvel naakt, over sneeuw en ijs, 
Met koor- en kerksieraden een Priester, oud en grijs; 
En zachtkens klingelt voor hem uit 
Het zilvertoonend belgeluid. 
 
En onder 's Graven venster blijft de achtbre Priester staan, 
En wijst, bij 't plegtig heffen, het Sacrament hem aan, 
En houdt zich, sprekend taal noch woord, 
Als moest hij thans niet verder voort. 
 
‘Wat wilt gij?’ riep de Burggraaf, wiens moed, naar 't scheen, bezweek; 
‘Geen stervende is op 't burgslot, - voor wien toch komt gij? spreek!’ 
De Priester hief de blikken nu, 
En sprak met ernst en klem: ‘Voor u!’ 
 
‘Voor mij?’ zoo spot de snoodaard; ‘ga, dweeper, 'k ben u moê!’ - 
‘Ontsluit voor mij de slotpoort,’ sprak hem de Priester toe; 
‘Een stervende is er, - hoor naar mij, - 
De stervende, die 'k meen, zijt - gij!’ 
 
‘Een stervende?’ zoo schimplacht en spreekt de booswicht weêr; 
‘Ik leef, en zal 't u toonen; mijn hand velt u ter neêr, 
Vloeit nog een woord van dood of graf, 
O oude! u van de lippen af!’ 
 
‘Doe op!’ roept weêr de Priester; ‘hoor naar de stem van God!’ 
‘Daar grijpt de Graaf zijn jagtroer, en laadt het, lacht en spot; 
Het vlamt, en 't knallend schot valt neêr, - 
De vrome Priester is niet meer. 
 
En van de bergen klonk steeds 't: ‘voor u!’ verschriklijk voort, 
Tot dat de zon haar stralen weêr wierp op wal en poort; - 
't Werd, kort na 't rijzend morgenrood, 
Op 't burgslot stil, - de Graaf lag dood. 

Naar het Hoogduitsch van seidl.

j. van harderwijk, rzn.





{==473==} {>>pagina-aanduiding<<}

De bevrijding der negérslaven.

(Eene ware Gebeurtenis.)

Blanke man! 
Kunt gij Christus naam belijden, 
En meêdoogenloos ons wijden 
Aan het wreedst, onmenschlijkst plan? 
Durft ge ons, koud als ijs van zinnen, 
Henensleuren, als het vee, 
Van alwat wij minnen? 
 
Vreugd noch rust 
Mogt gij, arme zwarten, vinden; 
Ver van huis en ver van vrinden, 
Kwijnt gij hier aan vreemde kust. 
Smart en kommer moest gij leeren, 
En alleen zijn met uw smart; 
Elk genot ontberen. 
 
Nat bezweet, 
En ofschoon ze ons bloed zien vloeijen, 
Mag bij hen geen deernis gloeijen 
Met ons onverdraagbaar leed. 
Mogen we eens een poos verâmen, 
Van het dierbaar Vaderland 
Zingen wij dan zamen: 
 
‘Vaderstrand, 
Met uw geurige bananen 
Ach, gij ziet niet onze tranen 
Stroomen in het vreemde land! 
Mogten wij, in 't zwoele lommer, 
Nederliggen op uw' grond, 
Vrij van smarte en kommer! 
 
Hemelzoet 
Zoude ons in uw' schoot verzaden; 
Onder frissche palmenbladen 
Schroeide ons dan geen zonnegloed; 
Iedere ochtend, iedere avond 
Was voor ons een vreugdvol uur, 
Met genot ons lavend. 

{==474==} {>>pagina-aanduiding<<}

Hier, o smart! 
Hier kastijdt men wreed uw kindren; 
Niets, niets kan hun lijden mindren, 
Of verzachten 's Christens hart; 
Vruchtloos was 't, dat tranen vloten: 
Ver van 't dierbaar huisgezin 
Zijn wij asgestooten.’ 
 
Droef geween, 
Dof weêrkaatsend, volgt dit zingen, 
En in digt gesloten kringen 
Staan zij hopeloos bijeen, 
't Hoofd bedrukt naar de aard' gebogen. 
Eensklaps staat een jongling op, 
Vonkelend van oogen: 
 
‘Broeders, moed! 
Wilt gij mijn besluit thans weten, 
Langer knelt ons dan geen keten, 
Nimmer vloeit dan meer ons bloed.’ 
Aanstonds staken ze allen 't weenen, 
En de jongeling meldt het luid; 
Elk dringt om hem henen. 
 
Vrij van rouw; 
Straalt de hoop uit aller oogen; 
Allen, starend naar den hoogen, 
Zweren zij elkander trouw. 
Vlug van voet, gesterkt door 't hopen, 
IJlt hij tot den slavenheer, 
Legt zijn plan hem open: 
 
‘Magtig Heer!’ 
Spreekt de tolk der arme slaven, 
‘Wilt gij niet uw knechten laven, 
Wanhoop stort hen dan ter neer; 
Sta hun toe om zich te kransen, 
Slechts één' avond blij te zijn, 
Vergenoegd te dansen.’ 
 
En verbaasd 
Blikt de slavenheer in 't ronde, 
Peinst en overweegt een stonde; 
Gouddorst, schoon ze op meerder aast, 
Wijkt een poos voor 't medelijden, 
En hij gunt zijn' slavenstoet 
't Feestelijk verblijden. 

{==475==} {>>pagina-aanduiding<<}

Snel omhoog 
Schiet de vlam der vreugdevuren, 
Waar de slaven blijde op turen; 
't Lied stijgt naar den hemelboog; 
Vrolijk klinken aller zangen, 
Want de hoop belooft hun dra: 
Vrijheid, hun verlangen. 
 
‘Spoedig, ja! 
Slaken wij de slavenbanden; 
Tot der vadren vrije landen 
Reizen wij bevrijd weldra; 
Morgen groeten wij uw zoomen, 
Overdierbaar vaderland! 
En uw kokosboomen.’ 
 
Hoog en rood 
Rijst de vlam bij 't jubelzingen; 
Onder blijde liedren springen 
Allen in des vuurgloeds schoot; 
Knettrend lekt de vlam hen allen; 
Nog één juichtoon wordt gehoord, 
En hun ketens vallen. 

Naar het Deensch van h.a. bjerregaard. Rotterdam, 11 Mei 1839.

L.T.

Definitie van een' filozoof.

Een drooge Filozoof (tegenwoordig vindt men er niet meer, op wie dit adjectief past; ze zijn conversabel geworden, en schrijven zelfs Romans) een drooge Filozoof dan, van weleer, op eenen maaltijd genoodigd bij een' man van aanzien, was aan tafel naast eene schoone jonge Dame geplaatst. Toen het onderhoud, na het nieuws van den dag, eene wijsgeerige wending scheen te nemen, wendde zich de jonge Juffer op eens, op naïven toon, tot haren gebuur: ‘Maar, mijn lieve Heer, als ik zoo vrij mag zijn dit te vragen, wat is toch Filozofie?’ - ‘Filozofie, Mejufvrouw,’ antwoordde onze Wijsgeer, eenigzins bedremmeld op deze onverwachte vraag; ‘Filozofie, Filo....’ Hier viel hem zijn zwager eensklaps in het woord: ‘Filozofie is, wanneer men, naast eene schoone Dame gezeten, Filozoof blijft.’ - Het gansche gezelschap, ook onze Geleerde, borst in een schaterend lagchen uit, en het kwijnend tafelgesprek werd levendig.


{==476==} {>>pagina-aanduiding<<}

De lijder, dien de dokter verlaat.

Ten tijde toen alle gilden en beroepen te Parijs in verscheidene kerken dankgebeden voor het herstel des Konings (lodewijk XIV) deden houden, zel benserade, in zijne door hem bij de Akademie uitgesprokene lofrede op dien Vorst: ‘De koopman verlaat zijn kantoor, om zich smeekende voor de altaren neder te werpen; de ambachtsman zijne werkplaats, de arts het ziekbed en de zieke voelt zich beter.’




Een brief van Frederik den Grooten.

In het jaar 1784 droeg Professor muller eene uitgaaf van het Lied der Nibelungen aan frederik II op, en ontving, toen hij zijn werk aan den Koning inzond, het volgende antwoord: ‘Hooggeleerde, lieve, getrouwe! Gij oordeelt veel te gunstig over de gedichten uit het 12de, 13de en 14de seculum, waarvan gij den druk bezorgd hebt, en welke gij tot het verrijken der Duitsche taal zoo bruikbaar keurt. Mijns erachtens zijn zij geen schot buskruid waard, en hadden niet verdiend aan het stof der vergetelheid onttrokken te worden. In mijne boekverzameling ten minste zou ik zulk prullengoed niet dulden, maar het er uit smijten. Het mij toegezonden exemplaar mag derhalve zijn lot in de groote bibliotheek afwachten. Veel navraag belooft aan hetzelve echter niet uw anderzins u genadige Koning

Potsdam, den 22 Febr. 1784.

frederik.’

Reciprociteit.

Een arme poëet had een gedicht op eenen pasteibakker gemaakt en het hem toegezonden. Deze noodigde hem aan zijnen disch. In den beginne at de dichter met goeden appetijt; doch weldra verging hem deze, toen hij de spijt had te bemerken, dat het papier, waarop eene groote voorgediende pastei gebakken was, het handschrift zijner verzen was. Zijne ontevredenheid was zoo sterk, dat hij die zelfs voor zijnen gastheer niet verbergen kon, maar zich over deszelfs handelwijze beklaagde. ‘Wel, dat kunt gij mij toch niet kwalijk nemen,’ zeî de pasteibakker; ‘gij hebt verzen op mijne pasteijen gemaakt, en ik pasteijen op uwe verzen.’

No. VII. Meng. bl. 329. reg. 11 v.o. leze men, in plaats van anders, elders.
Bl. 343. reg. 11. v.o. moeten achter trekken de ‘ eindigen.
Bl. 348. reg. 11. moeten voor den nieuwen regel ‘ staan.
- - reg. 17 v.o. leze men: schepsel.
Bl. 353. reg. 16 v.o.: reeds.
Bl. 361. reg. 15 v.o.: haren.






{==477==} {>>pagina-aanduiding<<}

Mengelwerk.

Nog iets over de doodstraf.

Soll man nicht auch im unglücklichen Sträflinge den Menschen achten; ist man ihm nicht Gerechtigkeit und Liebe schuldig?

Dr. muller, Erbauungsbuch.
In de Vaderlandsche Letteroefeningen voor Januarij 1839 No. 1. vangt het Mengelwerk aan met eene zeer bescheidene Twistrede, gevoerd door den Heer w.h. warnsinck, bz., tegen het stukje van den Weleerw. Heer b. van willes, getiteld: Iets over de Doodstraf.
Maar dat woord Twistrede bevalt mij niet. Het is nog te scherp. Het zou veeleer eene vriendelijke teregtwijzing genoemd mogen worden; eene ontleding van het onbepaalde oordeel, waarmede de Heer van willes de tegenstanders van de doodstraf beschouwd en bestreden heeft. Deze worden nu door den Heer warnsinck in drie divisiën onderscheiden en hunne verschillende beginselen uiteengezet, waarvan hij de laatste gematigde tegenstanders noemt, zich zelf daaronder plaatst, en poogt aan te toonen, dat ook de Heer van willes onder dezelfde divisie behoort, indien men maar de wederzijdsche beginselen toetst; waaruit dan van zelve volgt, dat het doel, waarnaar men streeft, bij beide de Schrijvers hetzelfde is. Het ware te wenschen, dat elke tegenspraak altoos op dien toon werd gestemd. Dan bleven de hartstogten buiten het spel, en men zou, door bescheidene wisseling van denkbeelden, veel spoediger de waarheid vinden.
Ik meen echter te mogen beweren, dat er nog eene vierde divisie van tegenstanders tegen de doodstraf, be-
{==478==} {>>pagina-aanduiding<<}
staat, waaronder ik mij zelf, ruim twaalf jaren verleden, gerangschikt heb; waarvan het beginsel, zoo als ik mij laat voorstaan, veel eenvoudiger in de toepassing en, bij meer volkomene veiligheid voor de Maatschappij, vrij wat menschlievender is, dan den misdadiger, bij de straffen naast of nabij den dood, voor lange jaren in eene gevangenis op te sluiten. - Met hoe veel genoegen ik het stukje van den Heer warnsinck ook las, zoo gevoelde ik mij toch wel wat geërgerd, dat mijne denkbeelden, welke in den tijd, zoo ik waande, nog al bijval vonden, reeds zoo geheel vergeten waren, dat men niet eens ter vermelding er aan gedacht had. Ik ging dus (ja, het hooge woord moet er uit) met een weinig gekwetste eigenliefde, in het volgende stukje, over de hersenen der Negers, studeren, om aan de ergernis eenige afleiding te geven, waartoe een zoo geheel aan het vorige heterogeen onderwerp volkomen geschikt was.
Vier maanden zijn sedert verloopen, en die vier maanden waren nog al crimineel. Zelfs heeft men in dien tusschentijd een problema van wél hangen of niet hangen gezien, waarbij dan eindelijk de patiënt, provisioneel voor zijn leven, in eene gevangenis werd opgesloten. Daardoor ontwaakte weder die gekwetste eigenliefde, die ik te voren door zelfverloochening zoo moedig had bestreden; zoo neemt dat booze eigen ik zijn' slag waar, om maar weêr een' vinger tusschen de deur te krijgen! Na nog eenige tegenworsteling, ben ik bezweken, en tot het besluit gekomen, om het groot verlof van mijne vierde divisie van tegenstand tegen de doodstraf te doen eindigen en haar weder onder de wapenen te brengen. Liever zie ik haar dan openlijk (mits op den heuschen toon van warnsinck) bestrijden, dan begraven in de vergetelheid. Ik laat haar terstond oprukken.
In het jaar 1826 vond ik in het tiende Deel der Verhandelingen van het Bataviasch Genootschap van Kunsten en Wetenschappen eene Schets van Benkoelen (Bencoolen) op de westkust van het eiland Sumatra, door

{==479==} {>>pagina-aanduiding<<}
den Heer nahuys (thans Raad van Indië) aan dat Genootschap medegedeeld. Ik vond die schets zoo belangrijk, dat ik besloot, om ze met eene Voorrede en Aanteekeningen uit te geven, waartoe het een en ander in het Magazijn voor Wetenschappen, Kunsten en Letteren (6den Deels 1ste Stuk) van wijlen den werkzamen en te vroeg gestorven Prof. van kampen werd geplaatst.
Ik vond onder anderen in deze Schets het navolgende verhaal:
‘Het gebrek aan menschen, en vooral aan nijvere, werkzame menschen, tracht het (toen nog Engelsche) Gouvernement te vergoeden door den invoer van Bannelingen uit de west van Indië. Sumatra is voor deze lieden, hetgeen Nieuw-Holland voor den boosdoenden Brit is. Hetzelfde plan van Administratie, als dat van Port Jackson, wordt, zoo als het mij voorkomt, hier opgevolgd.
De Heer Luitenant-Gouverneur heeft de Bannelingen in deze drie klassen verdeeld:
Tot de cerste behooren de zoodanigen, die onophoudelijk en gedurende eenen zeer langen tijd bewijzen van beterschap gegeven hebben. Zij hebben, behalve kleeding, voeding en tabak, ééne Spaansche mat 's maands, genieten alle regten, even als de vrije Inlanders, staan voor de inlandsche Regtbanken te regt, en kunnen getuigenis der waarheid voor dezelve afleggen. Niet zelden worden zij geheel van den arbeid ontslagen, krijgen verlof om zich te vestigen en voor eigene rekening te werken, met vrijheid om zich aan den Landbouw toe te wijden, waartoe hun dan gratis eenig land wordt afgestaan.
Tot de tweede klasse behooren de zoogenaamde twijfelachtigen, dat zijn dezulken, die slechts gedurende eenen korten tijd blijken van goed gedrag en hoop op beterschap gegeven hebben; zij genieten, behalve kleeding, voeding en tabak, eene halve Spaansche mat 's maands.

{==480==} {>>pagina-aanduiding<<}

Onder de derde klasse worden gebragt, de pas aankomenden van de west van Indië, en dezulken, welke, uit hoofde van slecht gedrag, uit eene hoogere klasse zijn gedegradeerd. Dezen wordt, buiten tabak, voeding en kleeding, niets te goed gedaan. - De geheel onverbeterlijken worden onder geene klasse gebragt, in ketenen geklonken, tot zwaren arbeid, als het maken van wegen enz. te Marlborough of op het Rateiland, bestemd. Ook zelfs onder de Bannelingen, vooral onder die van de eerste en tweede klasse, is eene soort van welvaart zigtbaar, het gelukkig gevolg van orde en spaarzaamheid. Verscheidene Bannelingen garen kleine sommen op, welke zij, niet zelden tot ongehoorden woekerïntrest, onder den Inlander uitzetten. Volgens informatiën, die ik alhier van eenen Radeen (inlandsch Opperhoofd, kleine Vorst) bekomen heb, is de gewone rente tusschen de eenigzins vermogende Inlanders vijf perc. in de maand.
De meeste Bannelingen hebben een, twee en drie koebeesten, en enkelen brengen het soms tot twaalf, waarvan zij de melk en boter aan de Europesche ingezetenen slijten.
Tot aanmoediging van nuttigen arbeid, en vooral van landbouw, staat het Gouvernement aan de planters een gering getal Bannelingen gratis af, onder voorwaarde, dat de planters op hunne plantaadjen woonachtig zijn, en er een wakend oog en goed toezigt over dezelve wordt gehouden.
Ik zoude u nog lang met dit volkje kunnen bezig houden, indien ik in het breede al de wijze, doelmatige en philantropische bepalingen, daar omtrent gemaakt, wilde ontwikkelen; maar ik zal nu over dit alles niet verder uitweiden.
Na den Banneling, welke den planter zoo nuttig is, komt eene tweede, hem niet minder dienstige, soort van menschen in aanmerking. Ik bedoel den Manghiri, dat is de schuldenaar, wiens arbeid voor schulden ver-
{==481==} {>>pagina-aanduiding<<}
bonden is; wij zouden op Java zeggen den Pandeling,’ enz. enz.
Ik heb hier slechts uitgetrokken, wat ik op mijn doel toepasselijk oordeelde. Daarop (en hetgeen te dezer zake t.a.p. nog breeder en zeer belangrijks volgt) heb ik aldaar, onder letter h, eene Aanteekening gemaakt, welke ik hier laat volgen:
‘Ziedaar een wenk voor het Nederlandsch Genootschap tot zedelijke verbetering der Gevangenen! Wie juicht deszelfs edel doel niet toe; maar wie ook twijfelt niet, of hetzelve wel tot eene aanmerkelijke hoogte, zonder buitengewone hulpmiddelen, bereikt zal worden? - Hier worden die hulpmiddelen aangewezen!
Wij betwisten het niet, dat de standvastige en onvermoeide pogingen van de leden des Bestuurs, en die volijverig met hen medewerken, niet wel eens hier en daar eenen ongelukkigen, door hoogen nood, door overijling of onvoorziene verleiding tot eene strafbare misdaad vervoerd en daardoor in gevangenschap geraakt, op het regte spoor terug zal voeren en wedergeven aan een eerlijk bedrijf in de Maatschappij. Misschien zelfs wordt daardoor wel het laakbaar vooroordeel onzer natie overwonnen, dat zulk een ongelukkige, in weerwil der onwraakbaarste bewijzen van verbetering, voor altoos uit het gezellige verkeer van uitwendig onberispelijke menschen behoort te worden uitgesloten. Ook dan zelfs zou het Genootschap reeds veel gedaan hebben, en het was nog altoos deszelfs oprigting waardig. Maar bij al de volharding van deszelfs lofwaardige Stichters zullen zij de bron van het kwaad niet stoppen. Altoos zullen deze te worstelen hebben tegen de aankweeking van nieuwe leerlingen uit de school van hen, die bij het misdrijf zijn opgevoed, in hetzelve zijn verhard, en, in weerwil van herhaalde straffen en gevangenschap, tot in eenen hoogen onderdom hun doemwaardig handwerk beoefenen en daarin zijn uitgeleerd. Sedert de invoering van zachtere criminele wetten, door weike maar zeldzaam de doodstraf wordt toegepast, vermindert het

{==482==} {>>pagina-aanduiding<<}
aantal van deze diepgezonkenen niet. Aan de straffen naast den dood is doorgaans wel eene lange gevangenis verbonden; maar het ontbreekt hun niet aan list, om, door schijnbare geschiktheid, misschien wel betoond berouw, in de gevangenis, een gunstig rapport van hen te weeg te brengen, ter beweging van 's Konings goede hart, dat zoo gaarne tot verligting van het lot der ongelukkigen neigt; en zoo keeren zij dan, helaas! dikwerf te spoedig, in de Maatschappij terug, om hun schandelijk bedrijf onverwijld te hervatten. Weten het niet de Justitie en Politie, en zijn zij niet bijzonder waakzaam, wanneer 's Konings goedheid een aantal van die ellendigen ontslaat? en hoe dikwerf zijn er dan velen, binnen weinige dagen, weder in handen?
Daardoor leeren de Regters nogtans de uitgebreidheid begrooten van dit uitgeworpen geslacht, wanneer zij bij herhaling de oude kennissen weder voor zich zien verschijnen! Een bedreven Regter ter Instructie, uit de Hoofdstad, heeft ons verklaard, dat hij het getal van deze volstrekt onverbeterlijke menschen (die gevaarlijke schoolmeesters van eene onbedorvene jeugd!) niet boven de driehonderd personen begrootte. Hoe gering, in vergelijking van het bederf, de onveiligheid en het gevaar van de Maatschappij! Wij willen hunne vernietiging en dood niet; integendeel: zij moeten slechts afgeleid worden van het tooneel van hun misdrijf en hunne schande. De weg wordt ons hier, door het reeds zoo lang met goed gevolg beproefde Engelsche voorbeeld, aangewezen. De verdeeling in klassen is gemaakt, en de belooning naast de strengere behandeling voorgeschreven. Wie van hen den goeden weg op wil, kan, door eerlijken arbeid en goed gedrag, een vrij, gezeten man worden. Nader aan den natuurstaat teruggebragt, verwijderd van de getuigen huns misdrijfs en van het vooroordeel, dat tegen hen was opgevat, staat, naast de beteugeling van onwil, meer onbelemmerd de weg tot hunne zedelijke verbetering open, en zoo wordt welligt

{==483==} {>>pagina-aanduiding<<}
voor velen, bij een rustig levensgenot, ook nog een rustig sterfbed bereid.
Door zulk eene verwijdering van de Hoofdbewerkers krijgt dan het Genootschap de handen ruim, en kan zijne prijswaardige pogingen met de bedrijvers van ligte misdaden en van eene slechts afgedwaalde, maar nog niet bedorvene, jeugd voortzetten. Dan kan Z.M. ruimer botvieren aan Hoogstdeszelfs menschlievende gezindheid, om het lot van ongelukkigen te verzachten, en bespaart eenen schat van onkosten voor eene altoos in beweging zijnde Justitie en Politie en voor het onderhoud in de gevangenissen; terwijl, bij de veiligheid der Maatschappij, een aantal niet volstrekt bedorvene menschen waarlijk kan verbeterd worden.’
Aanvankelijk werden deze opgeworpene denkbeelden, bijzonder bij vele leden van het Genootschap tot zedelijke verbetering der Gevangenen, niet ongunstig opgenomen. Men onderzocht in Engeland naar de inrigtingen en het meer of minder welslagen met de naar Botany-baai overgevoerde misdadigers aldaar. De uitkomst van dat onderzoek bevestigde wel de gepastheid van het doel, maar men had ook tegenspraak ontmoet. De toenmalige President van het voorz. Genootschap bragt die tegenwerpingen mij ter kennisse. Ik meende dezelve op te lossen, en wij kwamen overeen, die tegenspraak met mijne wederlegging, in den gemeenzamen vorm van briefwisseling, aan het publiek oordeel te onderwerpen. Hij plaatste daartoe zijne tegenwerpingen in het Tijdschrift Liefde en Hoop, (*) hetwelk destijds onder den invloed van dat Genootschap werd uitgegeven. Eer mijn antwoord gereed was, werd dat Tijdschrift, onder dezelfde Redactie, vervangen door een ander met breedere strekking, onder den titel: de Menschenvriend, waarin mijn antwoord is te vinden, in het navolgende Frag-
{==484==} {>>pagina-aanduiding<<}
ment van eenen Brief, behelzende een antwoord op de bedenkingen van Mr. j.j. uytwerf sterling over het koloniseren van Gevangenen:
‘Gij houdt in uwe bedenkingen, mijn Vriend, gedurig het denkbeeld vast van eene afzonderlijke kolonie. - Aan zoodanig afgedwaalde menschen eene streek lands met eene geregelde volkplanting te schenken, die ongezellige wezens tot eene Maatschappij te willen vormen, hierin vindt gij honderd struikelblokken. - “Ja maar, zegt gij: dat deden toch de Engelschen, en die zich aan een' ander' spiegelt” ..... - Ja wel, die spiegelt zich zacht. Maar wie zegt ons, dat het vervoeren naar een ander gedeelte des aardbols, en het aldaar aan den landarbeid brengen van anders ingekerkerde misdadigers, juist eene maatschappij van die menschen moet ten gevolge hebben? Het is juist op dat spoor niet, dat ik de Engelschen wilde navolgen. Neen, zij hebben ons een beter spoor aangewezen; daar liggen alle die struikelblokken niet, en dien kant wilde ik op. Ik noodig u dan, dezen weg eens met mij af te wandelen: wij willen de door u opgenoemde bezwaren in gedachten houden, en dan zal ik u aan het einde van onze wandeling vragen: “Hebt gij één dezer bezwaren ontmoet?”
De wakkere en kundige Kolonel Mr. g.h. nahuys, lid van het Bataviasch Genootschap van Kunsten en Wetenschappen, had in den jare 1823 het eiland Sumatra, toen nog onder Engelsch beheer, bezocht, en van hetzelve, en bijzonder van het Etablissement Bencoolen, op de westkust van dat eiland gevestigd, eene Schets ontworpen (*) en aan dat Genootschap briefswijze medegedeeld. (†) Ik beschouwde die beschrijving

{==485==} {>>pagina-aanduiding<<}
zoo belangrijk, (vooral, daar toen het eiland Sumatra onder de Nederlandsche Bezittingen, bij Tractaat van 17 Maart 1824, was teruggekeerd) dat ik dezelve overwaardig achtte, haar meer onder de bijzondere aandacht mijner Landgenooten te brengen. Onder de vele zeer belangrijke bijzonderheden las ik onder anderen in die beschrijving het volgende merkwaardige berigt. (*)
Toetsen wij nu alle de daar vermelde daadzaken en resultaten aan het doel van ons vaderlandsch Genootschap; vinden wij dan hetzelve niet in zijn geheel bereikt op eene wijze, als in Nederland niet mogelijk is? - Hier, op den grond, waar de misdaad bedreven en de infamerende straf ontvangen is, zit het vooroordeel tegen deze ongelukkigen wortelvast, en duldt niet, ook bij den meest schijnbaren wil tot verbetering, dat zij weder in de maatschappij worden opgenomen. Gelukt het al eens aan de ijverige pogingen der Bestuurders, om een of ander individu, op hetwelk de wet der schande, hoewel hij slechts ééns op het dwaalspoor geraakte, moest worden toegepast, sluikswijze in een' dienstbaren kring te doen opnemen, altoos ducht hij, dat zijn treurig lot ontdekt en hij door zijne gezellen verworpen zal worden; of ook, al komt hij eens weder tot een vrij en onafhankelijk bestaan, overal vervolgt hem dezelfde vreeze en angst; en - wat kunnen de gevolgen zijn! Onze warnsinck heeft die vraag in het verschrikkelijk voorbeeld van wilhelm (†) zoo roerend beantwoord, dat ik er niets behoef bij te voegen. Stap nu met mij over op het tooneel van Sumatra. Niets van deze belemmeringen, om den afgedwaalden, maar zich beterenden misdadiger in het gezellige leven terug te voeren, vindt ge daar. Men weet het, dat de arbeider, dien men aldaar in het land, even als

{==486==} {>>pagina-aanduiding<<}
hier elken boerenknecht, ziet werken, zich elders, op eenige duizend mijlen afstands, vergrepen heeft tegen de wet, welke tot veiligheid der Maatschappij was ingesteld. Hij is aan de draaikolk der verzoeking ontrukt, en op eenen door hem niet bevlekten grond verplaatst, om, zoo hij wil, aldaar aan de maatschappij door nuttig en eerlijk bedrijf te vergoeden, wat en waarin hij haar elders beleedigd had. Zij heeft het regt dit van hem te eischen, zal zij hem in de regten van haren kring herstellen. Hij beantwoordt aan dien eisch gedwee en opregt, en nu neemt zij hem ook liefderijk weder op. Wil hij dat niet, zoo wordt hij op hooger proef gesteld, en zijne taak met meerderen, maar altoos eerlijken arbeid verzwaard en door slechts wat schraler verdienste beloond. Blijft hij nu evenwel hardnekkig zich tegen zulk eene zachte en eerlijke bestemming, en tegen de nog zachtere indrukken van zedelijk en godsdienstig onderwijs, verzetten, dan wordt hij wel van de maatschappij verwijderd, maar nog niet aan het genot der heerlijke schepping ontrukt. Neen, kan de harde pligt, welke hij nu zichzelven heeft opgelegd, zijne verstokte ziel alsnog vermurwen en tot weemoed brengen, dan blijft nog het boek van Gods wijsheid en goedheid voor hem open, en de slagboom, die hem het terugkeeren beletten zou, valt op zijn levenspad aan deze zijde van het graf nimmer voor hem neder. Die hoogte kan het Genootschap op den vaderlandschen grond nimmer bereiken, en althans met den reeds bij herhaling in het kwade geoefenden misdadiger op geenerlei wijze.
Beproeven wij nu het gewigt der bezwaren, door u tegen het stelsel van kolonisatie aangevoerd, met betrekking tot deze wijze van exportatie, op de schaal der onpartijdigheid.
Ik kan mij ontslaan, om die bezwaren op zichzelve te bestrijden; hoewel ik wel durf onderstellen, dat zij daarvoor niet geheel schootvrij zouden zijn. Maar ik heb het stelsel der Engelsche kolonisatie nooit voorgestaan, en dus behoef ik het ook niet te verdedigen. Dit

{==487==} {>>pagina-aanduiding<<}
alleen zal ik daarvan zeggen, dat de Heer nahuys zou gedwaald hebben in het vermoeden, dat hetzelfde plan van administratie op Port Jackson wordt gevolgd, wat op Sumatra werd in praktijk gebragt, of dat de resultaten aldaar, waarop uwe bezwaren zijn gegrond, geen steek zouden houden. En nu dan de bezwaren zelve.
De stichting van Botany-baai is te kostbaar. - Wel nu: de stichting op Sumatra brengt voordeel aan; men heeft aldaar aan handen voor den arbeid gebrek! Indien dat niet het geval ware, waarom zou dan de Engelsche Gouverneur de Bannelingen uit de west van Indië hebben laten overkomen? Hij had immers de menschen kunnen laten blijven, waar zij waren? En hij had er nog niet genoeg aan; want nog werden er Pandelingen (d.i. schuldenaars, die zichzelven te pand geven, tot dat de schuld door hunnen arbeid vernietigd is) aan het werk gesteld, en onder den naam van dezen, omdat er nog meer handen noodig waren, slaven van de kust van Bali aangevoerd en als Pandelingen geregistreerd. Nederland is, God dank! zulk een boevennest niet, dat het ooit zulk een aantal misdadigers uit kan voeren, als alleen Sumatra noodig heeft; (*) zonder nog van het ontginnen der Tinmijnen op Banka, noch van het dóórdringen tot de Diamantmijnen op Borneo te spreken; in welk laatste bedrijf wij nu geheel van daar uit hun Vaderland overgekomene Chinezen afhankelijk zijn. †
Dit laatste is tevens mijn aanvankelijk antwoord op een ander uwer bezwaren: “Men brengt de misdadigers in maatschappij bij elkander en sticht daardoor

{==488==} {>>pagina-aanduiding<<}
eene zedelooze maatschappij.” - Het staat niet vrij, wanneer men ernstige zaken behandelt, aan den inval der luimen bot te vieren; anders zou ik hier grooten lust hebben om u te antwoorden: “Wel nu, dan kunnen zij hunne kunstgrepen op en tegen elkander beoefenen, en beproeven, tot welke hoogte zekere volkomenheid bereikbaar zij!” Maar liever blijve in ernst herhaald, dat uit het gering aantal, door Nederland aan te voeren, nimmer eene maatschappij zou kunnen worden zamengesteld. Het aantal der soort, in mijne aanteekening bedoeld, (hetwelk wij zoo aanstonds nader moeten uiteenzetten) werd, naar aanleiding van een toevallig onderhoud met een in deze zaak zeer ervarenen man, (een uwer voorgangers tot de Instructie) door mij op slechts driehonderd personen begroot. (*) Dat waren de Hoofdonderwijzers in het vak, en hoe vele jaren zouden er noodig zijn, eer zij waren bijeenverzameld! En wil men dan nu eens tien jaren daarvoor genoegzaam achten, en voegen er nog zoo vele gevorderde leerlingen bij, wat beteekent het dan, om, op zulk een uitgebreid veld, 60 menschen in het jaar op verspreide plaatsen aan het werk te houden? Waarlijk, zulk een geringe aanvoer zou de dienst der Pandelingen nog geen afbreuk doen!
Zoo zal het dan ook wel niet noodig zijn, de bijdragen van vermogende Nederlanders op te roepen tot het goedmaken der kosten van transport of onderhoud. Het eerste is bijna niet noemenswaardig. Onder zoo vele koloniale troepen en Negers van de Guinesche kust, als jaarlijks worden overgevoerd, kunnen toch per schip wel 5 of 6 zulke monden medeëten. - “Toch niet

{==489==} {>>pagina-aanduiding<<}
onder de Militairen?” - Nu, nu, mijn Vriend! dat behoest immers niet? Hoewel er onder die manschap ook wel eens lieve kinderen zijn, op welke het vaderlijk gezag niet altoos mogt gelden, zoo wil ik den rok der eere wel eerbiedigen. Maar indien gij zoo vele kamers en hutten aan boord hadt laten maken, als ik wel eens uit elkander getooverd heb, welligt hadt gij dan die vraag overbodig geacht. Ik heb wel treoepen en buskruid te zamen overgevoerd, zonder dat het een aan de anderen leed aanbragt; dat was toch nog erger! (*) - En wat dan verder het aanvankelijk onderhoud aan boord en in Indië betreft, waarlijk, zij zullen, bij beter voedsel, daar vrij wat minder kosten, dan in uwe Gasthuizen in 's Bosch, of op den Heiligenweg en elders te Amsterdam, hoe goed het hun daar en overal ook mag worden gegeven. En dan behoeft dat onderhoud, na hunne aankomst aldaar, nog maar weinige dagen te duren, wanneer het reeds door hunnen handenarbeid wordt vergoed.
Zoudt ge het durven wagen, om de kosten der gevangenissen en het onderhoud, naar den tijd der actuele detentiën hoofdzakelijk berekend, met dat der op deze wijze geëxporteerden te vergelijken? Waarlijk, ik vreeze, dat, al rekent men de kosten der vracht en voeding aan boord als voor eenen Militair betaald, men bij geen Bestuur van gevangenissen, hoe economisch ook, tegen de geringe toelage op Sumatra zou kunnen uitzuinigen.
Zoo komen wij van zelve tot uw groot bezwaar van de zijde van het regt; en zeker uwe vraag: “Is het daarmede en met de billijkheid bestaanbaar?” verdient behoorlijk onderzoek. Wat de billijkheid betreft, vraag ik, of dan het lot van een' vaderlandschen Boer of Landbouwer, aan eenen misdadiger geschonken, onbillijker behandeling zijn zou, dan dat ge hem tusschen vier muren, (ik wel nog niet eens zeggen, vochtige

{==490==} {>>pagina-aanduiding<<}
muren) opsluit, en aldaar, onder het gemis van lucht en beweging, zijne gezondheid laat vergaan? Wat zou Menschlievendheid daarop antwoorden, wanneer men dit pleit voor hare vierschaar bragt? - “Ja, maar dan moet de Wet zulks toestaan.” - Gij hebt gelijk; maar dan schrijve ik ter gelegener ure, daar de Wetgever juist aan de bepaling der Strafwet bezig is. (*) Zoo weet het dan immers de misdadiger vooraf, (zoo als hij thans, met het Code in den zak, onder de toehoorders voor het Cour d'Assises vermengd, ook wel eens bezig is af te meten) welk lot het misdrijf te wachten heeft. - “En welke zal dan de maatstaf zijn?” is op dit punt uwe laatste bedenking. - Voor het heil van die ongelukkigen onder het menschdom zou ik wel willen antwoorden: Voor allen, die tegen de maatschappij gezondigd hebben. Maar ik beken, dat er dan vele uitheemsche classificatiën en uitzonderingen hier zouden vallen, waarvan niet altoos eene evenredige toepassing zou mogelijk zijn. Dan, dien onverminderd, zal het dan toch niet zoo moeijelijk zijn, eenige bepaling daarvan voor te stellen.
Zoo zou ik dan uit het Vaderland exporteren, bij voorbeeld:
1o. Allen, dien de doodstraf wordt opgelegd, maar voor wien de Koning termen van gratie meent te vinden.
2o. Alle gecondemneerden tot de straffe naast den dood.
3o. Allen, die ten tweedemale of bij herhaling in handen der Justitie vallen en reeds vroeger tot infamerende straffen zijn gecondemneerd geweest.
4o. Allen, die thans in de termen vallen, boven eene openbare schandstraf, van langdurige gevangenis of bannissement.
Bij deze bepalingen zou ik dan alle duurzame kenmerken van schandstraf, zoo als het brandmerk, (hetzij op openlijke of gedekte plaatsen des ligchaams) afschaffen,

{==491==} {>>pagina-aanduiding<<}
en de openbare straf, voor zoo verre de zwaarte der misdaad deze boven het expatriéren vorderde, alleen tot tentoonstelling en (des noods) geeseling bepalen, of, zoo aan het bedrijf der misdaad geen geweld tegen personen of goederen was gepaard, hun de openbare straf geheel kwijtschelden.
Ik kenne, mijn Vriend, uwe neiging tot zachtheid in het criminele regt, en deze is eer voor uw hart; maar indien ik deze bepalingen, zonder eenig Pleitbezorger, op de Regtbank der zachtmoedigheid overlegde, zou men ze dan wel als crimineel kunnen veroordeelen? Ik weet wel, dat men op de laatstgenoemde remissie zou kunnen antwoorden, dat men dan dikwerf den indruk van het exempel missen zou; maar vooreerst staat die indruk bij mij niet zeer hoog aangeschreven, wanneer men onder den geeselpaal den aanschouwer de beurs ziet ligten, en ten andere zult gij het met mij toch ook wel eens zijn, dat, wanneer het openlijk voorbeeld krachtig zal werken en diepe sporen drukken in het zedelijk gevoel, het dan niet te dikmaals moet worden herhaald.
Zoo zal dan ook, aan den anderen kant, de Wetgever toestaan, dat vele bezwaren, welke beschaving en verlichting meermalen tegen de overblijfselen van hardheid, om niet te zeggen onmenschelijkheid, aanvoerden, (waarvoor de gronden niet altijd, zonder kieschheid en gevoel te kwetsen, konden worden wederlegd) hier van zelve zouden wegvallen; en dit zal, bij natuurlijk gevolg, den Wetgever minder schroomvallig maken in het vaststellen eener bestemming voor den afgedwaalden, ook zeer verre verbijsterden mensch, wanneer hij daarbij tevens onder de bescherming van Godsdienst, zedelijkheid en menschlievendheid wordt gesteld, dan wanneer hij in de kerkers en holen, aan kluisters geklonken, der verharding en verbittering moet worden prijs gegeven. De bekwaamste en hartelijkste Christenleeraar beproeve eens den invloed van zijne vermaningen en onderrigt in beide toestanden, en zie eens, of hij onder het genot van vrije lucht en werkzaamheid, dan bij den werkeloozen

{==492==} {>>pagina-aanduiding<<}
man, in den somberen kerker versuft of verhard, den meesten indruk zal verwekken.
Men bewere niet: “Het Genootschap tot zedelijke verbetering kan op zulk eenen afstand deszelfs pogingen, om door godsdienstige toespraak en onderrigt deugd en pligtbetrachting in te prenten, niet doen gelden.” - Waarom niet? De Bijbel- en Zendeling-Genootschappen werken wel op grootere afstanden in geheel onbekende talen en op volstrekt onkundige menschen. En getuigen niet hunne onophoudelijke berigten van de voortgangen, welke hunne onvermoeide pogingen door de geheele bekende wereld reeds gemaakt, en van het heerlijk licht en beschaving, welke zij, onder zelfs woeste volken, reeds verspreid hebben? Hoe veel gemakkelijker zou dan de taak zijn, om op een bepaald punt, onder een klein aantal niet allen geheel onkundige menschen, die onder een bepaald burgerlijk opzigt staan, in de eigene taal des Vaderlands, dien heilvollen invloed met vrucht en zegen te doen werken? Zou niet het Gouvernement, dat met hooge goedkeuring de edele bedoeling van het Genootschap vereert, ook gaarne dezelve onderschragen? Zou niet het Gouvernement, ten behoeve der alsdan volgens Rijkswetten geëxporteerden, gaarne de voordragt van het Genootschap, hoedanig die pogingen zouden behooren te worden ingerigt, van hetzelve ontvangen, en waarschijnlijk wel onder een nuttig verband met de altoos werkzame maatregelen van de beide genoemde Bijbel- en Zendeling-Genootschappen helpen in werking brengen? Zou hetzelve die ontwerpen niet bij de administratie der overgevoerden in Indië door deszelfs gezag doen gelden? Hoe vele ruimte daarentegen zou aan de pogingen des Genootschaps hier te lande worden gegeven; daar alsdan degenen, bij welke toch hier het minste nut tot herstelling hunner betrekking in de Maatschappij kan worden uitgewerkt, verwijderd zijn? Men zou zich daardoor van hun schadelijk voorbeeld op jonge kweekelingen der ondeugd hebben ontslagen; en alzoo zoude toch de trap en mate der misdaad en zede-
{==493==} {>>pagina-aanduiding<<}
loosheid
moeten verminderen, en wij allengs de gelukkige ervaring mogen beleven, dat, zoo al niet het uitbrekend misdrijf van den Nederlandschen grond geheel werd uitgeroeid, hetzelve nogtans zoo aanmerkelijk gelenigd en beteugeld werd, dat geen der misdadigen voor verbetering en beschaving meer onvatbaar of onberekend zou worden gevonden. In dezelfde evenredigheid zou dan ook onfeilbaar het vooroordeel tegen deze ongelukkigen van zelve afnemen, en het daardoor allengs minder moeijelijk worden, om hen in den kring der Maatschappij wederom met goedwilligheid te doen opnemen, de bedrevene afwijkingen te doen vergeten en vergeven, en hun wederom te doen deelen in alle hare vrijheden en voorregten, onder beveiliging en bescherming der Wet.
Ik zou mij gelukkig achten, mijn Vriend, indien ik U door deze beschouwing tot mijn gevoelen mogt overreed hebben. De tijd, dien ik aan het omtrekken dezer schets besteed heb, is mij, om het hooge belang der zaak, tot eene aangename verpoozing geworden. Konde ik mij vleijen, dat dit denkbeeld, door eene bevoegde hand opgevat, eenmaal tot eene, het zij geheele, het zij gedeeltelijke, uitvoering mogt geraken, en het belang der Maatschappij, in een zoo gewigtig opzigt, eenigermate bevorderlijk zijn, dan zeker genoot ik eene belooning, die mijne zwakke, maar welgemeende poging oneindig zou te boven gaan.’

Zoo heb ik dan mijne verspreide gevoelens te dezer zake eens weder opgedolven, verzameld en in het licht gesteld. Ik heb geen plagiaat bedreven, want ik heb uit mijne eigene bezittingen geroofd; maar ik heb mijne oude gedienden eens wederom onder hunnen standaard gerangschikt en in rijen geschaard, tot eene vierde divisie, bij de drie van den Heer warnsinck, vereenigd. Steeds zal zij slagvaardig blijven staan en op den voorgrond aanrukken, tot verdediging van dit systema, zoo dikwerf zich daartoe de gelegenheid aanbiedt. Al mogt dan ook meermalen mijne roepstem zich in de

{==494==} {>>pagina-aanduiding<<}
woestijn verliezen, zij zal herhaald worden, even als wilberforce de zijne herhaalde tot vernietiging der slavernij. Eenmaal welligt vindt de stem der menschlievendheid gehoor, al zou dan ook eerst de maatschappij mijner nakomelingen, even als de zijne, daarvan de vruchten plukken.

Zeist, den 18 Mei 1839.
van ouwerkerk de vries.




De waterkuur te Boppart A.R.

Onder die onderwerpen uit het gebied der Geneeskunde, welke het niet geneeskundig publiek belang inboezemen, behooren voorzeker de baden. In de kringen, waar men op middelen peinst, om het leven fashionable en in uitwendig geluk voorbij te doen vliegen, vervangen dikwijls de plannen voor eene reis naar het bad de, door de lente afgebroken, schakel der winteramusementen, nu eens als vervolg, niet zelden echter als gevolg van dezelve. De badkuur, ziedaar de lichtende straal der hoop, op welke de lang in de ziekenkamer opgeslotene het oog nog vestigt. Geen wonder, dat deze vereeniging van genoegen en nut aan de baden het burgerregt in den conversatietoon gegeven, ja dezelve tot heerschende mode opgevoerd heeft. Men vindt die vereeniging dan ook aan de baden zelve weder. Zeer toch dwaalt de eenvoudige man, die meenen zoude, dat men zich aan eene badplaats als in een groot hospitaal bevindt, door niet dan ziekelijke menschen omgeven, voor wier langdurig lijden de kunstvolle Geneeskunde al het mogelijke had gedaan, en die, thans hier van alleen door de Natuur bereide middelen het zoo lang vergeefs gehoopte herstel wachten. Die hier de kalme rust van de gezondheidstempels der zieken te Kos en Knidos zocht, waar de eenvoudige genoegens zoo wijselijk tot herstel medewerkten, maar ook alleen dit beoogden, was zeker een met den tijdgeest onbekende ideälist. Die tentoonstellingen van smaakvolle kleedingen, die vereenigingen in eet-, dans- en speelzalen, dat geheel op de hoogte zijn van alles, wat tot weelde en verfijnd levensgenot uitgedacht werd, waarin de verschillende badplaatsen wedijveren, doen

{==495==} {>>pagina-aanduiding<<}
aan niets minder denken, dan aan eene plaats, alleen door lijdenden bezocht. Eigenaardig genoeg vond ik onlangs de opening van het badsaizoen te Baden-Baden aangekondigd door het verhaal van de opening der speeltafel, en de opgave der personen, welke bij die kuur geadsisteerd hadden.
Te eenemale hiervan verschillende, staan de koudwater-inrigtingen in hare natuurlijke eenvoudigheid daar, zoo als de man, die dezelve het eerst daarstelde, een eenvoudige boer was. Vóór weinige jaren had een oplettend waarnemend, verstandig landman te Gräfenberg in Oppersilezië, met name priessnitz, opgemerkt, dat het gebruik van het bergwater op de gezondheid der menschen eenen zeer heilzamen invloed had, en, in meer dan gewone hoeveelheid gedronken, zonder andere middelen, langdurige ongesteldheden genas. Zijne ondervinding hieromtrent werd steeds rijker, naar mate hij zich op deze geneeswijze meer toelegde en zijne inrigtingen meer volmaakte. De gelukkigste uitkomsten deden het getal der hulpzoekenden, 't welk zich in den beginne slechts tot enkelen uit den omtrek bepaalde, steeds toenemen, zoodat het thans na 9 jaren reeds tot 6 à 7000 jaarlijks gestegen is. Geene luxe voert hen naar de, vooral in vergelijking met andere badplaatsen, weinig uitlokkende landstreek; naar de niets minder dan weelderige logementen, welke te klein zijn, om het getal der badgasten te bevatten, die zich soms met eene plaats in den stal moeten behelpen; naar de spaarzame, de tong weinig streelende tafel; naar de gedwongene, minder behagelijke, veelvuldige wandelingen: alleen de levendige hoop, door zoo vele voorbeelden versterkt, om van langdurig kwellende ziekten bevrijd te worden, kan tot zoo vele ontberingen doen besluiten, en zich dezelve met genoegen getroosten.
Niet te verwonderen was het, dat men op vele plaatsen in Duitschland, waar overvloedig bergwater hiertoe de gelegenheid aanbood, het door priessnitz gegevene voorbeeld navolgde; sinds de laatste jaren klom het aantal dier koudwaterkuur-inrigtingen tot vijftien. Vóór eenige weken begeleidde ik eenen melancholicus naar eene derzelve te Boppart aan den Rhijn. De daar volkomen gevestigde overtuiging van het heilvolle dezer geneeswijze, en het minder algemeen bekende dezer inrigtingen, deden mij besluiten, mogelijk in het belang van lijdenden, iets daaromtrent mede te deelen.

{==496==} {>>pagina-aanduiding<<}

Boppart is een klein stadje, 4 uren boven Coblentz, gelegen aan den linkeroever van den Rhijn, welke zich van daar tot Bingen, waarvan het 8 uren verwijderd is, door zijne korte slingeringen tusschen 1400 à 1600 voet hooge, zich onmiddellijk uit de rivier opheffende, met wijnstokken overdekte bergen en rotsen, in zijne geheele Goddelijke schoonheid vertoont. Door deze bergen van rondom ingesloten, ligt het stadje aan den voet derzelven, als aan den oever van een meer. Zoodra men het, even als alle Duitsche stadjes en dorpjes, sombere, bouwvallige plaatsje, waarin echter een zeer goed logement is, in de breedte is doorgegaan, voert de weg naar de, boven hetzelve, in het hangen van den berg gelegene badinrigting Mariënberg. Dit voorheen adellijk damesstift is een ruim, groot gebouw, geschikt tot verblijf van 300 badgasten, dienstboden en rijtuigen. Schoon dan het vrolijke van het uiterlijk vooralsnog wel iets te wenschen overlaat, heeft het echter niets kloosterachtigs. Integendeel, zoodra men door de lange beneden-corridors langs den breeden steenen trap op de eerste verdieping komt, hebben alle gangen en kamers iets vrolijks, luchtigs, en van uit de meeste een heerlijk gezigt op de omringende bergen, door geene ijzeren traliën daarin gehinderd. Schoon het ameublement netjes en voldoende is, wachte men hier echter niet het comfortable van een druk bezocht logement. Alles ademt eenvoudigheid.
Aan het hoofd der sedert Maart dezes jaars geopende en thans reeds zeer bloeijende inrigting staat de Heer Dr. schmitz, een man van middelbare jaren, van een innemend en vertrouwen inboezemend uiterlijk, en zachte, deelnemende wijze van omgang, vrij van alle ostentatie, maar natuurlijk-eenvoudig. Hij regelt de geheele kuur en leefwijze. Het innerlijk beheer der huishouding, tafel en wasschen is aan een paar ondergeschikte personen opgedragen.
Wat de kuur, geheel in navolging van de Priessnitzsche, betreft, deze rust op de natuurwet, dat in het ligchaam zelve eene heelkracht bestaat, welke tracht de ziekte te herstellen. In langdurige ziekten sluimert deze, of is te zwak, en vandaar, dat de vijand niet verdreven wordt. Versterkt men nu het ligchaam, worden deszelfs functiën natuurlijk opgewekt, en nadeelige invloeden verwijderd, dan herkrijgt het organisme deszelfs veerkracht, en kan weder natuurlijk werken. Ziedaar het hoofddoel dezer kuur: opwekking en ver-
{==497==} {>>pagina-aanduiding<<}
sterking der levenskracht langs den meest natuurlijken weg. Zij is dus vooral dáár aangewezen, waar het lijden bestaat in algemeene, plaatselijke of zenuwzwakte, kenbaar aan wankelenden gang, spoedige vermoeijing, duizeling, onrustigen slaap, beklemming der borst, melancholische stemming, vermindering van denkkracht en geheugen, groote gevoeligheid en pijnlijkheid van verschillende deelen; of waar de langdurige ziekte het gevolg is dier verzwakte heelkracht, b.v. bij obstructiën in het darmkanaal, water- en bloedvaten, klieren, verouderd rheumatisme, min edele ziektestoffen enz. Van uit dit oogpunt gezien, zal het den deskundigen wel niet bevreemden, dat bijna alle zieken nagenoeg eene en dezelfde kuur ondergaan, met inachtneming natuurlijk van den voor de geheele kuur nog te zwakken, gevoeligen toestand; terwijl dit evenmin uitsluit het bijzonder gebruik van plaatselijke douches en baden bij plaatselijke gebreken of pijnen. De middelen uit den Apotheek zijn hier ten eenemale ter zijde gesteld. Alleen koud water in- en uitwendig, vele beweging en spaarzame, gezonde diëet, ziedaar de éénige, maar geheel aan de natuur ontleende en gepaste middelen, welke, door versterking van het organisme, deszelfs zenuwen en functiën, zulke boven verwachting gelukkige uitkomsten te weeg brengen!
Oordeelt de Geneesheer den zieke in staat de geheele kuur te doen, dan wordt hij des morgens ten 4 ure gewekt, ontkleedt zich geheel, en wordt door den Heer schmitz zelven naauwkeurig in eene dikke wollen deken tot aan het aangezigt vastgebakerd, en met eene tweede deken en bed bedekt. Om het al spoedig vrij sterk uitbrekend zweet te bevorderen, wordt aan de van zuurstof rijke lucht de vrije toegang door het geopende raam gegeven, terwijl men elk kwartier koud water te drinken krijgt, tenzij men slaapt, hetgeen, wanneer men na eenige ochtenden hieraan gewoon is, meestal gebeurt. Heeft men aldus gedurende 3 uren liggen oplossen, (want waarlijk dezen naam verdient bijna het geweldig zweeten) dan wordt men van zijne bedekking verlost. In eene wollen deken gewikkeld, begeeft men zich snel naar de badkamer, waar men de 5 voet diepe, met steeds stroomend kil bergwater gevulde baden vindt, in welke men zich oogenblikkelijk geheel ontbloot en druipend van zweet werpt, waarbij men zorgen moet, gedurende 2 à 3 minuten, telkens met het hoofd onder te dompelen. Dit gevoel heeft

{==498==} {>>pagina-aanduiding<<}
niet het ijzingwekkende, (om het uitwerksel te kunnen beoordeelen, heb ik er zelf de proef van genomen) hetgeen men zich mogelijk zoude voorstellen. De gelijkmatige afkoeling van het geheele ligchaam sluit de vergelijking, volgens welke wij doorgaans over den graad van koude oordeelen, buiten. Dadelijk na de asdrooging en aankleeding ontwaart men een alleraangenaamst gevoel van warmte, innerlijk welzijn en vlugheid. Den zeer warmen dag, waarop ik des morgens op deze wijze gezweet en gebaad had, was ik, op eenen togt over Asmannshausen en het Niederwald naar Bingen, 12 uren achtereen nagenoeg altijd in beweging, zonder hinderende vermoeidheid. Het schijnbaar nadeelige der plotselinge verkoeling vervalt, als men in aanmerking neemt, dat deze wijze van uitwasemen veel verschilt van, en minder nadeelig is, dan die door zweetdrijvende middelen of loopen wordt te weeg gebragt. De bloedsomloop wordt zeer weinig versneld, (ik nam zelf mijnen pols waar) de ademhaling is geheel vrij, 't geen bij andere verhitting niet het geval is; hierdoor kunnen niet die gevaarlijke bloedophoopingen ontstaan, welke men anders bij plotselinge verkoeling te vreezen heeft, om welke geheel te ontgaan, men telkens het hoofd moet onderdompelen; daarenboven wordt er, door het steeds besloten liggen, zooveel natuurlijke warmte in de huid opgehoopt, dat de poriën, welke het koude water opzuigen, dadelijk na de afkoeling weder geopend worden. De ondervinding van vele duizenden, zonder eenig ongelukkig voorbeeld, moet hier alle vrees verdrijven. Men kan zich geen denkbeeld maken van het hoogst zuiverende, versterkende van deze wijze van baden. Tijdens mijn bezoek waren er onder anderen twee dames, welke deze kuur deden, en mij verzekerden, dat, wanneer zij eene enkele maal deze kuur hadden moeten nalaten, zij zich den ganschen dag niet zoo aangenaam als anders gevoeld hadden; en zoo was het ook met de overigen, bij welke men het
spoedig toenemen der krachten en gevoel van frischheid en verlevendiging hoofdzakelijk moest toeschrijven aan deze uitdrijving van ziekelijke stoffen, het versterken der huid, en het opslurpen van het koude water door dezelve.
Na dit bad doet men eene kleine wandeling, en alle gasten vereenigen zich ten 8 ure in de ruime eetzaal aan het ontbijt, 't geen uit goed brood, een glas melk en koud water bestaat. Men wandelt vervolgens, waartoe hier vele en uit-
{==499==} {>>pagina-aanduiding<<}
lokkende gelegenheid bestaat, tot half elf, wanneer elk zich naar de hem aangewezene badkamer begeeft, om daar een algemeen koud (andere heeft men hier niet) regen-, waarbij het water door honderde kleine openingen van alle kanten op het ligchaam springt, of een plaatselijk stort- of douche-bad, waar dit slechts uit ééne wijdere opening komt, te nemen, 't geen naar de behoefte der lijders door den Geneesheer bepaald wordt. Telkens na de aanwending van het koude water ontwaart men hetzelfde gevoel van behagelijke warmte en welbevinden. Hierna wandelt men weder, en begeeft zich ten 1 ure aan de eentoonige, maar goed toebereide tafel, waaraan de Doctor presideert, die zich ongezocht van den toestand zijner zieken overtuigt, en zeer veel bijdraagt tot den vrolijken gezelschapstoon. Het is aardig op te merken, hoe overeenstemming van lijden en doel alle deze elkander vreemde menschen te zamen voegt, en elkander al spoedig als bekenden doet naderen. Bij meest allen verdwijnt zeer schielijk die teruggetrokkene, neêrgedrukte gemoedsstemming, aan langdurige melancholische zieken zoo eigen. Zij vergelijken zich hier niet met gezonden, die hunnen toestand niet gevoelen, maar met lotgenooten; het gezigt der herftellenden en hunne verhalen wekken de hoop van herstel op, en deze morele invloeden werken onwillekeurig veel meer weldadig, dan de bondigste redeneringen. In meerder of minder aantal zijn ze altijd te zamen, wijl de een behoefte aan den anderen gevoelt, en op deze wijze het min aangename der kuur zeer verligt wordt. Aan tafel is, zoo als trouwens den geheelen dag, Mariënberger, versch uit den berg geweld, de volstrekt éénige drank. Dit aanhoudend gebruik van koud water
heeft vooral op lijders met verzwakte ingewanden eenen zeer voordeeligen invloed; hetzelve heeft geenen eigenaardigen smaak, en bevat ook geene bijzondere mineralische zelfstandigheden. Na het eten wandelt men; terwijl om 5 ure het regen-, douche-, stort- of zit-bad den zieke weder wacht, na het gebruik waarvan men op nieuw te voet, te paard of op eenen ezel de heerlijke schepping intrekt. Ten half 9 ure vindt men elkander aan het eenvoudig souper weder, en na eenen dag, aldus doorgebragt in het overvloedig genot van 't geen de natuur het allermildst aanbiedt tot onderhouding des levens, lucht en water, is het bed te half 10 zeer welkom, op hetwelk de slaap zich doorgaans niet vruchteloos doet verlangen.

{==500==} {>>pagina-aanduiding<<}

De prijs van het verblijf te Mariënberg is verschillend naar het vertrek, 't welk men bewonen wil, en het daarop verlangde meubilair. Alles te zamen genomen, betaalt men voor tafel, bediening, de kamer, bed en bedekking, (welke men zich uit het magazijn aankoopt, wijl men natuurlijk het bed, enz. waarin men de zweetkuur gedaan heeft, niet aan eenen anderen zieke geven kan) het wasschen, voedsel, baden en geneeskundige behandeling, naar evenredigheid, van f 10-80 tot f 27-: in de week.
De vaste overtuiging, op theorie en ervaring gevestigd, van het uitstekend heilrijke dezer koudwaterkuur in verouderde ziekten, gepaard met of voortspruitende uit gemis aan prikkelbaarheid en veerkracht of uitputting van het zenuwleven, doet mij dezelve met ernst dergelijke lijders aanbevelen. Met de stoomboot reist men, op eene zeer gemakkelijke, aangename en weinig kostbare wijze, in ruim twee dagen van hier tot Boppart.
Mogt ik door deze mededeeling soms iets bijgedragen hebben tot herstel van eenen ongelukkigen lijder, dan zal ik mijn doel bereikt hebben.

Nijmegen, Junij 1839.

röell, M.D.

Indiaansch leven aan den Missisippi.

Een reiziger, die naar den Amerikaanschen Staat Illinois op weg was, vertoefde een paar uren in zeker dorp, om eenige kleinigheden in te koopen. Hler trok zijne opmerkzaamheid een man van omstreeks de vijstig jaren, wiens voorkomen iets bijzonders had, dat zijnen blik aan hem geboeid hield. Zonder bedenken zou men op den moed, op de eerlijkheid van dien man vertrouwd hebben, voor zoo verre namelijk beide hoedanigheden zich in blik en woord aan den dag leggen, maar evenwel zou men ook om geen' prijs ter wereld den man hebben willen belgen.
Juist terwijl de reiziger hem dus van top tot teen staat aan te staren, komen er eenige Indianen aanstappen, en treden in den winkel, aan welks deur de man met het zonderlinge voorkomen en de reiziger stonden. Bevreemdend was de indruk, dien zij op den eersten maakten. Hij scheen geheel en al te vergeten, waar hij was; zijn oog rolde wild

{==501==} {>>pagina-aanduiding<<}
in het rond; zijn blik glinsterde zoo grimmig als die des panters, wanneer het roofdier in de struiken loert en gereed staat op zijne prooi los te schieten. De holle, magere wang begon te gloeijen; alle spieren trokken zich krampachtig zaam; onwillekeurig tastte zijne hand naar een groot mes, hetwelk hij droeg; slechts één woord, en moord en doodslag scheen van hem te wachten te zijn. Overigens echter verzette hij geen' voet, maar hield het vonkelende oog vast op de Indianen in den winkel gerigt. Deze, van hunne zijde, zagen elkander insgelijks aan, en wisselden bezorgde blikken, hetzij dan dat eene innerlijke stem hen waarschuwde, of dat eigene opmerking hun zeide, dat in deze trekken voor hen niets goeds te lezen was. Zij schenen althans met den man niets te doen te willen hebben en verwijderden zich. De woudman (*) van zijnen kant maakte eene beweging, alsof hij hen op staanden voet achterna wilde, waarin hij echter door verscheidene der omstanders verhinderd werd, die hem terughielden, hem levendig toespraken, zonder dat de reiziger het verstaan kon, en hem naar een' tegenovergestelden kant henenleidden, terwijl de Indianen zich wegspoedden. Den reiziger kwam dit alles zonderling en onverklaarbaar voor. Hij begaf zich op weg, verzeld door eenen landman, die dezelfde rigting had ingeslagen, en natuurlijk viel het gesprek weldra op hetgeen beide zoo even gezien en bijgewoond hadden.
‘Die man daar zag er toch geheel bijzonder uit,’ zeide de vreemdeling. ‘Het moet of een regt goede, of een regt booze knaap zijn.’
‘O, ik ken hem goed! Samuel is een zeer goede buurman,’ betuigde de reisgenoot. ‘Zeker.....’
‘En wat zeker? Gij zegt dit op eenen toon, die schijnt aan te duiden, dat er op uwen zeer goeden buurman toch misschien wel wat aan te merken zou zijn.’
‘Nu ja, zeker! maar evenwel - ik, wat mij betreft,

{==502==} {>>pagina-aanduiding<<}
zou voor mijn' persoon niets kwaads van hem te zeggen weten.’
‘Maar dan toch andere menschen?’
‘Och, de menschen - die spreken somtijds meer, dan zij bewijzen kunnen! Van zijne buren moet men niets kwaads zeggen, en, zoo als ik reeds zeide, samuel is een goede buurman.’
‘Maar toch geen goed mensch, als ik u wél begrepen heb.’
‘Neen, neen! juist het tegendeel, een zeer goed mensch; behalve alleen, dat misschien - och - onder ons - de menschen zeggen, dat hij wat al te knap met zijne buks bij de hand is.’
‘Hoe dat? Stroopt hij wel eens op den grond zijner buren?’
‘Neen, foei! aan zulk eene slechtheid maakt hij zich even min schuldig als een ander.’
‘Dan begint hij misschien wel gaarne twist?’
‘O! gij slaat den bal verre mis. Geen mensch heinde en ver in het rond is zoo zachtzinnig en vredelievend als hij. Maar - ik moet het u maar zeggen - in den laatsten oorlog met de Indianen was hij een duchtige scherpschutter. Toen heeft hij menigmaal jagt op hen gemaakt, en nu nog, zoo zegt men, neemt hij er wel eens een' voor de tromp.’
‘Dat begrijp ik niet. Ik meen, de Indianen houden zich thans volkomen rustig en vreedzaam.’
‘Volkomen rustig en vreedzaam. Men ziet er geen een', of het moest zijn zoo als daar even, wanneer nu en dan een paar, om handel te drijven, tot ons komen.’
‘En zij doen niemand leed?’
‘Niemand. Dat zij ons somwijlen een varkentje wegschieten - wel, wie zou daarop acht willen slaan? Wij weten immers, dat de arme wilde het met alles voor lief moet nemen, wat hem in zijne wildernis onder het schot komt.’
‘Wat heeft dan deze samuel met hen te maken?
Heb ik gezegd, dat hij iets met hen te maken had? Och neen! Maar met de zaak is het dus gelegen. Somtijds raakt er wel eens een Indiaan weg; men vindt nu en dan een' Indiaan dood in het bosch liggen, en dan praten natuurlijk de menschen daarover en meenen zoo het een en ander, en menigeen is er, die dan ook veel van samuel spreekt.’

{==503==} {>>pagina-aanduiding<<}

‘Maar, hoe kunnen zij dan juist hem zulk eene daad te last leggen?’
‘Ja, vriendlief, hier te lande, begrijpt ge, kennen wij alleen elkanders geweer! Ziet ge, samuel's buks schiet een' kogel, van welken er juist tachtig stuks in een pond gaan (*). Nu wordt in de wonden der op deze wijs gedoode Indianen altijd zulk een kogel gevonden, en wij weten dus, uit welke buks hij gekomen is. Daarenboven heeft men het spoor van het paard gezien. Altijd zag men den hoefijzervorm van een zeker paard, dat wij kenden, en nu wisten wij verder, dat een zeker man, dien wij ook kenden, om dien en dien tijd uitgereden was; en wanneer nu al deze dingen zoo bijeenpasten, dan had men niet noodig, eerst naar Philadelphia bij een' advocaat te gaan, om te weten, hoe het met de zaak gelegen was. Menigmaal is samuel eensklaps verdwenen, en laat zich een paar weken lang te huis niet zien; en dan verzekeren de menschen, dat hij in de bosschen zwerft en op de Indianen loert. Hij ruikt het spoor van een' roodhuid als de beste truffelhond, en dien hij voor het vizier neemt is weg.’
‘Maar in een beschaafd land kan toch een planter zijne medemenschen zoo maar niet als wilde dieren doodschieten. Dit kan onmogelijk geoorloofd zijn.’
‘Geoorloofd is het zeker wel niet; maar evenwel, wij weten toch niet zoo precies, wie het doet. En wie van ons is dan ook verpligt, zulks aan te geven? Daarenboven, vele planters denken er nog altijd aan, hoe hunne vrienden voormaals door de wilden omhais gebragt zijn; ieder, die zich echter in het bosch neêrzet, is nu nog zeer bang voor hen en haat hen. Samuel is een eerlijke kerel; hij werkt onvermoeid, betaalt wat hij schuldig is, doet iedereen vriendschapsdiensten; waarom zou men dan met zulk eenen buur-
{==504==} {>>pagina-aanduiding<<}
man, om een' Indiaan of zoo wat, in onmin willen geraken?’
‘Maar het is toch schrikkelijk, alle regt, alle menschelijkheid, alle Christenpligt zoo met voeten te treden!’
‘Ja zeker, gij hebt gelijk! Het is zonde, groote zonde! Ik wilde ze niet gaarne op mijn geweten hebben. Maar evenwel, menigeen denkt, dat het op een paar Indianen meer of minder niet aankomt; een ander vreest, dat zij toch wel eens weder een' inval zouden kunnen doen; een derde zegt, dat het de Regering aangaat, en dat zij het is, die zich de Indianen moet aantrekken; en zoo gebeurt het, dat samuel altijd ongemoeid blijft. Wil men ook de zaak op de keper beschouwen, dan heeft hij reden genoeg om de Indianen te haten. Velen, die hunne handen niet in het bloed der Indianen zouden willen doopen, zouden niettemin liever sterven, dan hem verraden; want weinigen onzer kunnen de hand op het hart leggen, en zeggen, dat zij in zijn geval niet eveneens zouden handelen.’
De weg liep thans in verschillende rigtingen uiteen; de planter en onze reiziger namen afscheid van elkander. Laatstgemelde huurde eenen Indiaanschen gids van den Pottowatomi-stam, die een weinig Engelsch sprak, met de wegen door het wilde land volkomen bekend en de dienstvaardigste man van de wereld was. Hij maakte vuur aan, wanneer halt gehouden werd; hij bereidde de legersteê; hij bouwde eene hut van takken, wanneer de zon brandde of het weder regenachtig werd. Belette eene rivier den voortgang der wandelaars, zoo vlocht hij snel een vlot, om den reiziger en deszelfs pakkaadje naar de overzijde te brengen, terwijl hij zelf met het paard achterna zwom. Kortom, de wilde deed meer, dan alle loon, hetwelk hij voor zijne diensten te verwachten had, immer kon vergoeden.
Op deze wijs verliepen vijf dagen, zonder dat de reiziger eene menschelijke woning gezien had. Thans echter kwam hij aan den Wabash, waar weder eenige verstrooide plantershoeven in het rond lagen. Des te woester zag het er op andere punten uit. Inzonderheid was er een kreupelbosch, zoo vol van warrelruigte en zoo zeer doormengd met puin, met overblijssels van eene haardsteê en schoorsteen, dat men wel zag, hoe het vuur hier eenmaal eene menschelijke woning in de asch gelegd had, ofschoon men moeijelijk begreep, waarom zij op deze anders welgelegene plaats niet

{==505==} {>>pagina-aanduiding<<}
weder opgebouwd geworden was. Nieuwsgierig bezag de reiziger deze verwilderde plek. Plotseling viel er een schot; zijn gids, de Indiaan, gaf een' schreeuw en - stortte neder. Vervolgens kwam hij weder een weinig bij, en wierp den reiziger eenen veelbeteekenenden blik toe. Deze was van schrik en verbazing zelf halfdood, en poogde, zooveel hij vermogt, hem bij te staan. Doch de ongelukkige wrong zich van pijn, en, naar het bosch wijzende, stamelde hij, met eene stervende stem: ‘Booze - booze - blanke man! Neem u in acht!’
De reiziger wist niet, of hij moest blijven of vlieden. Van smart en angst overmeesterd, zonk hij naast het lijk zijns trouwen geleiders neder. Eensklaps deelden zich de struiken, en uit dezelve trad - de ons welbekende samuel. Noch vrees noch schaamte was op zijn gelaat te lezen. Hij naderde het lijk, en, zonder op den reiziger acht te slaan, stond hij naast hetzelve op zijne buks te leunen.
‘Daar ligt er dan weder een van dat vervloekte ras!’ zeide hij half binnensmonds. ‘Het is de eerste niet, en zal ook niet de laatste zijn! Ik heb eene oude rekening te vereffenen; maar zij zal tot den laatsten penning betaald worden!’
Hierbij knarste hij op de tanden, en zijn oog vonkelde van voldanen wraaklust. Thans wendde hij zich tot den reiziger, dien afgrijzen voor zijne daad als 't ware in steen veranderd had.
‘Niet waar, vreemdeling, zulk een stuk werks bevalt u niet?’
‘Ellendeling! moordenaar! schurk!’ riep deze eindelijk uit; ‘kom mij niet te na, of.....’ Hij rukte een pistool uit den gordel; maar de boschbewoner sprong snel toe, en wrong het hem uit de hand. Zeer bedaard sprak hij vervolgens: ‘Dat is een bedroefd schietgeweer; elders op reis mag het nog tot iets nut zijn, maar hier in het bosch is het geen schot buskruid waard!’ - ‘Schurk, gij zult uwe daad toch nog boeten!’ dreigde de vreemdeling, wien het gevoel zijner geregte zaak moed gaf.
‘Schurk? - Jongman,’ hernam de planter kalm, ‘ik ben geen schurk! Gij dwaalt; gij kent mij niet.’
‘Maar toch een moordenaar! Wees verzekerd, uwe daad zal niet ongestraft blijven, of gij moest ook mijn leven vernietigen!’

{==506==} {>>pagina-aanduiding<<}

‘Vrees niet! Geen haar zal u gekrenkt worden. Daartoe zult gij mij niet brengen. Nog heb ik nimmer een' Christenmensch eenig leed gedaan! Maar, zie eens hier!’ Hij wees naar het omgestorte muurwerk in de struiken. ‘Daar heeft, nu reeds lang geleden, mijn huis gestaan. Daar had ik met mijne handen eene woning gebouwd. In het zweet mijns aangezigts had ik menigen boom geveld, en allengskens was alles in het rond open, helder en licht geworden. Daar leesde ik, met mijne vrouw, mijne kinderen, mijne moeder. Wij werkten te zamen, vrolijk en vergenoegd. Op zekeren nacht, - de oogst was juist binnengebragt, de zware arbeid van het jaar ten einde; ik had overvloed van alles. Daar hoor ik plotseling een geschreeuw. Vrees is mijn geheele leven lang mij vreemd geweest; maar deze kreten kende ik, en ik schrikte. Ik zie mijne vrouw en mijne kinderen aan, die nevens mij bij het vuur zitten; eene koude ijzing rilde mij door al de leden; mijn hartebloed scheen stil te staan. Ik spring naar de deur; de geheele werf staat rondom in vlam. Nu neem ik mijn geweer, en op hetzelfde oogenblik dringt een geheele zwerm Indianen, onder aanheffing van hunnen moordkreet, als huilende wolven naar binnen. Ik druk los; een valt er; ik grijp de bijl, en werp mij onder de roode duivels, zoodat in een oogenblik de kamer leeg wordt. Maar alles rondom ons staat in brand. Wat moet ik doen? Mijne oude moeder, mijne vrouw, mijne kinderen kunnen niet vechten. Ik poog mij aan hun hoofd er door te slaan; de onmenschen drijven ons naar de vlammen terug. Reeds storten de balken in elkander. Mijne vrouw valt mij in de armen, en smeekt, dat ik slechts de kinderen zal redden. Mijne oude moeder bidt. De wilden brullen en lagchen en spotten met ons. Met de bijl in de hand vlieg ik nogmaals op hen in; verscheidene sla ik er neêr; de overigen werpen mij eindelijk ter aarde, knevelen mij, en dwingen mij getuige te zijn van den folterdood van allen, die mij dierbaar
waren. Alle kwamen voor mijne oogen in de vlammen om het leven. Ik zag hunnen doodsangst; ik hoorde hun geschreeuw, - hoorde, hoe zij om vader, zoon, moeder riepen! - God! God! hoe zou ik dit immer kunnen vergeten?’.... Hier zweeg hij, geheel uitgeput. Eindelijk barstte hij in heete tranen uit en vervolgde: ‘Mij sleepten zij als gevangen mede; ik was gekwetst, en zoo geheel vernietigd, dat ik als een hulpeloos kind bleef liggen. Eindelijk

{==507==} {>>pagina-aanduiding<<}
ontwaakte in mijn hart het gevoel der wraak en gaf mij krachten; de touwen, waarmede mijne handen geboeid waren, reet ik met de tanden los, en zoo gelukte het mij gedurende den nacht te ontsnappen. Weldra kwam het tot eenen oorlog met de Indianen; ik voegde mij bij elken togt, die tegen hen ondernomen werd, was steeds de eerste in den strijd, en leschte gedurig mijnen dorst naar wraak in het bloed dier gedrogten. Eenen duren eed had ik gezworen, dat ik hun nimmer vergeven zou; dat ik, al wierd er ook vrede met hen gemaakt, mijnen eigen' oorlog tegen hen zou voortzetten. Ik maakte het mij tot pligt, elken roodhuid, dien ik ontmoeten zou, neêr te schieten, en zoo lang ik eene buks kan voeren, zal ik op deze duivels jagt blijven maken! - Ga gij uwen weg, en laat mij den mijnen gaan! - Hebt gij vrouw en kind, of nog ouders, zoo wordt gij, als gij te huis komt, vroljik door hen verwelkomd. Ik sta alleen. Met mij treurt niemand; niemand verblijdt zich, als ik te huis kom. Wanneer u eenmaal alles, wat u lief is, in één oogenblik ontrukt wordt, spreek dan het oordeel over mij, maar niet eerder! Ga! Deze weg brengt u bij eene planterswoning, en daar zult gij eenen anderen geleider kunnen bekomen.’
Hij verdween; de vreemdeling zag hem langen tijd na; toen volgde hij zijne aanwijzing, maar hij deed geene aangifte van het gebeurde, en zeide zuchtend: ‘Heer, leid ons niet in verzoeking!’

Avontuur bij de walvischvangst.

In den namiddag van eenen dag, die buijig en stormachtig geweest was, (zoo luidt het verhaal van den Heer beale, die als Chirurgijn de reize ter walvischvangst medemaakte) verscheen er eene school van jonge mannetjes-walvisschen digt bij het schip, en daar het weder eenigzins was opgeklaard, gaf de Kapitein dadelijk bevel aan den tweeden stuurman, om zijne boot te water te brengen, terwijl hij ook zijne eigene deed bemannen, ten einde de jagt te ondernemen. De twee booten waren in een oogenblik neêrgelaten; het was onmogelijk, om er meerderen uit te zenden, dewijl op den vorigen dag twee anderen waren verbrijzeld. Spoedig waren zij de walvisschen genaderd, maar werden onge-
{==508==} {>>pagina-aanduiding<<}
lukkig door deze bemerkt, vóór dat zij met eenige hoop op eenen goeden uitslag de harpoenen konden gebruiken. Het gevolg was, dat de school uiteenging en zich met groote snelheid in verschillende rigtingen verspreidde. Één echter, nadat hij verscheidene wendingen had gemaakt, zwom ten laatste regt op de boot van den Kapitein aan. Zoodra deze dit bemerkte, wachtte hij hem in stilte af, zonder éénen enkelen riemslag te doen, zoodat de jonge walvisch op eenen kleinen afstand bij de boot kwam en den harpoen digt bij den bult op zijnen rug kreeg, waar het wapen diep in het vleesch drong, gelijk ik zelf kon zien, daar de jagt vlak bij het schip begon. De visch scheen eenige sekonden als door verbazing verstijfd; vervolgens plotseling zich bezinnende, schoot hij weg met de snelheid van den wind, en deed de boot zoo schielijk wenden, toen de lijn geheel gevierd was, dat het schier een wonder scheen, dat het vaartuig niet dadelijk kantelde. Maar nu werd de boot voortgesleurd, vlak tegen den wind in, met eene vaart van twaalf tot vijftien Engelsche mijlen in het uur en eene hooge zee, die tegen en over den boeg met vreeselijk geweld stoof, zoodat zij van tijd tot tijd als door het water scheen te ploegen en van weerskanten
door eene hooge branding omringd was.
De tweede stuurman, die de rigting van de boot en den walvisch had waargenomen, wist zóó te sturen, dat hij met de andere boot den vlugteling in den weg kwam, en toen de visch hem genaderd was, hetgeen spoedig gebeurde, schoot hij een' tweeden harpoen, en beide booten werden nu bijna met dezelfde snelheid voortgesleept, waarmede vroeger des Kapiteins boot alleen was voortgetrokken.
Ik zag nu den Kapitein de speer op den walvisch afwerpen, terwijl het dier bijna door het water scheen te vliegen. Maar het was alsof de worp zonder eenige uitwerking bleef, daar de spoed van den walvisch volstrekt niet scheen te verminderen, en binnen korten tijd verdwenen walvisch en booten en waren op eenen te grooten afstand, dan dat men ze van het dek met het bloote oog langer kon zien. Ik klom nu in den mast, en kon, met behulp van eenen verrekijker, uit den top de drie voorwerpen nog even bespeuren, als stippen op de oppervlakte des oceaans en op eenen verontrustenden afstand. Ik kon nog even de beide booten zien, terwijl de kop van den walvisch van tijd tot tijd zich vóór dezelve vertoonde en eene menigte schuim ze omringde, het-
{==509==} {>>pagina-aanduiding<<}
geen mij overtuigde, dat de walvisch nog voortzwom. Ik sloeg hen met den kijker gade, tot dat er geen spoor meer was te ontdekken, en toen riep ik den matrozen op het dek toe, dat zij op het kompas de rigting moesten gadeslaan, in welke ik hen uit het oog had verloren, opdat wij met het schip derwaarts koers zouden kunnen zetten.
Het was nu een half uur vóór zonsondergang, en alles voorspelde eenen onstuimigen nacht. De wind stak met ieder oogenblik meer en meer op, en de zee begon hooger en hooger te golven. Ik bleef in den mast, tot dat ik de zon aan den ontstoken gezigteinder had zien ondergaan, en stond juist gereed, om naar beneden te klimmen, toen ik hevig ontstelde door het geroep: ‘Een man overboord!’ hetgeen langs het geheele dek weêrgalmde. Ik keek achter het schip, en zag een' onzer matrozen, berri geheeten, met de golven worstelende en luidkeels om hulp roepende. Het schip wendde spoedig; maar daarmede verwijderde het zich onvermijdelijk een goed eind van den armen zeeman, die zich nog boven hield, door het water met zijne armen te slaan, ofschoon hij de regte kunst van zwemmen niet verstond. Verscheidene riemen werden, zoodra hij in zee gestort was, overboord geworpen; maar hij kon ze niet bereiken, hoewel ze digt bij hem dreven. Naauwelijks had het schip gewend, of een Sandwich-eilander, die tot de manschap behoorde, sprong in zee en zwom naar hem toe, terwijl te gelijker tijd het volk op dek de eenig overgeblevene boot te water bragt, die altijd voor dergelijke gelegenheden bewaard wordt. Ik kon geen hulp toebrengen, dan door hen tot spoed aan te sporen; want alles gebeurde in weinige minuten. De goede Sandwicher zwom eerst moedig voort; maar weldra ziende, dat hij op eenigen afstand van het schip geraakte, en berri door de deining der zee niet meer bespeurende, keerde hij bevreesd terug. De matrozen in de boot roeiden uit al hunne magt, en naderden met spoed den verdrinkenden jongen man, die van tijd tot tijd door het hevig rollen der golven geheel voor hun gezigt was verborgen. Eene angstige en benaauwende spanning overviel mij, terwijl ik met mijne gedachten de boot wel had willen voortjagen naar de plaats, waar de matroos stuipachtig greep naar de wijkende
wateren. De boot vloog over de onstuimige golven, zoo snel mannenkrachten haar konden bewegen; maar zij kwam eene halve minuut te laat, om onzen armen

{==510==} {>>pagina-aanduiding<<}
scheepsmakker van den dood te redden. Ik zag hem tot het laatst met de golven worstelen, tot dat het schuim over hem heenbruiste en hem voor altijd deed verdwijnen. De boot roeide de noodlottige plaats rond en weder rond, tot dat de duisternis viel, en de matrozen treurig en mismoedig naar het schip wederkeerden. Intusschen slingerden de baren hen op en neder, en deden de boot dreunen van den slag der golven, die tegen haren boeg braken.
Zoodra de ongelukkige matroos verdween, vloog een groote vogel van het geslacht der albatrossen toe, en zette zich op het water neder op dezelfde plaats, waar de drenkeling zich het laatst had vertoond. Dat gezigt vermeerderde ons afgrijzen, en herinnerde ons de menigte van haaijen, die wij in den laatsten tijd hadden gezien, en aan wier vraatzucht wij naauwelijks dursden denken.
Toen de boot was ingezet, was het geheel duister geworden; de wind was tot eenen halven storm aangewakkerd, van tijd tot tijd vergezeld van hevige rukvlagen, zoodat wij genoodzaakt waren, onze topzeilen dubbel te reven. Onze geheele ziel was vervuld van de gedachte aan onzen treurigen toestand. Wij hadden een' onzer matrozen verloren, die met ons uit Engeland was gezeild, en het enkele denkbeeld daaraan riep eene geheele menigte van hartbrekende herinneringen op. Onze Kapitein en de tweede stuurman, benevens tien man van het volk, waren ook verdwenen en waarschijnlijk reeds vergaan of moesten vergaan in den stormachtigen nacht, die nu was ingevallen; zij waren verscheidene honderd mijlen van het land verwijderd. Wij bleven intusschen tegen den wind opzeilen, voerden zoo veel zeil als slechts mogelijk was, en laveerden met korte streken, ieder kwartier het over den anderen boeg wendende: sedert het vallen van de duisternis hadden wij blaauwe lichten ontstoken, en hielden ook een vat met olie en losgerafeld touw brandende, hetgeen een groot en helder licht gaf. Maar, ofschoon aller oog onophoudelijk naar de booten tuurde, geen spoor was van dezelve te vinden; en toen het half negen des avonds was geworden, gaven wij alle hoop verloren. Terwijl de wind door het want gierde, en de golven woest tegen het schip beukten, meenden sommigen het geschreeuw van den armen berri boven den storm uit te kunnen hooren; anderen verbeeidden zich soms de stem van den Kapitein te vernemen, die beval bij te draaijen, terwijl men meer dan vijf-
{==511==} {>>pagina-aanduiding<<}
tig malen de booten meende te zien, als het staroogen het gezigt bedroog en schijnbeelden deed aanschouwen. Er waren weinigen aan boord, die in dien nacht niet aan huis en haard dachten; weinigen, die de zee en het zeeleven niet verwenschten. Maar op het oogenblik, toen de wanhoop ons dreigde te overvallen, riep de man in den mast op den uitkijk, dat hij een licht bespeurde vlak voor den steven
van het schip. Het was juist op het tijdstip, dat wij gereed waren het over den anderen boeg te wenden, waardoor wij ons van het licht zouden hebben verwijderd. Wij staarden allen in de aangewezene rigting, en binnen weinige minuten konden wij het duidelijk zien. Weldra waren wij tot op eenen kleinen afstand genaderd, en vonden tot onze groote vreugde den Kapitein en al het volk in de booten, liggende aan lij van den dooden walvisch, die hen eenigermate voor de woede van de zee had beveiligd. Zij hadden eerst nu licht kunnen ontsteken, omdat al hun tonder door de geweldige beweging omvergevallen en nat geworden was, en zij eerst na langdurige vruchtelooze pogingen geslaagd waren, om de vonk vuur te doen vatten; anders hadden zij terstond na zonsondergang de lantaarn aan eenen riem opgehangen, de gewone manier van doen, als de booten zich in dergelijke ongelegenheden bevinden. - Nadat de walvisch aan de zijde van het schip was vastgemaakt, keerden allen aan boord terug, en vernamen het ongelukkige lot van berri, terwijl hunne eigene redding een' straal van vreugde over onze droefheid verspreidde.

Is de Over-Betuwe alleen het verblijf van toovenaars en heksen?

Mijn Heer zal toch wel weten, dat het geslacht der toovenaars en heksen op eene zeef over de Waal is gekomen?



Wandelingen ter opsporing van Bataafsche en Romeinsche Oudheden, Legenden, enz. door o.g. heldring, 1ste St. bl. 66.
Uit de boven vermelde mededeelingen van den zoo gunstig

{==512==} {>>pagina-aanduiding<<}
bekenden Leeraar o.g. heldring zoude men ligtelijk in het vermoeden kunnen geraken, dat het vooral de Over-Betuwsche bodem was, welken de toovenaars en heksen bij voorkeur tot hun verblijf gekozen hadden, en dat, sedert zij over de Waal gekomen zijn, zij bij uitsluiting dezen bodem tot het tooneel hunner bedrijven, om mensch en vee lastig te vallen, gunstig bevonden hebben. Ik heb mij sedert eenigen tijd als Plattelandsheelmeester in eene andere provincie gevestigd, waar ik moet zeggen, dat de toovenaars en heksen van tijd tot tijd tot dusverre niet minder bedrijvig zich vertoonen; het zij dat niet allen in der tijd over de Waal gegaan zijn, het zij dat zij somwijlen nog een uitstapje herwaarts doen, opdat het geloof aan hen of haar niet verloren ga. Het schijnt bij ons te gaan, zoo als de oude slager den Heere heldring zeide: ‘Ofschoon de geslachten voor een gedeelte uitgestorven zijn, aan welke die geheime kunsten vroeger eigen waren, zoo zijn er toch nog. Maar nu eens levendiger, dan stiller, gaat het met deze verborgene en geheime dingen. Ik heb al meer zulke tijden van stilstand in mijn leven gekend, doch zij hielden plotselijk op, en dan was de gansche streek wederom opgevuld met allerlei wonderverschijnselen.’ Dat de slager, met meer anderen, gerust kan wezen over het bij ons vooral niet teruggaan in zulk geloof, daarvan strekke het mij onlangs gebeurde ten bewijze.
Het jaargetijde was reeds verre gevorderd; de dagen waren kort, de nachten lang geworden; het weder was ruw; de stormwind huilde rondom mijne woning; aan den donker bewolkten hemel blonk geene ster, en de maan had ons wederom voor eenigen tijd verlaten. Het uur van middernacht was reeds gesiagen, en mijne lieve vrouw had zich reeds ter rust begeven; ik was echter nog bij den haard blijven zitten, want de Heer melchior oker, voornaam boeken plaatdrukker, had mij eenige afleveringen gezonden van eene door hem uit te geven Anatomie pittoresque. Om den ongestoorden voortgang dezer nuttige onderneming, zoo hem dacht, te verzekeren, wenschte hij haar door een zeker getal inteekenaren gedekt te zien. Mij, van wiens veelvermogenden invloed op andere kunstbroeders hij zich meende verzekerd te houden, viel daarom vooral de onderscheiding dezer toezending te beurt. Ofschoon ik doorgaans liever behoor tot de genen, die eerst wenschen te zien vóór dat

{==513==} {>>pagina-aanduiding<<}
zij koopen, kon ik mij nu niet wel onttrekken, omdat ik voor 't minst ten deele kon zien. Eenige voordeelen, den inteekenaren vergund, zoo als de Heer oker zich uitdrukte, omdat de ondersteuners eener onderneming toch iets dienen vooruit te hebben boven dezulken, die, om welke redenen dan ook, niet inteekenen, moesten mij des te eerder bewegen. Terwijl ik nu eensdeels overwoog, welk een genoegen het mij zoude verschaffen, wanneer ik onder de inteekenaren zoude prijken als harmen harpertsz. vlijm, Genees-, Heel- en Verloskundige te ***, anderdeels als opgetogen was over de kleine fraaije beeldjes, welke de platen schilderachtig in zulk een groot getal vervulden, dat ik berekenen kon, dat menig afgebeeld praeparaat nog geen ⅛ cent zoude kosten, werd er hard en haastig op de deur geklopt. Ik moet bekennen, dat ik mij eenigzins wrevelig gevoelde, nog zoo laat in zulk eene zoete mijmering gestoord te worden; want de Pennys- en Cents-Magazijnen-speculatie ook tot mijn vak zich te zien uitbreiden, beloofde de kunst met reuzenschreden te zullen doen vorderen. Wie weet, hoe lang, ondanks de eerste aanmaning, ik nog zoude voortgedweept hebben, indien een wezenlijk bestormen mijner deur met den klopper mij niet met spoed aan de deur gebragt had?
Barend, de welbekende knecht van eenen eenigzins afgelegen wonenden schipper, kwam mij met overhaasting noodigen, bij zijnen meester te komen, die, gisteren laat te huis gekomen, dadelijk ongesteld was geworden, en nu op het onverwachtst een toeval had gekregen.
Ik beloofde, hem onverwijld te zullen volgen, en bedankte hem voor zijn mij aangeboden gezelschap. In het voorbijgaan gezegd, ik ga doorgaans liever alleen; men heeft dan zoo ruime gelegenheid tot bespiegelingen enz. Reeds weder op weg zijnde, keerde hij zich nog haastig om, en zeide: ‘Meester! vergeet toch niet, u midden op den weg te houden! Het hek, dat 's nachts nooit gesloten kan blijven, staat wederom wijd open; een witte keeshond zit onbewegelijk midden op het pad, en in den watermolen, dien gij ook voorbij moet, waar de oude guurt woont, gaat het aan, of er twintig raderen te gelijk werkten, terwijl nogtans de wieken onbewegelijk staan. Maar blijft gij midden op den weg, zoo kan u noch hond, noch molenaarswijf een hair krenken; zij mag eenige uilen om u heen laten zwieren, - strak van u

{==514==} {>>pagina-aanduiding<<}
af gezien, en gij zult er veilig doorkomen.’ Ik bedankte barend voor zijne waarschuwing en welmeenenden raad. Het om ons heen zwieren van uilen, dacht ik bij mijzelven, is inderdaad toch geen zoo geheel vreemd verschijnsel. Na mij tegen het weder wél bezorgd te hebben, spoedde ik mij dus naar den lijder, langs den verdachten weg, zonder dat ik iets mogt hooren of zien. Des te meer beweging heerschte er in het huis van den lijder. Pieter klaas lag nog altijd stuiptrekkende op eene rustbank, en de toegeschotene vrienden hadden tusschenbeiden de handen vol, om den stevigen gast, die wild en woest om zich henen sloeg, vast te houden.
Ofschoon niet ligt vervaard, ben ik steeds wonderlijk te moede, wanneer ik eenen man in stuipen zie liggen. Ik ben, hoewel met medelijden vervuld, niet half zoo bezorgd, wanneer ik het ontredderde zenuwstelsel eener vrouw door mijne kunst moet trachten tot bedaren te brengen. Ieder Geneeskundige, die geen vreemdeling is in de werken van gellert, rabener en jean paul, kan weten, hoe ligt het vrouwelijk zenuwstelsel in beweging en wanorde kan geraken. Maar de ondervinding van die geestige Zielenartsen, met die van iederen, niet geheel onervaren Arts, leert, dat de gereede middelen spoedig en soms geheel onvermoed bij de hand zijn, om, als olie in de baren gestort, de branding der hartstogten tot bedaren te brengen. Mag het in vele gevallen slechts gelukken, dat, even als de kracht van het onweder somwijlen door regen gebroken wordt, een stroom van tranen uit de oogen schiet, dan leuigen zij op eene wonderbare wijze de woeste trillingen der anders zoo teedere koorden, de zenuwen, door welke de vrouwelijke ziel de zachtste en teederste accoorden doet hooren. Komt het bij den man zoo verre, dat oog en vuist krampachtig naar buiten woelen, het gelijkt hier meer naar de uitbarsting van eenen vuurspuwenden berg: het heeft reeds lang in het ingewand gewoeld; woest bruist eindelijk de lava naar buiten..... Doch laat ik mij in gedachten alsnog op mijne nachtwandeling niet toegeven: het leven van eenen Dorpsheelmeester is veel te prozaïsch, om eenen romantischen stijl te veroorloven. Eene wijsgeerige bespiegeling, terwijl men de kalanten werktuigelijk van den steeds aangroeijenden baard ontdoet, kan er mede door; want openbaart zich wezenlijk de menschelijke ziel, als een geheel met het ligchaam, in en door

{==515==} {>>pagina-aanduiding<<}
hetzelve naar buiten, dan heeft het baardscheren toch iets van het telkens kortwieken der ziel. Zoude het scheren soms er ook iets toe kunnen bijbrengen, om haar tot krachtiger werking op te wekken, even als men het gras maait, om het te beter te doen groeijen? - Welligt kom ik hierop nog eens nader terug, bij het uitgeven mijner zaturdagsche overdenkingen uit den scheerwinkel. (*)
Ik schudde dus eenigzins bedenkelijk mijn hoofd, en krabde mij driemalen achter het regteroor; eene onwillekeurige beweging, wanneer ik mij niet op mijn gemak gevoel. Door het nemen van een snuifje, hetwelk ik, voorbedachtelijk zeer afgepast, met herhaalde bewegingen van de doos naar den neus bragt, gevoelde ik mij van den schrik iets bekomen, en dacht zulks zelfs geheel ongemerkt gedaan te hebben.
Maar ziet, een der omstanders, die mij meer had gadegeslagen, dan ik vermoedde, zeide: ‘Wel, meester, wat ben je toch een doorziend man! Ik sta er versteld van!’ - ‘Hoe zoo, wouter-buur?’ hernam ik met eenig gevoel van verheffing. - ‘Omdat je zoo in eens ziet, hoe je kunst, ondanks je goeden wil, hier zal blijven stilstaan.’ Mijne zich uitzettende borst kromp wat zaam, en ik zag den spreker vragend aan. ‘Ja, meester, de kwade hand, die op onzen klaas ligt, is voor u niet verborgen - dat zag je in eens! In een wip hadt gij onlangs ook bij onze trijntje-buur gezien, dat zij aan de hiep in hare kuit niet op den regten weg gekomen was. Laat ik je nu eens zeggen,’ terwijl hij mij op zijde trok, ‘onze klaas is een onverschrokken kerel, en hoe donkerder de nacht, hoe liever, en hoe woester het weêr, hoe beter; dan gaat klaas zijn bijwerk het best van de hand, en klaas staat in elk geval zijn' man. Een paar weken geleden heeft Dominé over het Xde gebod gepreekt, en toen was hij eens ter kerke,

{==516==} {>>pagina-aanduiding<<}
hetwelk anders niet dikwijls gebeurt. Ofschoon hij zich dergelijke zaken niet zeer aantrekt, en vooral niet, of dat gebod ook van eenige toepassing op het smokkelaarsbedrijf kon wezen, klaas scheen toch sedert dezen dag niet meer de oude klaas van voorheen. Nu ben ik er achter gekomen, dat klaas, wederom op avontuur uit zijnde, in een kreupelbosch eenig geridsel hoorde. Klaas dacht, of het ook een loerende kommies of veldwachter kon zijn, trok zijn mes en ging er stout op af; maar in plaats van zulk een' hem ook niet welkomen gast, komt er een pikzwarte hond, met vurige oogen, en een' staart wel zoo dik als twee staarten, op hem af, zet hem de pooten tegen de schouders; klaas laat het mes vallen, - en wat er verder met hem gebeurd is, weet klaas zich niet meer te herinneren, zelfs niet hoe hij te huis gekomen is. Sedert heeft klaas geen gerust oogenblik meer gehad. Zoo'n sterke kerel klaas is, zoo'n stevige drinker is hij tevens. Hij heeft wel getracht door menigen borrel zich wat te verzetten; maar 't is of het spul spreekt, klaas is hoe langer hoe benaauwder geworden, en sedert hij te bed is gaan liggen, zag hij niets dan rotten, vleermuizen en katten om hem heen zwieren.’ (Onder dit verhaal begon het mij als uit de verte te schemeren.) ‘Op eens riep hij, dat de Duivel als eene slang op hem afschoot; toen werd klaas woedend, beet in de mouw van zijn' hemdrok, dat het kraakte, of hij den Duivel in den nek beet, en sedert hebben vier sterke mannen de handen vol om hem te houden.’
‘Ja, buur,’ zeide ik, ‘wel valt de Duivel op hen aan, die God en zijn gebod verlaten! Ik geloof intusschen, dat er raad in de Apotheek is, om het ontredderd brein van klaas tot rust te brengen; en mag mij dat gelukken, dan moge onze brave Leeraar, hiertoe eene goede gelegenheid vindende, later het zijne doen.’
‘Ik wou, meester, dat je waarheid spraakt, en ik heb groot op met je kunst; we hebben bij ons er proef van gehad, meester. Maar al de buren zeggen, dat, evenmin als er in je winkel kruiden tegen den dood te koop zijn, jij even min de kwade hand kunt optillen, die als lood op klaas ligt. Ik zou haast zeggen, meester, waag er je gevestigde faam niet aan; maar in geen geval waag ik er onzen Dominé aan.’
‘Dank, buur, voor je belangstelling in mijne faam; maar

{==517==} {>>pagina-aanduiding<<}
wat zou onzen Dominé kunnen terughouden ter zijner tijd zijnen pligt te vervullen? en waarom zouden wij dat willen tegenwerken?’
‘Pas op, meester! die hondenpoot, dat is de kwade hand, zoo een hond, weerwolf, of hoe je dat gebroedsel gelieft te noemen, neemt allerlei gedaanten aan, en die dat kan - groet ze, die je te magtig zijn! Intusschen ze zeggen, dat er in de buurt iemand is, die slag van 't onttooveren heeft, en als het dien man of wijze vrouw eens lukte, waar Dominé te kort moest schieten, wat zou dat voor den man een krenking wezen! Ik heb hem veel te lief, om hem aan zulk een affront bloot te stellen.’
‘Hoor, buur! het is nu tijd noch gelegenheid om den Dominé te laten komen; - nu zou hij zeker, met alle pogingen ten goede, bij zulke verbijsterde hersenen niets kunnen uitregten en voor uw oog te kort schieten. Laat mij begaan; eer wij een dag verder zijn, zult gij klaas beter zien, al ben ik ook met geen helm op zondag geboren, zoo als ze zeggen van dien vroeden man, met wien gij zoo veel schijnt op te hebben.’
Klaas leed aan de ijlhoofdigheid der dronkaards, gelijk men deze ziekte noemt. Reeds lang aan den drank verslaafd, had hij in de laatste dagen getracht zijn knagend geweten door nog grooter hoeveelheid te bedwelmen. De alcohol verdoofde hem voor eenigen tijd, maar overprikkelde gelijktijdig de reeds ziekelijk gestemde hersenen. Eene toevallige omstandigheid bragt het reeds ontstelde brein van klaas verder van het spoor, en de geheele ziekelijke toestand was niets anders dan een niet ongewoon uitwerksel, met de gewone verschijnsels, van het misbruik van sterken drank, geholpen door zielsangst, het gevolg van een niet altijd tot zwijgen te brengen verontrust geweten.
Het gelukte mij zelfs boven verwachting, binnen zeer korten tijd aan het ligchamelijk lijden paal en perk te stellen. Hij herstelde naar het ligchaam. Of de Leeraar even gelukkig heeft mogen slagen, om hem op eenen beteren weg terug te brengen, en hem, bij aandrang tot eene eerlijker levenswijze, tevens tot matigheid te bewegen, zoo verre reiken mijne bescheiden tot nog toe niet.
De ondervinding leert maar al te dikwijls, dat, hoe moeijelijk het ook zijn moge, eenen zedelijk verdoolden terug te brengen op den weg des levens, de zwarigheden bijna onover-
{==518==} {>>pagina-aanduiding<<}
komelijk zijn, om den dronkaard tot matigheid te doen wederkeeren. Mogten zoo vele pogingen, als daartoe sedert eenigen tijd worden aangewend, niet ongezegend blijven; en, wanneer ook de vele arbeiders nog niet vele vruchten inoogsten, de gedachte blijve elk bemoedigen, dat alleen de tijd goede vruchten bezorgt!

Buonaparte op de Roode Zee.

Op den 26 December 1798 kwam buonaparte te Suez; den volgenden dag besteedde hij om de stad en haven te bezigtigen. Den 28 besloot hij de Roode Zee over te trekken, om naar de fonteinen van Mozes te gaan. Des morgens ten acht ure, toen de vloed geweken was, ging hij door het bed der zee en bevond zich in Azië.
Terwijl hij bij de bronnen zat, ontving hij het bezoek van eenige Arabische opperhoofden van Thor en deszelfs omstreken, die hem hunnen dank kwamen betuigen voor de bescherming, welke hij aan hunnen koophandel met Egypte verleende. Maar weldra steeg hij weder te paard, om de overblijfselen van eene groote waterleiding te bezigtigen, gebouwd gedurende den oorlog tusschen de Portugezen en Venetianen, na de ontdekking van de Kaap de goede Hoop, welke den handel der laatstgenoemden met den ondergang bedreigde.
Na dit bezoek besloot buonaparte, om naar Suez terug te keeren. Het was nacht geworden, toen hij den oever van de zee wederom bereikte. De tijd van den vloed naderde, en men stelde voor, om op het strand het nachtverblijf te houden; maar buonaparte wilde daarvan niet hooren. Hij riep den gids en beval hem vóór te gaan. De gids, onthutst over dit bevel, onmiddellijk ontvangen van den man, wien de Arabieren als een profeet beschouwden, koos een verkeerd punt uit, om in het bed der zee af te dalen, waardoor de overtogt een kwartier langer duurde. Men was naauwelijks ter halverwege gekomen, toen de eerste golven van den vloed de hoeven der paarden begonnen nat te maken. Men wist, met welk eene snelheid het water wies. De duisternis maakte het onmogelijk, om den afstand te meten, dien men nog had af te leggen, en de Generaal caffarelli, die door zijn houten been onvast in den

{==519==} {>>pagina-aanduiding<<}
zadel zat, riep iemand tot hulp. Dit roepen werd als een noodkreet beschouwd; de kleine stoet was oogenblikkelijk in wanorde; ieder nam de vlugt, en dreef zijn paard naar den kant, waar hij het eerst vasten grond hoopte te vinden. Buonaparte alleen bleef bedaard den Arabier volgen, die voor hem uitging. Intusschen wies het water meer en meer; zijn paard schrikte, werd schichtig en weigerde voort te gaan. Zijn toestand werd vreeselijk; de minste vertraging was de dood. Een guide van het escorte, een soldaat van hooge gestalte en buitengewone sterkte, sprong in zee, nam den Generaal op zijne schonders, en, den staart van het paard des Arabiers vastgrijpende, droeg hij buonaparte weg, als een kind. Na verloop van weinige oogenblikken kwam het water hem tot onder de armen, en hij was op het punt, om van de been te geraken. De zee wies met eene ontzettende snelheid; nog vijf minuten, en de dood van den Franschen Generaal had het lot der wereld eenen geheel anderen loop gegeven! Eensklaps gaf de Arabier eenen schreeuw; hij had den oever bereikt; de guide, uitgeput, viel op zijne knieën; hij had zijnen Generaal gered, en zijne laatste krachten begaven hem.
Niemand kwam bij dezen togt om het leven, en alleen het paard van buonaparte verdronk.

Het klavier van koningin Maria Antoinette.

Een kanonier der Parijsche Nationale Garde nam den 10 Augustus 1792 met zijne talrijke medegenooten bezit van het slot der Tuileriën. Te midden dezer gebeurtenis komt hij in de muzijkzaal, en ziet, hoe een andere ingedrongen hoop zich beijvert, om het klavier der Koningin maria antoinette uit een der ramen in den tuin neder te werpen. Reeds was het instrument opgetild en in den hoek van het venster geschoven, zoodat het slechts zijn evenwigt te verliezen had, om bij het nederstorten aan duizend stukken verbrijzeld te worden, toen de burgersoldaat nog tijds genoeg had om ho! ho! te roepen. - ‘Laat ons begaan!’ schreeuwde de moorddadige horde; ‘het regt van het souvereine volk moet zijnen loop hebben. En waarom ook dit stuk te verschoonen, daar reeds alle andere meubelen den gevaarlijken sprong gedaan hebben? De opruiming moet volkomen zijn; de spiegels zijn stuk gesla-
{==520==} {>>pagina-aanduiding<<}
gen, de tapijten losgescheurd; waartoe deze vergulde kast gespaard?’ - ‘Maar deze kast, wier goud- en schilderwerk u een steen des aanstoots is, bezit kostelijke eigenschappen, die ik u zal leeren kennen. Zij klinkt, en geeft geluid. Haar binnenste bevat alle onze patriottische liederen, en ik wil u helpen, om ze u daaruit te laten hooren. Zet het instrument slechts weêr op de vier pooten neder. Als het eerst eens zal gezongen hebben, dan houde ik mij overtuigd, dat het genade bij u vinden zal.’ En dadelijk speelde de kanonier op het koninklijke muzijkinstrument het Ça ira, den Marseillaanschen marsch en de Carmagnole, en de opgetogene bende begon te zingen, te springen en te dansen. Het was vreeselijk om te zien! Onder dezen bloedgierigen en woedenden hoop bevond zich ook eene vrouw, eene afschuwelijke Megaera. Nu durfde men het instrument, hetwelk de dierbare volksliederen hooren liet, geen letsel meer aandoen, en de
gansche menigte huldigde het kostbare klavier, welks toonen men ontstemd had. Door bidden en smeeken bragt het de kanonier eindelijk zoo ver, dat de dansers, toen hun ballet geëindigd was, astrokken. Hij sloot nu de zaal, en wierp den sleutel in den tuin, om het klavier niet bij vernieuwing aan plunderzieke aanvallen bloot te stellen.
Onder dezen wilden en bloeddorstigen hoop bemerkte men een welgekleed en bedaard man, wiens ernstig uitzigt en angstige bezorgdheid den kanonier niet ontglipt was. Toen het klavier in het vensterkozijn geschoven stond, strekte hij er zijne handen tot behoud naar uit, terwijl tranen van innige belangstelling zijne oogen ontvloeiden. De kanonier wendde zich nu ter sluik tot dezen man, wiens kleeding en houding zoo zeer afstaken bij het gewaad en de verwoede wezenstrekken der overigen. ‘Wat doet gij hier?’ vraagde hij. - ‘Ach, mijnheer, duidt het niet ten kwade! Gij ziet er zoo wél en goed uit! Ik ben doublet, de klavierstemmer der Koningin. Na den moord aan de Zwitsers heb ik mij onder den hoop begeven en ben zoo de zaal binnengekomen, om, zoo mogelijk, voor het behoud van het klavier te zorgen, dat uw vurige ijver nu gered heeft. Nu wil ik zien, hoe ik mij weder wegmake. Mijn dierbaar instrument baart mij geene zorgen meer; het is in veiligheid.’ - ‘Maar hoe? Gelooft gij dan zoo geheel en al in zekerheid te zijn? Het is niet gemakkelijk om hier weg te komen, en gij zoudt wel gevaar kunnen loopen, om, gelijk het klavier, nog eens

{==521==} {>>pagina-aanduiding<<}
uit het venster te kuijeren. Kom, volg mij; ik zal voor uwe vlugt zorg dragen.’ De Artillerist geleidde doublet naar buiten, terwijl hij zelf door de corridors zich, zoo dra mogelijk, van de schouwplaats der moorders verwijderde. De stemmer en de kanonier kwamen eindelijk behouden van daar.
Eenenveertig jaren na den aanval, de verdediging en de zegepraal des klaviers, in het jaar 1833, hield een mijner vrienden het middagmaal bij den Generaal des champeaux in het hotel der Invaliden. Na den maaltijd zeide deze tot hem: ‘Gij zijt een beminnaar der muzijk. Nu wil ik u toch eens een' Invalide toonen, dien wij hier hebben. Het is een zonderling wezen. Ik ben verzekerd, dat zijne kenpismaking genoegen geven zal.’ Zij gingen naar eene andere verdieping en kwamen in eene zaal. Hier zagen zij een' grijsaard met zilveren kruin, een' oud' krijgsman, die op een schoon, met goud ingelegd klavier speelde. Mijn vriend, die niet regt wist, of met den aangekondigden Invalide het instrument, dan wel de virtuoos, die het bespeelde, bedoeld werd, riep uit: ‘Dat klavier ken ik! Het is het klavier van Koningin maria antoinette. Ligt het deksel op, en gij zult van binnen herders en herderinnen zien, die in een landschap bij schalmei en doedelzak dansen.’ - ‘Juist zoo!’ antwoordde de Heer des champeaux. Maar hoe hebt gij het herkend? Gij hebt mij den tijd niet gelaten, u zijne merkwaardige afkomst te ontdekken.’
‘O, ik begrijp zeer wel, dat die Heer het herkend heeft!’ hernam daarop de oude Officier, die daarbij in tranen uitbarstte. ‘Hij heeft het gered; hij heeft het aan de handen der barbaren ontrukt, en mij ook, zoo als ik thans voor hem sta. De 10 Augustus is een hoogstmerkwaardige dag, en ik zal denzelven in mijn gansche leven niet vergeten. Dat is mijn brave kanonier van de Nationale Garde, mijn burgersoldaat, mijn bevrijder, mijn beschermengel, de redder van het geliefde klavier; door zijne edelmoedigheid is het, dat ik het nog bespelen en de vreugde mijns ouderdoms smaken kan. Ik ben doublet, de klavierstemmer van de schoone en goede Koningin maria antoinette.’
De herkenning was roerend. De beide medgezellen van den 10 Augustus omarmden elkander in verrukking, en mijn vriend nu en dan ook het klavier, hetwelk door zoo vele staatstormen eerbiediglijk was verschoond gebleven. Hij zette zich er nu dadelijk voor, en liet weder den Marseillaanschen

{==522==} {>>pagina-aanduiding<<}
marsch, het Ça ira en de Carmagnole hooren, die hij ook niet vergeten was, en wier toonen bij de beide muzikale krijgers zoo vele herinneringen opwekten.
Ik sluit dit verhaal niet zonder te melden, dat deze kanonier alexis singier heet, die sedert lang de krijgsdienst verlaten heeft. Hij is een leerling van mehul, den pianist en componist. Het klavier van de Koningin van Frankrijk kon in geene betere handen gevallen zijn.
Ik moet nog mededeelen, hoe doublet en het klavier in het Invalidenhuis gekomen zijn. Toen doublet na den 10 Augustus begon te begrijpen, dat men te Parijs nu om gansch andere zaken dacht, dan om klavieren en muzijkinstrumenten te laten stemmen, liet hij zich bij het permanente Bureau ter inschrijving van vrijwilligers aanwerven. Hij was in de krijgsdienst niet ongelukkig geweest. In 1814 ontving hij als Bataillonschef zijn ontslag en eene plaats in het Invalidenhuis. Het toeval bragt hem bij de verkooping bij opbod van het menbilair van Koningin hortensia. Stelt u zijne verwondering en blijdschap voor, toen hij zijnen ouden bekende, het klavier, het voorwerp zijner innige en vurige genegenheid, aan de meestbiedenden geveild zag! Behoef ik er bij te voegen, dat hij kooper werd?

Mozart's graf.

Den 7 December 1792, op eenen stormachtigen winteravond, werd mozart's lijk, zonder eenige praal, te Weenen naar het Matzleindorfer kerkhof gebragt. Niemand volgde de kist, dan een arm muzikant, een grijsaard, die zich door sneeuw en vorst niet terughouden liet, om den grooten meester deze laatste eer te bewijzen. Kort daarna overleed ook deze man; en daar hij de eenige was, van wien men met zekerheid, onder de groote menigte grafheuvels op dat kerkhof, de juiste rustplaats van mozart zou hebben kunnen vernemen, zoo is, ondanks alle latere navorschingen, de aardschol, die het gebeente van den grooten toonkunstenaar dekt, onbekend gebleven. Thans, na verloop van bijna eene halve eeuw, en nadat geheel Duitschland zich beijverd heeft, door ruime bijdragen, het ontwerp, om mozart's nagedachtenis door een gedenkteeken te verheerlijken, te verwezenlijken, heeft eindelijk ook Wee-
{==523==} {>>pagina-aanduiding<<}
nen een blijk van deelneming gegeven. Den 29 Mei dezes jaars 1839 is op het Burgtheater, onder eenen ontzaggelijken toevloed, voor het eerst goethe's Faust ten tooneele gevoerd. De muzijkstukken waren bijna alle uit compositiën van mozart gekozen, en de opbrengst van den avond is als bijdrage tot zijn monument te Salzburg bestemd geworden.

Bij het dagen van een' zomermorgen, onder met verlaten der stad.


Stil en eenzaam, als de graven, 
Doodsch en naar is 't om mij heen! 
Is de Hoofdstad uitgestorven? 
Denk ik, leef ik dan alleen? 
Dof en hol klinkt elke schrede 
Op den geplaveiden grond; 
Niets, dat ergens in het ronde 
Menschlijk aanzijn mij verkondt! 
Overleefde ik mijn geslachte? 
Roeide een pest het menschdom uit? 
Ben ik in Pompeji's muren? 
Viel 't den lavastroom ten buit?.... 
Neen! de Dood niet, maar diens broeder, 
Maar de Slaap voert hier 't gebied; 
Door verdoovend heulsap wierp hij 
Alles in een schijnbaar niet. 
Honderdduizend menschen slapen! 
Tweemaal honderdduizend ligt! 
Is het leven - ach, zoo vlugtig! 
Hun zoo luttel van gewigt? 
Gaat hun droomen boven waken? 
Is hun lot zoo droef en bang? 
Kwelt hen lediggang of weelde? 
Valt de schoone dag hun lang? 
Hoort, gij, ledekantbewoners, 
Dan den milden leeuwrik niet; 
Zingt hij, voor gesloten ramen, 
U vergeefs zijn morgenlied? 
Wekt u, wreeden, 't arme vinkje 
Door zijn' schellen gorgel niet, 

{==524==} {>>pagina-aanduiding<<}

Dat, met uitgeblakerde oogjes, 
Ge in een halfvoets kooitje stiet? 
Hoort gij, in zijn' somb'ren kerker, 
Niet den kwartel rustloos slaan? 
Zijn ze u vruchtelooze boden, 
Dat de zon is opgegaan? 
Slaapt dan voort, gij stedelingen, 
Die niet haakt naar vrijer lucht! 
Wien geen heimwee drijft naar buiten, 
Kost ook dat gemis geen' zucht. 
Vaart, vaartwel, gij doodsche muren! 
Tuigen van uw handelvlijt; 
En gij, trotsche steengevaarten! 
Die mij thans zoo nietig zijt. 
'k Ruk mij los van aardsche zorgen, 
In dit heerlijk morgenuur; 
'k Wil mij aan haar boei ontheffen; 
Buiten wacht ge mij, Natuur! 
Buiten ga ik u ontvlugten, 
Zielverdrukkend stadgewoel! 
Buiten ga ik mij vermeijen, 
In het zaligste gevoel. - 
Gij, wien 't lot zoo stug bedeelde, 
Dat gij armoê lijdt en nood, 
Hebt ge handen om te werken, 
Op het land vindt gij uw brood; 
't Water, dat ge moet betalen, 
Schept ge er zelf uit wel of bron; 
Mint ge reinheid, - lucht en weide 
Te over, en Gods lieve zon; 
Bloeijen zullen uwe kind'ren; - 
Voor een' vunzen kelderstank, 
Schenkt elke ademtogt den kleinen 
Dáár een nieuwe levenssprank. 
Doch gij allen, wien beroepspligt 
Boeit aan steedschen druk en drang; 
Die met weêrzin, schoon gelaten, 
Zwicht voor 's noodlots harden dwang, - 
O! mijn wensch blijft u verzellen, 
Dat ge, drang en dwang ontgaan, 
Eerlang zelve moogt ervaren, 
Wat mij 't hart zoo blij doet slaan! 


No. VIII. Meng. bl. 413. reg. 28. saro-spel.
- IX. - bl. 435. noot, reg. 4. erkend.
Bl. 452. reg. 12. dan voor als.
Bl. 466. reg. 5. v.o. gevatheid voor grootheid.







{==525==} {>>pagina-aanduiding<<}

Mengelwerk.

Aan Domburg.


O vlek aan Walchrens noorderkust, 
Weleer als stad vermaard! 
U zij voor 't eerst, na lange rust, 
Op nieuw mijn lier besnaard! 
 
O Domburg, dat daar needrig schuilt 
Aan uwer heuvlen voet, 
En dat, (schoon vaak de wind er blaast en loeit en huilt, 
Terwijl, bij d'opgezetten vloed, 
De golsslag bruist en woedt) 
Beveiligd door uw duinenrij, 
Den storm, de zee braveert, 
En met dier duinen dam orkaan en baren keert: 
O Domburg, duld, dat ik mijn' hulde u wij! 
Want gij, 
O vlek, zoo schoon, zoo blij! 
Eerwaardig zijt ge mij. 
 
Gij zijt me eerwaardig, ja! Of was, in vroeger eeuwen, 
Hier niet het heiligdom der vaadren van de Zeeuwen? 
Het heiligdom eens volks, dat zelf, in 's nabuurs oog, 
Den Goden dierbaar was, die uit den hemelboog 
Op Zeelands stroomen, stranden, kusten, 
Zijn duinen, akkers, weide en woud, 
(Een oord, zoo wild, zoo grootsch, zoo stout) 
Den blik volgaarne lieten rusten? 
 
O ja! 't was aan dat hellend strand, 
Door storm en zee gestaag bestreden, 
Het was aan Walchrens noorderkant, 
Dat Nehalennia geloften en gebeden 
Van 't zaamgevloeide volk ontving, 
Dat in haar tempelhal eerbiedig lag gebogen, 
Terwijl de priesterschap de mildste zegening, 
In Godgewijde maat, verkondigde uit den hoogen. 

{==526==} {>>pagina-aanduiding<<}
En ginds verhief zich 't ruw altaar, 
Waarop God Walchers beeldtnis prijkte; 
Daar visschersgast en handelaar, 
Na reis en doorgestaan gevaar, 
Met offergaaf zijn' tempelschat verrijkte: 
Het beeld diens Walchers, naderhand 
Door Christen-heldenmoed verbroken, 
Toen Willebrord, ter Westkape aangeland, 
Jehova's eer op de Afgoôn heeft gewroken. 
 
En, mindre Geesten zonder tal, 
Vermeende zee- en stroom- en windbedwingers! 
Wat smeekgebeên, wat lofgeschal 
Doorklonk voor u de lucht, als teedre maagdenvingers 
U vlochten 't jeugdig bloemfestoen 
Tot kransen om uw ruwe beelden; 
Of blijde reijen in het groen, 
En in der bosschen schaâuw, op uwen seestdag kweelden; 
Of maagd met jongling, hand aan hand, 
Het duin besteeg, en hijgend nederdaalde, 
Tot waar, aan 't u gewijde strand, 
Men u den tol der hulde in blijden zang betaalde. 
 
Maar, bij dat eigen duin verrees 't aloud gesticht, 
De Doemburg zoo geducht, waar achtbre priesterscharen, 
Bij offer, bede en plegtgebaren, 
En met hunn' Vorst aan 't hoofd, vaak hielden 't hoog gerigt, 
In schoonen maatklank hunne orakelspreuken zongen, 
Hun wetten gaven, en 't onwetend volk bedwongen, 
Dat in dien Priestervorst, in plegtgewaad gehuld, 
Daar hem de Bardenstoet omstuwde 
En aan de harp den zangtoon huwde, 
Een'aardschen Wodan zag, wiens woord geen weêrspraak duldt. 
 
Niet slechts uit Walchrens akkergronden, 
Uit ieder eiland, dat daar opblaauwt uit den vloed, 
Waar visscher slechts of jager werd gevonden, 
Of herder, die zijn kudde hoedt: 
Uit ieder plekje gronds, van zee en stroom omgeven, 
Vloot hier de schare zaam, om over dood en leven, 
Bij wisseling van hoop en vrees, 
Te hooren 't vonnis, dat de priesterkaste wees; 

{==527==} {>>pagina-aanduiding<<}

Om wet en regelmaat voor regt en pligt te ontvangen, 
En eerbiedvol te luistren naar de zangen 
Der Barden, tot den lof van 't strijdbaar voorgeslacht, 
En van God Wodan, die de Reuzen te onder bragt. 
 
* * * 
 
Hoe is uw heerlijkheid verduisterd! 
Hoe viel de kroon u van de kruin! 
Hoe werd uw majesteit ontluisterd, 
Vorstin van 't zilverblanke duin! 
 
Hoe achtloos golven thans uw lokken, 
Waarop geen diadeem meer rust, 
En van geen' balsemgeur doortrokken, 
Van Zefirs adem slechts gekust! 
 
Uw praalgewaad is uitgetogen. 
Uw hand, zij zwaait geen' schepter meer. 
Als Landmaagd staat gij voor onze oogen, 
O Domburg, Koningin weleer! 
 
En toch, hoe diep gij zijt vernederd, 
Nog zijt ge schoon, o Herderin! 
Terwijl uw aanblik ons verteedert, 
Gij lieve kweekster van de min! 
 
Nog bloeit de jeugd op uwe wangen; 
De vreugde zetelt in uw hart: 
En, siert u kroon noch gouden spangen, 
Gij mist uw tooisel zonder smart. 
 
De blijdschap en de liefde wonen, 
O Domburg! op uw heuvelkling; 
En Walchrens dochtren, Walchrens zonen, 
Zij dartlen dáár in lossen kring. 
 
Het feestlied rolt langs de effen stranden, 
Door duin en boschje vaak herhaald; 
Terwijl men, vrij van hoofsche banden, 
Naar lust, hier rust of ommedwaalt. 
 
* * * 

{==528==} {>>pagina-aanduiding<<}

Wat op d'eeuwstroom zij ontgleden, 
Niet verdwenen zijn tot heden 
Nog de zeden 
Van den overouden tijd. 
Wie er lach en scherts wil wraken, 
Aan de gulle landvermaken 
Blijven duin en strand gewijd. 
 
Zie slechts al die lieve paren, 
In den bloei van 's levens jaren, 
Zamenscharen, 
Domburg is het doel der reis. 
Moge 't meisje soms eens blozen, 
Boerten, lagchen, kussen, kozen 
Stelt eene oude wet ten eisch. 
 
Om voor feestgenot te zorgen, 
Heeft men, in den vroegen morgen, 
Reeds geborgen 
In het rijtuig, wat de mond 
Tot verversching kan verlangen. 
Onder scherts en blijde zangen 
Rijdt men tot den avond rond.... 
 
Treffend beeld van 's jonglings leven! 
Die zich steeds, in schoone dreven, 
Voor ziet zweven 
Beelden van geluk en vreugd; 
Die, van smart noch vrees gemarteld, 
Los en lucht daarhenen dartelt 
In den lentebloei der jeugd. 
 
Maar hoe zal hij 't haast ervaren, 
Dat de rustelooze jaren, 
Als de baren, 
Henenstuiven in 't verschiet! 
Zingenot is stroomgeklater; 
't Leven zelf een handvol water, 
Dat bij 't grijpen reeds ontvliet. 
 
Doch, bij 't zorgeloos genieten, 
Denkt men schaars aan 't henenschieten 
En vervlieten 

{==529==} {>>pagina-aanduiding<<}

Van de golfjes in dien vloed. 
Ook de jeugd, bij 't minnekozen, 
Ziet alleen en plukt de rozen, 
Die ontluiken voor den voet.... 
 
Gij ook, blijde speelgenooten! 
Hebt den dag, zoo ras ontschoten, 
Ruim genoten, 
Daar nog de avond u verheugt. 
Lang nog zullen knaap en meisje 
Over 't hartverrukkend reisje 
Snappen, kouten met geneugt'. 
 
Meermaal was men afgestegen 
Aan de hoekjes van de wegen, 
Zoo gelegen 
Voor een' uitstap in het groen. 
Volgeschonken, leêggedronken, 
Heeft het wijnglas staag geklonken, 
En geroofd werd vaak een zoen. 
 
Tuigt het, boschjes! tuigt het, sluizen! 
Waar de Minnegoodjes huizen, 
Bij het ruischen 
Van het windje door 't geboomt'. 
Tuigt het, hoe dan in het lommer, 
Vrij van zorgen, vrij van kommer, 
Zich de jeugd hier zalig droomt. 
 
Maar geen plek, zoo uitgelezen, 
Is voor iemands oog verrezen, 
Kan er wezen 
In heel Walchrens welig oord, 
Of door Domburgs duin en stranden, 
Dalen, boschjes en waranden, 
Wordt de blik het meest bekoord. 
 
't Sierlijk badhuis, fraai gelegen, 
Lacht van 't glooijend duin ons tegen, 
Waar de wegen 
Naar gebaand zijn door het zand; 
En nog hooger heuvlen lokken, 

{==530==} {>>pagina-aanduiding<<}

Wie, naar Domburg heengetrokken, 
De oude vreugde zoekt aan strand. 
 
Zie de speelnoots worstlen, hijgen, 
Rust en adem eerst herkrijgen, 
Na 't bestijgen 
Van dien gindschen steilen top! 
Zie met huppelende treden 
Allen snellen naar beneden, 
't Langzaam hellend zeestrand op! 
 
Zie hen dartlen, stoeijen, woelen, 
Aan de Noordzee zich bekoelen, 
Bij het spoelen 
Van de voeten in den plas! 
Zie hen weder opwaarts streven, 
Om ter landzij' neêr te zweven 
En te rusten in het gras! - 
 
Rust er, meisjes! rust er, knapen! 
Wilt er schuldloos vreugde rapen! 
Ingeschapen 
Is de zucht naar vrolijkheid. 
Bij het badhuis neêrgezeten, 
Heb ik, langs der duinen keten, 
Onderwijl den blik geweid. 
 
* * * 
 
Hoe heerlijk praalt ge in 't licht der zon, o zilvren heuvelrijen! 
Die, als de baren aan uw' voet, de jaren heen ziet glijen; 
Ja! eeuwen zelfs na eeuwen zaagt als golven henenstuiven, 
Die schuimend breken op uw strand de schittrend witte kuiven. 
 
O Noordzee, deel des Oceaans! o moeder onzer kusten, 
Die rezen uit uw' milden schoot! het is mij zoet te rusten, 
Waar u het opgehoopte zand een' gordel vlecht van bergen, 
Die, hoe verwisslend staag van vorm, toch storm en golven tergen. 
 
Ja! duinen! vaak aanschouwdet gij die golven in haar woede. 
Des Zeegods drietand schijnt u dan eene opgeheven roede; 
Zijn stem gelijkt des donders knal; zijn blik jaagt schrik in de aadren, 
En al wat leeft in veld en woud beeft op zijn brullend naadren. 

{==531==} {>>pagina-aanduiding<<}

Het oog ziet nergens uitkomst meer bij 't buldren der orkanen, 
Die door het weggeslagen duin de zee den doortogt banen. 
Reeds overstelpt de zoute plas en weide en akkergronden, 
En naauwlijks heeft nog mensch en vee op terpen schuil gevonden. 
 
Maar zie! bij 't ebben zwicht de vloed. De zilte baren vlugten, 
En lieflijk schijnt het zonlicht weér uit opgeklaarde luchten. 
De orkaan verstomt; de vrede keert, en tegen 't woên der stormen 
Wist later eeuw voor 't stuivend duin een borstweér zich te vormen. 
 
Dat duin, met groenend helm beplant, weérstaat het stormend loeijen, 
En keert de hooge golven af, schoon die tot bergen groeijen. 
Ja, zegepralend blikt dat duin op zijnen vijand neder, 
En Walchrens afgesloten dal ziet geen verwoesting weder. 
 
Thans is het vreedzaam om mij heen. De zee, de stormen rusten. 
Een luchtig windje koelt alleen den wandlaar langs de kusten. 
Men ziet slechts hier en daar een schip, dat dobbert op de baren, 
Maar op dat vriendlijk element schijnt lustig speel te varen. 
 
O kielen, die daar henendrijft, zoo ver mijn oog kan dringen! 
Vaart allen veilig! weest gegroet! brengt al de zegeningen, 
Die vlijt of handel ons belooft, van volk tot volken over! 
Dat zoo het menschdom overvloed bij vrede en heil verover'! 
 
Beschaving en verdraagzaamheid, verlichting, vrijheid, orde, 
Dat zulk een rijkdom, schatten waard, alom geboren worde! 
O Handel, die de scheepvaart kweekt, versprei ook zulk een' zegen! 
Het heil der menschheid lacht ons meer dan 't goud van Peru tegen. 
 
O walchren, aan de zuiderzij der blanke duinen pralend, 
Hoe gaarne toeft op u mijn blik, op uwe vlakte dalend! 
Deel in den zegen van heel de aard'! Dat mild u tegenvloeije 
Het aandeel in dien besten schat! Uw vrede, uw welvaart groeije! 
 
O welige akkers, groenend veld en fraaije wandelbanen! 
O Lusthof, dat aan lusthof grenst! o lommerrijke lanen! 
O vreedzaam vlek! o schoon verschiet! verrukkelijke dalen! 
't Is lieflijk, als men nederstijgt, in uwen kreits te dwalen. 
 
ODomburg, wees van mij gegroet! Vaartwel, geliefkoosde oorden! 
Schoon ik mijn' tred naar 't zuiden wend, keert vaak mijn blik naar 't noorden, 

{==532==} {>>pagina-aanduiding<<}

Ik zie van ver, bij de avondzon, uw heuvlenrij nog blinken, 
En, langzaam zwichtend, meer en meer ten effen bodem zinken. 
 
Vergulde toppen sieren nog de weggeweken stranden, 
Verscholen achter 't needrig duin, dien zoom der akkerlanden. 
Zoo vlugt het alles van ons af, wat ons bekoort in 't leven!... 
Neen! door ons zelven worden wij gestadig voortgedreven. 
 
Wij ijlen van het standpunt af, waar wij zoo gaarne stonden, 
En trekken naar een ander oord, dat ras weêr is verzwonden. 
Een rustplaats wacht toch allen ééns: zij moge een lustoord wezen, 
Aan 't einde van de levensbaan voor onzen blik verrezen! 
 
Die blijde streek ligt hoog en vrij; maar, bij het nederschouwen 
Op d'afgelegden levensweg, zal nooit het ons berouwen, 
Dat we uit des aardrijks dal den top des steilen bergs bestegen: 
Daar lacht ons zalige eindloosheid in al haar volheid tegen. 

Middelburg, 1839.

a.f. sifflé.

Iets over de camera obscura, volgens de uitvinding van Daguerre, medegedeeld door dr. Nürnberger.

De, onder den naam van Camera obscura bekende, nuttige en leerrijke toestel kan, wat deszelfs uitgebreider en meer doeltreffend gebruik aanbelangt, in dezen tijd, door de uitvinding van den Franschen natuuronderzoeker daguerre, voorzeker een hoogstbelangrijk werktuig worden. Wij willen onze lezers met die uitvinding eenigermate bekend maken.
De theorie der Camera obscura is over het algemeen genoeg bekend. Men geeft in de optische wetenschappen dien naam aan iedere bepaalde ruimte, in welke van buiten geen ander licht kan doordringen, dan door eene zeer kleine opening. De werking van zulk een' toestel bestaat daarin, dat de buiten zijnde voorwerpen, wanneer zij overigens daartoe genoegzaam verlicht zijn, zich op een tegenover de kleine opening geplaatst wit scherm,

{==533==} {>>pagina-aanduiding<<}
of eenig daar tegenover gehouden papier, in hunne natuurlijke kleur en verlichting, in omgekeerde rigting echter, vertoonen. Kon men nu zulke afbeeldingen slechts op het papier behouden, dan behoefde men het vel eenvoudig om te keeren, om te gelijk eene juiste en getrouwe afteekening der bedoelde voorwerpen te bezitten. Het behouden nu der afgebeelde voorwerpen maakt de uitvinding van daguerre uit.
Waarom de voorwerpen zich omgekeerd voordoen, kan op deze wijze duidelijk worden. Men stelle voor de opening, die men zich zoo klein als een punt denkt, een zeker voorwerp, b.v. een kruis, dan werpt ieder punt van dat voorwerp een' lichtstraal naar de opening; welke lichtstralen zich zóó in dezelve kruisen, dat op den achterkant van de Camera obscura het hoogste punt van het voorwerp het laagste, het laagste het hoogste wordt. Een weinig teekenkunde kan dit volkomen ophelderen.
Plaatst men nu in die opening, die men wat grooter maken kan, een bolrond glas (eene lins), dan worden, op bekende gezigtkundige gronden, de beelden aanmerkelijk duidelijker. Zal de behoorlijke verduidelijking hierbij plaats hebben, dan moet de achterkant, of het papier, juist op zulk een' bepaalden afstand van het glas verwijderd zijn, als welke, voor zeer afgelegene voorwerpen, met het brandpunt in verband staat, om ze aan te trekken en grooter te doen worden. Staan nu de over te brengene voorwerpen op verschillenden afstand van het glas, zoo kunnen zij zich niet allen te gelijk duidelijk afbeelden, en men moet alsdan zoodanige beelden op een bewegelijk raam opvangen, of eene andere wijze van behandeling uitkiezen. - Al deze opmerkingen zijn noodzakelijk, om aan te toonen, dat men, door middel van zulk eene Camera obscura, wel is waar slechts temporair, maar toch altoos zulke getrouwe afbeeldingen van ieder voorwerp verkrijgen kan, als geen schilder ooit in staat is te leveren, dewijl iedere afbeelding van

{==534==} {>>pagina-aanduiding<<}
het voorwerp, door de van elk zijner punten uitgaande lichtstralen, als 't ware zelve gemaald wordt.
De tot dusver gegevene beschrijving vooronderstelt, dat de verdonkerde kamer groot genoeg zij, om de zich afbeeldende voorwerpen in derzelver ruimte op te nemen. Tot doelmatiger gebruik heeft men dus naderhand ook draagbare Camera's obscura vervaardigd. In plaats namelijk van eene geheele kamer te verdonkeren, en de lichtstralen slechts door de opening van het venster in te laten, heeft men twee holle kasten (de onderste van binnen zwart geverwd) boven elkander geplaatst. De bovenste, kleinere, is aan de eene zijde open, om de lichtstralen te doen binnenvallen, en heeft in hare diagonale vlakte eenen, tot 45 graden naar den horizon gebogenen, vlakken spiegel. Eindelijk komen alzoo de afbeeldende lichtstralen van het af te teekene voorwerp veel naderbij, en worden door een bolvormig glas, dat zich in het deksel van de onderste overigens donkere kast bevindt, op een op den grond liggend wit papier overgebragt. De eene zijde van de onderste kast is echter door een gordijn zóó afgesloten, dat de teekenaar, zonder de donkerheid in de kast eenigzins te verminderen, hoofd en hand in de ruimte brengen kan, om de voorwerpen af te teekenen. Zulk eene teekening wordt natuurlijk altijd eene gebrekkige afbeelding van het door de lichtstralen en het voorwerp zelve daargestelde origineel, hetwelk, in naauwkeurigheid en juistheid, slechts met de afbeelding in den vlakken spiegel gelijkstaat.
De onmogelijkheid nu, om de natuur door penseel of stift volkomen nabij te komen, gaf den bovengenoemden Franschen natuurkundige daguerre aanleiding, om na te denken, of er geen middel kon worden uitgedacht, dergelijke in de Camera obscura ontstaande, doch met de verwijdering der voorwerpen verdwijnende afbeelding, in hare, door menschelijke kunst nu eenmaal volstrekt onbereikbare, volkomenheid, naauwkeurig en onmiddellijk op het papier te doen bevestigd blijven. Zulk een middel heeft hij, na lang en onophoudelijk onderzoek,

{==535==} {>>pagina-aanduiding<<}
werkelijk ontdekt, door het voor de Camera obscura bestemde papier met eene zekere stof (waaruit dezelve bestaat, houdt de kunstenaar nog geheim) te doorweeken, waardoor het papier eene zoo buitengewone gevoeligheid voor de daarop vallende, van de uitwendige voorwerpen afkomende, lichtstralen verkrijgt, dat de opgerezene afbeelding, wel is waar niet met hare natuurlijke kleuren, (waarin de spiegel-afbeelding alleen den voorrang heeft) maar overigens met haar licht en schaduw, en met eene volkomenheid zoo juist en duurzaam geteekend worden, als geen teekenaar in staat is te verrigten, en welke buiten twijfel alle verwachting zeer verre overtreft. De afbeelding is in de Camera obscura volkomen duidelijk, wanneer de aangebragte lins slechts goed (bijzonder acromatisch) is; diezelfde kantig- en duidelijkheid wordt in daguerre's afbeelding bewaard, zoodat zelfs alle, voor het bloote oog anders onzigtbare, kleinigheden aanwezig zijn, wanneer men de afbeelding door eene loup beschouwt. Het is bekend, dat de allerzuiverste en kunstigste afteekeningen of schilderijen, wanneer men dezelve door eene loup beziet, grof en onooglijk worden; dat men de afgescheidene kleurdeeltjes en de door het inzuigen van het papier veroorzaakte vlekjes enz. in dezelve waarneemt: daguerre's bevochtigingsmiddel van het papier moet daarentegen voor de volkomenste oplossing vatbaar zijn, en op een zoo volmaakt daarmede bereid papier zijn het vervolgens de lichtstralen zelve, die het beeld des voorwerps, waarvan zij afkomen, in eene eenkleurige teekening daarstellen; terwijl al die deelen en punten van het blad, welke zij aanraken, en naarmate van de sterkte, waarmede zij zulks doen, aangedaan worden, doch de overige geheel wit blijven.
Hoe veel tijd nu is er noodig, om eene zoo, door het glas van de Camera obscura, door de lichtstralen geworpene en zelf alleen uitgevoerde afbeelding, geheel voltooid, op het papier te bezitten? Hierop antwoordt de Heer arago, die van wege de Akademie van Parijs

{==536==} {>>pagina-aanduiding<<}
in commissie was gesteld, om deze uitvinding te onderzoeken: ‘onder onze luchtstreek en bij gewoon weder 8 tot 10 minuten.’ In heetere luchtstreek of bij sterkere werking van het licht zouden misschien slechts een paar minuten toereikend zijn, om de meest zamengestelde teekening in hare onnoemelijke détails uit te voeren. Arago herinnert bij deze gelegenheid aan de bekende Fransche Expeditie in Egypte, aan de door Fransche schilders aangewende ongehoorde inspanning tot afteekening der Egyptische werken van bouwkunst, aan de groote onvolkomenheden, die deze afteekeningen kenmerken, en laat daarop de aanmerking volgen, hoe al deze moeite door middel van daguerre's uitvinding gespaard en deze een' oneindig beteren en volkomener uitslag zoude hebben opgeleverd. Inderdaad wij bevinden ons in de eeuw der wonderen! En toch is de gansche zaak nog eerst in hare kindschheid. Men heeft b.v. tot nu toe slechts natuurlijk licht aangewend; wat zal het uitwerken, wanneer men de af te beeldene voorwerpen met het allersterkste kunstlicht, met het ook nu eerst uitgevondene sideraal-licht verlicht, hetwelk het zonlicht zelf in glans overtreft, en over hetwelk men te allen tijde en zoo lang men verkiest beschikken kan? Denkt u den schoonsten zóó verlichten rafaël voor daguerre's Camera obscura geplaatst, terwijl het licht van alle andere voorwerpen wordt teruggehouden, en gij zult de allergetrouwste kopij op deze wijze verkrijgen. Waarmede heeft dan nu verder zulk eene Daguerresche afbeelding door de lichtstralen, wanneer men ze met eene tot hiertoe bekende manier vergelijken wil, wel de meeste overeenkomst? Met aquatinta-manier, of die van het wasschen met O.I. inkt. Daarmede
wil ik slechts een voorloopig antwoord geven: want de afbeeldingen van daguerre zullen, bij de ongehoorde vermenigvuldiging, welke met de volkomene gemakkelijkheid harer daarstelling in verband staat, ontegenzeggelijk wel bij velen bekend zijn.
Wij hebben boven aangemerkt, dat daguerre de

{==537==} {>>pagina-aanduiding<<}
stof, waarmede hij zijne schermen bestrijkt, nog geheim houdt. Echter zij hier opgemerkt, dat het hoornzilver (zoutzuur, - chlorzilver) uiterst gevoelig voor het licht is, en door deszelfs invloed zijne oorspronkelijke witte kleur, naarmate van de sterkte van het licht, zeer spoedig tegen blaauw en zwart verwisselt; ik kan mij dus voorstellen, dat zich een met deze of andere daarmede overeenkomende zelfstandigheid bevochtigd en daarbij altijd nog wit blijvend papier, wanneer het in de Camera obscura eene sterkere lichtwerking verkrijgt, op de bijzonder geraakte plaatsen ook bijzonder zwart wordt en alzoo eene afbeelding des voorwerps geven kan, uithoofde dat de lichtstralen in eene bepaalde rigting in dezelve vallen. Daarmede zij echter niet gezegd, dat daguerre voor zijne teekenschermen werkelijk bereid papier gebruikt: dit zoude, wegens de goedkoopte der stof, reeds eene nog grootere volkomenheid der bewerktuiging zijn; men meldt ons veel meer, dat hij tot hiertoe metalen platen gebruikt, welke zeer digt met de door ons aangeduide vloeistof bestreken, en, als zich de verlangde afbeelding daarop gehecht heeft, met een vernis overdekt worden, om de verdere werking van het licht te verhinderen. Men noemt dergelijke platen Daguerrotypen. De stof echter, die hij op dezelve brengt, en die het eigenlijke geheim zijner uitvinding is, ter opheldering hier met het chlorzilver vergeleken, is nog oneindig gevoeliger voor het licht als dat zoutzure zilverpreparaat, en maalt donkere tinten voor de schaduwen, heldere en lichtere voor de helderste en lichtste partijen, en geheel lichte voor de geheel lichte plaatsen af. Deze zoo onbegrijpelijke licht-gevoeligheid van daguerre's reagens waarborgt ook nog het uitzigt op eene proeve van lichtsterkte-bepaling, waarvan men tot hiertoe volstrekt geen denkbeeld had. Men weet, b.v., dat het maanlicht 300000 maal zwakker is dan het
zonlicht, en in den grootsten brandspiegel niet eens eenige warmte uitwerkt, ja zelfs op chlorzilver, al wordt het op het brandpunt van de grootste lins gebragt, geene de minste kleu-
{==538==} {>>pagina-aanduiding<<}
rige uitwerking te weeg brengt. Daguerre bekwam daarentegen, bij de aanwending van eene veel zwakkere lins, op de plaat zijner Camera obscura, in nog geen volle 20 minuten, eene witte afbeelding van de maan. Herinnert men zich nu het boven gezegde, dat namelijk op zulk eene Daguerresche afbeelding, als de aan de Natuur getrouwste, iedere bijzonderheid van het afgebeelde origineel met het mikroskoop onderscheiden kan worden; dan begrijpt men de mogelijkheid, om, door deze zoo eenvoudige en gepaste hulpmiddelen, maan- of in 't algemeen astronomische ontdekkingen te doen, bij welke de resultaten van alle onmiddellijke beschouwingen nul en van geene waarde worden. Mogelijk ziet men de zaak nog met te opgetogene blikken in; maar wáár schijnt het, dat zich door dit wonder van uitvinding eene nieuwe wereld aan onze oogen opdoet. Voorwerpen b.v., welke zich aan de alleen aan de maan aan te wenden 300 malige vergrooting geheel onttrekken, zullen toch nog lichtstralen op daguerre's platen werpen, en alzoo op dezelve eene afbeelding vormen, welke men met het mikroskoop zal kunnen waarnemen.
Tot hiertoe kende men slechts een enkel voor de maan gevoelig ligchaam: het is het menschelijke oog, welks pupil zich door den invloed van de stralen der maan toesluit. Met de kunstigheid en gevoeligheid van dat meesterstuk des Scheppers mag men dan, in menschelijken zin, daguerre's uitvinding vergelijken; en met regt drukt ook de Fransche natuuronderzoeker biot (medelid van de Commissie van Onderzoek bij de Parijsche Akademie) zijne bewondering over dezelve dus uit, dat hij ze met eene soort van natuurkundige retina (netvlies) onzer oogen vergelijkt, op hetwelk, gelijk bekend is, zich even zoo alle voorwerpen afbeelden.
Nog moeten wij aanmerken, dat een der beroemdste nog levende Parijsche kunstenaars, paul deboroche, over de kunstwaarde van daguerre's platen een even voordeelig en gunstig oordeel velt. Hij vermeent, dat deze manier van teekenen den kundigsten

{==539==} {>>pagina-aanduiding<<}
schilder zelfs nuttige leering over den aard en de wijze geven kan, waarop men, door middel van licht en schaduw, niet alleen de vormen der ligchamen, maar zelfs de lokale kleuren uitdrukken moet. Hetzelfde bas-relief in marmer en pleister zal zich op deze platen zoo onderscheidend vertoonen, dat men aanstonds in staat zal kunnen zijn te onderkennen, welke afbeelding van het eene of van het andere is. Ja, op deze teekeningen zal men den tijd van den dag kunnen waarnemen: hetzelfde gezigt des morgens, des middags en des avonds genomen, zal zulks door de verscheidenheid van verlichting aanstonds kenbaar maken. Het eenige gebrek, dat deze wijze van voorstelling met zich brengt, bestaat daarin, dat de af te beeldene voorwerpen gedurende den tijd der afspiegeling onbewegelijk blijven moeten, dewijl natuurlijk anders de lichtstralen geene gelegenheid hebben, om een en ander duidelijk te ontwerpen. Zoo vallen b.v. op deze platen de bladeren der boomen, die door den wind bewogen worden, steeds onnaauwkeurig uit.
Vraagt men, welk eene belooning de uitvinder voor eene zoo hoogstbelangrijke ontdekking bekomen heeft? Graaf de midoff, de bekende Russische Cresus, heeft hem zijn geheim willen afkoopen; daguerre echter heeft hem geantwoord, dat hij niet begeerde, dat het eene monopolie van een' enkelen, maar het eigendom der wereld zijn zoude. Waarschijnlijk zal het Fransche Gouvernement er nu zelve kooper van worden. De zaak moge overigens bij hare openbaarmaking welligt blijken zeer eenvoudig te zijn; zij is echter daarom niet minder wonderbaarlijk in onze wonderbare eeuw.




Djandi Mundut in 1839.

In het 7de No. van het Tijdschrift voor Nederlandsch Indië vindt men nopens dezen Tempel eenige bijzonderheden, (*) welke de Schrijver wenscht, dat als uitnoo-
{==540==} {>>pagina-aanduiding<<}
diging tot eene nadere, naauwkeurige beschrijving van denzelven mogen beschouwd worden.

{==541==} {>>pagina-aanduiding<<}

Dezen wensch echter, hoe hartelijk ik ook met denzelven instemme, kan ik niet vervullen; maar wat ik

{==542==} {>>pagina-aanduiding<<}
van dit merkwaardig gedenkstuk der oudheid gezien en aangeteekend heb, waag ik op het door den geëerden Anonymus medegedeelde te laten volgen.
De Braminsche Tempel Mundut, (hetwelk opnemen beteekent) of eigenlijk Mendoot of Mendet, (verzoek, eisch) ligt in het distrikt Probolingo, tusschen den Ello en Pabélan, dáár waar zich deze beide rivieren in den Progo storten. Deszelfs afstand van Magelang, de Hoofdplaats van de Residentie Kadoe, is ongeveer 14 palen, of 2 palen van den vermaarden Tempel van Probodor. De binnenruimte, die van den grond af tot bijkans aan het midden kubiek is en dan piramidaal toeloopt, bevat 9 schreden in het vierkant, en heeft op den achtergrond, aan de oostzijde, eene verhevenheid, van het Noorden naar het Zuiden, van omstreeks 1 voet hoogte, met uitspringende lijsten, uit groote steenen gehouwen. Zes ledige nissen, vier aan de westzijde, ééne aan den noord- en ééne aan den zuidkant, met bloemwerk en beelden gekroond, en voorzien van steenen voetstukken, in den vorm van een stoelkussen, welke er los in geschoven zijn, en waarop weleer kleine beelden schijnen gestaan te hebben, zijn het eenige, dat de wanden versiert. Op den verheven achtergrond, aan de regter- en linkerzijde van den ingang, staan tegen den muur twee groote, 2 voet hooge, vierkante steenen voetstukken met hooge leuningen, in de gedaante van

{==543==} {>>pagina-aanduiding<<}
een' ouderwetschen Europeschen stoel, waarop een steenen kussen ligt met van voren afhangende plooijen. De leuningen zijn aan de beide zijden van bloemwerk, olifants- en drakenkoppen, en regt overeind staande tijgers, boven, in het midden en beneden, voorzien. Op deze twee monsterachtige stoelen zitten twee kolossale beelden, schijnbaar van het vrouwelijk geslacht, met den stoel, deszelfs kussen en voetstuk of troon, uit één' steen gebeiteld. Deze beelden hebben eene lengte van niet minder dan 8 voet; zij zijn zoo wèl geproportioneerd, en er heerscht eene zoo juiste symmetrie in dezelve, dat een kunstenaar van onze dagen er welligt niets op zal aan te merken hebben. Beiden schijnen tot een koninklijk geslacht van den alouden Hindoe-tijd te behooren. Het beeld aan de linkerzijde heeft eene prachtig gewerkte tiara op het hoofd en keurige sieraden in de ooren, om de heupen, om de enkels, polsen en boven de ellebogen. Van den linker schouder hangt een bandelier, 2 à 3 vingeren breed, tot aan de regterheup. Het bovenlijf is naakt, doch van den middel hangt een kâjin of sarong, ter hoogte van de heupen rijk gestikt, tot aan de voeten af. Het beeld aan de overzijde is op dezelfde wijze gekleed en getooid, maar heeft, in stede van den bandelier, een' zwaren ketting, vermoedelijk van paarlen, van den linker schouder af, over den schoot, tot achter de regterheup, en een' dergelijken ketting, even beneden de borst, om het ligchaam. Beiden zitten ter regter- en ter linkerhand van een 13 voet groot mansbeeld, in genoemde Tijdschrift beschreven, met een der beenen onder het lijf geslagen, - dat aan de regterzijde van den ingang het regterbeen, en dat aan de linkerzijde het linkerbeen, en met het andere been op een kussen rustende. Het beeld aan de linkerzijde heeft den linkerarm opgeligt ter hoogte van den middel, en, drie vingers der hand uitstrekkende, houdt
het den top van den voorsten vinger tegen den duim, als iemand, die eenig onderwerp naauwkeurig en fijn uitpluist. Het strekt den regterarm een weinig vooruit,

{==544==} {>>pagina-aanduiding<<}
en, de hand, waarvan de vingers afgebroken zijn, iets achterover of benedenwaarts open en vlak houdende, schijnt het te zeggen: ziedaar de waarheid! Het beeld ter regterzijde houdt den regterarm tot den middel omhoog, als iemand, die aan het gesprek levendig deel neemt; maar heeft den voorsten of wijsvinger, door den val van een' der vele ingestorte steenen, verloren. De linkerarm lijnregt langs de zijde des ligchaams uitgestrekt zijnde, ligt de vlakke hand, bij den pols achterwaarts gebogen, op het stoelkussen, zoodat het ligchaam op den arm rust, gelijk ook deszelfs links overhellende houding genoegzaam bewijst. Wat eindelijk het derde beeld betreft, hetwelk een' man van reusachtige grootte en in de kracht der jaren voorstelt, - dit beeld, in gemeld Tijdschrift reeds naauwkeurig beschreven en afgebeeld, is van den middel tot de voeten met een kâjin of sarong gekleed, het hoofd met kort krullend haar, gelijk aan dat der bewoners van Papoe, bedekt, en de kin geheel baardeloos. De gelaatstrekken der twee vrouwelijke beelden zijn, even als die van het mansbeeld, nadenkend, zacht, regelmatig en schoon. Het hooge voorhoofd, de fraai gebogen wenkbraauwen, en de in Griekschen trant gevormde neus boeijen het oog, en vragen de hulde des aanschouwers voor den kunstenaar, wiens stoute en vermetele geest het houwen van zulke verbazend groote beelden durfde ondernemen, en wiens geoefende beitel dit werk zoo meesterlijk volvoerd heeft. Of de gansche groep bhudda moet voorstellen, die door twee zijner vereerders wordt aangebeden, durf ik niet beslissen. Men zegt, dat bhudda nog nergens is voorgesteld gevonden, als de eer der aanbidding ontvangende, en ook de houding der vrouwenbeelden is niet die van in ootmoed, eerbied en aanbidding verzonkene menschen. Het geheel heeft alle aanzien van een familietafereel, waar de man en zijne gade met hunne dochter
huiselijk bij elkander gezeten en in een belangrijk gesprek gewikkeld zijn. En deze omstandigheid is het welligt, die aanleiding gegeven heeft tot

{==545==} {>>pagina-aanduiding<<}
de volgende Legende der Javanen. ‘Zekere Koning van de XIVde eeuw, genaamd déwo koesoemo, tweede Zoon van den Hoogepriester van Soero Loyo, had eene dochter, die hem twee jaren na hare geboorte door een' bediende ontstolen werd. Twaalf jaren daarna eene wandeling doende van Borobodor naar de dessa, waar thans Mundut ligt, zag de Koning een schoon meisje van 14 jaren, en nam ze tot bijzit. De bediende, die haar voor zichzelven bewaard had, ging, door jaloerschheid gedreven, den Koning openbaren, dat dit meisje zijne eigene dochter was. Zijn misdrijf met schrik ontwarende, deed de Koning aan de Priesters zijner Godheid (buddha, durga, siwa, brama of eene andere) de vraag, wat de man, die zich hieraan vergrepen had, doen moest, om zijne schuld te boeten. Daar de Koning niet had beleden, dat hij zelf de wandaad bedreven had, zeiden de Priesters, dat die man met zijn gansche geslacht tusschen vier muren moest gemetseld worden, en door het dak zijn voedsel, bestaande uit rijst en water, moest ontvangen; of dat hij, binnen den tijd van tien dagen, een' Tempel bouwen moest met 1000 Maagdenbeelden. Dit laatste geschiedde; maar toen de vastgestelde tijd om was, waren er slechts 997 beelden gereed, en kwamen er dus drie aan het bevolen getal te kort. Daarop verklaarden de Priesters, dat de Koning, zijne bijzit en de vrucht hunner schande versteenen zouden; en sedert dien tijd had men dit drietal nimmer meer gezien.’ - Toevallig is het, dat de Tempel van Borobodor, die door den ongelukkigen Koning gebouwd is, juist 997 beelden geteld heeft, en dat de drie beelden van Mundut eerst onlangs door den Resident hartmann opgegraven zijn, na misschien 500 jaren te zijn verborgen geweest.
Mundut heeft zijn' naam van de ongelukkige Koningsdochter, welke mundut heette, ontleend. De ingang, waardoor de Tempel eeniglijk licht ontvangt, bestaat uit twee poorten zonder deuren, welke op zeven schreden afstands van elkander staan, en door een' gang, vier schreden breed, vereenigd zijn. De eerste poort, aan het begin van den gang, is boven open, doch die aan het einde van denzelven is overdekt, en heeft eene hoogte van 8 voet. De beide wanden van dezen gang zijn van bloem- en lofwerk en zeer bevallige voorstellingen en bas-relief voorzien. Aan den linkerwand ziet men eerst, in een vierkant vak, drie figuren, in de gedaante van eene eironde vaas, naast elkander, en met een'

{==546==} {>>pagina-aanduiding<<}
fraai gewerkten band om den middel versierd. Uit de middelste vaas rijst eene soort van kunstmatigen boom- of bloemstam, met eene groote en breede kroon van takken en bladeren, omhoog. Hieronder zitten, aan weêrszijden van den boom, twee gehurkte vrouwen, die beiden iets in de hand houden, de eene eene soort van vrucht en de andere een slakhoorn. Boven beider hoofden hangt eene soort van guirlande, aan de takken bevestigd, en in de bovenhoeken van het vak vliegen twee vogels, naar Kakatoea's gelijkende. In een tweede vak ziet men twee vruchtboomen, en eene vrouw met zeven kinderen, bezig om de vruchten te plukken, waarvan er een reeds in den boom zit en een tegen den stam opklimt, door een ander kind en de moeder geholpen; terwijl de vier overige kinderen een spel spelen, dat bij ons Haasje over genoemd wordt. In den anderen boom klimmen drie kinderen, die door twee vrouwen ondersteund en geholpen worden. In het derde vak zit, op een voetstuk, onder het lommer van eenige boomen, waarboven vijf zoogenaamde boerong bêtêts (eene soort van kleinen Papegaai) fladderen, eene vrouw, met de beenen onder het lijf geslagen, en een kind aan de borst, en nog een ander kind aan hare zijde. Boven dit vak is nog een vierde, hetwelk vier feestelijk uitgedoste vrouwen bevat, die allen eenige figuur (bloem, parelsnoer enz.) in de hand houden en vrolijk te moede schijnen.
De wand aan de overzijde behelst dezelfde voorstellingen, met uitzondering van het derde vak, waarin men, in stede van eene vrouw, een' man ziet, met twee kinderen, en slechts twee vogels, die om de boomen vliegen.
De Tempel heeft twee omgangen of galerijen, elk van 8 voet breedte, waarvan er een 14 steenen trappen hooger is dan de andere, doch binnenwaarts inspringende, zoodat de bovenste niet over de onderste heenloopt. Eene der binnenzijden van de bovenste galerij is, aan den kant van het Tempelgebouw, geheel bekleed met festoenen, bloemranden en allerlei kunstig gebeiteld lofwerk, waartusschen Sawa-vogels, (Koentoel's, Bangoe's en Tjanga's) herten, tijgers, geiten, karbouwen, olifanten, duiven, apen en boomen, en onder anderen ook een aap, die op een' kaaiman rijdt, afgebeeld zijn.
Het gebouw is van buiten achthoekig en heeft drie façades, ten Z. ten N. en ten O. In de hoeken aan den westkant en aan weêrszijden van den gang ziet men, in vierkante

{==547==} {>>pagina-aanduiding<<}
lijsten van keurig bloemwerk, vier menschenbeelden van beide geslachten, doch die zeer beschadigd zijn. In elk der drie genoemde facades zijn breede vierkante vakken, van ongeveer 20 voet hoog en 8 voet breed, met fraaije randen of lijsten van bloemen en figuren en bas-relief omgeven. In het vak aan den zuidkant staat, onder het lommer van een' boom, een rijk versierd beeld, met twee kleineren aan de regter- en linkerzijde, die naar de woorden of lessen van het middelste groote beeld schijnen te luisteren. De groep wordt van boven door eene figuur, naar een' payong of troonhemel gelijkende, beschut en als 't ware overdekt. Aan weêrszijden van dit vak staan, elk in eene kleinere lijst van bloemen, twee mansbeelden, boven welke een kunstig gewerkte troonhemel gespannen is.
In het vak aan de oostzijde staat, mede in eene lijst van bloemen, een groot vierarmig beeld, op welks nek een ander beeld gezeten heeft, maar er door den val van een' steen afgeslagen is. Aan weêrszijden van hetzelve zit, elk onder het lommer van een' boom, een vrouwelijk, en boven elken schouder, in een' bloemrand, een mannelijk beeld. Ter regter- en ter linkerzijde van dit vak staat weder, in afzonderlijke bloemlijsten, een mansbeeld, met een' troonhemel boven zich.
In het vak ten noorden is, naar Oostersche wijze, op een voetstuk, een achtarmig beeld gezeten, dat door twee kleineren met uitgetogen zwaard, naar het schijnt, bewaakt en beschermd wordt, en boven hetwelk nog twee andere menschenbeeldjes te zien zijn. Aan beide zijden van dit vak staat weder, in afzonderlijke lijsten, een mansbeeld, waarvan dat aan de linkerzijde drie papaya-vruchten in de hand houdt.
De boven gemelde steenen trap is aan beide kanten van een' schuins afloopenden muur voorzien, en aan de buitenzijde van elken muur ziet men vijf kleine vakken of groepen van lieve landelijke tafereelen. Op een dezer vakjes ten noorden ziet men in de lucht twee arenden, die met eene schildpad omhoog vliegen. Op het veld, naast een' grazenden karbouw, staan zes kinderen, waarvan er drie, met pijl en boog gewapend, op de arenden schieten, terwijl een der knapen eene andere schildpad tegen een' mogelijken tweeden roof der arenden met beide handen bedekt houdt, en twee andere knapen verschrikt en bevreesd, of misschien gewond, rondzien. Op de vier andere vakjes aan dien kant ziet men

{==548==} {>>pagina-aanduiding<<}
beelden zitten, liggen en staan onder payongs of de schaduw der boomen.
De vijf overige vakjes ten zuiden vertoonen groepen van vrouwen en mannen, onder welke laatsten er zijn met baarden en kroonen of tiara's; voorts boomen, vruchten, vogels en een olifant. Op een dezer vakken staan twee kampioenen in athletische houding en met wapentuig toegerust, dreigende en gereed elkander aan te vallen.
Aan weêrszijden dezer groepen ziet men nog vele soorten van fijn en keurig gebeiteld bloem- en lofwerk, waarmede ook de geheele buitenste ringmuur versierd is. Het uiteinde van den trap wordt bewaakt door gedrogtelijke leeuwenkoppen, in wier opgespalkte muilen kleine leeuwen, allerkunstigst, uit één' steen met de groote leeuwenkoppen, gehouwen zijn.
De Tempel is 97 voeten hoog, geheel uit trachytische lavasteenen gebouwd; de muren der galerijen loopen in een' vierhoek om den Tempel heen, hebbende die der benedenste galerij een' omvang van 404 voeten, en die der bovenste van 282 voeten.
Het blijkt ten duidelijkste, dat dit gebouw weleer hooger gestaan heeft, dan het zich nu nog vertoont. Men ziet in deszelfs onmiddellijken omtrek drie lagen aarde, van elkander verschillende in kleur en hoedanigheid, waarmede, bij verschillende uitbarstingen, de naburige Merapie den voet van den muur begraven en een gedeelte van den Tempel aan den westkant verwoest heeft.
En hiermede hoop ik den Lezer eenig denkbeeld van den merkwaardigen Mundut gegeven te hebben. Nooit heb ik het talent van teekenen meer gemist, en van dat gemis meer gevoel gehad, dan toen ik deze halve ruïne bewonderde. Hartelijk hoop ik, dat eene bekwamer pen dan de mijne eenmaal mijne taak overwerken, en hare beschrijving door de vermogende taal der teekenkunst ophelderen zal.

Batavia, 1839.

s.a. buddingh, Th. Dr. en Predikant te Batavia.


{==549==} {>>pagina-aanduiding<<}

De slotenmaker van Philadelphia.

Eene ware Geschiedenis.

In de vreedzame stad Philadelphia leefde, nog niet vele jaren geleden, een eerlijk en behendig werkman, amos sparks geheeten, en slotenmaker van zijn ambacht. De natuur had hem met eene meer dan gewone geschiktheid tot het beroep, dat hij omhelsd had, begiftigd. Niet alleen was hij ervaren in het vervaardigen en herstellen der onderscheischeidene werktuigen, die in Amerika gewoonlijk beschouwd worden als tot den slotenmakers arbeid te behooren, maar, aangevuurd door eene zucht, om de moeijelijkheden van dezen tak der handwerkskunsten volkomen te doorgronden, had hij zich met zoo veel ijver er op toegelegd om die te boven te komen, en was daarin zoo uitnemend geslaagd, dat zijne schrandere behendigheid een voorwerp van bewondering geworden was. Niet alleen voor de bewoners zijner nabuurschap, ter dienst van welke hij gewoonlijk werkte, maar ook voor allen, die in de omliggende steden belang stelden in de vorderingen der werktuigkunde. Op zijne toonbank lagen ter bezigtiging de kunstrijkste, voor vreemde handen onopenbare sluitingen van deuren, kisten en kasten. Daarentegen had geen slot, door een' ander' vervaardigd, immer zijn geheim aan het schrander en navorschend oog van amos kunnen onttrekken, noch was onder zijne behendige vingeren ongeopend gebleven.
Even als zoo vele andere mannen van bekwaamheid in de onderscheidene handwerken en beroepen, was amos, vergelijkenderwijs, arm. Hoezeer het nijver en verstandig hoofd van een niet talrijk en in matigheid opgevoed gezin, hadden al zijne pogingen het niet verder kunnen brengen, dan dat hij aan hetzelve een onbekrompen onderhoud verschaft had, zonder dat hij daarbij eenig vermogen had kunnen overwinnen. Het zij hij niet tot die geldwolven behoorde, die, door aangeboren dorst van opleggen gedreven, zich weinig omtrent het eerlijke of oneerlijke der middelen bekommeren; het zij de tijd, welken hij tot het opsporen van nieuwe ontdekkingen in zijn geliefkoosd kunstvak, of tot gesprekken met de genen, die de voortbrengselen van zijn genie kwamen bezigtigen en bewonderen, besteedde, de oorzaak zijner ar-
{==550==} {>>pagina-aanduiding<<}
moede was, genoeg, amos was niet rijk. Evenwel, gelijk gezegd is, zijn handenarbeid voorzag in de behoeften van zijn gezin en in de zijne; hij studeerde dus, arbeidde, en leefde vergenoegd.
Het gebeurde, dat, in den loop van den herfst des jaars 1800, een koopman uit de stad, die in zeer uitgebreide betrekkingen stond, en den ochtend met het doen van zaken, zoo aan de haven als aan boord zijner schepen, had doorgebragt, naar zijn kantoor terugkeerde, om eene aanzienlijke betaling te bewerkstelligen, welke hij dien dag nog aan de bank van Philadelphia moest doen, toen hij eensklaps, tot zijn' schrik, ontdekte, dat hij den sleutel zijner geldkist niet meer had, en denzelven of verloren of verlegd moest hebben.
Na lang maar vruchteloos zoeken moest hij zich eindelijk aan het denkbeeld houden, dat hij dien met het uithalen van zijn' zakdoek op straat verloren of ook misschien in het water had laten vallen; maar, wat nu te doen? Het was een ure, de bank sloot ten drie; de tijd ontbrak hem, om met vrucht eene advertentie te doen bekend maken, of ook om zich de benoodigde som van elders te verschaffen. In deze verlegenheid dacht hij aan onzen slotenmaker. Menigmaal had hij de behendigheid van amos sparks hooren roemen. Hij oordeelde dus, niet beter te kunnen doen, dan zich tot hem te wenden, in de hoop, dat de kunst van dien werkman slagen mogt de kist te openen, en alzoo zijn crediet voor den stoot, waarmede het bedreigd werd, te bewaren. Derhalve zond men in allerijl eenen bediende naar amos, die weldra met zijn bos werktuigen verscheen.
Weinige minuten duurde het, of het moeijelijke slot der geldkist was opengestoken, en de verbaasde koopman kon zijne oogen over de zakken dollars en de pakken banknoten, welke zij bevatte, laten weiden; terwijl de pendule van het kantoor hem aanwees, dat hij nog drie kwartier uurs tot het doen zijner betaling over had: hij toonde ook de blijdschap van iemand, die plotseling, door een onverhoopt geluk, aan den neep eener kwellende verlegenheid ontkomen is, en de overtuiging erlangt, dat zijn crediet zelf boven de schaduw van verdenking verheven is.
‘Hoeveel ben ik in uwe schuld, amos?’ vroeg hij, terwijl hij de hand in den zak stak.
‘Vijf dollars, Mijnheer,’ antwoordde sparks.
‘Vijf dollars! Lieve hemel, mijn goede man, zijt gij

{==551==} {>>pagina-aanduiding<<}
razend geworden? Gij hebt immers ter naauwernood vijf minuten aan dat werk besteed. Ziedaar, (een terugkeer van kramer-deunheid had in hem reeds alle aandoening van dankbaarheid verstikt) daar hebt gij vijf schellingen, en dat is wèl betaald.’
‘Het is waar,’ hernam de handwerksman, zonder zijne bedaardheid te verliezen, ‘dat ik niet veel tijd noodig gehad heb om de kist te openen; maar wees zoo goed en bedenk, hoe veel jaren ik noodig gehad heb, om zulk een werk in vijf minuten te leeren doen. De visite van een' Docter behoeft er soms maar eene enkele te duren, en de waarde van zijn dienstbetoon kan hem, evenzeer als mij, betwist worden, wanneer men hem niet meer noodig heeft; ondertusschen zou, zelfs in dat geval, zijn honorarium zoo groot zijn als het werkloon, dat ik vorder, en ik heb u de eer gered, die andere gezondheid van den handelaar. Ik zie het, gij zoudt den prijs mijner behendigheid, waarvan de beroepsoefening, ik erken het, niet tot de hooggeschatte behoort, ten naauwste willen bedingen, even als dien eener waar op de markt, en wel naar de waarde, welke zij in uwe oogen mag hebben.’
‘De waarde, welke zij in mijne oogen hebben mag!’ hernam de koopman met een' versmadenden grimlach, ‘wel nu! ik denk, dat die met vijf schellingen ruim betaald is; voor dien prijs had ik een' nieuwen sleutel kunnen hebben, of men had er mij den mijnen voor teruggebragt.’
‘Ja,’ hernam de ambachtsman; ‘maar hadt gij ook den eenen kunnen doen maken, of den anderen terug erlangen, vóór dat de bank sloot? Kon iets u uit uwe verlegenheid redden, dan mijne duur verkregene kunstkennis? En indien ik, van die verlegenheid misbruik makende, u geld had willen afpersen, zou ik alsdan niet eene veel grootere som hebben kunnen bedingen, en zoudt gij, daar gij geen ander redmiddel hadt, niet nog blijde geweest zijn, indien ik mij met het dubbele van hetgeen ik thans vraag vergenoegd had?’
‘Het dubbele van hetgeen hij thans vraagt! Waarachtig, het schort den kerel in zijn hoofd! Ziedaar hebt gij uwe vijf schellingen,’ zeî de koopman, terwijl hij ze hem op de vlakke hand voorhield, met die hoogheid van den rijke, wanneer hij denkt, dat de arme voor hem buigen moet. ‘En verkiest gij ze niet te ontvangen,’ vervolgde hij, toen de smid nog altijd het geld bleef weigeren, ‘zoo kunt gij mij,

{==552==} {>>pagina-aanduiding<<}
voor hetgeen gij meent dat u toekomt, doen dagvaarden; want mijn tijd is te kostbaar, om dien met zulke beuzelachtige kibbelarijen te verspillen.’
‘Ik heb in al mijn leven nog niemand doen dagvaarden,’ hernam sparks, ‘en ik heb veel verloren, omdat ik veel heb weten te verdragen; maar,’ voegde hij er bij, (daar zijne gewone zachtaardigheid, onder het gevoel van het geleden ongelijk, min of meer voor drift begon te wijken) ‘gij zijt rijk; gij zijt in staat om te betalen; en daar gij de dienst, die ik u gedaan heb, op deze wijs erkent, zoo zult gij, al dagvaard ik u dan niet, evenwel geven, wat billijk is.’
Met deze woorden liet hij het deksel der kist plotseling nedervallen; men hoorde de schotels van het springslot met een' luiden knap in de sluiting schieten, en geld en banknoten waren, even als het kwalijk verkregen goed in het tooversprookje, van voor het gezigt des bezitters verdwenen.
De koopman stond als versteend. Eerst keek hij amos aan, en daarna de pendule; de wijzer, die tevens tien minuten over half drie wees, scheen hem met meer dan gewone snelheid voortgevlogen. Wat nu te doen? Eerst had hij lust om boos te worden; maar wat zou het hem gebaat hebben? Amos zeî hem nu op zijne beurt, dat, zoo hij over eenig ongelijk te klagen had, hij, indien hij zulks verkoos, hem kon doen dagvaarden, want dat, wat hem betrof, zijn tijd te kostbaar was, om dien met zulke beuzelachtige kibbelarijen te verspillen. En met de onverschilligste houding keerde hij den koopman den rug toe, en ging naar de deur van het kantoor.
De koopman riep hem terug; tijd van beraad was er niet; het oogenblik drong; zijn crediet liep gevaar; men zou in de stad gezegd hebben, dat hij het verlies van zijn' sleutel slechts voorwendde, omdat zijne geldkist ledig was. Hij zag zich dus gedwongen, nederig te buigen voor den nooddwang van zijnen toestand.
‘Daar,’ zeî hij tot sparks, hem de vijf dollars aanbiedende, ‘neem dan uw geld, en laten wij elkander niets hatelijks meer zeggen.’
‘Neen, nu moet ik tien dollars hebben,’ hernam de smid; ‘anders zoudt gij boven een arm man te veel vooruit hebben. Daarenboven geef ik u, bij het andermaal openen dezer kist, eene les, die wel eene kleine belooning waard is. Niet alleen was uwe bedoeling, mij mijn wettig verdiend

{==553==} {>>pagina-aanduiding<<}
loon te verkorten, maar gij zoudt zonder aarzelen mij in een regtsgeding gewikkeld hebben, waarvan de waarschijnlijke uitkomst geweest zou zijn, mij met de mijnen tot den bedelzak te brengen. Voortaan zult gij, in uwe betrekkingen met minder gegoede lieden, nimmer weder op uwen rijkdom trotsch zijn, of gij zult aan amos, den slotenmaker, denken, en de vijf dollars meer, die ik u nu doe betalen, en die ik aan de armen zal uitdeelen, zullen, zoo het u niet aan geheugen ontbreekt, u in het vervolg menigen misslag en dus menigen grond tot naberouw besparen.’
Deze soort van zedepreek, die, op den bedaardst mogelijken toon gesproken, in den geest van den koopman geene hoop op eenig vergelijk overliet, had weder een minuut of twee van den thans zoo kostbaar geworden tijd weggenomen. In driftige haast en met verbeten wrevel telde hij de tien dollars neder, welke amos nu een voor een zorgvuldig bekeek, alsof hij zich wilde verzekeren, dat zij wel van goed allooi waren, en dezelve toen in zijn' broekzak stak.
‘Spoed u! spoed u!’ riep de koopman; ‘om Godswil, spoed u! want om vijftig dollars zou ik niet willen, dat de bank sloot, alvorens ik er mijne betaling doen kon.’
‘Ik geloof u,’ was alles, wat de smid op een' ernstigen toon ten antwoord gaf. Maar de goede man was noch boos, noch wraakgierig, en de straf, welke hij den geldzuchtigen koopman had opgelegd, toereikend oordeelende, draalde hij niet langer, maar opende de kist, aan den eigenaar juist den tijd latende, om de som daaruit te nemen en naar de bank te snellen, waar hij slechts eenige minuten vóór de sluiting aankwam.
Ongeveer eene maand na dit voorval werd er, in die zelfde bank van Philadelphia, een diefstal ter som van vijftigduizend dollars gepleegd: de ijzeren traliestaven van een venster waren doorgezaagd geworden, en men had zich eenen toegang gebaand op eene wijs, welke duidelijk deed zien, dat de dief te gelijker tijd eene groote stoutheid en eene meer dan gewone behendigheid moest bezeten hebben. Er werden zelfs in de manier, waarop hij binnen geraakt was, ontwijfelbare blijken ontdekt, dat hij tot eenig werktuigkundig ambacht behoorde, waarin hij zeer geoefend moest zijn. De policie zond hare spoorhonden door geheel de stad en derzelver omtrek uit; doch nergens deed zich iets op, dat eenigen draad tot ontdekking van den schuldige kon aan de

{==554==} {>>pagina-aanduiding<<}
hand geven. Diegenen der ingezetenen van Philadelphia, die iets te verliezen hadden, begrepen, dat voor hen het bezoek van stoute en behendige boeven, die waarschijnlijk in den omtrek verborgen waren, te vreezen stond: allen gevoelden dus een gezamenlijk belang, om, zoo veel zij konden, de opsporing van den boosdoener te bevorderen. Eindelijk begonnen eenige vermoedens over amos sparks te zweven; maar zijne zoo bekende minvermogende omstandigheden en eerlijkheid verdreven dezelve aanvankelijk. Ondertusschen werd de geschiedenis van de geldkist en derzelver opening, welke de koopman uit schaamte en amos uit goedhartigheid tot nog toe verzwegen hadden, ruchtbaar. De koopman, van wien dit gerucht zijnen oorsprong nam, had, door helsche wraakzucht gedreven, zijne maatregelen zoodanig genomen, dat hetzelve ter oore van de directeurs der bank moest komen, verzeld met allerlei hatelijke bijvoegingen en overdrijvingen.
Na eenigen tijd meende amos te bemerken, dat verscheldene zijner buren hem op eene zonderlinge wijze aanzagen, en dat een zeker vreemd en onverklaarbaar iets doorstraalde in alwat zij met hem te maken hadden. Het ontging zijner oplettendheid ook niet, dat een of twee dier buren, die gewoon waren alle namiddagen in zijn huis een praatje te komen houden, er sedert ettelijke dagen niet verschenen waren. Maar, niet kunnende onderstellen, dat er eenige ernstige reden bestond, die hen noopte dus stilzwijgend met hem te breken, dacht hij niet verder over hetgeen hij had opgemerkt.
In soortgelijke gevallen is de meest belanghebbende persoon altijd degeen, die het laatst de tijding verneemt, welke hem bedroeven moet. Ook werd het eerste berigt, hetwelk onze werktuigkundige van de tegen hem gerezen verdenking ontving, hem gegeven door eenen policie-beambte, die op zekeren dag, gevolgd van een' talrijken drom dienaars, bij hem binnentrad, om huiszoeking bij hem te houden. Verbazing en verslagenheid waren dien dag het deel van amos en van de zijnen. Welk een slag voor een gezin, dat, te midden van deszelfs nederigen staat, zulk eene zoete voldoening gevonden had in het bezit van eenen goeden naam; een' schat, dien het, gelijk ligtelijk te begrijpen is, boven alle aardsche goederen waardeerde! Ook zelfs een' halven schelling aan eenen buurman te ontvreemden, zou in het oog dier brave lieden eene laagheid geweest zijn, waartoe

{==555==} {>>pagina-aanduiding<<}
geen hunner in staat was. En nu vijftigduizend dollars! Het overgroote dier som voegde bij de smart van zich het voorwerp van verdenking te zien de zwaarte van eenen schrik, welke die arme lieden geheel ter aarde boog. Wie zou zijn hart niet van medelijden doordrongen gevoeld hebben bij het zien van hun angstig en schier bijsterzinnig voorkomen, zoo lang de huiszoeking duurde? Digt opeengedrongen, kwamen zij eerst eenigermate tot zichzelven, toen de beambte, die het onderzoek bestuurde, verklaard had voldaan te zijn en niets gevonden te hebben, hetwelk de tegen hen gerezene vermoedens bevestigde. Toen eerst geraakten zij in staat, min of meer met bedaardheid de omstandigheden te overwegen, welke misschien voor altijd de rust en het levensgenoegen zouden verstoren, tot op het oogenblik van dat noodlottige bezoek door hen genoten.
‘Moed, mijne lieven!’ riep sparks, die het eerst van allen die helderheid van ziel herkreeg, welke den grond van zijn karakter uitmaakte; ‘moed gevat, en alles zal wel gaan; het is onmogelijk, dat zulke vermoedens tegen ons niet weldra vervallen. Een werkzaam en eerlijk leven moet spoedig zijn loon vinden. Er ligt misschien in de soort van mijn beroepsbedrijf en in de behendigheid, welke eene lange beoefening mij daarin gegeven heeft, iets, hetwelk natuurlijkerwijs de ligtgeloovigen, de niet doordenkenden, en vooral de boozen, indien deze de hand in dit onderzoek gehad hebben, het oog naar onzen kant heeft doen wenden. Maar waarschijnlijk zullen de werkelijke bedrijvers van dezen diefstal weldra ontdekt worden, want zoo afschuwelijk eene daad moet aller oogen open houden; en zelfs in het niet vermoedelijke geval, dat de misdadiger nog een tijdlang onbekend bleve, zullen onze buren, wanneer zij ons naar gewoonte met onzen arbeid bezig zien, zonder dat of onze kleeding of onze levenswijs het bezit van meerderen rijkdom verraadt, en zij ons geene uitgaven zien doen, die onzen stand te boven gaan; onze buren, zeg ik, die zich herinneren zullen, hoe wij jaren lang in dien zelfden staat van arbeid en spaarzaamheid hebben doorgebragt, zonder dat een zweem van wangedrag of van oneerlijkheid, zelfs in de kleinste dingen, eene vlek op ons geworpen heeft, zullen tot betere denkbeelden terugkomen, en geheel de stad zal ons de achting wedergeven, welke wij nimmer opgehouden hebben te verdienen.’

{==556==} {>>pagina-aanduiding<<}

Deze redenering, zoo vol van gezond verstand, drupte balsem in het hart dezer ongelukkigen; ook was er in het vooruitzigt van den smid niets, dan hetgeen men met reden verwachten kon; en evenwel was hetgeen hij nu ondergaan had slechts het begin van eene reeks van wederwaardigheden en beproevingen, van verijdelde hoop en zich vernieuwende kwellingen, waarvan hij bezwaarlijk, zoo niet onmogelijk, den duur en de uitgestrektheid had kunnen voorzien.
Teleurgesteld door de uitkomst der huiszoeking, vaardigden de bankdirecteurs nu een' doorslepen persoon, en wel juist den man van de kist, aan amos af, om met hem te onderhandelen. Zij deden hem door dien man eene aanzienlijke geldsom aanbieden, en hem daarbij de verzekering geven, dat geene verdere regtsvervolging tegen hem begonnen zou worden, mits hij het gestolene teruggaf, en zijne medepligtigen, zoo hij er had, bekend maakte.
Vruchteloos betuigde amos in de sterkste bewoordingen zijne onschuld, en legde al den afschuw aan den dag, welke het denkbeeld alleen van zulk eene daad hem inboezemde; de afgevaardigde spotte met zijne voorgewende eerlijkheid, en bedreigde hem met de gevolgen, welke de zaak noodwendig voor hem hebben moest. Alstoen werd de verontwaardiging van den handwerksman, wiens ooren niet gewoon waren eene taal te hooren voeren, welke hem zonder grond of reden in zijne eer beleedigde, gaande; hij beval zijnen vijand, oogenblikkelijk zijn huis te verlaten, en deed zulks met de uitdrukkingen en gebaren van eenen man, die, hoezeer arm, besloten had zich te doen eerbiedigen, en het heiligdom zijner woning tegen den overmoed van den rijke te beschermen.
Met beschaming ging de koopman heen, terwijl hij amos met zijne wraak bedreigde. Aan de bank werd nu raad gehouden, en men besloot, sparks te doen gevangen nemen en in hechtenis zetten, in de hoop, dat hij, van zijn gezin en zijne gewaande medepligtigen gescheiden, en verschrikt door al den toestel van een lijfstraffelijk geding, vroeg of laat tot het doen eener bekentenis gebragt zou worden.
Dit was weder een geduchte slag voor het arme huisgezin! Vereenigd gebleven, wat zouden zij dan niet in staat geweest zijn te verduren? Weêrkeerige raad en deelnemende vertroosting verminderen de smart en verligten de ellende. Maar gescheiden! maar bewust, dat hun hechtste steun, de-
{==557==} {>>pagina-aanduiding<<}
geen, rondom wien zij gewoon waren zich in hunne zwakheid te verzamelen, in ketenen geslagen, in eenen kerker zuchten moest, en dat op eene onregtvaardige beschuldiging! (*) O, dit was meer dan zij verdragen konden, vooral te midden van den verpesten dampkring der verdenking, die nog altijd hunne woning omgaf, en tot zelfs de lucht, welke zij inademden, bedierf!
Evenwel verdroegen zij zonder morren de ontberingen, welke het afwezen van hunnen broodwinner hun deed ondergaan; ja zij vonden nog middel, om van het weinige, dat zij met moeite verdienden, iets over te houden, om hem in zijne gevangenis eenige verkwikking te doen toekomen.
Reeds waren maanden verloopen, en nog had sparks geenerhande bekentenis gedaan; niets had nog het geringste licht in het duistere der beschuldiging verspreid; maar zij, die hem vervolgden, waren nu gedwongen, het geding, in den staat, waarin het door hen gebragt was, zijnen loop te laten nemen. De eenige materiéle bewijzen, welke zij tegen den beschuldigde konden inbrengen, bestonden in zekere sloten van zonderling zamenstel en ettelijke vreemd gevormde stukken van werktuigkunde, die in de werkplaats van den armen gevangene gevonden waren. Die werkstukken, van welke voor het oog der oningewijden een deel der bestemming en dienst verborgen bleef, schenen, zoo al niet de schuld, ten minste de uitstekende geschiktheid van den werkmeester tot medepligtigheid te doen blijken. Kortom, men bespeurde daarin zulk eene verscheidenheid van aanleg, zulk een' voortreffelijken arbeid, dat er onder de regters, de gezworenen of het publiek weinigen waren, die zich overreden konden, dat een zoo onbemiddeld man als amos zoo veel tijd en vlijt besteed zou hebben, met het eenige doel om zijne kunst te vervolkomenen.
Zijne vrienden en buren legden de getuigenis af, welke van hunne waarheidsliefde verwacht kon worden, en in al de verhooren verklaarden zij uit éénen mond, met hoeveel liefde onze smid aan zijne beroepskunst gehecht was.
De advokaat, die ten behoeve der bank de beschuldiging moest ondersteunen, droeg de middelen daartoe met de uitstekendste pleitkunst voor. Hij trok dezelve meestal uit den

{==558==} {>>pagina-aanduiding<<}
staat der openbare meening en uit den invloed, welken de verspreide vermoedens, gevoegd bij de in het oog loopende behendigheid van den werkman, op den geest van den Jury konden oefenen; met arglistige vasthoudendheid de kwaadaardige gevolgtrekkingen voorspinnende, waartoe het naauwkeurig onderzoek van elke schroef en elke veer in het ter tafel liggende ijzerwerk hem aanleiding gaf; bij elke gelegenheid terugkomende op hetgeen er, bij het opensteken der geldkist, tusschen den smid en den koopman voorgevallen was; op het ontegenzeggelijk onvermogen van amos, waaruit hij het denkbeeld eener waarschijnlijke verzoeking tot het booze deed opwellen; op het tijdverlies, hetwelk de man, in zijne omstandigheden, zich klaarblijkelijk nutteloos moest getroost hebben, zoo hij niet daardoor bedoeld had, eindelijk tot de verwezenlijking van eenig overgroot plan te geraken. In één woord, omdat amos arm was, moesten zijne vlijt, zijn geduld, zijne liefde tot zijne kunst, kortom al zijne deugden, tegen hem pleiten. De advokaat eindigde zijne rede met te verklaren, hoe hij dacht, dat de uitspraak van een veroordeelend vonnis oogenblikkelijk door eene bekentenis gevolgd zou worden, want dat hij, wat hem betrof, in zijne ziel en geweten, amos voor schuldig hield.
Op deze wijs gelukte het hem inderdaad, de meesten zijner toehoorders tot deze meening over te halen. Zelfs eenige leden van den Jury, genegen om op de waarschijnlijkheid eener bekentenis te rekenen, en door den stroom der vermoedens medegesleept, waren niet vreemd van het besluit, om, zonder genoegzaam bewijs, hun schuldig uit te spreken, zich in het geheim vleijende met de verwachting, dat de uitkomst naderhand voor aller oog hun doorzigt zou regtvaardigen. Maar, zóó kon de zaak in een Amerikaansch geregtshof niet asloopen, zelfs niet op den tijd, toen de door ons verhaalde gebeurtenis zich toedroeg.
Het overzigt, door den regter gegeven, was duidelijk en beslissend. Hij deed zien, dat er, wel is waar, grond van vermoeden bestond; dat eenige omstandigheden der bijzondere wijze van zijn en handelen van den beschuldigde inderdaad met deszelfs gewonen staat van bekrompenheid moeijelijk overeen te brengen waren; maar dat het desniettemin der beschuldiging aan stellige bewijsgronden volstrektelijk ontbrak; en dat, eindelijk, niet alleen de draden, die tot het begaan der misdaad moesten leiden, op onderscheidene pun-
{==559==} {>>pagina-aanduiding<<}
ten afgebroken waren, maar dat men er zelfs niet een eenige vinden kon, die verder ging dan het huis van den handwerksman. - Ten gevolge dezer zoo ware en billijke uiteenzetting werd amos vrijgesproken.
Doch hoezeer, in het dus geëindigde regtsgeding, zich niets had opgedaan, hetwelk de verdenking tegen hem kon bevestigen, bleef zij nogtans, als het zwaard van damocles, boven zijnen schedel zweven. De wraakglerige koopman en de directeurs der bank schroomden niet, om, in de spijt hunner teleurstelling, te verklaren, dat zij, zelfs ondanks de regterlijk gedane vrijspraak, nog altijd geen oogenblik aan de schuld des slotenmakers twijselden. Deze meening, opzettelijk onderhouden, ging in den geest van zeer vele lieden over, die, gelijk gewoonlijk, tot eigen onderzoek der waarschijnlijkheden te vadzig, ligtelijk overhelden, om in den vrijgesproken kunstenaar niets anders te zien dan een' aan de galg ontsnapten schelm. Waarlijk, hoe zou ook de goede naam van een arm man onbezwalkt hebben kunnen blijven onder de arglistig berekende aanvallen van zoo vele vermogende lasteraars?
Amos verheugde zich over zijne door de regtbank erkende onschuld, in de vertroostende overtuiging, dat de gezworenen hunnen pligt volgens hun geweten vervuld hadden; en de proef, welke hij doorstaan had, had zijn vertrouwen op de wetten van zijn land eer versterkt dan verzwakt. Hij ontving de omhelzingen van zijn gezin als een man, ontheven van den last eener geduchte verantwoordelijkheid en ontkomen aan een gevaar, dat eer en leven bedreigde; en toen zij des avonds weder voor het eerst rondom dien huiselijken haard, de getuige van hun voormalig geluk, vereenigd waren, stortte zijn hart zich uit in een vurig dankgebed aan dien God, die de waarheid had doen zegevieren.
Niettemin gevoelde amos, schoon door het verdict van den Jury vrijgesproken, dat hij dit in de openbare meening nog niet was. Hij was te schrander, dan dat hij zulks niet op het aangezigt van eenigen der gezworenen en van de meesten der toehoorders zou gelezen hebben. Hij besloot echter, met gelatenheid de kans eener ontdekking van den waren dader af te wachten, en getroostte zich voort te leven onder den last der ongerijmde schuldvermoedens, welke de Voorzienigheid, in hare voor hem nog ondoorgrondelijke wijsheid, goedvond op zijn hoofd te laten drukken.

{==560==} {>>pagina-aanduiding<<}

Maar amos had niet bedacht, wat hij voortaan doen zou, om te kunnen leven. Wel is waar voelde hij in zich kracht van geest genoeg, om, in de hoop op een zegevierend eerherstel, de koele behandeling der vooringenomenen te verdragen, de honende gemaaktheid, met welke velen, bij zijne nadering, de oogen van hem afwendden, kortom de bewustheid en gedurige herinnering van den laster, waaraan hij blootstond; maar het wegblijven zijner winkel-kalanten opende hem eerlang de oogen omtrent zijnen verschrikkelijken toestand. De meesten waagden het niet meer, slot of sleutel bij hem te koopen, die gereeden toegang tot alle had; geen werk werd dus meer bij hem besteld; het weinige, dat hij op den koop vervaardigde, vond geen' aftrek, en daar de geringe geldvoorraad, welken hij in vroeger' tijd had mogen oversparen, door zijn proces verzwolgen was, bekwam het ongelukkige gezin de overtuiging, dat, met al deszelfs vlijt en al deszelfs zuinigheid, het niet in staat zou zijn, zelfs zijn dagelijksch brood te winnen. Het eene stuk huisraad, het eene min of meer slechts overtollige deel hunner kleeding verdween na het andere; met elken dag werd er aan hun reeds zoo karig maal iets onttrokken. Kortom, na eenige maanden in toenemende verarming te hebben doorgebragt, zag hun beangstigd oog, op het gewone etensuur, niets anders meer dan een' naakten disch tusschen kale muren. Het was er dus toe gekomen, dat men of bedelen moest, of van honger sterven, of de stad verlaten. Dit laatste was reeds menigmaal het onderwerp der gesprekken van het gezin geweest. In Amerika is dit het hulpmiddel, waartoe men steeds, bij groote ongevallen, in hoogen nood, zijne toevlugt neemt. De bankroetier, bij voorbeeld, verhuist naar den Staat Ohio, om er zijn oneerlijk verworven of schelms behouden vermogen te genieten, of zelfs zich eene nieuwe kans op nog grooter fortuin te openen; naar Albany vlugt, om er waar schijnlijk binnen kort
een hooggeacht man te worden, de geestelijke, die de zwakheid van het een of ander onschuldig parochiekind schandelijk heeft misbruikt; Missouri zal den inwoner van Michigan opnemen, die in eenig krakeel zijnen buurman het bowie-knife (*) tusschen de ribben gestoken

{==561==} {>>pagina-aanduiding<<}
heeft. Kortom, verplaatsing is het panacée in alle hagchelijke of wanhopige gevallen.
Reeds vroeger zouden ook de sparks dit hulpmiddel te baat genomen hebben; maar in het diepst van hun hart glom nog een overblijfsel van hoop, dat de schuldige ontdekt en alles opgeklaard zou worden; daarenboven dachten zij, dat vlugten min of meer op de tegen hen heerschende verdenking het zegel drukken zou. Indien zij zoo langen tijd hunne vreeselijke ellende verduurd hadden, was zulks in de hoop, dat de achting en het vertrouwen hunner oude vrienden en buren tot hen terug zouden keeren, wanneer eenmaal de Voorzienigheid aan dezelven de oogen geopend en den sluijer, die nog de waarheid bedekt hield, weggenomen zou hebben. Thans echter was een langer vertoeven te Philadelphia voor hen onmogelijk geworden, en het troosteloos gezin maakte dus aanstalten tot zijn vertrek. Het vervoeren hunner pakkaadje belemmerde hen niet; en daar, sedert zij onschuldig verklaard waren, niemand hun meer crediet gaf, kon ook geen schuldeischer hun den aftogt beletten, toen zij nu eindelijk met bedrukten geest hunne vaderstad den rug toekeerden.
Zij gingen op een der talrijke vaartuigen scheep, die de rivieren van Noord-Amerika doorkruisen, voeren Schuylkill voorbij op het water, dat dien naam draagt, en traden aan land te Norristown, zeven mijlen noordoostwaarts van Philadelphia. Aldaar hadden hunne minzaamheid en hunne vlijt hen weldra in staat gesteld, om uit hunnen armoedigen toestand te bekomen, en een tijdlang vonden zij een leven bijna gelukkig, hetwelk niet meer door de ijskoude bejegening en de beleedigende blikken van vooringenomene buren gestoord werd. Doch ook hier waren zij niet bestemd eene ongestoorde rust te genieten; zij waren nog slechts op de eerste pleisterplaats hunner pelgrimaadje van ellende.
Een koopman, die uit de hoofdstad naar de Blaauwe Bergen in Nieuw Hampshire op reis was, en bij het doortrekken van Norristown sparks herkende, zeide al spottende aan eenige inwoners der stad, zijne kennissen, dat hij hen met hunnen nieuwen stadgenoot, den wijdberuchten slotenmaker van Philadelphia, geluk wenschte. Het zoo kwaadaardig gegeven berigt verspreidde zich als een loopend vuur, en spoedig zagen zij zich aan die zelfde verachting blootgesteld, waarmede lieden, die hen zoo veel langer kenden dan de

{==562==} {>>pagina-aanduiding<<}
goede inwoners van Norristown, hen in hunne eigene stad zoo ligtvaardig overhoopt hadden. Zij waren dus andermaal in den treurigen tweestrijd gebragt van of honger te lijden of heen te gaan. Zij vertrokken, en ditmaal zonder aarzelen, want hier ten minste hielden hen geene herinneringen terug. Zij trokken de bergen over, en na in de vallei van de Susquehannah afgedaald te zijn, was het te Sumbury, dat deze zwervende stam, welken het noodlot als op het spoor vervolgde, voor de tweede maal zijne tent opsloeg.
Daar deed eene even snel en even gelukkig herlevende welvaart als te Norristown dezelfde hoop in hun hart herleven, om even spoedig onder den adem van den laster de verwelken, die, van het eene einde tot het andere der Vereenigde Staten voortloopende, hun eindelijk de vrees deed opvatten, dat zij nergens eene schuilplaats zouden vinden. Overbodig zou het zijn, hier de namen der talrijke steden en dorpen op te geven, waar zij vruchtelooze pogingen deden, om het onderhoud voor hun ellendig leven te winnen, en van waar zij steeds door achterdocht, verachting en kwellingen verdreven werden.
Zij waren de Vereenigde Staten bijna in derzelver geheele breedte doorgetrokken, en reisden langzaam westwaarts aan, toen zij, op de bergvlakte aangekomen, welke zich boven Middleton verheft, er stil hielden, twijfelende of zij wel hunne door den marsch gewonde voeten met veiligheid op de straten dier stad zouden kunnen zetten. Zij aarzelden, de zoo dikwerf mislukte proef nog eenmaal te ondernemen. Vader sparks ging aan den voet van een' wilden vijgenboom op eenen steen zitten, en zijn gezin hurkte rondom hem neder op het gras. Hunne dagreis was lang geweest; zij waren uitgeput van vermoeidheid. Eensklaps, zonder elkander een woord gezegd te hebben, ontmoetten zich hunne blikken onderling, en daar elk in des anderens oogen de uitdrukking las der diepe zielesmart, welke een zoo langdurig lijden en eene zoo veelvuldig bedrogen hoop in hunne harten verwekten, borsten zij in een gezamenlijk zuchten en schreijen uit, waarbij sparks zelf zich niet onthouden kon zijne tranen te voegen, terwijl hij zijn aangezigt in de blonde lokken van zijn dochtertje verborg, wier hoofd op zijne knieën rustte.
Na eenigen tijd aan zijne droefheid den teugel gevierd te hebben, vermeesterde hij met eene krachtige poging de smart, die zijnen boezem nog deed zwellen, droogde zijne tranen

{==563==} {>>pagina-aanduiding<<}
af, en zeide: ‘Gods wil geschiede, kinderen! Al zijn ons, ondanks onszelven, tranen uit de oogen geweld, hoeden wij ons ten minste tegen Hem te morren, die ons deze lange beproeving doet ondergaan! Ongetwijfeld is het met eene voor ons verborgen bedoeling zijner genaderlijke Voorzienigheid, dat hij deze vervolging gedoogt. Zijn wij ook nog zwervende en als ballingen op deze aarde, wij moeten daarom zijne beloften niet vergeten, die ons eene altoosdurende wijkplaats toezeggen in een gewest, waar de booze niet langer schaden zal en waar de moede rust zal vinden. - Misschien,’ vervolgde hij, na eene korte wijl gezwegen te hebben, en terwijl hij zijne verduisterde oogen ten hemel opsloeg, ‘misschien heb ik te veel op mijne kunstvlijt gebouwd; misschien ben ik te zeer genegen geweest, mij daarom boven anderen te verheffen, die minder ruim begaafd waren; misschien heb ik, laatdunkend, de verdienste daarvan aan mijzelven toegeschreven, in plaats van de eer te geven aan Hem, die 's menschen geest gevormd heeft om een veld te doorloopen, hetwelk wij wanen zonder grenzen te zijn, omdat onze trots die niet kan onderscheiden. Mijne dwaling is die van grooteren en wijzeren dan ik geweest, welke, even als ik, bevonden hebben, dat hetgeen wij gelooven het kostbaarste der aardsche goederen te zijn, menigmaal juist dat is, hetwelk meest toebrengt om ons te verderven.’
Op dit oogenblik sloeg de huismoeder, met teedere zorg de wolk willende verdrijven, waarmede zij het voorhoofd harer geliefden verdonkerd zag, en trachtende hun eene afleiding te verschaffen gedurende de weinige oogenblikken, waarin zij rust genieten konden, eene te Philadelphia uitgekomen courant open, welke iemand haar gedurende den loop harer reis gegeven had, en vestigde de aandacht van het gezin op de lijst van huwelijken en sterfgevallen, om te zien, welke veranderingen voorgevallen waren onder de inwoners eener stad, waarvan het aandenken hun nog waard was, hoezeer zij voor altijd uit haren omkring verbannen waren. Naauwelijks had zij het blad geopend, of hare oogen bleven aan een artikel gehecht, dat zij gretiglijk en met eene aandoening begon te lezen, die gedurig toenam, en allen, welke haar omringden, met verbazing trof. En waarlijk, zij had daartoe ook maar al te veel reden! Amos, verwonderd over de ontroering, welke zij deed blijken, greep met teedere drift het papier, dat op het punt was aan hare handen

{==564==} {>>pagina-aanduiding<<}
te ontglippen, en las er in het volgende opschrift: Diefstal ten nadeele van de Bank. Sparks heeft dien niet bedreven.
De indruk, welken deze woorden op hem maakten, was niet minder sterk, dan dien de wakkere vrouw ondervonden had; maar zijne zenuwen, beter geschikt om den schok te weêrstaan, veroorloofden hem, het ongeduld zijner lieve toehoorders te voldoen. Hunne ooren schenen als 't ware het geluid van elken lettergreep der heilrijke tijding in te zuigen, welke eindigde met het relaas der bijzonderheden van het te Albany aan eenen boosdoener ten uitvoer gelegde doodvonnis, die, onder verscheidene andere stoutelijk uitgevoerde wanbedrijven, ook bekend had, dader van den diefstal der vijftigduizend dollars te zijn. Verder had de ware schuldige onzen sparks, dien hij verklaarde nimmer gezien te hebben, ook nog van alle blaam van deelneming aan de daad ontheven, door naauwkeurig op te geven, hoe hij over de geheele som beschikt had.
Men kan denken, welk eene verrukking de harten der arme reizigers, die onder het lommer van den boom bijeen waren, vervulde! Hunne aangezigten straalden van dankbare geestvervoering, toen zij zich met eenparige drift op de knieën wierpen, om hun gemoed uit te storten voor den Albarmhartige, die hun de krachten verleend had, om hunnen last tot daartoe te dragen, en hen daarvan had ontheven, alvorens het gewigt voor hunne uitgeputte krachten te zwaar werd.
Zij besloten op staanden voet naar hunne geboortestad terug te keeren; en geene week was verloopen, of zij naderden haar reeds blijmoedig op den weg, die er henen leidde.
Middelerwijl was er onder de inwoners van Philadelphia eene bijna wonderdadige verandering voorgevallen. De couranten en tijdschriften, die gewoonlijk maar al te slaafsche nabaauwers der publieke vooringenomenheden, te voren door hun brommend gezwets tot de veroordeeling van den mechanicus gedreven hadden, bazuinden thans niet minder hoogdravend zijne door de bekentenis van den schuldige aan den dag gekomen onschuld uit, en verbaasden zich met eene schijnbare naïveteit, dat de vermoedens niet reeds in rook verdwenen waren voor de klaarblijkelijkheid, die zeer ontegenzeggelijk uit het regtsgeding was voortgekomen. Zij gingen zelfs zoo verre, dat zij het aandoenlijkste tafereel ophingen van het huiselijk geluk, hetwelk de sparks geno-
{==565==} {>>pagina-aanduiding<<}
ten hadden, tot op het oogenblik, dat het onzalige proces over hun hoofd was losgeborsten, niet vergetende, als contrast, hierbij te voegen de deels uit de wezenlijkheid, maar nog meer uit hunne verbeelding geputte, tot in de kleinste bijzonderheden loopende omstandigheden van het ongehoorde lijden, de alle geloof te boven gaande ontberingen, de onuitsprekelijke folteringen, welke zij doorgestaan hadden op den noodlottigen pelgrimstogt, dien zij hadden moeten ondernemen, om zich aan de gevolgen eener zoo onbillijke en zoo heillooze beschuldiging te onttrekken. Bij dit couranten-rumoer voegde geheel de stad haar gejuich. De oude vrienden en buren van de sparks, die de eersten geweest waren om hunnen goeden naam aan stukken te scheuren, kondigden zich thans overluid aan als hunne onverzettelijkste voorvechters. Niemand was er, of hij vernam er met bezorgdheid naar, in welk oord der wereld zij zich wel bevinden mogten. De een beweerde, dat zij in het diepst der bosschen het leven verloren hadden; de ander, dat zij tot asch verteerd geworden waren midden op eene in vlammen
staande prairie. Niet weinigen helden over, om te gelooven, dat sparks, in eenen aanval van razende wanhoop, na zijne vrouw en kinderen vermoord te hebben, de handen aan zichzelven geslagen had. Al deze gissingen, al deze sprookjes hadden tot uitwerksel gehad, de gemoederen tot hetzelfde punt van gisting te brengen, waartoe weleer de zaak van den diefstal dezelve had opgewonden, met dit onderscheid, dat nu de stroom der meening juist den tegenovergestelden loop genomen had.
Nu werden sparks en de zijnen, die nog kort geleden als verachtelijke boeven uit de stad verdreven waren, toen zij thans bij hunne wederkomst de voorsteden naderden, met feestgejuich en blijde gelukwensching door duizenden hunner medeburgers ingehaald, voor welke hunne plotselinge lotsverwisseling hen tot het voorwerp der levendigste belangstelling maakte, en die hun daarvan om strijd de luidruchtigste blijken toebragten. Hunne intrede in de stad was eene zegepraal, en de honderdstemmige mond des publieks, dat altijd een slagtoffer hebben wil, riep hun van alle kanten toe, dat zij den bankdirecteuren eene aktie van schadeverhaal moesten aandoen; dat men eene luisterrijke vergoeding aan dit arme huisgezin schuldig was.
Aanvankelijk wilde sparks zich geenszins tot de stappen

{==566==} {>>pagina-aanduiding<<}
leenen, welke zulk eene vordering vereischte. Hij vond zich in de openbare meening door die meening zelve hersteld; zijne nering herleefde; hij zag zich weder in zijnen winkel, waar hij zijnen geliefkoosden arbeid hervat had; zijn huisgezin, tot deszelfs nederige levensgewoonten teruggekeerd, was tevreden en gelukkig. Sparks verlangde niets meer; maar de publieke stem was zoo ligtelijk niet voldaan. Geheel de stad Philadelphia had in hare hooge magt beslist, dat de bankiers boeten zouden. Een vermaard advokaat bood zich aan, om de zaak te besturen, verklarende van alle honorarium af te zien, zoo er geen verdict, gelijk men het billijk oordeelde, gegeven wierd. Alstoen bedacht onze mechanicus zich ernstig. Wat hemzelven betrof, was hij geneigd genoeg, om alle hem aangedaan ongelijk te vergeven en te vergeten; maar hij overwoog, dat men, ter bevordering der belangen eener rijke compagnieschap en ter vernieling van al het tegenwoordig en toekomstig levensgeluk van een arm en eenvoudig hankwerksman, eene drift en hardnekkigheid getoond had, die, om het welzijn der maatschappij, niet ongestraft behoorden te blijven. Hetgeen hem zijn besluit deed nemen, was het denkbeeld, dat dit geding eene heilzame zedelijke uitwerking zou hebben; dat het eene waarschuwing voor den rijke zou zijn, zich niet al te zeer te verhoovaardigen op den invloed, dien hij aan zijn geld verschuldigd is; terwijl het eene hartsterking voor den arme zou wezen, die onder den druk eener onregtvaardige vervolging mogt zuchten. Het proces begon dan, niettegenstaande de herhaalde aanbiedingen der bank, om in schikking te komen. De pleitrede der wederzijdsche advocaten was, de eene zoo wel als de andere, van uitstekende verdienste; maar de regtsverdediger van den smid had een onderwerp, waarin hij al de vermogens zijner welsprekendheid met het grootste voordeel kon doen schitteren. Ook zag men, na een wegslepend pleidooi, geheel het aanwezige publiek,
datzelfde publiek, hetwelk vroeger, zonder eenig bewijs, amos sparks onmeêdoogend veroordeeld had, in tranen smelten bij de beschrijving van het lijden, hetwelk de ongelukkige handwerksman had moeten verduren; en het verdict der Jury, hetwelk de bank tot eene schavergoeding van 10,000 dollars verwees, was niet zoodra bekend, of amos sparks zag zich door de menigte omsingeld, van den grond geheven en in zegepraal naar zijne woning gedragen, te midden van het ge-
{==567==} {>>pagina-aanduiding<<}
juich en het vreugdegeschreeuw des volks; welks stem ditmaal inderdaad de stemme Gods was.

Eene eijdrage tot de dwingelandij van Napoleon Bonaparte.

(Getrokken uit de Gedenkschriften van berryer, Deken der Advocaten te Parijs.)

- Het tweede regtsgeding, waarin ik in zeker opzigt met den Colossus zelven of tegen zijnen oppermagtigen wil had te worstelen, had plaats in 1812 en 1813, tijdens den veldtogt van Dresden. Ik bedoel het crimineel regtsgeding, door den eersten spion der Politie van bonaparte aan den Burgemeester van Antwerpen berokkend. De instructie van hetzelve had plaats voor het Hof van Assises van Brussel, en moest door de Jury beregt worden.
De Burgemeester van Antwerpen en drie andere ambtenaren waren beschuldigd van ontvreemding van penningen in het beheer van de inkomsten der stad Antwerpen.
De acte van beschuldiging, zeer lijvig, was met bijzonderen ijver en zorg door den Procureur-Generaal bij het Hof van Brussel bewerkt, die den arbeid, aan het opstellen verbonden, met den dood bekocht.
Ik deed, ten einde den Burgemeester te verdedigen, eene eerste reis naar Brussel, en volgde er de debatten op den voet, die reeds ver gevorderd waren. In den loop van dezelve, toen de Jury, zamengesteld uit mannen van den aanzienlijksten stand in de maatschappij, te zeer de gevoelens, die hen bezielden, lieten uitkomen, had het Openbaar Ministerie, ten einde de zaak naar eene andere zitting te doen verwijzen, het gewaagd, eene beschuldiging van valsche getuigenis op te werpen tegen twee geëmploijeerden, die ter ontlasting van den Burgemeester verklaring hadden afgelegd.
Bij de volgende zitting bestond de Jury uit Franschen, voor het grootste gedeelte openbare ambtenaren, allen gekluisterd aan de zegekar van den Keizer, welke gezworen had den Burgemeester ten val te brengen. Deze Burgemeester, wien hij vroeger veel genegenheid toedroeg, was een aanzienlijk, rijk en achtbaar man; hij was het hoofd van zulk eene talrijke familie, dat hij vierenzestig zoo kinderen

{==568==} {>>pagina-aanduiding<<}
als kleinkinderen telde. Algemeen geëerd, meer nog om zijn gedrag, dan wel om zijnen ouderdom, was hij in het regtsgeding het slagtoffer van eenen twist, ontstaan tusschen zijne laatste vrouw, die nog jeugdig was, en de vrouw van den Commissaris-Generaal van Politie, ter zake van eene loge in den schouwburg. Het was deze Commissaris van Politie, welke, om zijne echtgenoot te wreken, door valsche aantijgingen bonaparte geheel tegen den Burgemeester had weten voorin te nemen.
Ik deed eene tweede reis naar Brussel, waar ik voor de Jury dit geheele weefsel van ongeregtigheden ontwikkelde. De gunstige uitslag van het incident van valsche getuigenis, dat slechts verzonnen was, om zich van de eerste Jury te ontslaan, diende mij uitmuntend tot wederlegging van de getuigen ten laste van den beklaagde, 't welk daarom des te glansrijker mogt geacht worden, omdat er geen enkel stuk van overtuiging overgelegd werd. Na verscheidene teregtzittingen, werden de Burgemeester en zijne drie medebeschuldigden door de Jury vrijgesproken.
De geheele stad Brussel juichte met vervoering het arrest van vrijspraak toe. Het volk omringde in menigte den zegevierenden Burgemeester en zijne talrijke nakomelingschap; het spande zich voor diens rijtuig, en voerde hetzelve tot aan zijn verblijf. Den geheelen avond bragt men door onder trompetgeschal, 't welk nog voortduurde, toen ik mijn rijtuig besteeg, om Parijs te bereiken, waar dringende zaken mij terugriepen.
Toen het berigt van deze beslissing der Jury en van de geestdrift, die zij verwekt had, te Dresden was gekomen, werd bonaparte woedend, en schreef aan zijne Ministers te Parijs eenen hevigen brief, waarin hij gelastte, andermaal den ongelukkigen Burgemeester, zijne zoogenaamde medepligtigen en des noods de Jury zelve in regten te betrekken.
Op het ontvangen van dezen last doet de Minister van Justitie aan den Prefect te Antwerpen, den IIeere d'argenson, de uitdrukkelijke order van den Souverein weten. Het antwoord van den Heer d'argenson is, dat de beslissing der Jury hem niet veroorloost te gehoorzamen.
De Staatsraad wordt bijeengeroepen, om de tusschenkomst van den Grootregter te ondersteunen. De Heer d'argenson, zich niet bekreunende om het besluit van den Raad, dat de telegraaf hem overbrengt, blijft volharden in zijne

{==569==} {>>pagina-aanduiding<<}
weigering, om de hand aan den persoon des Burgemeesters te slaan.
De Keizerlijke Raadkamer schroomt niet, hare toevlugt te nemen tot den Behoedenden Senaat (Senat conservateur), welke eene Commissie benoemt. Onderrigt van 't geen er broeide, begeef ik mij schielijk naar het Luxembourg, en krijg daar een der leden van de Commissie te spreken, aan wien ik de verderselijke gevolgen van zulk eene verkrachting der wet op de Jury doe gevoelen. Hij is het met mij eens; maar, meer bevreesd voor de gevolgen van 's Keizers onbevredigden toorn, roept hij met smart uit: ‘Wat wilt gij, mijn vriend! de kar zoude omstorten.’
Op een verslag van boulay de la meurthe wordt het ongeloofelijke Senaatsbesluit genomen, weldra voor de leus gevolgd van een arrest van cassatie, waardoor andermaal de Burgemeester en zijne medebeschuldigden voor het Hof van Assises van Douai moeten te regt staan.
Vóór dat de telegraaf het berigt van het Senaatsbesluit naar Antwerpen overbragt, werd ik daarvan onderrigt, opdat ik den tijd mogt hebben, diegenen der slagtoffers, welke zich te Parijs mogten bevinden, te waarschuwen. Verscheidene der Gezworenen van Brussel hadden zich herwaarts begeven, om mij te raadplegen, wat zij in dezen konden te vreezen hebben van de gruwzame dagorder van Dresden. Twee van de medebeklaagden van den Burgemeester, zijne vermeende medepligtigen, waren desgelijks te Parijs; ik deed hen tijdig waarschuwen, om zich uit de voeten te maken.
Te Antwerpen had het pligtgevoel van den Heer d'argenson door het Senaatsbesluit een' derden aanval te verduren; hij beantwoordde zulks door zijn ontslag te nemen.
De Burgemeester, door de andere bedienden van de Prefectuur andermaal gevat, werd naar de gevangenis van Douai gevoerd, waar het regtsgeding op nieuw moest dienen.
Maar vóór dat dit ongehoorde schouwspel aan de beschaafde wereld werd gegeven, was de man, welke de zinneloosheid had dit plan te koesteren, gestort van den troon, die het openbaar vertrouwen verbeurd had.
De Burgemeester van Antwerpen was in zijne gevangenis onder den last van kommer en ziekelijkheid bezweken.


{==570==} {>>pagina-aanduiding<<}

De gevangene.

(Dramatisch Tafereel van lewis.)

In het Britsche tijdschrift Old Nieks Magazine las men onlangs eene korte biographie van den Engelschen Schrijver gregory matthew lewis, beroemd door zijnen letterarbeid, vooral door zijnen Roman de Monnik (the Monk), en tevens als mensch beminnelijk, en achtingwaardig-door zijne teedere, eerbiedige en alles opofferende liefde voor eene geenszins onberispelijke moeder; eene kinderlijke genegenheid, van welke zijn levensbeschrijver de aandoenlijkste trekken mededeelt. Behalve den hierboven genoemden Roman, die, misschien velen onzer lezeren bekend, in der tijd eene geestdrift wekte, bijna niet minder dan de later zoo te regt en zoo duurzaam bewonderde meesterwerken van walter scott, schreef lewis nog verscheidene andere, meerendeels kleinere opstellen, waarvan vele voor het Tooneel. Ook hier schitterden zijne neiging en kunst, om door de geweldigste aandoeningen van angst, izjing en schrik op de verbeelding en het gemoed van lezers of aanschouwers te werken. Onder deze Tooneelstukjes is een zoogenaamd Monodrama, of spel, waarin slechts één sprekend persoon voorkomt, hetwelk hij voor de vermaarde Actrice Mistriss litchfield ontwierp. In deze soort van dramatisch tafereel, waaraan hij den titel van the Captive (de Gevangene) gaf, had lewis, met de geweldige magt zijner verbeeldingskracht en stijl, het vreeselijk onderwerp bearbeid van eene vrouw, welke door onregtvaardige gevangenzetting als krankzinnig werkelijk tot krankzinnigheid gebragt, en alleen door den sterksten prikkel, die op het gemoed eener vrouw kan werken, hersteld, en uit haren kerker gered wordt. De uitwerking van dit stuk was zoodanig, dat het slagen zelf eene tweede ten tooneelvoering ondoenlijk maakte. De akelige waarheid van geheel den tooneeltoestel, de sombere
kracht van het gedicht, en het wegslepend spel der kunstenaresse werkten zoo geweldig op de aanschouwers, dat men vrouwen al gillende uit hare loges zag vlugten, andere in de hevigste zenuwtoevallen zag storten, het parterre zelf in eene ijlhoofdigheid geraken, van welke de geschiedrollen des Tooneels geen voorbeeld leverden; kortom, alles aan zooda-
{==571==} {>>pagina-aanduiding<<}
nig eene verwaaring zag overgegeven, dat men de vertooning van het stuk na dien tijd nimmer heeft durven herhalen. Ook is, naar men gelooft, het opstel nooit in druk verschenen; en wij meenen dus onzen lezeren geene ondienst te bewijzen, wanneer wij daarvan hier eene flaauwe schets laten volgen.

De Gevangene.

(Het tooneel verbeeldt het inwendige van eenen toren, zware traliedeur, ijzeren bouten en ringen, ketenen; van boven eene opene galerij, over welke men naar dit en andere kerkerholen afstijgt.
Langzame treurmuzijk. De gevangene zit, geketend, in de houding der diepste neerslagtigheid; haar oog staat strak, zonder aandoening; hare handen liggen in elkander gevouwen.
Na eene wijl ziet men den cipier, met eene lamp in de hand, de boven-galerij overgaan. Hij komt aan het traliehek, ontsluit het, en stoot het voor zich open. Het gekras der ijzeren deur op hare hengsels wekt de gevangene met eene rilling uit hare gevoelloosheid. Gretig slaat zij den blik in het rond, en strekt de armen uit; maar op het gezigt van den cipier laat zij ze weder zinken en vervalt in hare vorige onaandoenlijkheid.
Inmiddels vult de cipier een grof aarden drinkvat met water en legt een stuk brood nevens de gevangene. Daarna maakt hij zich gereed den kerker te verlaten; maar plotseling springt de geketende vrouw van haar strooleger op, vliegt naar hem toe, grijpt zijne hand, en valt voor hem op de knieën. De muzijk zwijgt.)
De Gevangene: O, neen! neen! verlaat mij niet aldus, gij strenge wachter! hoor mijne klaagstem! Geen zinnelooze is het, die hier voor u geknield ligt. Ik weet, wat ik ben en wat ik behoorde te zijn.... Doch vrees niet; ik zal u niet meer in wanhoop en in woede verwenschen; kalm wil ik wezen, hoe zielsbedroefd ook.... Maar evenwel, ik blijf het u zweren, eerlijk, met strikte waarheid u zweren, ik ben niet krankzinnig, geloof mij toch! (zij kust hem de hand) ik ben niet krankzinnig.
(De cipier doet eene poging om heen te gaan; zij houdt hem vast, en vervolgt met hartstogtelijke zucht om te overreden:)
Het is een hardvochtig gemaal, een dwingeland, die het

{==572==} {>>pagina-aanduiding<<}
verdichtsel heeft uitgedacht, dat mij op deze verschrikkelijke plaats gevangen houdt. Mijne verwanten schreijen over mijn lot, dat hun onbekend is.... O, goede man, wees barmhartig en doe het hun weten! Haast u, mijnen ouden vader gerust te stellen. Uw treurberigt zal hem hoop en geluk hergeven, wanneer gij hem verzekert, dat ik wel hier opgesloten, maar niet krankzinnig ben, - niet krankzinnig! neen, niet krankzinnig!
(De muzijk heft weder aan; haar kenmerk is strengheid. De cipier, met een' grimlach van verachtend ongeloof, breekt zijne hand uit de handen der vrouw, die haar omklemd houden, en gaat heen. De ijzeren traliën en grendels worden met een akelig gerammel gesloten.)
O, lach zóó niet!... Hij gaat heen!... daar draait de sleutel!... Het is voorbij; vruchteloos heb ik mij voor hem vernederd. Maar, zijne lamp zie ik nog; nog zie ik haar schemeren!...
(Naarmate de cipier zich verwijdert en naar de boven-galerij opklimt, verzwakt de muzijk; de gevangene volgt met een angstig oog het verflaauwend licht, dat eindelijk verdwijnt.)
Uit is het! alles is weder donker!
(Zij rilt, en wikkelt zich in de overblijfsels van haar gescheurd en versleten gewaad.)
O, hoe koud! hoe nijpend koud!... geen licht! geen warmte!... Ach! vroeger had ik het, had ik al de gerijfelijkheden, al de genietingen des levens.... en nu, in den donker, in de winterkoude, vastgeketend als een dier, en evenwel (met hevige drift) niet krankzinnig! neen, neen, neen, niet krankzinnig!
(Eenige maten van eene treurmuzijk, welke zij afbreekt door den uitroep:)
Maar immers, het is maar een droom, eene begoocheling van mijn verstand. (Met fierheid.) Ik, de dochter uit een adellijk, uit een rijk geslacht, ik ben het immers niet, die dezen ketting doe rammelen? ik gevangen! ik lijdend! ik hulpeloos! het is niet mogelijk.... Denk ik om mijn verloren, voor altijd verloren geluk, dan wordt het hart mij zaamgenepen, mijn brein kookt (zij zwijgt plotseling, tast zich naar het hoofd en drukt het tusschen hare handen); maar evenwel, krankzinnig ben ik niet, niet krankzinnig!
(Zij blijft in die houding, met verschrikte en verwilderde

{==573==} {>>pagina-aanduiding<<}
blikken, tot dat de muzijk, van kenmerk veranderende, aanduidt, dat eene zachte, maar droevige gedachte door hare gepeinzen henen zweeft.)
Mijn kind! hebt gij misschien niet reeds de gedaante, de stem van uwe moeder vergeten? O, zij zal nooit vergeten, hoe zoet uw laatste kus was (zij glimlacht), hoe uwe lieve armpjes zich om haren hals strengelden, hoe gij uwen vader badt, dat zij bij u blijven mogt, hoe hij het weigerde, en hoe hij, o God! (wanhopig) gewelddadig, met eigene handen.... (in vreeselijken angst.) O, weg met die herinnering! weg! (half binnensmonds, met bevende en door schrik afgebroken stem) zij zou mij krankzinnig maken, krankzinnig!
(Zij zwijgt eene poos; daarna gaat zij met een' droeven glimlach voort:)
Zijne roode lipjes lachten mij zoo vriendelijk toe! de glans zijner helder blaauwe oogjes was zoo zuiver.... men kon geen liever kopje zien!
(In plotselingen aanval van overstelpende smart:)
En zijt gij mij dan voor altijd ontrukt? Zal ik u nooit wederzien, mijn lief, mijn aanvallig, mijn zielsbemind kind? (Met onstuimigheid.) Ik wil vrij zijn!
(Zij poogt de traliedeur te doen waggelen, welke al hare kracht naauwelijks in beweging brengt.)
Ik ben niet krankzinnig! Ik ben niet krankzinnig!
(Door onmatige woede uitgeput, laat zij zich langs het hek nederzijgen, aan welks staven zij als met de handen blijft hangen. Eene wijl is alles stil; eensklaps hoort men woest geschreeuw en ketengerammel.)
Luister! luister! wat beteekent dat geschreeuw, dat vreeselijk gebrul?
(Het gedruisch nadert en wordt duidelijker.)
Een dolleman heeft zeker zijne keten gebroken.
(De razende loopt, met eene brandende toorts in de hand, de boven-galerij over.)
Hij komt; ik zie zijne oogen glinsteren!...
(De dolle bereikt het traliehek, hecht er zich aan vast, en schudt het geweldig. De gevangene geeft een' gil.)
Daar is hij! daar is hij! De deur bezwijkt! Hulp! hulp!
(Door haar geschreeuw verschrikt, laat de razende het hek los en rent langs de galerij weder naar boven. Wachters met toortsen snellen toe, en na een oogenblik worstelens slepen zij hem voort.)

{==574==} {>>pagina-aanduiding<<}

God dank! hij is weg. O, welk een vreeselijk lot is het mijne! Zulk geschreeuw te moeten hooren, zulke tooneelen te moeten zien! O, mijn hoofd! mijn hoofd! Ik weet, ik weet, dat ik niet krankzinnig ben; maar zal ik altijd weêrstaan kunnen? Neen.... spoedig.... want zie, terwijl ik spreek, grijnst mij daar niet, uit dien hoek, die duivelskop aan? Wat glinsteren zijne oogen! hij hecht ze op de mijne! hoor, hoe hij brult! hij slingert mij eene adder toe, juist op mijn hart;... daar, daar voel ik de tanden van het gedrogt! Met hoongelach jagen mij de furiën.... O, ik voel het.... geen twijfel meer.... het is zoo (met een' doordringenden schreeuw): ik ben krankzinnig! ik ben krankzinnig!
(Zij werpt zich op den grond, rukt handen vol stroo uit haar leger, en vermaalt het met de tanden.)
Op dat oogenblik verschijnen de twee broeders der gevangene, te harer bevrijding, op de galerij, den cipier met zich slepende; vervolgens een bediende, welke met eene toorts de waggelende schreden van den ouden vader der gevangene voorlicht, terwijl een meisje, zijne jongere dochter, hem ondersteunt. Dienaars met toortsen. De broeders komen aan de traliedeur, en dwingen den cipier, die te openen. Hunne zuster op den vochtigen grond uitgestrekt ziende, schijnt een van beiden door smart overstelpt, terwijl de ander met gebaren den cipier bedreigt, die zich, desgelijks met teekens, verontschuldigt. Middelerwijl zijn de vader en de zuster der gevangene haar genaderd en willen haar opbeuren; maar zij herkent hen niet, en stoot hen met gebaren van schrik en afgrijzen terug; vervolgens, hunne tegenwoordigheid als vergetende, begint zij zich van stroo een' krans te vlechten. Onder dit werk valt haar blik bij toeval op den cipier; zij geeft een' gil, en verbergt haar aangezigt in de handen. De cipier vertrekt. De vader poogt de oplettendheid zijner ongelukkige dochter te wekken; doch, al zijne pogingen vruchteloos ziende, bedekt hij zijn gelaat met zijn' zakdoek. Deze beweging schijnt de krankzinnige te verbazen; zij staat op, nadert, schuift den zakdoek ter zijde, en bedient zich van hare haren, om de tranen van den grijsaard af te droogen. Alles is vol verwachting. De hoop herleeft op het gelaat van al de aanwezigen. Eensklaps barst de gevangene, die hare haren betast en nat gevonden heeft, in een stuiptrekkend geschater uit, neemt den strookrans weder ter hand, en begint daaraan op nieuw met kinderachtige vlijt te wer-
{==575==} {>>pagina-aanduiding<<}
ken; daarna werpt zij haar werk weg, en blijft onbewegelijk, met het oog op den grond gevestigd. Elk schijnt nu aan haar herstel te wanhopen. De muzijk zwijgt.
Na eene paus van eenige oogenblikken, treedt een oude dienaar in den kerker met een kind aan de hand, dat, eerst verwonderde blikken in het rond geworpen hebbende, de gevangene gewaar wordt, in haar zijne moeder herkent, de hand van den bediende los laat en de hare grijpt. Zij ziet het aan, eerst met verbazing, doch weldra verspreidt zich vreugd en verrukking over hare trekken. Met den kreet: Mijn zoon! zijgt zij op de knieën, terwijl zij het kind aan haar hart drukt. Algemeene blijdschap. Onder eene statige dankmuzijk valt het scherm.

Weddenschap met Maria Theresia.

Keizerin maria theresia, zich zwanger bevindende, vroeg eens een' harer Hovelingen: ‘Wat dunkt u, zal 't een zoon of eene dochter zijn?’ - ‘Gewis een zoon!’ was het haastige antwoord van den man, die den wensch der Vorstin wilde vleijen. - ‘Ik geloof 't niet,’ hernam zij: ‘willen wij wedden? Om twee dukaten! Eene Prinses zal 't zijn.’ - De Hoveling, zich hoogelijk vereerd achtende door deze scherts, nam de weddenschap aan, en - verloor die. Nu was goede raad duur, hoe der Keizerinne de twee dukaten ter hand te stellen! De Hoveling ontmoet, in zijne verlegenheid, den Dichter metastasio, en vertelt hem het netelig geval. Op staanden voet krabbelt deze, met potlood, navolgende vier regels, die de Hoveling afschrijft, en er de twee dukaten inwikkelt:

Ho perduto; l'augusta figlia 
A pagar m'ha condannato; 
Ma s'è vero ch'a voi simiglia, 
Tutto il mondo ha guádagnato. (*) 



{==576==} {>>pagina-aanduiding<<}

Op zekere dame, welke mij naar den prijs van hare shawl liet raden.


't Is mij niet mooglijk, dan bij gissen, 
Den prijs van uwe shawl te raân; 
Maar, waar ik minder in zou missen, 
Is die, waarop ze u kwam te staan! 


De podagrist en zijn geneesheer.


De Podagrist. 
Mijn, podagra heb ik te danken, naar ik gis, 
Aan 't slechte water, dat hier is. 
De Doctor. 
Gij hebt gelijk, mijn vriend: want, om dit kwaad te ontgaan, 
Zag men u wijn als water binnenslaan. 


De koord.


Wat schilderijental! - Dit blijkt een held te wezen, 
Doch die mijn hart niet boeit, maar huiverend doet vreezen; 
Die koord om zijnen hals, (het schijnt een man van staat) 
Ei, zeg mij, zoo gij 't weet, waartoe toch dit sieraad? 
‘'k Voldoe gereed aan uw verlangen: 
Om hem in beeldt'nis op te hangen!’ 


Het oordeel der menschen.


Een Rus kwam uit het veld weerom, 
En stofte op zijne heldenstukken; 
Hoe, in één' slag, zijn wakker heir 
Tienduizend man voor 't zwaard deed bukken; 
Hoe hij-alleen een heel dozijn, 
Als hoenders, in de pan mogt hakken; 
En hoe, toen leeftogt hem ontbrak, 
Hem een stuk menschenvleesch, gebakken, 
Als 't keurigst wildbraad had gesmaakt. 
‘Foei!’ riep men, ‘wat barbaarsche zeden! 
Een menschenëter!’.... Ei, hoe dwaas! 
Sprak onze held, (mij dunkt met reden): 
Eet slechts één' man - gij heet barbaar; 
Slagt duizenden - men sticht u een altaar! 



{==577==} {>>pagina-aanduiding<<}

Mengelwerk.

Opvoeding en vaderlandsliefde.

Vele verpligtingen hebben wij voorzeker in den kring, waarin wij geplaatst zijn, te vervullen. Voor deze en eene andere wereld is menige moeijelijke taak ons op de schouders gelegd. Te voldoen aan hetgeen de maatschappij van ons, als hare leden, vordert; te volbrengen, wat de hoogste zedewet van ons eischt, ziet daar, wat wij, uit liefde voor het hoogste Wezen, uit liefde voor onze medemenschen, uit liefde voor ons zelven, op de verschillende wegen, die tot onze bestemming leiden, te doen hebben. Maar te midden van al die kringen, waarin wij ons, ter vermeerdering van onze tijdelijke welvaart, of tot heil van anderen, of tot uitbreiding van verlichting, waarheid en deugd bewegen, is er geen belangrijker, geen edeler, geen aangenamer, dan de kring des huiselijken levens. Hij is die bloemhof van den echt, waarin zoo vele rozen ontluiken, die eenmaal den tuin onzes levens moeten versieren; hij is die akker, waarop het goede zaad moet worden uitgestrooid, en wiens bebouwing aan onze zorg is toevertrouwd. Opvoeding, opkweeking, vorming van geest en hart, opwekking van edele beginselen is het dagwerk, ons aanbevolen. Wij zien ze om ons henen dartelen, de kleinen, die eens onze plaats zullen innemen; en, zelven het land, dat wij bewonen, den stand, dien wij bekleeden, beminnende, wenschen wij niets vuriger, dan dat zij regtgeaarde vaderlanders en verdienstelijke burgers der maatschappij zullen worden. Daarom, ouders, moet, bij zoo vele lessen, die gij hun voorhoudt, bij zoo vele levensregelen, die gij hun ten gidsen geeft, de deugd der vaderlandsliefde niet onderaan staan op de lijst dier eigenschappen, welke het menschelijke hart en karakter ten sieraad verstrekken. De aankweeking derzelven moet

{==578==} {>>pagina-aanduiding<<}
in uw geheele plan van opvoeding ingeweven, opvoeding en vaderlandsliefde moeten onafscheidelijk met elkander vereenigd zijn. Is die opvoeding gegrond op de voorschriften van zedelijkheid en Godsdienst, dan zal ook de opwekking der vaderlandsliefde bij dezelve door u niet vergeten of verwaarloosd worden; neen, gij zult het kinderlijke hart reeds vroeg stemmen, om het vaderland, deszelfs bloei en welvaart te beminnen en te bevorderen. Het kan voorzeker in onze dagen niet genoeg gezegd worden, hoe noodzakelijk het is, der jeugd ware en edele beginselen van vaderlandsliefde in te boezemen. Niet zulke beginselen, welke zouden leiden, om uit blinde verkleefdheid aan het land, waarin wij geboren en opgevoed werden, gehecht te zijn, of om, door een' te ver gedrevenen nationalen hoogmoed, met verachting op andere natiën neder te zien. Zulks zoude, buiten twijfel, onregtvaardigheden omtrent andere volken veroorzaken, en tot zulke twisten en wederregtelijke oorlogen voeren, die het welzijn van eigen en andere vaderland ondermijnen zouden. Het zoude die kwalijkbegrepene vaderlandsliefde worden, waardoor verschillende volken der oudheid zich voor een groot gedeelte der wereld eenmaal hoogst gevaarlijk hebben gemaakt. Neen! vaderlandsliefde moet onze jeugd ingescherpt worden uit dat echt Christelijke beginsel, dat ons verpligt, alles aan te wenden, wat het welzijn onzer medeburgers, den bloei der maatschappij en de inwendige orde van den Staat bevorderen kan. Vooral moet men haar opmerkzaam maken op de voorregten, zoo wel burgerlijke als godsdienstige, die het land, waarin zij woont, boven andere landen geniet; op al die takken van nijverheid, die, op geoorloofde wijze uitgebreid en vergroot, de betrekking des lands tot andere natiën verbeteren of bevestigen kunnen, en waardoor orde, inwendige voorspoed en hoogschatting van buiten aangekweekt en opgewekt worden. Een geest van ligtzinnigheid, van bedilzucht, van ontevredenheid en waanwijsheid
overmeestert te ligt de jeugdige gemoederen; onwetendheid en on-
{==579==} {>>pagina-aanduiding<<}
bezonnenheid scherpen maar al te spoedig den hekel, om de inrigtingen van vaderland of Staat te bedillen. Wij zien het, helaas! nog te veel in onze dagen, hoezeer de verblinde jeugd, in naburige landen, er als 't ware trotsch op is, zich te laten medeslepen in die vereenigingen, die de omverwerping van alle maatschappelijke orde ten doel hebben; of zijn het, om zoo te spreken, niet hier en daar kinderen, die de toongevers van opstand en omwenteling willen zijn? Waar geene vaste beginselen van regt en gezag, van Godsdienst en deugd aanwezig zijn, daar is het hart gelijk de onbezette vesting, die, bij den eersten aanval, zonder slag of stoot wordt ingenomen: de liefde tot het vaderland moet uit zulke edele beginselen ontspruiten, of het is gedaan met rust, welvaart en gehoorzaamheid aan de bestaande wetten.
Ouders, die uwe kinderen vormen, hun verstand ontwikkelen, hen voor de menschelijke zamenleving, voor eene hoogere bestemming nuttig maken wilt, vergeet uwe verpligtingen in dezen niet!
In den huiselijken kring, waar deze als grondwet geeerbiedigd worden, zal de knaap reeds vroeg met de geschiedenis des vaderlands, met de bedrijven der helden, die voor den roem en het behoud van hetzelve gestreden hebben, worden bekend gemaakt. In de Nederlandsche huisgezinnen zal het niet ontbreken aan zoodanige leerzame en nuttige geschriften voor de jeugd, waaruit zij, door moederlijke teederheid geleid, door vaderlijke teregtwijzing voorgelicht, zoo vele heerlijke voorbeelden van heldendeugd, moed en zelfopoffering zal leeren kennen. Het ware en groote doel, dat onze voorouders, wars van het uitbazuinen hunner bedrijven, uit gevoel van pligt voor oogen hadden, zal men haar voorhouden; afkeer van dwingelandij, liefde voor vrijheid, niet voor eene vrijheid, die regeringloosheid ten gevolge heeft, maar voor eene vrijheid, die, anderer regten eerbiedigende, eigene instellingen en voorregten hoogschattende, steeds onbelemmerd voorwaarts treeft, om het goede daar te stellen. Daar zal men reeds vroeg eerbied voor

{==580==} {>>pagina-aanduiding<<}
wet en overheid den kinderen inscherpen; daar zal het wijzen op naburen, die veel van woorden en beloften verwachtten, en, door geestverhittende leeringen duizelig gemaakt, van betere regeringsvormen en doeltreffender wetgeving in hunne wijsheid droomden, doch die jammerlijk in hunne uitzigten werden teleurgesteld, gelukkig kunnen werken, om de gehechtheid aan het in het vaderland bestaande goede te vermeerderen; en hoezeer onder ons zoodanige geest van aanranding en miskenning van rust en orde, en van brooddronkenheid niet heerscht als elders, en die van zoo vele Europesche omwentelingen oorzaak was, zoo kan men toch niet ernstig genoeg de nog onberaden jeugd waarschuwen tegen al zulke openbare geschriften of plaatsen, die zedelijkheid en Godsdienst uitroeijen, en waardoor het welzijn des vaderlands op het spel wordt gezet.
Het leeren hoogschatten van eigene taal en letterkunde zal, ter aankweeking van ware vaderlandsliefde, niet worden verzuimd. De schoonheid en rijkdom derzelve zal der jeugd in zoo vele kostbare geschriften, als onze Dichters, Redenaars en Geschiedschrijvers geleverd hebben, worden aangewezen. Met den inhoud bekend, zal haar smaak verfijnd en het echte schoonheidsgevoel bij haar worden opgewekt; en, zich niet latende bedwelmen door het wonderlijke en vreemde, geheimzinnige en onverstaanbare, en in het verborgene zeden en deugd ondermijnende en verpestende, dat van elders ons toestroomt, zal onze jeugd die voortbrengselen blijven waarderen, welke door alle tijden heen den toets van waarheid en eenvoudigheid, dat is van schoonheid en verhevenheid, dragen kunnen: door de begeerte naar het vreemde en nieuwe gaat de voorkeur voor eigene zeden en eigene letterkunde al zeer spoedig verloren.
In de Nederlandsche huisgezinnen zal men vooral, niet alleen met geestdrist, maar ook met godsdienstige dankbaarheid, die dagen gedenken en vieren, die voor het vaderland belangrijke uitkomsten hebben opgeleverd. Met de geschiedenis van zulke dagen de jeugd bekend te ma-
{==581==} {>>pagina-aanduiding<<}
ken, oorzaken en gevolgen haar voor te stellen, haar te wijzen op de wonderdadige tusschenkomst dier Voorzienigheid, die Haar bestuur zoo schitterend in zoo vele uitreddingen onzes vaderlands heeft doen kennen, zal haar den grond doen op prijs stellen, waar zulke tooneelen van strijd, van opoffering, van zegepraal plaats hadden; daar zal hoogschatting van den roem der voorvaderen en van de zegeningen, door hen den lande aangebragt, het jeugdige gemoed vroegtijdig vervullen, en onze kinderen, niet bedorven door begrippen en beginsels van wufte en ongodsdienstige naburen, zullen, door geene hersenschimmen misleid, of door magtspreuken en brommende taal opgewonden, niet aarzelen, om, ter bescherming van haardstede en altaren, goederen en leven veil te hebben.
In het huisgezin moet de ware vaderlander worden gevormd. Het is reeds gezegd: ‘Men bemint niet, men bemint ook het vaderland niet, hetgeen men niet kent.’ Kennis dus aan de bronnen van welvaart, van volksvlijt, aan de pogingen tot uitbreiding van verlichting, onderwijs en beschaving, die in het eigen vaderland vloeijen en aangewend worden, zal ook onzer jeugd voordeelig kunnen zijn, om na te denken over het loffelijk doel, waartoe dezelve bestaan of uitgebreid worden. Dat bezit ons vaderland; dat zijn onze inrigtingen; dat zijn de werkzaamheden en gedenkteekenen onzer natie. Die gedachte, de ziel onzer kinderen, overtuigd van het heilzame en nuttige derzelven, vervullende, zal hen op dezelve roem doen dragen, en het vaderland, om derzelver bestaan en aanbrengend heil, doen beminnen. De voortbrengselen van eigen grond zullen bij voorkeur gewaardeerd worden, al missen zij dan ook eenigermate die eigenschappen, die eene voor velen hoogst verderfelijke mode in stof en vorm van elders aanbiedt. De slaafsche navolging van die gebiedster, die uit het rijk der weelde hare wetten geeft, doet eindelijk niet alleen eigene inrigtingen van vlijt en nijverheid minachten, duizende ingezetenen de middelen van bestaan ontrooven,

{==582==} {>>pagina-aanduiding<<}
verdere volmaking van uitvindingen of aanmoediging van volksvlijt den bodem inslaan, maar met haar neemt de jeugdige mensch al te zeer die ligtzinnigheid en losheid van beginselen aan, die het volk kenmerken, van hetwelk dat vreemde en soms bespottelijke ons te overvloedig toevloeit. Waarschuwen wij er bij de opvoeding onze kinderen ernstig tegen: het is de eerste schrede, die niet zelden tot een zeer groot kwaad, tot verheffing boven onzen stand voert, en die, hoe schitterend in het eerst, te dikwerf in blinkende ellende eindigt. Zóó, de waarde, den roem, den rijkdom des vaderlands leerende kennen, zal in de huisgezinnen ongemerkt toenemend volksgeluk bevorderd worden; opgeblazenheid en waanwijsheid zullen minder onze jeugd bezoedelen; geen beuzelpraat zal dan bedillen, geene bekrompenheid beslissen, geene ontevredenheid opruijen, en de wijsheid van zoo vele, naar ligchaam en ziel kleine en nietswaardige, betweters hare stem niet verheffen daar, waar bedaard overleg en schrander beleid het oordeel niet durven wagen.
Dat wij in de huisgezinnen dan onzen kinderen, door eensgezindheid, door belangstelling in elkanders geluk, door huiselijke tevredenheid, voorbeelden geven, die naar buiten, in de maatschappij, heilzaam werken. Te vroeg uit het oog, op plaatsen, waar men de moederlijke raadgeving belacht, de vaderlijke vermaning in den wind slaat, waar niets ter veredeling en leiding van den volksgeest gevonden wordt, dit legt den grond tot die vrijdenkerij in staatkunde en Godsdienst, welke de zaden doet ontkiemen, waaruit de boom oprijst, wier vruchten bitter en doodelijk zijn. Uitspanningen ook ter opwekking van vaderlandsliefde zijn wij in de gelegenheid onzen kinderen te bezorgen. Of kan het zien opvoeren van zoo vele voortreffelijke tooneelstukken, waarin de moed en trouw, de beradenheid en wijsheid onzer voorvaderen uitblinken, hiertoe niet medewerken? Kunnen zij de liefde voor den grond en voor den Vorst en zijn Huis, wiens voorzaten zoo veel voor de vrijheid en het

{==583==} {>>pagina-aanduiding<<}
behoud van dezelve hebben aangewend, niet vermeerderen en veredelen? Niet zulke vertooningen, welke, gelijk wij in de hoofdzaak elders lazen, alleen dienstbaar zijn, om het gezigt en het gehoor te streelen, of, wat nog erger is, het zedelijk gevoel te kwetsen, en losbandigheid en misdrijf, als van geen gewigt, ja zelfs als behagelijk te doen beschouwen. Godsdienst en zedelijkheid alleen kunnen dezer verkeerdheid paal en perk stellen. Zij zijn het, gelijk de voortreffelijke van alphen zegt, die zorge dragen, dat de welsprekendheid geene wilde vervoering voortbrenge, geene volksdrift, of volkswoede veroorzake; dat dicht- en schilderkunst niet aan de laïssen of phryne's gewijd zijn; maar dat alle kunstenaars hunnen wierook ontsteken op het altaar der deugd.
Treffend is het denkbeeld, dat zij, die aan onze zorg zijn toevertrouwd, eenmaal onze plaats zullen innemen. Aan hen zal het verbleven zijn, mede te werken tot den bloei des vaderlands, tot de verlichting en beschaving van anderen. Hebben wij niet gezaaid, hoe zullen er dan vruchten gezien worden? En hoe zou het ons niet grieven, waren wij slechts eenigermate ingenomen geweest met het goede, dat wij in ons vaderland zagen en genoten, te laat te bemerken, dat een modegeest, eene te groote toegevendheid, oorzaak van ons verzuim ware geweest, en dat wij de onzen die verpligtingen niet hadden ingescherpt, welke zij moeten volbrengen, om zelve, en met het vaderland, gelukkig te zijn. Zoo er ooit veel van heeft afgehangen, thans voorzeker onbeschrijfelijk veel, daar men elders zoo stout de dierbaarste belangen met voeten treedt, door valschen roemzucht geprikkeld, door dwaze begeerten verblind, inwendige beroerten aanregt, en het vuur van wanorde en oproer alomme poogt te verspreiden. Sterk werkt de invloed van het voorbeeld. Dat dan dat voorbeeld onzer jeugd ten spiegel verstrekke, waarin zij al het afschuwelijke der rampen en onheilen, uit ongeregeldheden en menschelijke hartstogten ontstaande, zich voor oogen

{==584==} {>>pagina-aanduiding<<}
gesteld zien, en het zachte beeld van orde en vrede aller oogen en harten inneme!
Opvoeding vorme den mensch tot een nuttig lid der maatschappij, ten zegen voor zichzelven, ten zegen voor anderen. Vaderlandsliefde doe hem, als waardig burger van den Staat, het vaderland met geestdrift beminnen; hoogachting voor hetzelve beziele hem, en betoone hij met belangstelling en ijver. Bij de eerste wordt de aankweeking der laatste niet over het hoofd gezien. Wij zullen alzoo het heerlijkst doel bereiken. Volkswelvaart en voorspoed zullen bevestigd worden en toenemen. Goede burgers en goede Christenen zullen de onderdanen des Konings zijn, en het land onzer vaderen, den grond, ons door zoo vele herinneringen, voorregten en weldaden heilig, zullen wij, in eene gehoorzame, zedelijke, vaderlandlievende jeugd, een sterker bolwerk schenken, dan vesting en legermagt vermogen; want het onzinnig vrijheidsgeschreeuw, door eigenbelangzoekers en ontevredenen aangeheven, zal beantwoord worden door de taal van orde, wet en regt; de pogingen tot omwenteling zullen schipbreuk lijden op de kracht, standvastigheid en volharding van welgezinde burgers, die weten, dat miskenning van eigene waarde de voorbode van overheersching is; terwijl regeringloosheid, de bron van alle onheilen, het graf van alle deugden, het hoofd zal stooten tegen eene jeugdige en krachtige geestontwikkeling, die, geene andere wet eerbiedigende dan die van Godsdienst en zedelijkheid, met goed en bloed behouden wil, wat den naam en den roem, den voorspoed en den bloei van volk en Staat verhoogen en duurzaam maken kan.
Mogten deze vlugtige aanmerkingen, in het belang der jeugd en des vaderlands ter neêrgesteld, voor ouders, opvoeders en kinderen eenig nut stichten, en de eersten vooral indachtig blijven aan het schoone gezegde van den verlichten en godsdienstigen van alphen: Daar is geen tijd, geen goud, geene moeite zoo wél besteed, als die tot vorming van het opkomend geslacht in huisgezinnen en scholen wordt aangewend. Godsdienst en staatkunde beide zeggen dit eenstemmig.





{==585==} {>>pagina-aanduiding<<}

Het hof te Sourakarta.

Op den 7 October 1838 woonde ik, in den Kraton van Z.H. den Keizer van Sourakarta, eene plegtigheid bij, waarvan ik alleen ter voldoening der nieuwsgierigheid van hen, die zulks nimmer gezien hebben, eene beschrijving beproeve.
In den namiddag van dien dag, ten half vier ure, begaf ik mij, onder het geleide van den Resident aan het Hof van Sourakarta, die de goedheid had mij hiertoe uit te noodigen, en in gezelschap van den Adsistent Resident en eenigen der voornaamste militaire en civiele ingezetenen der stad, naar den Kraton.
Dit gebouw gaat men des daags binnen door verscheidene poorten van inlandsche bouworde, die op eenigen afstand van elkander geplaatst zijn; terwijl men gewoonlijk des avonds een' anderen weg neemt, welke tusschen twee hooge, sterke muren heenloopt. Beide ingangen komen uit op een groot binnenplein, op welks achtergrond zich het eigenlijke woonhuis van den Keizer, in Europeschen smaak gebouwd, verheft, ofschoon het door eene menigte kleinere gebouwen voor het oog verborgen is. Midden op dit middenplein staat eene Pondoppo, wier roode zoldering met goudverwige strepen doorsneden is, en in wier midden eene glazen kroon van bijzondere grootte is opgehangen. Dit was de plaats, waar de plegtigheid, de voltrekking van het huwelijk van twee Prinsen van het Keizerlijk huis, met name ariat modjo en noutonat modjo, gebeuren moest. Aan het eene einde derzelve zat de Keizer op eene soort van breede tabouret, met roode zijde overtrokken. Z.H. was, naar Javaansche wijze, gekleed met een goud gebloemd zijden baaitje met juweelen knoopen, en een Solosche Kâjin of Sarong. Onder het baaitje vertoonde zich eene soort van wit vest, mede met juweelen knoopjes bezet. Op de linkerborst droeg hij de Kommandeursorde, en om den hals derzelver juweel. Op het hoofd

{==586==} {>>pagina-aanduiding<<}
had hij een zwart, glimmend, gewoon Javaansch mutsje, in de gedaante van den bol van een' Europeschen hoed, met breed gouddraad op de naden versierd, terwijl zijn haar glad naar achteren gekamd en daarin een' knoop, met paars lint gestrikt, vereenigd was. Aan de bloote voeten droeg hij rood fluweelen muilen, waarop een paauw met gouddraad gestikt was. Naast hem, aan zijne regterhand, stond, op een klein tabouretje met franje, zijne gouden sirie-doos, met een rood zijden kleedje overdekt. Achter hem stond, in een voetstuk, een poesaka-lans, (d.i. eene erfelijke lans) met goud gemonteerd, waarnaast drie vrouwelijke bedienden op den grond gehurkt zaten, van welke de eene zijn schild hield en de andere zijn' degen. De derde was een vrouwelijke dwerg van een terugstootend voorkomen, die op dat oogenblik geen bepaalde dienst te verrigten had. Aan 's Keizers linkerhand zat de Resident, en op de linker rij stoelen zaten de Kroonprins in het hofcostuum (d.i. het bovenlijf geheel naakt) en de Oom van den Keizer, benevens nog twee Prinsen. Achter deze rij stoelen zaten zes Pangherans (Prinsen) op den grond gehurkt, met de beenen onder het lijf geslagen, mede in hofgewaad, met mutsjes van de boven beschrevene gedaante, doch wit gekleurd, op het hoofd. Op de regter rij stoelen zat de onafhankelijke Prins, prang wedono, in Kolonels montering, en voorts de Europesche militaire en civiele ingezetenen van Sourakarta, boven genoemd. Achter deze rij stond nog eene rij stoelen, waarop onder anderen de Broeder van prang wedono, de Majoor der Huzaren, Prins soerio mataram, en de Ritmeester radeen maas-poemo-die-vingrat, benevens een Luitenant van het legioen van prang wedono, gezeten waren. Links achterwaarts van den Keizer zat een driehonderdtal vrouwen, mede in hofkleeding, d.i. de armen en
schouders bloot, op den grond gehurkt. Schuins-regts van Z.H. stonden twee corpsen muzikanten, het eene in Turksche kleeding, en eene Compagnie van Z.Hs. eigene solda-
{==587==} {>>pagina-aanduiding<<}
ten, gekleed naar de wijze der oude Oostindische Compagnie-soldaten, met uitzondering van den hoofddoek en de Sarong, die zij allen, van eene grootgebloemde kleur, over hunne montering omgeslagen hadden. Hunne handgrepen en exercitiën waren mede die van de zoo even genoemde soldaten der Oostindische Compagnie.
Na verloop van een uur verscheen de Hoogepriester, verzeld van vier Priesters en de twee vorstelijke bruidegoms, en hurkten op verren afstand van den Keizer neder. Op een' wenk van Z.H. kropen zij allen eenige schreden nader; op een' tweeden wenk weder nader; op een' derden weder, tot dat zij aan de twee trappen van de Pondoppo gekomen waren. Toen riep de Keizer hun toe: Sela mat malaikum! (heil zij ulieden!) waarvan de laatste klank door de Priesters herhaald werd. Daarop wenkte de Keizer weder, en weder, en nog eens, tot dat zij aan zijne voeten gekomen waren. Toen zette zich (op een' wenk van Z.H.) de Hoogepriester dwars voor den Keizer neder op het tapijt, dat aan deszelfs voeten lag, met de beenen onder het lijf geflagen. Dezelfde beweging deed de eerste bruidegom, Prins ariat modje, in eene tegenovergestelde rigting, zoodat hij regt over den Hoogepriester zat. Toen boog de Hoogepriester zich voor den Keizer, de handen tegen elkander plaatsende, die tot het aangezigt omhoog heffende en weder latende zinken, en vervolgens een oogenblik de regterhand des bruidegoms tusschen zijne beide handen genomen hebbende, begon hij het trouwformulier der Mahomedaansche kerk uit te spreken, en gaf daarna den huwelijkszegen in de volgende bewoordingen: ‘O God! vereenig het nieuwe paar door den band des huwelijks, gelijk gij het water met den dauw vereenigt; want Gij, o liefderijke God! schenkt uwe liefde aan degenen, die U beminnen.’ Daarop deed de Hoogepriester eenige vragen, die door den bruidegom beantwoord werden, en na afloop hiervan deed een tweede Priester nog eene korte aanspraak of zegenwensch. Voorts den bruidegoms door hunnen Vader, den Prins

{==588==} {>>pagina-aanduiding<<}
ario mataram, de Kris afgenomen zijnde, (omdat de Keizer niet door een gewapend man mag aangeraakt worden) trok de Keizer zijn' regtervoet uit de muil, en boog zich de bruidegom ter aarde, om dien, onder aan de voetzool, ten teeken van eerbied en gehoorzaamheid, te kussen. Dit kussen duurde verscheidene seconden, en toen opstaande, bood hij, op een' wenk des Keizers, de hand aan den Resident, en, den kris terug ontvangende, vertrok hij op dezelfde eerbiedige wijze, als hij gekomen was. Met den tweeden bruidegom werden dezelfde vormen van priesterlijke inzegening en ceremoniéle gebruiken in acht genomen. Beide hadden een wit hoog mutsje op het hoofd, het haar langs den rug in twee strengen gevlochten, een' goudgestikten pantalon, een fraaije Solosche Sarong met bevalligen zwier om de lenden, eene gele zijde sjerp met neêrhangende strikken om de middel, en een' met brillanten omzetten kris tusschen de sjerp ingestoken. Het naakte bovenlijf was met eene soort van lichtgele verw bestreken. - Een zonderling gebruik is het, dat bij deze geheele plegtigheid de bruiden niet tegenwoordig zijn, en dus niets van 's Priesters zegen en vermaning wegdragen. - Toen nu alles afgeloopen was, vertrokken de Priesters, en stonden wij op, om den Keizer geluk te wenschen, die daarvoor met een' handdruk bedankte. Weder gezeten zijnde, werd er roode en witte wijn ingeschonken, en stelde de Resident de gezondheid van den Keizer in, waarop door het geschut van den Kraton en het geweervuur van bovengemelde Compagnie een saluut gegeven werd, terwijl de muzikanten zich bij afwisseling lieten hooren. Dit saluut werd herhaald, toen de Keizer de gezondheid instelde van den Resident, en nog eens, toen deze de gezondheid dronk der twee Keizerinnen. Daarop gaven wij den Keizer de hand, en verlieten den Kraton. Den ganschen middag duurden de eereschoten voort, en des avonds kwam de
eerste bruidegom met zijne bruid, begeleid door eenige Prinsen en eene menigte bedienden, waaraan zich een talrijke

{==589==} {>>pagina-aanduiding<<}
volkshoop, van brandende fakkels voorzien, aansloot, bij den Resident een staatsiebezoek afleggen. De bruid was niet schoon uitgevallen. Klein, mager, met hooge, puntige, geelgeverwde schouders, armen en bovenlijf, en in hare prachtige Sarong als verwrongen, het voorhoofd van het onbevallige aangezigt met breede zwarte strepen, als neêrhangende franje, beschilderd, de oogen stijf op den grond gevestigd, zonder die te mogen opslaan, (dewijl dit de zedigheid eener bruid naar Javaansche zeden verbiedt) had zij geene de minste bekoorlijkheid, toen zij uit haren rijk met goud versierden Tandoe (draagstoel) in de galerij verscheen. Na verloop van een kwartier uurs eindigde het bezoek, en vertrok het jonge paar naar de woning van den Rijksbestuurder, alwaar eene groote inlandsche partij de plegtigheid van den dag besloot, en waar de bruid gedurende vijf dagen, volgens gebruik, moest verblijven, om daarna aan haren echtgenoot te worden overgegeven.

Batavia, 1839.

s.j. buddingh, Theol. Dr. en Predikant te Batavia.

Ouvrard, de groote leverancier.

Terwijl men de meer edeldenkende mannen in de Fransche revolutie, hoe dwalend ook de begrippen van sommigen mogen geweest zijn, hun leven met geestdrift op het spel ziet zetten, om de staatsbeginselen, welke zij voorstonden, te doen zegevieren, of de grenzen van hun land tegen den vijand van buiten te verdedigen, doet zich van den anderen kant, gedurende die omwenteling, eene klasse van lieden aan ons op, die in den grooten worstelkamp niets anders zagen dan een middel, om sneller rijk te worden. Terwijl al verder een danton, desmoulins, carnot en hunne waardige medestanders al hunne heerschzuchtige of eergierige blikken op de zaal der Conventie gerigt hielden, - terwijl de natie den hongersnood en het bankroet nabij was, en

{==590==} {>>pagina-aanduiding<<}
aan de legers niets anders meer overbleef, dan het besluit, om, des noods, in de verdediging huns vaderlands te sterven, - was de beurs de verzamelplaats van lieden, die op de ellende hunner medemenschen speculeerden en door derzelver verarming rijk werden. Velen hunner gingen, wel is waar, in de algemeene verwarring ten onder, maar anderen overleefden dezelve, tevens met hunne daarin verkregene schatten. Onder deze laatsten was een der merkwaardigsten de beruchte ouvrard, die zich later als leverancier of aannemer tijdens napoleon en na de restauratie onderscheidde. Deze man heeft, eenige jaren geleden, zijne levensbeschrijving in het licht gegeven, en uit eene, ons onder het oog gekomene, uitvoerige opgave betrekkelijk dat werk ontleenen wij de volgende belangrijke daadzaken.
Ouvrard was de zoon eens eigenaars van groote papiermolens aan de grenzen van Bretagne en Poitou. Bij het uitbarsten der omwenteling voorzag zijne schranderheid, dat eene ontzettende vermeerdering van papierbehoefte een der zekerste gevolgen van dezen staatkundigen strijd moest wezen, en hij begon dus zijne loopbaan, met al het papier, dat door een aantal papierfabrijken in de laatstvorige twee jaren vervaardigd was, op te koopen. Eene overmatige winst was het loon dezer speculatie, en nu begaf ouvrard zich naar Parijs, waar hij eenige jaren lang in de hoogste revolutionaire kringen verkeerde. Bonaparte was een zijner kennissen, en van hem verhaalt hij de volgende anecdote: Een decreet van het Committé van Algemeen Welzijn had aan ieder' officier in active dienst zoo veel laken toegekend, als tot eene uniform vereischt werd. Bonaparte kwam ook op, om zijn aandeel te halen, maar werd door den gevolmagtigden Commissaris afgewezen, onder voorwendsel dat zijne brigade thans niet bij de voorhoede stond. Hij wendde zich hierop tot Madame tallien, welke hem eenen aanbevelingsbrief gaf aan den beambte, dien de zaak betrof, en, met dit schrijven voorzien, meldde de man, die weldra

{==591==} {>>pagina-aanduiding<<}
het lot van Europa regelen zou, zich andermaal aan, en ontving nu zoo veel laken, als noodig was om zich het habit et culotte d'uniforme te laten maken. Bij deze anecdote moet men echter herinneren, dat er destijds te Parijs aan bijna al de behoeften en gerijfelijkheden des levens gebrek was, en dat dus bonaparte's angstige poging, om aan een' rok en broek te geraken, nog geen bewijs was van volstrekte armoede.
Ten tijde toen het Directoire aangesteld werd, had ouvrard reeds een groot vermogen verzameld, en was dus in staat, om aan de Regering eene som van tien millioenen francs te leenen. Daaraan was toe te schrijven, dat hij voor het Directoire partij koos, en bonaparte's heerschzuchtige ontwerpen, na deszelfs terugkomst uit Egypte, niet begunstigde. Maar de val dier Regering was niet te verhinderen. Op den ochtend van den 18 Brumaire hield ouvrard bij barras, den presiderenden Directeur, het ontbijt. De tafel was voor dertig gasten gedekt, want zoo velen kwamen er gewoonlijk bijeen; maar op dien ochtend bleven al de plaatsen onbezet. Ouvrard en barras zaten, juist niet in de beste luim, bij elkander, toen talleyrand binnentrad en van laatstgemelden zijn ontslag verzocht, hetgeen hem ook terstond verleend werd. Weinige dagen daarna wendde zich bonaparte tot ouvrard om een voorschot van twaalf millioenen francs. In plaats van hierin te bewilligen, wilde deze weten, hoe het met de tien millioenen stond, welke hij aan het Directoire geleend had. Het gevolg hiervan was, dat hij een deel dier som verloor, en dat er, wegens zijne leverantiën ten dienste der Marine, een onderzoek tegen hem ingesteld werd. Bij deze gelegenheid vernam men, hoe hoog zijn vermogen gestegen was: het ging de som van negenentwintig millioenen francs te boven. Overigens was hij, ofschoon een uitgemaakte geldwolf, in het huiselijke en gezellige leven niets minder dan een gierigaard. Op zijn landgoed te Raincy hield hij open tafel, onverschillig of hij er tegenwoordig

{==592==} {>>pagina-aanduiding<<}
was of niet, en gaf er de schitterendste feesten. Hier werd hij door eenige der aanmerkelijkste personen van den tijd, onder anderen, in den korten vrede van 1802, door Lord erskine en fox, bezocht. De vervolgingen, aan welke hij van den kant der Regering van bonaparte blootstond, verhinderden niet, dat men groote zaken met hem deed. In het jaar 1800 nam hij de leverantiën voor de armee van Marengo op zich, en in 1802, toen er gebrek aan koorn ontstond, kreeg hij den last, om eene groote hoeveelheid daarvan in te voeren. In 1803 nam hij op nieuw de leverantiën voor de Marine, voor eenen tijd van zes jaren, op zich. In het volgende jaar verschafte hij eene aanzienlijke leening, en terstond daarop werd hij door bonaparte naar Madrid gezonden, om over het subsidie van 62 millioenen francs, hetwelk Spanje aan Frankrijk betalen moest, te onderhandelen.
Uit de Spaansche schatkist geld te krijgen, was toen reeds voor een' gezant eene gansch niet gemakkelijke taak, en het eerste antwoord van den Spaanschen Minister op ouvrard's voordragt verdient opmerking, als de beknoptste formule, waarmede men zich van zulke vorderingen ontslaan kan: ‘Mijnheer, wij hebben den besten wil, maar bezitten geen duit.’ De Heer ouvrard evenwel, die overal naar gunstige gelegenheden, om geld te verdienen, uitzag, besloot, in het land voor eigene rekening zaken te doen. Hij voerde, in eenen tijd van groote droogte, eene ontzaggelijke hoeveelheid tarwe in, deed voorslagen tot leeningen, tot kanalen en andere publieke werken, en eens scheen het zelfs alsof hij voornemens was geheel Spanje te koopen. Hij nam, voor eene reeks van jaren, de leverantie van alle scheeps- en krijgsbehoeften van den Staat op zich, en sloot met Koning karel IV, voor den geheelen handel van deszelfs Zuid-Amerikaansche koloniën, eenen koop, van welken het voordeel tusschen zijne Katholijke Majesteit en den leverancier gedeeld moest worden. Dit ontwerp, waarvan ouvrard in zijne Mémoires als

{==593==} {>>pagina-aanduiding<<}
een acte sans exemple spreekt, ‘als de grootste commerciéle en politieke onderneming, welke immer bedacht of beproefd geworden is,’ werd door een decreet van napoleon in de geboorte verstikt. Tot zijne verdediging zegt ouvrard, dat de uitvoering van dit project Spanjes krachten gewekt, en het eenigermate in staat gesteld zou hebben, om aan den van wege de Fransche Regering gedanen voorslag te voldoen. Maar bonaparte vertrouwde geenen leverancier; allen met elkander hield hij hen voor plunderaars, en, over ouvrard's plan verbitterd, deed hij hem gevangen nemen en te Sainte Pelagie in hechtenis zetten. Van dezen tijd af bragt onze speculant, verscheidene jaren lang, zijnen meesten tijd in de gevangenis door; maar hij verloor daarbij niets van zijn ontzaggelijk vermogen, en werd ook, even als te voren, in groote zaken gebruikt. Bonaparte en deszelfs Regering haatten hem uit den grond van hun hart, maar konden hem niet ontberen. Derhalve liet men hem bij onderscheidene gelegenheden een weinig vrijheid. In het begin des jaars 1812, toen te Parijs met betrekking tot het aanschaffen van voorraad eenige zwarigheden ontstonden, kwam de Baron pasquier, destijds Prefekt van Policie, bij hem in zijnen kerker, om daarover raad bij hem in te nemen, en terstond daarna rigtte ouvrard uit de gevangenis eene Memorie aan den Keizer over de verzorging der armee bij den op handen zijnden Russischen veldtogt, en bood aan, om, onder zekere voorwaarden, de leverantiën op zich te nemen. In dit geschrift voorspelde hij de nadeelen en gevaren, welke uit napoleon's plan, om ‘den oorlog van den oorlog te laten leven,’ dat is overal vrije proviand te nemen, ontstaan moesten. In eenige
zamenkomsten, welke hij, nog als gevangene, met den Keizer had, poogde hij dezen van de gegrondheid zijner meening te overtuigen, doch vruchteloos. In October 1813 kwam de Hertog van Rovigo (savary) bij ouvrard in Sainte Pelagie, en bood hem zijne vrijheid aan, onder voorwaarde, dat hij een nieuw

{==594==} {>>pagina-aanduiding<<}
finantiestelsel ondersteunen zou. Deze aanbieding wees hij van de hand, en kort daarna, toen de Geallieerden naderden, werd hij op vrije voeten gesteld.
Het geld is geen aanhanger van deze of gene staatkundige stelsels of dynastiën. Zoodra de bourbons in Frankrijk hersteld waren, sloeg ouvrard hun een plan van finantie voor, waaraan men het oor begon te leenen, toen bonaparte van Elba terugkeerde. Deze knoopte terstond onderhandelingen aan met den rijken man, dien hij in Sainte Pelagie als gevangene had achtergelaten. Ouvrard liet zich overhalen, om, tegen een aantal nieuwe renten, vijftig millioenen francs te leveren. Hoe ver deze zaak gevorderd was, toen de slag van Waterloo voorviel, weten wij niet; maar bij de terugkomst van den geslagen' Keizer naar Parijs, toen deze zich gedwongen zag afstand te doen en Frankrijk te verlaten, bad hij ouvrard om eene groote som in Zuid-Amerikaansch papier, waartegen hij hem zijne persoonlijke goederen en die zijner familie tot onderpand aanbood. Ouvrard voelde, hoe onzeker dit was, en weigerde de leening. Hij weigerde zelfs een aantal kisten in bewaring te nemen, welke de gevallen Keizer in vertrouwde handen wenschte te laten. Dit alles is echter geen bewijs van gebrek aan dankbaarheid in onzen speculant; want napoleon had hem nooit anders behandeld dan als een' schelm, wiens geld men nu en dan goed gebruiken kon, doch dien men zonder schroom kon opsluiten, kwellen en met scheldwoorden overhoopen.
Nadat hij de verwarringen van het tijdsgewricht gelukkig doorgeworsteld was, deed ouvrard den bourbons gewigtige diensten. Verscheidene jaren lang was hij de hoofdonderhandelaar aller staatsleeningen - in één woord, de rothschild van Frankrijk! Toen de Fransche armee onder den Hertog van angoulême naar Spanje trok, had men de behoorlijke voorzorgen tot proviandering der troepen niet genomen. Ouvrard, wien de toestand des legers in dit opzigt

{==595==} {>>pagina-aanduiding<<}
bekend was, bevond zich juist te Bayonne, toen de armee toebereidselen maakte, om over de Bidassoa te gaan. Alles was in verwarring; er waren geene rations, geen fourrage, geene magazijnen, geene vervoermiddelen aanwezig. Het liet zich aanzien, dat er drie maanden zouden moeten verloopen, om den vereischten voorraad bijeen te kunnen brengen. Koorn was er voor tien dagen tijds, maar geene molens of builzeven, om het tot meel te maken; ook ovens noch bakkers. De artillerie had noch paarden noch voerlieden. Nooit was er voor den Heer ouvrard eene gunstiger gelegenheid geweest, om zijne bekwaamheid te toonen. Reeds op den eersten dag zijner aankomst deed de Hertog van angoulême hem bij zich komen, en verlangde van hem, dat hij de gezamenlijke leverantiën voor de behoeften der armee op haren togt zou op zich nemen. Ouvrard bewilligde hierin, daar hij, zoo als hij zegt, het vertrouwen koesterde, dat men met geld ook in vijands land voorraad bijeen zou kunnen brengen. Wij willen de maatregelen, welke hij tot dit oogmerk bij de hand nam, zoo veel mogelijk met zijne eigene woorden opgeven.
Naauwelijks was het contract geteekend, of de armee ontving bevel, over de Bidassoa te gaan, terwijl ouvrard's leverantiën eerst vier dagen later beginnen moesten. ‘‘Den eersten dag leefden de troepen zoo goed of kwaad zij konden, hetgeen niet zonder nood en moeite in zijn werk ging; de maatregelen der regeringsagenten gaven geenen hoogen dunk van hunne bekwaamheden, en bij de armee vertoonde zich reeds ontevredenheid. Den tweeden dag ontveinsde niemand meer zijne bezorgdheid. Generaal terlet was naauwelijks in staat, om voor de weinige artilleriepaarden, welke hij bezat, voeder aan te schaffen. De soldaten spraken in hunne bivouaks overluid van den slechten toestand der zaken, en de oude troepen, die vroeger reeds in het Schiereiland gediend hadden, zeiden ronduit: “Zoo is dan Spanje altijd onze ondergang geweest en zal het blijven! Daar

{==596==} {>>pagina-aanduiding<<}
zijn wij nu weder nog slechts éénen dag in dat vijandige land, en reeds hebben wij te eten noch te drinken!”
Thans bevonden wij ons te Tolosa - des anderen daags zouden de leverantiën beginnen. De krijgsraad vergaderde; ik werd ontboden, en men vroeg mij: “Waar zijn uwe magazijnen - welke hulpbronnen hebt gij?” - “Morgen zal de armee hare geregelde leveringen erlangen.” - “Wij moeten, voor het tweede korps, tien dagen proviand in eens hebben.” - “Morgen zal het tweede korps voor tien dagen van proviand voorzien zijn.” - “Goed; maar wij hebben meer dan bloote beloften noodig. Waar zijn uwe magazijnen, uwe dépôts?” Ik weigerde hierop te antwoorden, omdat ik wist, dat men in mijne maatregelen geen vertrouwen gesteld zou hebben. De Raad adjourneerde zich, kwam weder bijeen, adjourneerde zich andermaal, en vergaderde op nieuw.
Ik had te Tolosa alle regeringsbeambten zaamgeroepen, de priesters, de kooplieden, kortom alle personen van invloed en vermogen. “Mijne Heeren,” zeide ik tot hen, “onze armee is hier; zij wil op uwe kosten niet leven; maar leven moet zij, dit begrijpt gij: helpt mij den troepen heden proviand te verschaffen, opdat zij u morgen het uwe niet wegnemen. Wij hebben brood, vleesch, groenten, voeder, paarden, wagens noodig. Gijlieden kent uw land en deszelfs hulpbronnen; snelt allerwegen in den omtrek, en deelt dit aan uwe bloedverwanten, uwe vrienden, aan ieder, dien gij ziet of ontmoet, mede. Alles, wat gebragt wordt, zal ik op staanden voet in klinkende munt betalen. Ik zal nog meer doen; voor alles, wat mij morgen vroeg, vóór acht ure, gebragt wordt, zal ik de tiendubbele waarde voldoen, de negendubbele voor alles, wat vóór negen ure komt; de achtdubbele voor hetgeen er vóór tien ure is, en zoo vervolgens. Hier is voor alles geld vooruit; en nu, spoedt u en verliest geen tijd!”
Men kan er zich op verlaten, dat de menschen hun eigen belang nooit verzuimen zullen. Vóór zonsopgang

{==597==} {>>pagina-aanduiding<<}
van den volgenden dag waren de toppen der heuvels met menschen van allen ouderdom en beider kunne bedekt, die wedijverden om den hoogsten prijs te verdienen. Evenwel gebeurde er een voorval, waarop ik niet gerekend had. De soldaten, die te ongeduldig waren om hunne rations af te wachten, vielen over dezen hoop heen, eer hij mijne magazijnen bereiken konde, en plunderden hem uit. Alles scheen verloren. De boeren kwamen tot mij geloopen: “Monsieur, ik was er vóór acht ure; maar zij hebben mij mijne goederen afgenomen.” - “Hoe veel waren zij waard?” - “Zoo veel.” - “Goed, hier is het geld; haalt meer; als gij wederkomt, zult gij niet meer geplunderd worden.” Kortom, de armee werd volkomen voorzien. Dit stelsel heeft mij in den beginne veel gekost; maar spoedig was het algemeen bekend, dat wij alles en daarenboven zeer goed betaalden. Dus kwamen er waren van alle kanten, en naar mate de voorraad overvloedig werd, vielen ook de prijzen.’
Uit dit enkele voorbeeld ziet men, hoe veel schranderheid de Heer ouvrard bezat, en hoe zijn ontzaggelijk vermogen misschien niet zóó wederregtelijk verkregen kan zijn, als het wel schijnt. Zijn leven verschaft een opmerkelijk bewijs van den invloed, dien geld op de menschelijke aangelegenheden uitoefent, en van het gewigt, hetwelk het aan diegenen bijzet, die het in groote hoeveelheden bezitten. Ouvrard werd door bonaparte bijna als een misdadiger behandeld, en desniettegenstaande dwong zijn vermogen niet alleen de eerste Ministers van den Keizer, maar den Keizer zelven, om tot zijnen raad en bijstand hunne toevlugt te nemen. Tevens echter zien wij hieruit, hoe men de bezitter van onmetelijke rijkdommen zijn en als zoodanig de gewigtigste rol in de wereld kan spelen, zonder zooveel achting te genieten als menigen arme te beurt valt.


{==598==} {>>pagina-aanduiding<<}

Iets over het openbaar en huiselijk leven der Turken.

(Fragment uit het Reisverhaal van Dr. victor morpurgo.)

Een zeer laakbaar misbruik is het volslagen gebrek aan opvoeding bij de Turksche vrouw. Eene Turksche vrouw, die lezen en schrijven kan, wordt voor een wonder gehouden. De arme vrouwen bemoeijen zich met haar huishouden; maar zij, die beter gesteld zijn, stellen er eene eer in, om haar geheele leven in eene volstrekte ledigheid door te brengen. Het is echter onwaar, dat zij een goed gedeelte van den dag aan de zorg voor haar toilet besteden. De overdreven smaak, dien men vermeent dat zij voor welriekende oliën of wateren hebben, is bloot eene dichterlijke vinding. De Oostersche vrouwen slapen geheel gekleed, en zijn vreemd van die verwisseling van toilet, die te Londen en te Parijs de fatsoenlijke vrouwen zoo zeer bezig houdt. Haar hoofd is altijd gedekt door eene kleine roode muts; terwijl zij het haar steeds in kleine trossen zamensnoeren. Haar opschik is somtijds schitterend en kostbaar, maar de mode oefent noch op den vorm der kleederen, noch op de soort der stoffen eenigen invloed uit. Wanneer zij uitgaan, zijn zij gedekt door een feredjée, eene soort van mantel met mouwen, waar zij zich geheel in kunnen wikkelen, en die de gansche gestalte bedekt. De aanzienlijke vrouwen onderscheiden zich alleen door de fijnheid der cachemirs en door de hoeveelheid edele gesteenten, waarmede zij zich, meer kwistig dan met smaak, opsieren; maar aan haar toilet zelve besteden zij over het algemeen toch zeer weinig tijd. Behalve de oogenblikken, die zij aan eenig tapijtwerk, waarin zij uitmunten, toewijden, brengen de aanzienlijke vrouwen verscheidene uren van den dag door, uitgestrekt op hare divans of sofa's, minneliederen zingende, begeleid door het eentoonige geluid van de mandoren harer slaven! Het overige van den tijd besteden zij aan het bad, aan de wandeling, of aan bezoeken.
Ik zal niet spreken van de badplegtigheid, die voor de jonge Turkinnen plaats heeft den dag vóór de bruiloft: verschillende reizigers hebben reeds hiervan gewag gemaakt. Tot dezelve worden de ouders en nabestaanden toegelaten, en de herinnering er van blijft onuitwischbaar in het geheugen

{==599==} {>>pagina-aanduiding<<}
der vrouw gegrift. Deze plegtigheid zet het zegel op hare intrede in de wereld. De Turksche vrouwen, die wij gewoonlijk als arme kloosterlingen beklagen, hebben het genot eener volkomene vrijheid; zij gaan alleen uit, of ter naauwernood vergezeld van eene oude vrouw, die veeleer als eene volgster dan als eene opzigtster kan worden aangemerkt; zij doorkruisen de straten, wandelen buiten, bezoeken de winkels, en dikwijls ook de wijken, die door de Europeanen worden bewoond; te Konstantinopel ziet men haar menigmalen den Bosphorus met Europeërs, of Raya's, overvaren, zonder dat hierop door den Muzelman eenige aanmerking wordt gemaakt. Slechts de vrouwen uit de Keizerlijke Harems en van den Grootvizir zijn de eenige, die niet zonder een geleide van gesnedenen uitgaan; de andere genieten inderdaad de onbepaaldste vrijheid.
Dikwijls gaan de Turksche vrouwen gezamenlijk eene familie van hare kennis bezoeken. De partijen, jembouch genaamd, duren slechts één dag in den winter; maar zij vermenigvuldigen zich zeer dikmaals in den zomer, wanneer zij op het land zijn. De uittogt gelijkt geheel naar eene reis. Des morgens verlaten de vrouwen hare huizen met geheel haar gezin, de mannen uitgezonderd; zij zijn vergezeld van een' troep spelers en zangers. De grootste hartelijkheid heerscht bij de ontvangst, en de uren vervliegen onder het genot van den disch, den dans en de muzijk. Het is onnoodig te zeggen, dat de heeren van het huis van deze vereenigingen zijn uitgesloten. Eens, zonder gezien te kunnen worden, woonde ik zulk een feest bij, waar echter veel plaats had, dat met betamelijkheid en goede zeden strijdig was.
Men heeft gezegd en herhaald, dat de Turksche vrouwen geene Godsdienst hebben: dit is eene grove dwaling. Hoewel zij niet gewoon zijn de Moskéën te bezoeken, is haar echter de toegang niet verboden. Zij doen verscheidene malen op den dag hare gebeden, even gelijk de mannen. Zij hebben zoo wel regt op de eeuwige belooningen, als zij bedreigd worden met de vreeselijke straffen der hel, en de onsterfelijkheid is bij haar een welgevestigd geloof. Onder de roerende opschriften, die op de grafsteden der Muzelmannen te vinden zijn, kies ik er een, dat het aangevoerde bevestigen zal. Dit opschrift wordt gevonden op het groote kerkhof te Pera, en het is van een' man, die het op de grafzerk zijner vrouw beitelen liet: ‘Haar ligchaam is hier,
{==600==} {>>pagina-aanduiding<<}
maar hare ziel in den hemel. Dierbare vrouw, mogt gij mijne houri (*) zijn in de gewesten der gelukzaligheid!’ Eene andere daad, voor welker echtheid ik insta, getuigt, hoe naauwgezet de Muzelman is in het houden en doen zijner gebeden: Eene gehuwde vrouw ging op zekeren tijd haren beminde, dien zij teederlijk lief had, te Konstantinopel bezoeken. (De Koran veroorlooft de polygamie of veelwijverij.) De jonge man, gewoon aan deze bezoeken, stond zeer verwonderd, dat zij zijne liefkozingen afwees, en vroeg haar deswege de reden. ‘Mijn vriend,’ zeide zij, ‘het uur is verloopen, en het moet mij niet onmogelijk gemaakt worden, mijne avondgebeden te doen, die bij mij vóór alles gaan.’
Wat ik van het bijzonder leven der Turken gezegd heb, geeft slechts eene flaauwe schets van hunne zeden. Er blijft mij over, van hun openbaar leven iets te zeggen, hetwelk nog eenige belangrijke opmerkingen kan aan de hand geven.
Het beginsel van gelijkheid straalt in Turkije in alle handelingen, in alle vermaken, in alle gewoonten door. De Godsdienst verpligt den Muzelman, de baden te gebruiken. Hier verdwijnen alle rangen; de kruijer en de arme Raya staan met de aanzienlijkste personen gelijk. Die het eerst komt, wordt het eerst geholpen; voor allen heeft men dezelfde zorg en oplettendheid. Bij het bestaan der Janitsaren zoude iedere openbare daad van geweld, door hen gepleegd, als heiligschennis zijn aangemerkt geworden.
Na de baden komt de koffij. Daarbij verdwijnen ook alle rangen en onderscheidingen. Men dient op die plaatsen niets anders voor, dan de koffij en de pijp. De prijs is dezelfde voor al de komenden. Aan ieder, die inkomt, van welk een rang hij wezen moge, biedt de jongen, den zoodanigen vriendelijk groetende, eene pijp aan. De intredende vergeet niet, de aanwezigen te groeten. Men groet hem niet dadelijk terug; maar de gewoonte brengt mede, dat elk der aanwezigen zulks in het bijzonder doet, en dat zulks door den nieuwaangekomenen aan ieder afzonderlijk wordt beantwoord. De grootste stilte heerscht onophoudelijk op deze plaatsen, en zoo al eenige gesprekken worden aangeknoopt, geschiedt het met zachte stem, daar niemand zijnen buurman zoude

{==601==} {>>pagina-aanduiding<<}
durven hinderen. Somtijds doen eenige Boheemsche zangers zich hooren, hunne minneliederen of riddergevallen uit de historie der Déré-Beys, magtige leenheeren van Klein-Azië, aanheffende. Op andere tijden verhalen openbare vertellers de daden van Kalifs, of van roemrijke en weldadige Sultans; terwijl anderen, ter gelegenheid van de avondtijden van Mamaran, de groote daden en wonderen van den Profeet verhalen.
De baden en de koffij, ziedaar de voornaamste uitspanning der Muzelmannen. Ik moet echter van een ander vermaak gewagen, dat als eene schande voor het Oosten en als eene plaag voor vele familiën kan worden aangemerkt; het is de dans der Kioschtés. De Kioschtés zijn dansers, wier baardeloos gelaat, wier lange en gekrulde hairen, wier onkuische manieren en wellustig leven aan geene sekse eigen moest zijn. De Godsdienst verbant ze, de wet straft ze, de zedelijkheid brandmerkt ze; maar het zedebederf beschermt en beloont ze. Zij leven bij troepen, en bewonen bekende wijken. Zij worden somtijds in paleizen toegelaten, om doorluchtige gasten en grooten te vermaken, en geven zich beurtelings aan de walgelijkste dansen en schandelijkste vertooningen over. Het is waar, de vrouwen zijn nimmer hierbij tegenwoordig; maar wordt de openbare zedelijkheid toch niet gekwetst door deze onteerende vermakelijkheden, die zich niet alleen binnen de muren der paleizen beperken, maar die de openbare plaatsen en kruiswegen voor hun tooneel uitkiezen?
Bij dit tafereel van het openbare leven der Muzelmannen moet ik de godsdienstige gebruiken niet vergeten. Op het geluid van den Muerzijn (*) begeven zich, gelijk men weet, de geloovigen naar de Moskéën. Vóór zij binnentreden, moeten zij tot de wassching overgaan. Te midden van het koor, vóór den tempel, bevindt zich eene prachtige marmeren fontein, gewoonlijk van digt geboomte omringd. Een opschrift in den steen herinnert aan den vromen stichter. Om zich te houden aan de voorschriften van den Koran, putten de Muzelmannen het water uit de fontein, gieten het op het hoofd, over de handen en voeten, en zuiveren de onreinhe-
{==602==} {>>pagina-aanduiding<<}
den van het ligchaam. Zij, die door wroegingen des gewetens zich verontrust gevoelen, gieten water op de handen, en laten het langs de ellebogen loopen, uitende, met berouw over hunne zonden, tot driemaal toe de woorden: Tob-estafer-Allah; woorden, die geheel met het: Peccavi, Domine, miserere mei, overeenstemmen. De formaliteit der wassching volbragt zijnde, gaan de geloovigen in de Moské, en schikken zich tot het gebed, in stille aandacht en overpeinzingen verzonken. De tempels zijn met geen enkel sieraad verrijkt. Alleenlijk herinneren Arabesken, op de muren geschilderd, aan de voorschriften van den Koran. Eene hoogte, waarop de Priester zich bevindt, verheft zich aan het einde van het gebouw, aan de zijde, die naar Mekka uitziet; eenige lampen zijn aan het gewelf opgehangen, en tapijten of matten bedekken de vloersteenen. Hier, gelijk op de openbare
plaatsen, zijn heeren en slaven, rijken en armen ondereen gemengd: er zijn noch banken, noch eergestoelten. De Iman betreedt den stoel, legt een vers van den Koran uit, en predikt, in eene korte toespraak, de zedelijkheid en de liefdadigheid, in den naam van den almagtigen God. De leerrede geëindigd zijnde, keert de priester naar de hoogte terug, rigt het aangezigt naar het Oosten, en begint het gebed; hij telt de eigenschappen Gods, zijne bevelen en barmhartigheden op, en knielt neder voor de majesteit van den Allerhoogsten. Met hem vallen de geloovigen op het aangezigt, lovende den Heer en zegenende zijnen Profeet. De plegtigheid is nu geëindigd; de geloovigen verlaten met opgewektheid den tempel, en geven hunne aalmoezen aan de grijsaards en verminkten, die hen in het voorportaal van het heiligdom afwachten.
Ik ben menigmaal bij deze godsdienstplegtigheden tegenwoordig geweest, en ik moet bekennen, dat onze kerken mij zelden zulk een indrukwekkend tooneel hebben opgeleverd. De Muzelmannen hebben geene heilige dagen; dat wil zeggen, zij hebben geen dag, waarop de arbeid hun verboden is. De Vrijdag is hun feestdag; maar de geloovigen, die denzelven wenschen te vieren, zijn niet gehouden dan om de middaggebeden in de Moskéën bij te wonen. Het overige van de week is hun deze verrigting niet als een pligt opgelegd, en het is genoeg, wanneer zij te hunnent driemaal daags het gebed opzenden. De vromen gaan eenmaal naar de Moské en bidden vijfmaal; met het krieken van den

{==603==} {>>pagina-aanduiding<<}
dag, des middags, ten drie ure, des avonds, en een uur na het ondergaan der zon.

(Het vervolg en slot hierna.)

Een bezoek bij de tooneelkunstenaresse Rachel te Parijs.

Er zijn kunstenaars en geletterde mannen, die nooit iets ondernemen, zonder zich van recommandatiën te voorzien. Ik voor mij heb nooit veel van zulke aanbevelingen gehouden. Twee naauwe vrienden recommanderen elkander zelden eenen derde, en koopmansaanbevelingen zijn slechts voor het gemeen, dat zich reeds gestreeld gevoelt, wanneer het tot een middagmaal genoodigd wordt. Doch hij, die er naar streeft, om de kennis van eenig kunstenaar of ander man van verdienste te maken, en slechts eenige menschkunde aan een beschaafd voorkomen paart, behoeft voorzeker zoodanige aanbevelingen niet. Zoo hadden mij verscheidene huisvrienden van Demoiselle rachel aangeboden, mij aan haar voor te stellen; terwijl zij mij verzekerden, dat het in geenen deele moeijelijk was, op zulk eene wijze, en in hoedanigheid als letterkundige of Journalist, toegang tot haar te verwerven. Na eenige naauwkeuriger ingewonnen berigten zag ik echter het tegendeel hiervan in, en besloot nu, op mijne eigene hand eene poging te doen, om de zwarigheden te overwinnen, daar de proeve, zoo zij al niet gelukte, toch voorzeker der moeite wel waard was. Er zijn lieden, die zich met grootspraak op de vriendschap van voortreffelijke mannen beroemen, en die, wanneer men hen bij het woord vat, moeten blozen. Treurig is het, dat men zelfs onder kunstenaars zulke lieden aantreft; maar inzonderheid is zulks het geval bij eenige dagbladschrijvers van ondergeschikten rang, die van alle uitstekende mannen in wetenschap en kunst als van gemeenzame boezemvrienden spreken, en zich schuil houden, zoodra men naar het huisnommer dier halsvrienden vraagt. (*)

{==604==} {>>pagina-aanduiding<<}

Ik maakte mij dus op weg, om de woning van Mejuffer rachel uit te vinden. De portier van den schouwburg, dacht ik, zal het wel het best weten; doch ook deze bedroog zich in zijne opgaaf, want sedert zij 20,000 francs bezoldiging en twee maanden verlof heeft, die er hier nog 40,000 francs bij opbrengen, woont zij niet meer in de Rue Traversière, maar in het Passage Vero-dat No. 33. Eindelijk! dacht ik, toen ik de plaats bereikt had, en trok vol verwachting aan de schel. Eene magere, maar zeer zindelijk gekleede vrouw opende de deur. ‘Wat is UEd. begeerte?’ - Is 't mogelijk! dacht ik, die vraagt ook nog! Ondertusschen, antwoorden moest ik. ‘Ik kom uit Duitschland,’ hernam ik, ‘waar men veel van Mejuffer rachel spreekt.’ - ‘Ik ben hare moeder,’ viel zij mij, met eene neiging, in de rede. - Dit was reeds een goed teeken. - ‘UEd. spreekt Duitsch,’ ging zij, zelve Fransch blijvende spreken, voort; ‘kom dan morgen ten vier ure hier, en spreek met den Papa, want die is blijde als hij eens Duitsch kan praten.’ - ‘En UEd., Madame?’ hernam ik in het Duitsch. - ‘Och, ik fpreek het slecht.’ - Aan deze weinige woorden had ik de Elzasserin herkend. Er zijn zekere provinciale accenten, welke men nimmer vergeet. Gaarne zoude ik haar reeds terstond gezegd hebben, dat wij landslieden waren; maar dit genoegen hield ik nog voor haar in petto. Ik ging heen, en verzuimde des anderen daags het opgegeven uur niet. Men riep den Papa; een klein, mager mannetje, met fijne Joodsche trekken. Wat doe ik met den vader, dacht ik, wanneer ik de dochter niet te zien krijg; doch misschien is hij de brug, om tot haar te geraken. Derhalve besloot ik, mij hem aangenaam te maken; met een' druppel honig toch vangt men meer vliegen dan met een geheel vat vol
azijn, en, wat nog het beste is, ook wespen en horzels laten er zich mede vangen. Wij geraakten dus in gesprek. De man spreekt Duitsch, dat is waar, maar niet veel beter dan zijne vrouw; men hoort echter, dat hij in Duitschland geweest is, en zich vroeger vrij vlug van de taal bediend moet hebben. - ‘UEd. komt regtstreeks uit Duitschland?’ - ‘Ja, Mijnheer! Wel is waar, speel ik

{==605==} {>>pagina-aanduiding<<}
aldaar geene eerste rol; doch daar ik Fransch spreek en Duitsch schrijf, kon ik de vrienden uwer dochter misschien een genoegen doen, wanneer ik haar een weinig naauwkeuriger mogt doen kennen.’ - ‘Inderdaad, UEd. scheen mij al aanstonds toe, een Duitsche letterkundige te zijn. Hoe dikwijls hebben niet de Duitsche tijdschriften reeds herhaald, dat mijne dochter eene Jodin is!’ - De uitdrukking verbaasde mij. ‘Is dat dan eene schande?’ hernam ik; ‘ik dacht het tegendeel.’ - ‘Het is geene schande,’ hernam hij; ‘en evenwel verzeker ik u, dat, zoo ik in Duitschland gebleven ware, hetwelk ik arm en ellendig, maar met dat al ongaarne verliet, mijne dochter nu nog eene in de herbergen rondgaande harpspeelster geweest zou zijn, en zulks enkel omdat zij eene Jodin is.’ - ‘Gij doet den Duitschers onregt,’ zeide ik; ‘ook daar worden talenten erkend.’ - ‘O! laat ons daarvan zwijgen. Ik verzeker u, dat ik even zoo veel talent tot een' tooneelkunstenaar gehad heb als mijne dochter, en ware het Fransch mijne moedertaal, zoo zou de wereld zich niet verwonderen, dat de dochter van Heer abraham felix zoo goed declameert. Wat ook de dagbladen hier mogen schrijven, geloof het niet; ik heb mijne dochter opgevoed, ik heb haar onderwijs gegeven en haar tot deze loopbaan bestemd.’ - ‘Dit alles geloof ik gaarne, maar - kan men haar niet spreken?’ - ‘Neen.’ - Dit neen drong mij diep in de ziel. - ‘Mijne dochter heeft zeer veel bezigheid,’ ging hij voort; ‘daarenboven spreekt zij zeer weinig; haar geheele leven is meer naar binnen gekeerd, denkend; ter naauwernood geeft zij antwoord. De menschen zeggen, het is bedeesdheid, beperktheid; ik weet, wat het is, want juist zoo
ben ik geweest. Maar ik was een arme drommel, zonder kundigheden, en een Joodsch koopman; zoo heb ik wel praten moeten leeren. Voor het overige, Heeren ontvangt zij in het geheel niet, en het minst van allen zou zij het Journalisten doen.’ - Ik poogde nu eene andere snaar aan te roeren. - ‘Is UEd. een geboren Duitscher?’ vroeg ik. - ‘Neen, ik ben een Elzasser.’ - ‘Even zoo als UEd. vrouw.’ - ‘Hoe kunt ge dit weten?’ - ‘Omdat ik ook een Elzasser ben.’ - ‘Dus,’ zeide hij met plotselinge verbazing, want ik had een' Joodschen tongval laten hooren, ‘dus zijn wij landslieden en...?’ - ‘Nu ja, en Joden.’ - Het scheen alsof hij vrijer adem schepte. Dit be-
{==606==} {>>pagina-aanduiding<<}
viel mij niet. ‘Voor de vuist gesproken, vervolgde ik, het komt mij voor, alsof gij de Duitsche Christenen vreest. Ik ben een Jood, dat is waar; maar in mijne grondstellingen ben ik eer Christen dan Jood, en zoo het woord doopen of bekeeren niet bestond, zou ik reeds lang dien naam niet meer voeren, ofschoon ik dien nimmer verloochenen zal en er zelfs trotsch op ben.’ - ‘Ja, thans mag het misschien in Duitschland anders zijn, maar in mijn' tijd....’ Hierop verhaalde hij mij zijne levensgeschiedenis en die zijner dochter.
Heer felix, zoo heet hij, en inderdaad als vader kan hij zich gelukkig noemen, reisde, nadat hij een Joodsch meisje uit Gerst, bij Straatsburg, gehuwd had, uit den Elzas naar Duitschland. Van het eene oord naar het andere geworpen, vond hij eindelijk te Leitershausen, niet ver van Heilbron, een rustpunt, waar hij als onderwijzer in eenige Joodsche huisgezinnen zijn brood verdiende. Te Frankfort nam hij eene proef, om als Acteur het tooneel te betreden; hij werd er, zonder dat men hem gehoor verleenen wilde, uitgelagchen, ja zelfs, om zoo te spreken, de deur uitgeworpen. Te Stutgard bejegende men hem vriendelijker, doch merkte aan, dat zijne uitspraak te Joodsch was. ‘De toorn maakte mij razend,’ zeide hij. ‘Wat moest ik nu beginnen? Daar ik eene vrij goede stem had, werd ik voorzanger, beestensnijder en onderwijzer te gelijk. In mijne verbittering verwisselde ik somwijlen het eene beroep met het andere, en ik geloof ik heb ossen onderwezen en kinders als vee behandeld. Toen ik huisvader werd, was mij deze broodwinning niet toereikend meer; ik wilde koopman worden. Ik had mij zoo zeer aan Duitschland gewend, dat ik aan Frankrijk niet meer dacht; doch toen de Franschen geslagen werden en napoleon wijken moest, vreesde ik in mijne domheid, dat ik nu een Duitscher zou moeten worden, en vlood kort daarop weder naar den Elzas. Mijne vrouw was destijds hoogzwanger van rachel; ik had geen sou in den zak, en wist er ook geen te verdienen. Ik kwam te Mumpf aan, een dorp, dat thans tot Zwitserland behoort, maar toen onder den Elzas geteld werd. Daar werd rachel, het wonderbare
meisje, geboren. Dit gebeurde juist op den Joodschen vastenavond, op dien dag, toen esther geheel haar volk uit de moorddadige handen van haman redde; - Mademoiselle clairon is ook op dienzelfden dag geboren. Van eenen Oostenrijkschen officier won

{==607==} {>>pagina-aanduiding<<}
ik ettelijke francs, en met dit geld redde ik mijn pasgeboren kind. - Ik reisde vervolgens naar Parijs, begon eenen kleinen handel, en won mijn brood, zoo goed het gaan wilde. Toen rachel vijf jaren oud was, ging zij zeer dikwijls peinzend in de kamer op en neêr. ‘Zie eens,’ zeide ik menigmaal tot hare moeder, ‘gang en houding van dit kind; het heeft toch iets zeer zonderlings.’ Reeds toenmaals besloot ik, haar aan het tooneel te wijden, vooral daar zij eene welluidende heldere stem had en buitengewoon veel gevoel aan den dag legde. Opmerkelijk is het, dat zij nooit een woord Duitsch sprak, ofschoon ik en hare moeder het spraken. Zij verstaat het; maar nooit kon ik er haar toe brengen, zich van die taal te bedienen, en toen zij vijf jaren oud was, leerde zij mij goed Fransch spreken en plaagde mij met mijn Duitsch accent. In haar achtste jaar toonde zij reeds veel declamatorisch talent. Daar ik gedurig op reis was, kon ik mij niet veel met hare opvoeding bemoeijen, en ook beweerde zij, dat zij zich alleen opvoeden kon. Wat de dagbladen over dit tijdvak uit het leven van mijne dochter verhaald hebben, is gelogen. Zij zong, wel is waar, bij de harp, gedurende mijne aanhoudende afwezigheid; maar van haar elfde jaar was zij reeds in eene kostschool. Zij gaf overigens in dit opzigt weinig om hare leermeesters noch om mij; zij liet mij preken, zweeg, en deed wat zij wilde. (*) In haar veertiende jaar was zij reeds een groot meisje, en in het vijstiende speelde zij in den schouwburg du Gymnase, - maar slechts uit nood, want genegenheid had zij slechts voor het treurspel.
Na dit gesprek herhaalde ik mijn verzoek, om haar te mogen zien; maar Heer felix, ofschoon haar vader, durfde mij dit met geene zekerheid beloven; niet zoo zeer dat rachel te trotsch is, maar omdat zij niet gaarne bezoeken ontvangt, en in het gewone gesprek zoo bedeesd is als een kind. Nogtans bescheidde hij mij tegen den volgenden dag. Toen ik kwam, sloeg hij mij eene wandeling in de Champs Elysées voor. ‘Mijne dochter,’ zeide hij mij onder weg, ‘heeft zich heden geërgerd en ontvangt niemand.’ - Aha, dacht ik, zij ergert zich reeds; zij is verloren. - Hierop vernam ik, dat zekere Graaf zijne koets met vier paarden

{==608==} {>>pagina-aanduiding<<}
en drie knechts gezonden had, om haar en hare moeder tot het doen van een toertje in het Bois de Boulogne af te halen. Aldaar gekomen, kreeg rachel het rijtuig van Mademoiselle mars in het gezigt; zij beval den koetsier, sterker aan te rijden, wijl zij haar groeten wilde; doch Mlle mars, die het merkte en niet door rachel gegroet wilde wezen, gaf aan haren koetsier hetzelfde bevel. Het werd een wedloop, waardig door de pen van eenen homerus beschreven te worden! Beide rijtuigen werden door meer dan honderd cabriolets met jonge Heeren gevolgd, die nieuwsgierig waren, den uitslag van den kampstrijd te zien. Rachel's koetsier was op het punt om de zege te behalen, toen de equipaadje van Mademoiselle mars eenen zijweg insloeg en rachel langzaam en vol spijt naar huis reed. Jufvrouw mars, namelijk, is jaloersch op de zegepralen van rachel; want, toen zij zelve onlangs speelde, waren er ter naauwernood 500 menschen in de zaal. Ondertusschen doet het de jonge Actrice leed, dat de oude kunstheldin zich zoo trotsch jegens haar gedraagt; en juist dit strekt haar tot eer.
Den volgenden dag, eindelijk, zou ik het geluk hebben, de kunstenares te zien. Haar vader ging haar halen, en zij kwam, doch slechts om zijnentwille. Ik had ook zijne eigenliefde en ijdelheid in het spel pogen te brengen. ‘Een vader,’ had ik hem gezegd, ‘behoeft immers maar te spreken, en de dochter, hoe groot zij ook is, moet gehoorzamen.’ - Terwijl ik alleen in de kamer was, dacht ik onwillekeurig aan de Lady in Kabaal en Liefde, bij welke ferdinand op last zijns vaders een bezoek aflegt. Bijna zou ik haar in den steek gelaten hebben, toen zij verscheen. Op mijne kamer had ik reeds domme zinsneden genoeg gesmeed, met welke ik haar wilde aanspreken; b.v. deze: Mademoiselle, si votre corps était aussi grand que votre talent, Paris vous serait trop étroit, en andere van gelijke waarde; maar toen ik haar zag, was ik zoo ontroerd, dat ik haar naauwelijks danken kon. Ik zal deze gelegenheid waarnemen om haar af te schilderen, daar ons kort gesprek voor mededeeling te onbeduidend was; ofschoon zij zich verheugde, toen ik haar vertelde, dat men in Duitschland zoo veelvuldig van haar spreekt. ‘Papa m'a dit bien des choses de l'Allemagne,’ zeide zij. Ofschoon nu bien des choses in het Fransch veel goeds beteekent, zoo moest ik, die mij terstond hersteld had, met dat al glimlagchen, want voor eenen Duit-
{==609==} {>>pagina-aanduiding<<}
scher blijft het altijd dubbelzinnig. - Rachel is van middelbare gestalte, maar slank en men zou bijna zeggen poëtisch gevormd. In haren gang ligt werkelijk iets geheimzinnigs, eene tooverkracht, voor welke ik geenen naam weet, of het moest die van de Gratiën der Ouden wezen. (*) In hare wezenstrekken gelijkt zij naar haren vader. Haar gezigt is mager, haar neus eenigzins lang, maar fraai gevormd, haar oog zwart maar zacht, haar haar mede zwart, maar hare wenkbraauwen lichter dan het haar. De geheele rachel herkent men aan haren mond, en aan de wijs, waarop zij het hoofd draagt. Haar mond mag niet schoon genoemd worden; integendeel heeft hij iets Joodsch; maar in de golvende liniën dezer lippen speelt een lachje, dat onbeschrijfelijk is. Het is echter meer spot dan hartelijkheid. Men kan het haar aanzien, dat zij een kind der natuur is en geene geleerde vorming bezit. Zij leeft meer innerlijk dan uitwendig, spreekt weinig, merkt veel op, maar bezit ook weinige of zoo goed als geene verkregene kundigheden. Daar men zich hier overal à la Rachel kleedt, zoo veroorloof ik mij, voor de Duitsche vrouwen, haar toilet te schilderen. Rachel draagt gewoonlijk een zwart, of zijden of fluweelen kleed. Haar haar is glad gekapt, en op haar voorhoofd glinstert eene ferronière, die in het midden een' diamant heeft. Op de borst draagt zij steeds eene roos; de hals is vrij. Zoo kleedt zij zich ook, wanneer zij op soirées verschijnt. En nu een woord over rachel de tooneelkunstenares.
In de eerste plaats doen zich twee vragen op: Waarin ligt hare voortreffelijkheid? en: Zou rachel, zoo zij eene Duitsche ware, eene even groote kunstenares wezen? Misschien kan de beantwoording der eerste vraag ook voor de tweede gelden.
Rachel's verdiensten bestaan in hare onvergelijkelijke uitspraak en declamatie, en voorts in de schakeringen der toonbuiging en in de contrasten, welke zij daardoor te weeg brengt.
Men moet weten, hoe onbegrijpelijk dit schijne, dat on-
{==610==} {>>pagina-aanduiding<<}
der een millioen Franschen naauwelijks een eenige geacht wordt als model eener goede uitspraak te kunnen gelden. rachel is de uitverkorene onder 32 millioenen, die een Fransch vers onberispelijk kan opzeggen. Een voorbeeld, hoe naijverig de Franschen omtrent hunne uitspraak zijn, moge hier zijne plaats vinden. Den 28 Februarij gaf men Esther, waarin rachel voor de eerste maal optrad, Beauvallet, die de rol van Haman speelde, moest het volgende vers reciteren:

Malheureux j'ai servi de héraut à sa gloire. 

Het publiek meende in den beginne, dat het héros zijn moest: het ware mogelijk geweest. (*) Daar nu in dat geval niet een t maar een s op de volgende vokaal moest overklinken, ontstond er plotseling zulk een fluiten, kloppen en stampen, dat de Acteur niet verder spreken kon. Wee hem, zoo hij mis gehad had! Maar nu verhieven zich eenige stemmen uit het parterre en riepen: C'est juste, c'est héraut et non héros,’ en op staanden voet moest beauvallet de passage herhalen. Rachel spreekt de verzen zoo zacht uit, en doet daarbij met zoo veel kieschheid elken bijklank der woorden uitkomen, dat de op zijne taal zoo trotsche Franschman in verrukking uitroept: Voilà du français! en tranen van vreugde schreit.
De tweede bijzonderheid, welke haar eigen is, is de wijs, waarop zij hare spraak als schaduwt. Rachel doet dit volgens een haar aangeboren schoonheidsgevoel. Plato kon haar als bewijsgrond voor de ingeschapene denkbeelden bijbrengen. Kortom, met elk harer woorden schildert zij. Zij ademt, als 't ware, de phrase aan, doet den toon trapswijs klimmen, drijft dien, met eene wegslepende kracht, welke men bij het zwakke meisje niet als mogelijk ondersteld zou hebben, tot het hoogste toppunt, en laat dien dan plotseling tot eene hartverscheurende diepte vallen, zoo dat den toehoorder eene rilling door de ziel gaat. Hierin onderscheidt zij zich van de overige Fransche Acteurs, die al hunne kunst in het regelmatig zwellen en dalen der stem

{==611==} {>>pagina-aanduiding<<}
doen bestaan. Rachel schreeuwt niet; zij is steeds eenvoudig; haar opzeggen gelijkt naar de Duitsche wijze, en is, zoo als wij zeggen, naïf-gemoedelijk, maar toch niet hartelijk, want altijd zweeft zij in eenen kring van ironie, steeds in het midden tusschen licht en duister. Woedt zij, zoo gilt zij niet; eene inwendig bedwongene, gedempte stem klinkt dan als het geluid van eene echo; het geheele meisje, zoo aanvallig het was, verandert in eene furie, maar in geene wild woedende, want een hoog gevoel van smaak en kunst doet haar eene zekere kalmte vasthouden, en hoe verre zij de hartstogtelijkheid ook drijft, nimmer overdrijft zij. Voorts legt zij ook in de woorden een' zekeren toon, en geeft aan dezelve eene beteekenis, waaraan de toeschouwers in het geheel niet gedacht hadden. In eene harer rollen komt driemaal achter elkander het woord: Rome, Rome, Rome enfin! voor. Nu moet men rachel dit vers hooren zeggen. Al hare voorgangsters deden bij elk Rome de stem rijzen; rachel niet. Rome spreekt zij sterk, Rome herhaalt zij met half gesmoorde stem, en het derde, Rome enfin! met eene als verpletterende satyre, die onbeschrijfelijk is. Men zal naauwelijks gelooven, dat zij dit driemaal heeft moeten herhalen. Wat baat het? Al laat men het haar tienmaal herhalen, niemand doet het haar toch na.
Alles zaamgenomen, blijkt ontegenzeggelijk, dat rachel een Genie van den eersten rang is, en desniettegenstaande zou zij in Duitschland geen' zoo grooten opgang maken; want in de eerste plaats telt haar Fransch voor zeer veel mede, en in de tweede is Parijs de eenige stad, die eene glorie om den kunstenaar weeft.
Het kan, geloof ik, buitenslands niet geheel onbelangrijk zijn, te hooren, hoe men hier, aan het Théâtre français, queue maakt, om rachel te zien. Ik had, door gunst van haren vader, een logebillet gekregen, om Esther bij te wonen. Het zij onkunde, het zij galanterie, ik stond het aan eene Dame af, en besloot queue te maken. Ten drie ure moest men reeds op de plaats zijn, en ten half zeven ging de kas open. Onder het portaal van den schouwburg wordt men drie aan drie ingeperkt en opgesloten. De gang heeft voor 500 menschen plaats. Men verdeelt de queue in eigenlijke queue, in tête de la queue, en queue de la queue. De tête of het vooreind der queue vormen gewoonlijk arme drommels; deze staan tot vijf ure, en geven alsdan hunne

{==612==} {>>pagina-aanduiding<<}
plaats voor een of twee francs over. Langs de queue staan municipale Garden; voor elk, die intreedt, moet een ander uittreden. Denk echter niet, dat men er zich verveelt. In de eerste plaats komen er al de uitventers van nieuwsbladen. Daar de namen der Acteurs niet op het aanplakbiljet staan, moet men de kleine Journalen koopen, die het repertoire van al de schouwburgen bevatten; vervolgens verschijnt er muzijk, en eindelijk ook nog hoort men er duizende der kluchtigste discussiën. Een kapper en een student b.v. disputeerden naast mij over rachel. De friseur sprak niet alleen met den mond, maar ook met handen en voeten, met neus en haren. Gelijk aan een steenen Neptunus-beeld, dat overal henen water uitspuit, slingerde hij met elke beweging eenen stroom van woorden weg, als ware hij onuitputtelijk. Hij beweerde, rachel had wel leermeesters gehad, maar had hen allen overtroffen. De ander hield staande, dat zij aller baan verlaten had en haren eigen' weg gegaan was. ‘Je vous dis, moi, qu'elle les a dépassés.’ - ‘Et moi je vous dis qu'elle s'en est écartée.’ - ‘Vous n'y comprenez rien.’ - ‘Plus que vous.’ - ‘La garde!’ riep een spotboef. Er kwamen twee Gendarmen. ‘Qu'est-ce qu'il y a?’ - Overluid gelach. - ‘Enfin!’ - ‘Qu est-ce que cela vous regarde?’ zeî de friseur; ‘nous parlons des élections. Est-ce défendu?’ - De anderen echter verzekerden den Gendarme, dat het over rachel was. Hernieuwd gelach. De Gendarme zelf lachte mede; hij toch ook was een Franschman.
‘La Garde!’ roept men op eene andere plaats. - ‘Qu'est-ce?’ - ‘Ne voyez-vous pas que j'étouffe?’ - Nieuw geschater. - ‘Etouffez!’ roepen anderen. - De wacht, echter, maakt ruimte, want meer dan drie personen mogen niet op eene rij staan. Ik wil wel bekennen, dat de queue hier dikwijls meer verlustigt dan het theater zelf. Doch zeker, zoo erg als thans, gaat het zelden toe. Slechts ten tijde van talma moest men er reeds ten drie ure zijn, even als thans bij rachel.
Rachel heeft nog drie zusters. De oudste, sara, is te Rouaan geëngageerd; zij komt rachel in geenen deele nabij. De jongste, rebekka, heeft meer talent. Haar broeder, dien ik verzen heb hooren reciteren, kan ook een groot tooneelist worden.


{==613==} {>>pagina-aanduiding<<}

De verzoening.

(Een Verhaal uit het werkelijke leven.)

‘O, Sir, schenk mij toch een penny!’ Dus sprak mij een in lompen gekleed knaapje aan, terwijl ik eene deur voorbij ging, aan welke het zat.
Er lag in den toon en het geheele voorkomen van den kleinen smeekeling zoo weinig van den gewonen bedelaar, dat ik in den zak tastte.
Opkijkende, zag ik den jongen in het gezigt, en ook hier vertoonde zich reeds zoo veel verstand, dat ik nog oplettender werd. Terwijl ik hem het geldstukje in de hand gaf, vroeg ik, waar hij woonde.
‘In een' gang, daar over de brug,’ antwoordde hij.
‘Met uwe familie?’
‘Ja, Sir, met moeder, vader en mijne zusters.’
Ik trad hem nader, om nog meer te vernemen, en in weinig minuten had ik zoo veel gehoord, dat ik besloot, den knaap naar huis te verzellen. Wij gingen Black-friards-brug over, door verscheidene steegjes, en bleven eindelijk voor een kluisje staan, dat reeds van buiten als het verblijf der nijpendste armoede en diepste ellende herkend moest worden. Het knaapje opende de deur, en wij traden binnen. In het midden der kamer, of eigenlijker der door vier muren ingesloten ruimte, zat op den grond, op het overschot van een karpet, eene jonge vrouw, zoo het scheen van vijf- of zesentwintig jaren. In hare armen lag een zeer jong kind, en in een' hoek zaten, op den grond gehurkt, nog drie anderen, wier schreijen mijn binnentreden ten deele tot zwijgen gebragt had.
De moeder rigtte haar aangezigt van den zuigeling op, toen ik binnentrad. Er was iets in haar gelaat, dat mij tot eene verontschuldiging noopte, voor de vrijheid, welke ik genomen had, om bij haar in te dringen en hare ellende als 't ware te komen opnemen. Zij antwoordde niet, maar barstte uit in tranen. Ik bood haar de hand, om haar te helpen opstaan, doch zag vergeefs in het rond naar bank of stoel. Van zwakte kon zij niet op de been blijven. Ik ging dus in het naaste huisje, trad er in eene kamer, en, eene halve kroon op de

{==614==} {>>pagina-aanduiding<<}
tafel leggende, verzocht ik, of men mij daarvoor den eenigen onden stoel wilde leenen, dien ik in het vertrek bemerkte.
Toen de arme vrouw op denzelven gezeten was, vroeg ik haar, waarmede ik haar het eerst van dienst kon zijn.
‘Ach, Mijnheer,’ zeide zij, ‘mijne arme kinderen lijden honger!’
Ik gaf den knaap, die mij herwaarts gebragt had, geld, en belastte hem, brood en vleesch daarvoor te halen. Hij vloog naar buiten. Zoo veel ik vermogt, troostte ik nu de vrouw, die het bezwijken nabij scheen te zijn, verhaalde haar, hoe het toeval mij tot haar gevoerd had, en beloofde, haar allen bijstand toe te brengen, die in mijn vermogen zijn zou. Zij wilde mij hare dankbaarheid te kennen geven, maar hare kracht was reeds door de weinige woorden uitgeput, welke zij te voren gesproken had. De kinderen, die bij mijnen vriendelijken toon moed schepten, kwamen achter elkander uit hunnen hoek te voorschijn en gingen om mij heen staan. Het zouden schoone, bloeijende kinderen geweest zijn, had de ellende hen niet als verteerd; hunne wangen stonden hol, hunne oogen diep in het hoofd gezonken, en de lippen waren dun en blaauwachtig. Men kon zien, de honger doorknaagde de arme kleinen. Mijn hart ontroerde op hun gezigt, en ik kon de tranen, die mij in de oogen drongen, niet terughouden; zij drupten op het oudste der kinderen, een meisje, dat mij genaderd was, en nu opzag. Daar het bemerkte, dat ik schreide, vroeg het medelijdend: ‘Hebt gij ook honger?’
Arm kind! Bij haar waren de tranen steeds een gevolg van den honger geweest.
‘Neen,’ antwoordde ik, ‘hongerig ben ik niet; maar gij zijt het, en spoedig zult gij iets te eten hebben.’
‘Ik ook? - Ik ook? - Ik ook?’ vroegen de overigen, en hunne oogen schitterden daarbij van blijde verwachting.
‘Ja, gij allen,’ gaf ik ten antwoord.
Er was reeds een geruime tijd verloopen, en nog altijd kwam mijn kleine boodschapper niet terug. Ik werd ongeduldig, want het arme gezin had krachtiger hulp noodig dan bloote woorden. Derhalve ging ik naar buiten, om naar hem uit te zien. Op het pleintje, waar het huisje stond, leunde hij tegen eenen muur, en schreide bitter; toen hij mij zag, bedekte hij zijn gezigt met de handen.

{==615==} {>>pagina-aanduiding<<}

‘Wat schort u?’ vroeg ik; ‘waar hebt gij het geld gelaten, dat ik u gegeven heb?’
‘Vader zag mij,’ snikte de knaap, ‘en nam het mij af, toen ik er mede bij den bakker in den winkel wilde gaan.’
‘Waar is uw vader?’ vroeg ik weder.
‘Daar over, in het wijnhuis,’ antwoordde hij; ‘hij was dronken, en omdat ik begon te schreijen, heeft hij mij geslagen.’
Mijne eerste aandrift was, in het wijnhuis te gaan; maar toen ik bedacht, in welk eenen toestand ik het gezin verlaten had, stapte ik zelf naar den bakker, en kocht zoo veel, dat de ongelukkigen er zich vooreerst aan verzadigen konden. Ik zelf vergastte mij op het gezigt, hoe allen begeerig over het hun verschafte voedsel als henen vielen, en toen ik eindelijk afscheid nam, liet ik hun het geld, dat ik bij mij had, en beloofde terug te zullen komen.
Na een paar dagen wilde ik inderdaad mijn bezoek herhalen, maar werd daarin door de volgende omstandigheid verhinderd.
Des anderen daags deed een bejaard Heer, met wien ik op eenen vertrouwden voet stond, ofschoon onze kennis nog niet zeer oud was, mij halen. Hij was ernstig ziek, en wenschte een testament te maken. Op zijn verzoek nam ik de pen op, en wachtte, wat hij mij zou voorzeggen.
‘Ik geef en vermaak,’ dus begon de zieke, ‘mijn geld, mijne huizen, goederen, en alwat ik verder bij mijnen dood mag bevonden worden te bezitten.....’ Hier hield hij op, alsof hij nadacht. Zijn aangezigt verried een' geweldigen innerlijken strijd; het scheen, dat hij zich hoogst onaangename herinneringen, welke hem bestormden, uit de gedachten wilde bannen. Ik legde de pen neder.
‘Schrijf! Schrijf!’ vervolgde hij: - ‘aan den Heer henry masters.’
Verbaasd stond ik op: het was mijn eigen naam.
‘Dat kan uw wil niet zijn,’ zeide ik; ‘ik heb regt noch aanspraak op uw vermogen.’
‘Aan den Heer henry masters,’ herhaalde hij langzaam en duidelijk.
Ik trad aan zijn bed en zeide: ‘Mijn lieve vriend, ik heb gehoord, dat gij een kind hadt. Behoorde niet....’
Hij legde zijne hand op mijnen arm. ‘Kind? Ach, ja! ik weet het, maar tot op dit oogenblik had ik het vergeten.

{==616==} {>>pagina-aanduiding<<}
Jaren lang heb ik het vergeten. Waarom moet ik er juist nu aan denken? Ik wil nu niet aan dat kind denken!’ riep hij heftig. Vervolgens zonk hij achterover, herstelde zich echter spoedig, en herhaalde met nog vaster besluit dan te voren: ‘Den Heer henry masters.’
Ik kon niet over mij verkrijgen, de woorden te schrijven, die een kind voor altijd deszelfs erfgoed ontnemen moesten. Nogmaals wendde ik alles aan, wat ik aan welsprekendheid vermogt; maar hij viel mij in de rede, en zijn blik en toon daarbij zal ik nooit vergeten.
‘Omtrent het gewigtigste deel dezer zaak,’ zel hij, ‘heb ik, op goede gronden, reeds voorlang mijn besluit genomen, toen ik nog gezond, sterk en in het bezit mijner volle verstandsvermogens was. Het is van u niet wél gedaan, dat gij thans poogt mijn besluit te doen wankelen, nu ik een oud, aan geest en ligchaam zwak geworden man ben.’
Alwat ik verder zeide, was vruchteloos; hij herhaalde steeds mijnen naam, als dien van zijnen erfgenaam, en in weerwil van mijzelven schreef ik dien op het papier.
Eenige dagen lang bleef hij bedlegerig, en ik was steeds bij hem. Somwijlen geraakte hij aan het ijlen, en dan had zijn half luid gemurmel - want meer was het niet - baarblijkelijk betrekking op de laatste daad, welke hij, nog bij zijn verstand zijnde, verrigt had, te weten op de beschikking over zijn vermogen. Smartelijke uitroepingen over zijn kind, zijne dochter, toonden duidelijk, dat zij, ofschoon verstooten, niet vergeten was. Een- of tweemaal werd hij bedaard en kreeg zijn volle bewustzijn terug; elke dezer gelegenheden greep ik aan, om hem aan te sporen, den stap, dien hij gedaan had, nogmaals rijpelijk te overwegen; doch alles te vergeefs: dit was het eenige onderwerp, waarover hij mij volstrekt geen gehoor wilde geven. Van den arts, die hem behandelde, vernam ik, dat aan zijn herstel niet te denken viel, ofschoon de ziekte nog lang kon duren.
Ik was uiterst begeerig, mijn armoedig huisgezin weder te zien, en op zekeren morgen, toen mijn zieke in een' diepen slaap gevallen was, nam ik mijnen hoed, sloop de kamer uit, en snelde naar de woning mijner beschermelingen. Het gezin bevond zich naauwelijks in beteren toestand, dan ik het de eerste maal gezien had. De man der vrouw, een uitgemaakte dronkaard, had uit de spijs, welke hij in huis vond, terstond besloten, dat er van den eenen of anderen

{==617==} {>>pagina-aanduiding<<}
kant ondersteuning moest gekomen zijn, en aan zijne in schrik gejaagde vrouw de bekentenis daarvan, als ook het nog overige geld, afgeperst; daarna was hij uitgegaan en in al dien tijd nog niet weder te huis gekomen. Ik verzorgde de ongelukkigen nogmaals van het noodige, en, daar het stillen van hunnen honger alleen niet genoeg was, poogde ik de troostelooze moeder door toespraak gerust te stellen.
Zij verhaalde mij met korte woorden hare geschiedenis; het was eene zeer treurige.
Zij was van eene zeer goede askomst, en leefde, vóór haar huwelijk, bij hare ouders in zeer ruime omstandigheden te Nieuw-York. De ouders wenschten haar aan eenen man uit te huwelijken, met wien zij achtte niet gelukkig te kunnen zijn, en wiens hand zij daarom weigerde. In het geheim had zij zich aan eenen ander verloofd, die bij haren vader niet in huis mogt komen. Haar vader beval, hare moeder smeekte; alles vergeefs. Hare liefde was zoo sterk, dat noch drangredenen noch dreigementen haar deden wankelen. Zij trouwde den man harer keus, en werd door hare ouders verstooten. Hierdoor sloot zij zich nog inniger aan den uitverkorene van haar hart, en, ofschoon de dochter treurde, juichte de vrouw. Doch, helaas! zij steunde op eenen broozen rietstaf. Hare liefde, namelijk, had haar voor gebreken, ja, voor ondeugden blind gemaakt, die het oog van koelbloediger beschouwers niet ontsnapt waren. Weidra begon haar man haar te veronachtzamen, en spoedig was zij niet veel meer dan eene gehuwde weduwe. Nogtans kwamen er kinderen; doch deze waren als vaderloos. Hare eigene moeder had haar teederlijk bemind, en het ongeluk der geliefde dochter brak haar het hart; zij stierf. Haar vader was van grovere stof; den dood zijner vrouw beschouwde hij als eenen moord, en verhardde zich nu dubbel sterk tegen zijn onnatuurlijk kind, gelijk hij zijne dochter noemde. Alstoen verliet zij in volle wanhoop haar vaderland; iets, waartoe haar man haar reeds lang had aangespoord, terwijl hij beweerde, dat hij aldaar geene aanstelling verwerven kon, en plegtig beloofde, in een ander land een geheel ander leven te zullen leiden, de plaatsen van verkwisting en verderf te zullen schuwen, en heilig de gelofte te zullen houden, die hem verpligtte slechts ééne aan te kleven en elke andere betrekking te laten varen.
Het gelukte hem ook, te Londen aangekomen, eene tame-
{==618==} {>>pagina-aanduiding<<}
lijk winstgevende aanstelling te erlangen, en gedurende eene korte wijl ging alles goed; doch eerlang had de booze geest der dronkenschap hem weder in zijne klaauwen, en nu was hij onherstelbaar verloren.
De vrouw worstelde thans, alleen en zonder vrienden, tegen den stroom der ellende; maar spoedig ontvielen haar krachten en gezondheid, en zij zonk met hare kinderen in de diepste armoede, gelijk ik haar gevonden had.
Zoodanig was de schets van hare treurige levensgeschiedenis, en na dezelve voleindigd te hebben, barstte zij in bittere tranen uit. In zulke oogenblikken pijnigen alle woorden van troost, en woelen in wonden, die niet te heelen zijn; ik onthield er mij dus van. Eindelijk bedaarde hare gemoedsbeweging min of meer, en ik maakte mij gereed, om met haar te overleggen, wat ik voor hare kinderen zou kunnen doen, toen wij eerst verscheidene stemmen buiten het huis zacht hoorden spreken, en er vervolgens aan de deur geklopt werd. Ik stond oogenblikkelijk op, en drie mannen traden binnen, die eenen vierden droegen.
Zonder eenige pligtpleging wilden zij hunnen last op den vloer nederleggen, en terstond weder weggaan.
‘Halt!’ riep ik, terwijl ik een' hunner bij den arm vatte. ‘Wie is dat? en wat is er gebeurd?’
‘Het is mijn man, mijn arme man!’ riep de ongelukkige vrouw, op hem toesnellende.
‘Ja, en smoordronken, zoo als gewoonlijk,’ zeî de een op eenen ruwen toon, terwijl allen heengingen en de deur achter zich toesmeten.
Ik wierp eenen blik op het gezigt van den man, die voor mijne voeten lag. Al zijne gelaatstrekken waren verwrongen.
‘Om Godswil!’ riep ik de lieden na, die juist het huis verlaten hadden, ‘haalt toch een' Dokter! Hier is geld.’
Het geld gaf hun medelijden, en zij liepen heen, om te doen, wat ik van hen verlangd had. Ik trad in het huis terug. Op den vloer lag, in volstrekte bewusteloosheid, de diepgezonken man, en over hem heengebogen, in den smartelijksten angst, de verlaten vrouw, die zooveel ondergaan had.
‘Henry! Henry!’ riep zij. ‘O, spreek slechts een enkel woord tot mij! spreek! slechts één woord!’ Maar hij sprak niet; zijn mond was vreeselijk vertrokken, zijne lippen blaauw en met bruis bedekt.

{==619==} {>>pagina-aanduiding<<}

‘Zie mij aan!’ ging zij voort, terwijl zij zijne handen drukte; ‘zie mij aan!’ En dit sprak zij op eenen zoo liefdevollen toon, dat de man, indien hij zijn bewustzijn gehad had, haar niet zou hebben kunnen weêrstaan; maar zijn oor hoorde, zijn oog zag niet.
Er kwam een Chirurgijn, die den man bezag, eenige vragen deed over den tijd, gedurende welken hij in dezen toestand gelegen had, en toen terstond verklaarde, dat men alle hoop moest opgeven. Hij opende hem niet te min eene ader aan den arm, en zette hem zoo snel mogelijk koppen in den nek. Bij deze laatste kunstbewerking toonde de man eenige blijken van terugkeerend gevoel, en zag daarbij zijne in smart verzonkene vrouw, met een half verstijfd oog, verwilderd aan. Dezen blik te beschrijven, vermag geene taal! Men kon daarin zien, dat het leven, hetwelk hij geleid had, in snelle beelden voor zijnen geest voorbijtrok, - dat leven, waarin zij, die thans als een Engel nevens hem geknield lag, het offer van zijne veronachtzaming en wreedheid geweest was; ook scheen uit dien blik het besef te spreken, dat hij zijne oogen voor de laatste maal geopend had. Het was eene zwakke vonk van liefde, die in den nacht van het naberouw schemerde. Zijne vrouw bleef hem onafgebroken woorden van troost en liefde toefluisteren. Ik weet niet, of dezeive tot zijn hart doordrongen maar vrees, dat, na dien eenigen blik, zijne ziels- en ligchaamskrachten geheel gebroken waren, zoodat hem de troost van haar te verstaan geweigerd gebleven is. Ik wil deze schildering niet voortzetten. Nog dien zelfden achtermiddag, weinige uren nadat hij in huis gebragt was, stierf hij.
Ik huurde nu iemand, om bij het lijk te blijven, tot dat ik schikkingen zou hebben kunnen maken, om het ter aarde te bestellen. De weduwe en de kinderen wilde ik, tot dat de begraving voorbij zou zijn, naar eene mijner bloedverwanten laten brengen. Eer ik afscheid nam, verzocht ik de troostelooze weduwe, mij haren geslachtsnaam te noemen, opdat ik over haar aan hare vrienden in Amerika zou kunnen schrijven.
‘Vrienden heb ik niet,’ antwoordde zij. ‘Mijne moeder was mijne eenige vriendin, en zij is dood.’
‘Hebt gij dan geenen vader meer?’ vroeg ik.
‘Dat weet ik niet,’ zeî zij snikkende; ‘sedert jaren heb

{==620==} {>>pagina-aanduiding<<}
ik niets van hem gehoord. Hoogst waarschijnlijk is hij ook reeds gestorven.’
‘In allen gevalle zal ik schrijven.’
‘Slechts niet naar Amerika,’ viel zij mij in de rede; ‘want toen mijne moeder stierf, verliet mijn vader zijn vaderland, zoo veel ik weet met het voornemen, om nooit daarheen terug te keeren.’
‘En zijn naam?’ vroeg ik aan de treurende; ‘zijn naam?’ - ‘jackson.’
Waarom deed dit eenige woord mij trillen? waarom vroeg ik haar met angstige drift naar zijnen doopnaam? waarom sidderde ik over mijn geheele ligchaam en kon ik mijn hart hooren kloppen, toen zij den naam adam - adam jackson uitsprak? - ‘O God!’ dacht ik bij mij zelven, ‘mogt hij het wezen!’

Ik zond om eene koets, hielp de nog steeds schreijende vrouw, benevens den knaap, dien ik het eerst gezien had, in het rijtuig klimmen, en gelastte den koetsier, naar het huis van mijnen stervenden vriend in Mortimer-straat te rijden. Hier deed ik moeder en zoon in een benedenvertrek treden en snelde naar boven in de ziekenkamer. Ik was reeds eenige uren langer afwezig geweest, dan ik eigenlijk gewild had. Toen ik het bedgordijn zachtjes ter zijde schoof, sloeg de oude man zijne oogen naar mij op; zij lagen diep in het hoofd gezonken, en hadden een glasachtig aanzien; ook zijne trekken, hoezeer het aangezigt reeds lang geheel vermagerd was, zagen er uit als die van een lijk. Ik verbaasde mij over de voortgangen, welke de ziekte in zoo kort eenen tijd gemaakt had.
Mijn vriend zag mij eenige minuten lang strak aan, zonder door eenig teeken hoegenaamd te doen blijken, dat hij mij herkende. Ik sprak, en mijne stem scheen hem tot zich zelven te brengen. Hij greep mij bij de hand met eene krampachtige kracht, zoodat hij mij letterlijk zeer deed.
‘Ik dacht,’ zeî hij, terwijl hij zich vergeefs in het bed poogde op te rigten, ‘ik dacht, dat gij mij verlaten, in mijnen laatsten doodstrijd verlaten hadt. Zet u nu hier digt naast mij. Ik heb geslapen - lang, lang geslapen, en ik heb een' droom gehad, zoo duidelijk, zoo vreeselijk, dat het waken, al moest ik sterven, daarmede vergeleken, een geluk zou zijn! Schuif nog wat nader bij mij,’ ging hij, na eene korte verpoozing, voort; ‘ik zal beproeven, u alles te verhalen. Ik waande mijne overiedene vrouw te zien; treurig kwam zij mij te gemoet, en hield onze verlorene, verstootene dochter in de armen. Zij poogde te spreken, maar vermogt het niet; herhaalde malen beproefde zij het op nieuw, maar steeds werden hare woorden door hare groote droefheid verstikt. Zij nam ons kind bij de hand, en voerde het mij toe; maar ik wendde mij van beiden af. De berouwheb-
{==621==} {>>pagina-aanduiding<<}
bende viel mij te voet, maar ik stiet haar van mij. Ik verhardde mijn hart, doch kon mijne ooren voor haar smeekend bidden niet sluiten. Het waren de uitboezemingen van een door wroeging verteerd gemoed; maar zij bewogen mij niet. In doodsangst sprak zij van hare kinderen, van hare hulpelooze kleine kinderen - en ik lachte, ik lachte over hare ellende! Zij bad en smeekte steeds voort; zij besproeide mijne voeten met hare tranen; zij hief hare handen naar mij op, en wilde mij aanraken; maar ik trad terug, en gebood haar meêdoogenloos, zich te verwijderen. Op eenmaal zweeg hare stem; geen snikken, geen zuchten hoorde ik meer. Ik luisterde, maar vernam zelfs niet eens den zwaar gaanden adem der lijdende borst. Een oogenblik nog volhardde ik in mijn norsch misnoegen - toen zag ik op - zij was weg! Ik zocht en riep overluid naar mijne vrouw; doch ook deze had mij verlaten.’
Hier hield de oude man op; vervolgens legde hij zijne hand op mijn' schouder, om mijn half afgewend gezigt nader bij hem te brengen. ‘Gij beeft!’ zeî hij; ‘gij beeft en verbleekt!’
Het was inderdaad zoo; ondanks al mijne pogingen, om rustig en bedaard te schijnen, kon ik mijne aandoening niet verbergen. Hij legde den vinger aan de lippen, als wilde hij mij stilzwijgen opleggen, en ging voort: ‘Gij zijt nu reeds bewogen; maar ijzen zult gij, wanneer gij alles gehoord hebt. Nadat ik alleen gebleven was, scheen het mij, als of eene ijskoude rilling mij doordrong, het naderen van den dood - dit wist ik. Ik zag om mij heen naar hulp, en kon er geene vinden. Ik bad, dat iemands hand mij bijstaan, iemands stem mij in mijn laatste levensuur mogt troosten; maar ik bad vergeefs: niets hoorde ik, dan de weêrgalmen mijner eigene klagten, en bleef alleen, om verlaten in het graf te zinken!’
Andermaal hield hij op met spreken, en zijne gemoedsbeweging was zoo sterk, dat ik naauwelijks gelooven kon, dat hij de kracht zou hebben om voort te gaan. Na eenige minuten echter deed hij dit met de volgende woorden: ‘Ik ontwaakte, maar in eene andere wereld, of liever nadat deze wereld voorbijgegaan was. Toen ik mij uit mijn graf verhief, had ik slechts één denkbeeld, slechts één gevoel - te weten, dat ik voor Gods regterstoel stond te treden. Elke gedachte, elk woord, elke daad uit mijn leven was met mij opgerezen, en stond tastbaar, ligchamelijk als levend beeld voor mij. Mijne laatste ontmoeting met mijn kind was er de donkerste vlek in. Bij het gezigt daarvan ijsde ik, en poogde, helaas, te vergeefs! die vlek uit te wisschen. Een alverterend vuur brandde reeds in mij de ontzettende overtuiging, dat dit mijn eeuwig heil benadeelen zou. Plotseling klonk een toon, gelijk geen menschelijk oor er immer vernomen had, over de bevende myrïaden schepselen in het rond. Het was een toon, die de gansche schepping doordrong, allen,

{==622==} {>>pagina-aanduiding<<}
die immer bestaan hadden, op nieuw in het leven riep, en hen daagde om te naderen en het woord te hooren, dat hen of zegenen of in het verderf zonder einde storten zou! Millioenen na millioenen waren voor den Regter verschenen, en ik meende, toen ik nader trad, den troon der genade voor mij te zien. Barmhartigheidlachte mij toe, en ik zag op naar de gezaligde geesten, die vóór mij vergiffenis gevonden hadden. Reeds wilde ik hen volgen, toen eene getuige tegen mij optrad, bij wier gezigt ik in wanhoop nederzeeg, - mijne dochter! mijne verstootene en verlorene dochter! Geene stem van aanklagte liet zich van haar hooren; ik zag geen' verwijtenden blik; maar stil en zonder beweging, neerslagtig, gelijk ik haar de laatste maal gezien had, verhaalde zij, hoe mijne wraak haar vóór den tijd van hare ouders beroofd en in armoede gestort had. Ik beefde onder deze beschuldiging, en poogde mijne oogen naar mijn kind op te heffen, om deszelfs voorspraak af te smeeken; maar ik had geene kracht meer, om de oogen te bewegen. Ik wilde spreken; mijne tong kleefde aan mijn gehemelte! Hoe toch, hoe zou ik om genade hebben kunnen smeeken, die zelf geene genade bewezen had? Voortgedrongen door de digte drommen, die mij volgden, ging ik verder, alsof ik den weg der zaligen betreden wilde; maar ik werd teruggewezen. Een Engel met een toornig voorkomen wenkte mij naar de tallooze schaar dergenen, die zoo ongelukkig waren als ik. Eene wolk trok over ons heen en benam ons zelfs den schijn der hoop. Het kwam mij voor, alsof wij steeds dieper en dieper wegzonken. Mijn oor vernam weegeklag en verwenschingen; boven ons verspreidde zich ondoordringbare duisternis, en onder ons verwachtte ons de hel! Ik schreeuwde, alsof ik krankzinnig was. Duizendmaal greep ik naar voorwerpen in mijne nabijheid, om mij daaraan vast te houden en niet dieper te vallen; doch allen bogen als was voor mijne hand en hielden mij niet terug. Een altoosdurend lijden, zonder hoop,
wachtte mij. Nog één val, en eene zee met vurige golven, met golven van onbluschbaar vuur, die ik onder mij zag woeden, moest mij voor eeuwig verzwelgen!’
De oude man werd door het verhaal dier ingebeelde verschrikkingen zoo geweldig geschokt, dat ik hem met moeite in mijne armen kon vasthouden. Zijn geheele ligchaam sidderde, en zijn oog vonkelde in onnatuurlijken glans. Om hem neêr te zetten, wilde ik hem toespreken. ‘Nog hoor ik het jammergeschrei!’ riep hij; maar bijna onmiddellijk daarop voegde hij er bij: ‘Ik ontwaakte; ik ben wakker!’ Hij drukte hierbij zijne magere handen in elkander, hief zijne oogen ten hemel, en zeî met vuur: ‘Ik dank u, o God! het was slechts een droom!’
Bijna terstond daarop zonk hij, geheel uitgeput, op zijn kussen terug. Daar ik zoo gaarne nog eenmaal met hem had willen spreken, om hem eene eenige vraag te doen, sloeg ik

{==623==} {>>pagina-aanduiding<<}
hem met angstige bezorgdheid gade, om te zien, of niet zijne oogen zich nog eenmaal openden, zijne lippen zich op nieuw bewogen; doch hij lag schijnbaar in volstrekte bewusteloosheid. Ik vreesde, dat hij nimmer weder eenig levensblijk zou geven. Toen deze staat een tijdlang geduurd had, werd ik nog angstiger, en haastte mij naar de benedenkamer. Hier zat de weduwe op eene sopha, en hield haar gezigt met hare handen bedekt; haar zoontje zat aan hare voeten. Zoodra zij mij zag, riep zij: ‘Om Godswil, waar ben ik? Hier dit oude boek heeft aan mijnen vader behoord; het was zijn Bijbel. Daar staat zijn naam, dien ik, zeven jaren geleden, er in geschreven heb.’
Thans was mijn vermoeden ten volle bevestigd, en op hare herhaalde vraag antwoordde ik: ‘In het huis van adam jackson.’
Onmagtig zonk zij neder, en eerst na geruimen tijd kon ik haar tot bewustzijn terugbrengen. Toen bragt ik haar in de ziekenkamer. Ons binnenkomen wekte den ouden man, en hij vroeg naar mij. Ik trad aan zijn bed, op zulk eene wijs, dat hij zijne dochter niet zien kon: ‘Mijn kind! mijne dochter!’ stamelde hij; ‘God zegene haar, gelijk ik haar vergeef!’ - Haastig trok zij de gordijnen open, en de arme vrouw werd de uitgeteerde gedaante van dien vader gewaar, dien zij gedacht had nimmer weder te zullen zien. Hare oogen waren zonder tranen - zij geleek meer naar een standbeeld der wanhoop, dan naar een levend mensch. Nooit zal ik dit gezigt vergeten. Hij maakte eene beweging, en keerde zich om, als wilde hij met mij spreken; zijn half gesloten oog viel op haar - zijn oogappel werd wijder; met verbazing staarde hij haar aan, en deed eene poging om overeind te rijzen. Een paar malen hoorde ik een rogchelend geluid in zijne keel, alsof hij spreken wilde; maar hij vermogt het niet. Eindelijk echter verzamelde hij al zijne krachten en riep: ‘Dat is geen droom! Het is mijne ruth - mijne dochter!’ Hij breidde zijne armen uit. De dochter zonk hem aan het brekende hart.
Na weinige oogenbiikken verscheen de Arts. Ik zeide hem, wat er gebeurd was. Zachtkens traden wij aan het bed. De oude man was dood. Zijne armen lagen nog om zijne dochter henen geslagen, die met moeite door ons uit eene diepe bezwijming werd bijgebragt. - Mijn verhaal is ten einde.




Mijne kindschheid.

(Da jeg war lille.)

Er was een tijd, dat ik niet meer 
Dan drie voet lengte had; 

{==624==} {>>pagina-aanduiding<<}

Roep ik dien zaalgen tijd mij weêr, 
Dan wordt het oog mij nat. 
 
'k Reed paardje op d'arm van vaderlief; 
Ik speelde op moeders schoot; 
Ik wist van droefheid, leed noch grief, 
Van liefde noch van dood. 
 
De wereld lachte kleiner toen, 
Maar minder boos me ook aan; 
Ik zag de gouden starren gloên, 
En wou ze plukken gaan. 
 
De maan zonk neêr op 't verre strand, 
En 'k dacht: ‘ô was ik dáár!’ 
'k Betastte dan haar met mijn hand; 
'k Mat in den omtrek haar. 
 
k Zag, hoe de zon in 't Westerzout 
Ter neêr dook, schittrend rood, 
En 's morgens rees, omkleed met goud, 
Weêr uit der baren schoot. 
 
En 'k dacht aan God, zoo groot als goed, 
Die mij geschapen heeft, 
Als ook die zon, zoo vol van gloed, 
En al wat aâmt en leeft. 
 
Mijn kindermond sprak dan 't gebed, 
Door moeder me ingeprent: 
‘Heer, maak gehoorzaam me aan uw wet, 
En dat mijn harte U kent!’ 
 
'k Bad toen, bij 't rijzen van de zon, 
Voor 't dierbare ouderpaar; 
'k Bad voor den Vorst, dien ik niet kon; 
'k Bad voor den bedelaar. 
 
Hij vlood, die zaalge tijd der jeugd, 
Mijn rust met hem, daarheên. 
De erinring rest slechts van die vreugd; 
God, dat zij nooit verdween! 

Naar het Deensch van jens baggesen.

Rotterdam, 26 Mei 1839.

L.T.






{==625==} {>>pagina-aanduiding<<}

Mengelwerk.

Verhandeling over het nationale in onze dichtkunst.

Door Mr. Jeronimo de Vries. (*)

Onlangs, na het hooren van een tweetal belangrijke Verhandleingen door te regt beroemde en hoog geschatte Mannen, (†) en na het lezen van een paar scherpe Dichtstukken, kwamen bij mij de vragen op: Wat is toch wel het eigenaardige of nationale in onze Dichtkunst? Is dat hoogverheven Heldendicht van vreemden, waarin bovenaardsche wezens zoo zeer gemengd zijn en

{==626==} {>>pagina-aanduiding<<}
op den voorgrond treden als handelende personen, wel voor onzen landaard zeer geschikt? Is in het algemeen de bepaling eener hoogste dichtsoort, de verheffing van derzelver beoefenaars en de vernedering van anderen niet onbillijk? - Ik dacht hierover na, en kon mij niet wederhouden, iets hierover vlugtig op het papier te stellen, hetgeen ik u gaarne thans wil mededeelen, niet als beslissende uitspraken, maar als losse invallen van mij in het bijzonder, die ik gaarne geef voor betere. Hoort ze en neemt ze op, Toehoorders, zoo welmeenend en vriendschappelijk, als ik ze hier, vol belangstelling in uw oordeel, voordraag.
Ik zal dan spreken over het eigenaardige of nationale in onze Dichtkunst; bijzonder in het oog houdende de beantwoording der zoo even gemelde vragen.
Maar is dan eigenaardig en nationaal hetzelfde? Mijns oordeels zal het wel niet veel verschillen. Het is waar: een volk kan een' eigenaardigen trek hebben om niet nationaal te zijn, en onze natie is er waarlijk niet vrij van. De scherpzinnige Schrijver over de opkomst en den bloei der Vereenigde Nederlanden ontkent niet alleen onze blinde bewondering en navolging van vreemden niet, maar betuigt de hoogste verwondering over dezen trek van onzen landaard, waardoor wij, tegen onze natuur, beuzelaars en belagchelijk worden. Het is inderdaad niet te ontkennen; wij, met de meeste volken, proefden maar al te willig van de vrucht van den boom dier kennisse, verzaakten dikwerf den grondtrek van ons karakter en bedierven onzen smaak en aanleg, zonder ons te spiegelen aan hen, die, door gemis van zelfstandigheid, de gevolgen van vreemde naäping, maar al te zeer en dikwerf voor altijd, moesten ondervinden. Het goede van het kwade te schiften, het enten van ander gewas op eigen' grond of stam, het overhalen van vreemde vochten, om er den waren geest voor ons uit te trekken, en dien met eigene bestanddeelen weder aan te vullen, ter nationalisering, is ieder niet gegeven. Het is dikwerf nuttig, wij ontkennen het niet, dat, door het

{==627==} {>>pagina-aanduiding<<}
bestuderen, overbrengen, vooral verstandig navolgen, van het goede bij vreemden, het eigene gelouterd, verbeterd worde; dat de stilstaande wateren hier, door inlating van helderder stroomnat van buiten, zuivering, doorspoeling, nieuwe verfrissching tot meerdere gezondheid erlangen; maar er moet geene geheele vermenging of overstorting beproefd worden of plaats hebben, want de natuur zal dit tegenwerken en straffen; eene gebrekkige en wanstaltige zamenvoeging zal voor het minst het gevolg zijn. Gelijk ieder mensch iets eigenaardigs heeft, zoo is het ook bij de volken; de natuur gaat boven de leer. Alleen het verstand en oordeel kunnen en moeten wikken, kiezen en toepassen. Alle volken, ook wij, hebben ons nationaal. Gunnen wij dan aan Noorden en Zuiden het hunne; onttrekken wij niets aan het nationale van Oosterlingen, Italianen, Franschen, Duitschers of Engelschen, maar laat ons de eigene, gezonde, voedende vruchten uit den Hollandschen Tuin kweeken en in waarde houden, bijzonder ook ten aanzien der Dichtkunst.
Maar, wat is nationaal of eigenaardig in betrekking tot ons en onze Dichtkunst?
Het karakter van den Nederlander is Godvreezend. Hij is vast, kalm, verstandig, in meer dan één opzigt wijsgeerig. Overdrijving, hooge bespiegeling, zich buiten het geopenbaarde vermetel te wagen, zich in eene speculative Geestenwereld te verdiepen, menschen met geestelijke wezens te vermengen, Gode al te menschelijke eigenschappen toe te dichten, te treden in, of uit te weiden over ongekende zaken, door stoute en gewaagde onderstellingen, valt niet zoo zeer in zijn karakter. Hij is godsdienstig, maar verstandig tevens. Zijn pligt, zijn werkkring, zijn huis is hem heilig. Zijn hemel en zijne engelen zijn, om zoo te spreken, rondom hem. Hij vindt ze in zijne naauwste betrekkingen. In dien omvang beweegt hij zich het liefst en gemakkelijkst; en echter verlaat hij dien, doch niet zonder innigen weedom en opoffering, wanneer het dat

{==628==} {>>pagina-aanduiding<<}
Vaderland geldt, waarin al de huiselijke en familiebetrekkingen als begrepen zijn. Daarom ligt het Vaderland hem ook ten naauwste aan het hart. Vrijheid is hem boven alles dierbaar; en wat is den mensch heiliger en dierbaarder, dan vrijheid? De Nederlander is der overheid en den vorst houw en trouw; maar de liefde voor vrouw en kinderen, de eed aan Godsdienst, Vaderland en Vrijheid gezworen, is hem nog heiliger. Veel kan hij dragen; maar zijne geestdrift, eens geprikkeld en opgewekt, is niet wuft, niet ras voorbijgaande; zij is vast in haar wezen, omdat vastheid een grondtrek is van het Nederlandsche karakter. Onze landaard wil zich ook gaarne uitspannen, verlustigen, maar verbindt liefst het nuttige met het vermakelijke. Het ernstige, verstandige, begrijpelijke, bedaarde, het wezenlijke zijn hem meer eigen dan het losse, onderstellende, denkbeeldige en gewaagde.
Maar wat is, of liever wat versta ik dan door nationaal in de Dichtkunst? Is het, dat de nationale geschiedenis, vaderlandsche onderwerpen en wat daarmede in verband staat in dicht behandeld worden? Voorzeker is er dit niet van uitgesloten; maar ik versta er hier bepaald door: dat de Dichter den geest, het karakter van zijnen landaard, den zin, den smaak, de strekking, het eigenaardige, met één woord het bestaan, wezen en de gevoelens der natie eerbiedigt, behartigt, volgt, uitdrukt.
Laat ons dit bijzonder op den zin tot het godsdienstige bij ons toepassen. Maar wat verstaan wij door Godsdienstzin bij den Nederlandschen Dichter? Is het: dat juist godsdienstige onderwerpen, voorvallen uit de gewijde geschiedenis, of wat daarmede in verband staat, ten grondslag der gedichten liggen? dat de Dichter daarin bijzonderen zin en lust heeft; dat Gode en onzen Verlosser ter eere de snaren gestemd zijn? dat de waarschuwende vinger en stem des Dichters worden opgeheven tegen zonden en overtreding? dat zijne lier klinke ter afschrikking of bemoediging bij dood of graf? Het is zoo; Godsdienstzin, zonder dit alles, laat zich, ook bij den

{==629==} {>>pagina-aanduiding<<}
Dichter, naauwelijks denken, en al het voormelde is er niet alleen niet van uit-, maar wel degelijk er mede ingesloten. Maar wij verstaan er hier door: dat de Dichter den nationalen zin voor Godsdienst, den diepen, eerbiedigen, heiligen, alles doorstralenden, verhelderenden en verwarmenden geest van verstandige en niet overdrijvende Godsvereering niet verwaarlooze; dat deze, bij hem diep uit het hart geweld, zigtbaar in zijn werk doorstralen; dat het blijke, hoe hij aan deugd en zeden, als uitvloeisels van dien Godsdienstzin, nooit te kort doe. Hij mag, ja, het oog overal laten rondgaan tot het kiezen van allerlei onderwerp, tot het opvangen van allerlei beelden; maar oog en hart moeten als ten hemel geslagen en gestemd zijn, om de uitvloeisels daarvan uit en over te storten, waar en hoe het pas geeft, als een waardige priester Gods in het heiligdom der eeuwige waarheid.
Uit het bovenstaande zal dus blijken, dat wij iets anders door nationaliteit, en die op Godsdienstzin toegepast, verstaan en vorderen dan een hoog nationaal heldendicht of treurspel, waarin paradijs en vagevuur, hemel en hel, engel en duivel, God en godmensch, de verzoeker met den Verlosser worden overhoop gehaald, of, gelijk in een onlangs uitgekomen gedicht van een beroemd Fransch Dichter, (*) de boomen Gods lof breedvoerig zingen, of men met een schip door de lucht zeilt. Wij Hollanders missen ze, en kunnen ze blijven missen, zulke dichtwerken, al ware elders de hoogste, de edelste naam, de eerste rang of klasse van Dichter daar aan verbonden. Wij gunnen het heldendicht, het treurspel hunnen hoogen rang, maar achten ook het lierdicht grootsch, edel en verheven, hebben diepen eerbied voor het leerdicht, als stichtend en nuttig; ook het huis-, familie-, ja kinderdicht zelfs is ons lief en waard, en een van alphen behoeft, in het dubbele vereischte van te stichten en te vermaken, voor geen Heldendichter hoegenaamd, zoo ik meen, te wijken. Men gunne

{==630==} {>>pagina-aanduiding<<}
slechts ieder zijne vrijheid, naar zijnen aanleg, lust en genoegen. Het is door een' der hierboven bedoelde Verhandelaars (*), te regt, gezegd: ‘Sommigen stellen de Dichters te hoog, anderen te laag.’ Inderdaad zij zijn noch Godheden noch pesten der Maatschappij; en zoo zij al iets bijzonders of eigenaardigs, dikwerf wel iets vreemds en lastigs hebben, zij zijn en blijven menschen als anderen, slechter noch beter; zij hebben hunne goede en kwade zijde. Maar, vraag ik u en mijzelven: waarom dan van hen zoo iets bijster hoogs, zoo uitstekends, zoo geheel bijzonders ook altijd gevergd? Hebben zij dan juist eene zoo geheel andere roeping, bestemming en magtiging, bij uitsluiting, tot het allerverhevenste, opdat ik niet zegge tot het ondenkbare of onmogelijke? Zijn zij dan werkelijk geroepen en bekwaam, om wilde dieren te temmen, of steenen te bewegen om steden op te bouwen, of vrouwen uit de onderaardsche wereld terug te halen, of, in zee geworpen, op een' visch te gaan zitten en alzoo aan land te varen? (†) Zijn zij dan zoo geheel verschillend van andere schrijvers, van andere kunstenaars? Heeft ieder onder- of voorwerp niet zijne eigenaardige behandeling en toepassing? Kan, mag en moet alles juist zóó meesterlijk zijn? Zijn meesterstukken uit hunnen aard en natuur zelve niet zeldzaam en voor weinigen geschikt? Is het niet natuurlijk en eigenaardig, dat iedere trant en soort van kunst als 't ware zijnen hoogeren en lageren trap of stand heeft? Waarlijk, het zeggen: mediocribus esse Poetis non licet (Dichters mogen niet middelmatig zijn) heeft men al te
streng toegepast. Alle taal, alle kunst is toch niet voor allen, of voor ieders begrip, verstand of stemming geschikt. Steeds heeft mij gehinderd, en ik verklaar het mits dezen stellig tegen onzen

{==631==} {>>pagina-aanduiding<<}
nationalen geest, dat streng doorhalen en onmeêdoogend hekelen van Dichters van den tweeden of derden rang. Ook deze zijn in hunnen stand nuttig en noodzakelijk. Men moet hen niet afschrikken, beschimpen of verwerpen, maar het goede in hen, vooral als zij nog jeugdig en buigzaam zijn, aanmoedigen, en het verkeerde, in liefde, zacht en minzaam hun aantoonen, en duis hen, ten onzen en ten algemeenen beste, verbeteren. Men moet ieder zijn genoegen, zijnen lust, zijne keus en stemming laten. Verscheidenheid, meerdere of mindere voortreffelijkheid is goed voor het geheel, en het mindere, ter waardering van het meerdere en betere, zelfs onmisbaar. Ziet, dat noem ik liefderijk, nationaal en godsdienstig tevens!
Verwaarloozing van nationaliteit is eene aanstekende ziekte, vooral bij ons, die met het vreemde al te ras wegloopen. Gelijk lang de Fransche Letterkunde, soms de Duitsche te veel invloed op onze Dichtkunst gehad heeft, zoo heeft het, mijns oordeels, thans de Engelsche. Wij wraken het niet, dat, gelijk vroeger een virgilius homerus, onze vondel virgilius, anderen weder anderen volgden, men zoo ook nu dezen of genen Engelschen Dichter volge; maar in den geest van ons nationaal dichtkarakter moet men blijven; manke, vreemde overneming, bonte en harde zamenmenging moeten de plaats van onze eigenaardigheid en oorspronkelijkheid niet innemen, de eigene nationale denkkracht niet verwringen, verlammen, veel min vervangen; of het product wordt een koud afgietsel van voorwerpen, die elders te huis behooren, en men omhelst schaduw in plaats van het wezen. Door al dat slaafsch navolgen en gedurig het onze al te zeer op die leest te schoeijen, raakt het nationaal en eigen gevoel der Dichters, de ware bron, de echte springveder, verlamd en verloren. Hiertegen mag en moet men te velde trekken; deze zaak, dit bederf mag men hekelen en tegengaan, al is het des noods in vinnig schimpdicht; maar menschen, mededichters, levenden aan de kaak te zetten, is onmeêdoogend, eigenlijk het werk van eenen scherpreg-
{==632==} {>>pagina-aanduiding<<}
ter, of voor 't minst zich op eenen regterstoel ter veroordeeling van anderen te stellen, waartoe men noch geroepen, noch geregtigd is, tenzij men de leer ten eenemale vergete van anderen zóó te behandelen, als men zelve zou wenschen door anderen behandeld te worden.
Het is met de Dichters als met de Toonkunstenaars en Schilders. Zij behoeven juist niet allen volstrekte meesters in de kunst te zijn. Ieder hanteere slechts zijn eigen instrument of penseel met eenige kunst en genoegen voor zich en anderen. De liefhebberij voor de muzijk, schilder- en teekenkunst zal er des te algemeener door zijn en werken.
Het mystieke en mysterieuze had vroeger hier en overal de bovenhand. Er had eene wonderlijke vermenging plaats van waarheid en logen, zinnebeeld en wezen, geschiedenis en fabel; maar met het afschudden van het Spaansche juk, en bij betere Godsdienst-kennis en vereering, zag men het gewaagde daarvan in, en onthield er zich van, of bezigde het met meer omzigtigheid. De Hervormde Godsdienst gaf uit haren aard aan geestelijke voorstelling minder voedsel, en, gelijk de afgeschafte beelden en schilderijen in de meeste kerken voor zekere soort van beeldhouw- en schilderkunst, voor grootsche historiele voorstellingen niet voordeelig waren, zoo was ook de Hervorming aan zekere soort van speculative dichtkunst, aan geestelijke en zinnebeeldige persoonsverbeeldingen van God en Goddelijke eigenschappen, niet bevorderlijk; maar de landaard, toch aan kunst en kunstoefening gehecht, bragt schilderkunst en dichtkunst op eenen anderen, schijnbaar lageren, maar inderdaad meer verstandigen en vasteren grond over, zonder iets van het eigenaardig vermogen van voorstellen, uitdrukken, treffen en veredelen te verliezen. Onze schilderkunst werd hierdoor echt nationaal, edel, eenig, natuurlijk, hoogstverdienstelijk en eigenaardig, zoo dat de Nederlandsche school, door hare eenvoudige, nationale schoonheid, nog de meest bewonderingwekkende en

{==633==} {>>pagina-aanduiding<<}
de meest prijshoudende ter wereld is. Hij, die dichter, hij, die schilder is, in hart, ziel en uitdrukking, vraagt minder naar het onderwerp, dan men wel meent; de kunst - dat is het kunnen, het vermogen - is het eerste, hoogste, de groote zaak; het onderwerp is meer toepassing; maar daarom behoeven wij dat kunnen of vermogen nog niet te verkwisten aan een al te laag of verachtelijk voor- of onderwerp. De uitstorting van een innig, diep en fijn gevoel, uit het hart geweld, geeft van zelf verheffing, stroomt vrij en ongedwongen dáárheen, waar aandoening, wil, kieschheid en neiging haar leiden; zij behoeft geene bonte vers of woordenpraal, om te schitteren. Hij, die slechts den Historieschilder van geestelijke onderwerpen als schilder van den eersten rang huldigt en de overige minacht, is onregtvaardig; hij doet aan de algemeene nationaliteit, lust, behoefte en smaak nadeel; zoo ook in de Dichtkunst. De ondergang der eerste en der rlaatste wereld, hel en hemel, duivels, engelen en hun omgang en vermenging met aardsche wezens, aanval van reuzen op den hemel of het paradijs, terwijl zij, of zoo gezegde godmenschen en Engelen wederzijds met bergen kaatsen, mogen sommigen bekoren, anderen zullen ze met mij vreemd vinden aan onzen kring, onze bevatting, onze kennis; zij gaan onze wereld te zeer te buiten; zij doen ons slechts schrikken en duizelen. Ik beken het gaarne: die soort van hemelsche of helsche poëzij heeft mij nooit bekoord, en ik zeg het hier openlijk, al ware het tot mijne schande, en al wekte het een' kreet tegen mij van al mijne vrienden, van alle hoogachters met mij van den eenigen bilderdijk, dat ik dien nooit volprezen Dichter liever één of ander oud-vaderlandsch onderwerp uit onze kronijken of eerste grafelijke tijden gegund had, dan den ondergang der eerste wereld en de vermenging van hemelsche met aardsche wezens. Zij, die bilderdijk, als ik, van
nabij gekend hebben, zullen niet kunnen loochenen, dat niet zoo zeer bij aan het onderwerp als het onderwerp aan hem ontviel; het was of

{==634==} {>>pagina-aanduiding<<}
werd in aanleg en ontwikkeling te heilig, te goddelijk, al te speculatief, den mensch en Christen te magtig; daar het op moest uitloopen was te heerlijk, te eenvoudig, te waar, te verheven, om de slotsom eener wilde schildering en fictie uit te maken. En zoo is, moet en zal het steeds zijn voor den echten, verlichten, regtschapen Godsvereerder en Christen. Wie zijn wij, nietige aardwormen, wezens van omlaag, wij mogen dichters zijn of niet; wie zijn wij, om zóó stout en diep te treden in de geheimenissen Gods? Iedere gewaagde, uitgewerkte voorstelling, iedere al te sterk gekleurde schildering van het leven hiernamaals stuit ons zelfs op den leer- en predikstoel; en te regt: wij eerbiedigen, wij berusten liefst en verblijden ons in de heerlijke wenken en beloften ons gegund, in de weinige menschelijke voorstellingen ons geopenbaard; wij mogen ze, als Dichters, in een warm, grootsch, kort en krachtig gedicht verheffen; wij mogen ze in eenen lierzang uitbreiden; ze in een heldendicht of treurspel te zeer om of uit te werken, daartoe zijn ze, mijns oordeels, minder geschikt; nog eens: zulke onderwerpen zijn te heilig, te goddelijk, om ze, in weelderige, bonte tafereelen, door onheilige menschenvingeren met aardsche verwen geklad, te vertoonen. De Dichtkunst is, ja, een scheppingsvermogen; maar de schering en inslag der fictie zelve, de verbeelding, de schildering moeten, willen zij ons gevoel blijven voldoen, de voorstelling der ten minste mogelijke, en door ons als met verstand en verbeelding tastbare, waarheid niet te zeer te buiten gaan, en dus naar ons zwak en menschelijk begrip ten minste eenigzins berekend zijn. Ja, ik ga verder, en twijfel, of dat hooge, speculative, vreemde en ondenkbare wel eens eene natuurlijke stemming is, en of, wanneer men dergelijke gedichten naauwkeuriger en als op de keper en met eenig verstand - dat toch ook zoo maar in de Dichtkunst niet mag worden uitgesloten - beschouwt, zij wel inderdaad zóó
verheven zijn als zij schijnen. Veel inbeelding toch vervangt de verbeelding, vele woor-
{==635==} {>>pagina-aanduiding<<}
den zaken, veel gescherm het gevecht, veel geraas den wezentlijken donder, veel wilds, vreemds en onzinnigs den eigenlijken waren zin, meening en bedoeling. - Doch laten wij één en ander wat nader en kortelijk uit de Geschiedenis onzer Dichtkunst ophelderen.
Het is eene zeer juiste aanmerking, dat alle kunstwerken onzer voorvaderen over het algemeen een' kennelijken trek tot het godsdienstige hebben. Alwat zij fraai en kunstig achtten en maakten, moest den afdruk hebben en dragen van hun vroom gemoed. De opschriften van penningen en munten, de gevels der huizen, de stevens der schepen getuigden er niet minder van, dan het werk van eenen maerlandt vroeger en het Wilhelmuslied later.
De ondervinding sinds de oudste tijden heeft mede bewezen, dat vreemde taal, vreemde zeden, al te willige navolging van anderen de echte nationale Dichtkunst ondermijnden en bedierven. Van maerlandt, wiens taal en dichttrant zuiver waren, tot op coornhert, die drie eeuwen later geboren werd, heerschten Fransche geest en trant. Toen was het de tijd der Rederijkers; het mythologische, het zinnebeeldige van vreemden was eerst en lang het kenmerkende van al hun bedrijf; ook hunne kamerspelen waren er vol van; zij waren en speelden geestelijke personaadjen en hadden stichtelijke vermakelijkheden; lang sloeg de Overheid de maat; maar de afschudding van vreemden dwang was dáár; de Overheid kon en mogt de maat niet langer slaan of houden. Vrijheid van geweten, liefde tot het Vaderland waren der Spaansche tuchtroede ontwassen. Verlichte Godsdienstzin en nationaliteit zegevierden ook in de Dichtkunst. Coornhert, spieghel, visscher, marnix, fruitiers, hooft en anderen, om met den geestigen brederô te spreken, schaften de noodelooze pogcherij op ééns af, pakten in en zonden terug den troggelzak met al de bedelbrokken naar Frankrijk en elders, waar ze te huis behoorden. En nu volgde vondel, wien, gelijk brandt zegt, men wel in staat is te berispen, maar in geenen deele

{==636==} {>>pagina-aanduiding<<}
in hoogdravendheid te evenaren. Vondel had een diep verstand, fijnen smaak, maar een zeer prikkelbaar, melancholisch gestel. Hij had dit gemeen met den eenigen Feniks van onzen tijd. Zij werden daardoor wel eens scherp en bitter. Zij waren geene lieden, om in staats- of Godsdienstzaken koud of koel te blijven. Zij kozen onderscheidene wegen of partijen; maar, het zij de één of de ander het dwaalpad of regte spoor geacht kan worden te hebben ingeslagen, Kerk, Vaderland, Vrijheid lagen beiden zeer naauw aan het hart. Te groote ijver prikkelde hen welligt tot uitersten; maar beiden handhaafden in taal en dichtkunst eene edele nationaliteit. Wie over den éénen of zijnen Ondergang der Eerste Wereld spreekt, mag van den ander of zijnen lucifer niet zwijgen, of heeft ten minste den schijn van partijdigheid tegen den edelen verdediger van den Nederlandschen palamedes. Vondel, voor wien bilderdijk eerbiedig boog en zijne minderheid erkende, bragt de mystieke en mysterieuze kamerspelen allengs op een beter en voor zijnen tijd meer berekenden voet over, en, schoon hij, in zijn adam in Ballingschap, noach, joseph in Dothan en in Egypte, en in zijn peter en pouwel, den vorst des afgronds, hemelsche en helsche geesten, zefs in zijn eerste gedicht, Passcha, God den Heer zelven sprekende invoert, hij doet het spaarzaam, en liet het daarna, of verplaatste (wat in zijnen tijd ten minste niet vreemd was) eene enkele maal, gelijk in den lucifer, het tooneel geheel over in den Hemel, zonder vermenging van aardsche of tweeslachtige wezens. Het is waar, ook in den lucifer ontbreken niet de dolle trom, klinkende trompet, eene wolk van
schichten, gloeijende hagel, knods, hellebaard, dolk, speer, sabel en rondas, in enkele regels; maar vondel bouwt, als een beroemd vreemd (*) Dichter, toch geen brug van zonde en dood over den Chaos uit de hel naar de aarde, of laat, met eenen anderen,

{==637==} {>>pagina-aanduiding<<}
den Satan eene visite in de Zon afleggen en daar zijne artillerie zetten, ten einde door gloeijende kogels uit zijn helsch geschut de nieuwe wereld aan God te onttrekken. Het berigt vóór den lucifer bewijst, hoezeer vondel zelf de zwarigheid gevoelde, om het gordijn van voor het heilig treurtooneel, dat den Hemel afbeeldt, op te heffen, lucifer, michaël en Aartsengelen die stellaadje te doen stofferen, van wapenen te voorzien, met bijbelstof en heilige zaken spel te spelen. En wat behaagt ons toch nog het meest in dat verheven Treurspel? Is het niet de beschrijving van het onvermogen van menschen en engelen, ten aanzien van God? Is het niet de nooit volprezen Engelenzang, de grootsche vraag: Wie is het die zóó hoog gezeten? enz. Is het niet de eerbiedige, eenvoudige en toch boven alles verheven Tegenzang: dat's God, oneindig, eeuwig wezen, van alle ding dat wezen heeft, wiens naam nooit is uit te spreken of te noemen, tot wiens orakel niemand gewijd is, die alleen is, die Hij is, zich zelfs bekend en niemand nader, wiens naam te noemen door engelen, zelfs ontheiliging is en schennis?
Hoog, zeer hoog, ja boven allen hoog acht ik vondel, maar daarom veracht of verlaag ik geen cats, van eene geheel andere stemming, roeping en trant, die onderwerpen en stoffen behandelde, waarop hoogdravendheid even min gepast zou hebben, als fluweel, goud en diamant op het kleed van eene keukendienstmaagd, gelijk de Nederlandsche Spectator, een Schrijver, dien onze tijd maar al te zeer behoeft, zich uitdrukt. Betweters van dezen en vroegeren tijd mogen met den eenvoud en de gerektheid in de poëzij van eenen cats spotten, bilderdijk verhief ook hem, en te regt, naar waarde. Mij is en blijft hij een echt nationaal zanger, tot bevordering van braafheid, pligt, zedelijkheid, stichting en vermaak uitnemend gestemd. Ziet, wanneer iemand het zoo ver gebragt heeft, dat men zijn dichtwerk, als een echt nationaal huisboek, naast den Bijbel plaatsen kan, gelijk onze Voorouders cats

{==638==} {>>pagina-aanduiding<<}
werk deden en men nog wel doen mogt, ziet, zeg ik, dan geldt zulk een Dichter bij mij iets meer, dan de vervaardiger of overbrenger van fictief, fantastisch of vreemd kunst- en vliegwerk.
Cats was een aanzienlijk en veelwetend man; zoo was een kaspar van baerle, konstantijn huigens, daniel heinsius, zoo een hugo de groot, die spiegel van alle brave verstanden, dat wonder van letterwijsheid, die bron, waaraan alle onbevooroordeelde herders zich en hunne kudden nog mogen laven, die voor vrijheid in godsdienstige en staatkundige gevoelens zoo veel deed en zoo veel leed. Alle die geleerden hanteerden de Nederlandsche lier, ieder op zijne wijze, en niemand kwam het in den zin, eenen huig de groot het ten kwade te duiden, wanneer hij zich vernederde, - wat zeg ik! veredelde en verhoogde, - om, ten dienste van eenvoudige zeelieden, de waarheid der Christelijke Godsdienst in een leerdicht te handhaven, of eene heldhaftige echtgenoote voor zijne verlossing te danken, bij het toezenden van zijne taart in een gul, hartelijk en treffend verjaardicht.
Het huiselijke, de gehechtheid, de innige deelneming en hartelijkheid voor onze dierbaarste betrekkingen, en de uitvloeisels van dat fijn en diep gevoel in beden voor haar welzijn, de dank en wensch bij de geboorte van een kind, de hulde, gul en welmeenend aan eene echtgenoote toegebragt op haren verjaardag, de uitdrukking der droef heid bij het afsterven van gade, ouders of kinderen, zijn naauw aan Godsdienst verbonden. Is niet Liefde de grondslag van het Christendom? Die maatschappelijke, die huiselijke verbindtenissen met hen, die ons op aarde meest lief en waard zijn, zij ontvonkten meermalen den echt Nederlandsch nationalen zanger; zij waren niet zelden de bron, de kiem van hoogere poëzij; maar nooit konden de Franschen dat losse en verfijnd wellustige, dat hen zoo zeer kenmerkt, bij ons overplanten; nooit waren regt nationaal bij ons die weelderige, verlokkende, der verleiding en ontucht gewijde

{==639==} {>>pagina-aanduiding<<}
toonen, die enkele vroegere en latere Dichters, zij mogten ook van hun kunsttalent getuigen, ontsierden. Hiertegen ijverden te regt, in vroegere dagen, een camphuyzen en de decker. Godsdienstigheid, met diep gevoel voor zedelijkheid, maatschappelijke en huiselijke deugden, zijn, Gode zij dank, nog trekken van onze nationale Dichtkunst; en de toonen, vroeger door eenen de decker, camphuizen, vollenhoven, antonides, poot, smits en anderen aangeheven, waren aan geenen kantelaar of nieuwland, om deze hier alleen te noemen, later vreemd. Maar een de decker, vollenhoven, antonides, smits, van winter en vele anderen bepaalden zich niet bij het huiselijke; hunne nationaliteit bleek in hunne aan God en het Vaderland gewijde zangen, hetzij het lijden des Heilands, de Kruistriomf of bellona aan band, de aankomst van het lijk van de ruiter of wel de vaderlandsche Rotte- IJ- of Amstelstroom hun dichtvuur ontvonkten. Vollenhoven en antonides, die vondel zijne zonen noemde, ijverden met warmte tegen het inkruipen der Fransche besmetting, die toen de Dichtkunst, inzonderheid het edele Treurspel, tot welks godsdienstige en vaderlandsche stemming de groote vondel den eersten ruwen grondslag in zijnen nooit volprezen' gijsbrecht van aemstel gelegd had, ondermijnde.
Met het indringen der Franschen hier te lande in dien tijd, met het plaatsen van onzen Prins op den Engelschen troon, met het menschlievend inlaten van verdrukte vlugtelingen kwijnden en vervielen de nationaliteit, de zelfstandigheid dezer landen, en ook die onzer Dichtkunst. Een landman als poot, hoe verdienstelijk, een eenvoudige burger, maar van echte beschaving ontbloot, als langendijk, konden het niet stuiten. De huigensen, de heinsiussen, de de groots, de raadslieden en de wegwijzers ontbraken, of hielden zich schuil. Er was een stilstand of liever een achteruitgaan in onze Dichtkunst; maar wat week of verviel, de verstandige Godsdienstzin, dank der Voorzienigheid

{==640==} {>>pagina-aanduiding<<}
en onzen braven Voorouders, week niet, ja vulde als 't ware veel ledigs aan, en een hoogvliet en eene van merken verworven zich te regt grooten lof en algemeenen bijval met eenen Abraham en David. Het strekt tot schande van onzen waanwijzen en zich zelven bijna alleen verheffenden tijd, dat men dichtwerken en leerboeken als deze, minder verheffend naar hunnen aanleg, zoo geheel en al beneden zich acht. Maar wat beviel, toen en bevalt nu nog meest b.v. in den Abraham? Is het, het pleitgeding onderling der verpersoonlijkte eigenschappen der Godheid? Geenszins; dat was en bleef stuitend voor hen, die weten, dat God een onbegrijpelijk, heilig, onverdeeld geheel is, een volmaakte, verhevene geest, boven aardsche uitpluizing en toedichting van menschelijke deugden zelfs verheven; maar de morgenstond, de optogt, de toespraak, de worsteling van den vader en Godsvriend bij de offerande des vromen Aartsvaders van zijnen isaak, hoe stuitend anders voor het ouderlijk gevoel, was allen dierbaar, alleen om het allerheiligst geloof en vertrouwen op God.
Gelijk in de natuurlijke wereld soms op eens, bij eene dikke benevelde lucht, donkere wolken wegdrijven en heldere zonnestralen doorbreken, zoo was het met de gebroeders van haren in het midden der vorige eeuw in onze Dichtkunst. Van en met hen kwam er nieuw licht en nieuwe gloed. Nationaliteit, Godsdienstzin, vaderlandsliefde, uitdrukking van het tederste gevoel der liefde kregen nieuw voedsel, warmte en verheffing. De Geuzen, de friso, beider Lierzangen zijn er de bewijzen van. De friso is een echt nationaal Heldendicht, dat, op de leest van homerus en virgilius, maar met verstand en oordeel, geschoeid, in onzen lettertuin geënt, op onzen bodem te huis behoort. Had willem van haren zich minder aan den Dichter der Henriade gespiegeld en verbonden, zijn werk niet aan de maar al te vermaarde likkers en vitters dier dagen onderworpen, het zou er welligt nog anders, ten aanzien van kracht en verheffing, uitgezien hebben; maar ook thans

{==641==} {>>pagina-aanduiding<<}
nog is het eene schatkamer der edelste gedachten, echte staatkunde, ware vaderlandsliefde, geheiligden Godsdienstzin. Met den verheven lierzang: Het menschelijk Leven, een proefstuk van onze Dichtkunst, zal het steeds geëerd en gewaardeerd worden. En hoe overtreft onno zwier van haren nog zijnen broeder willem! Ik laat ze twisten die twisten willen: of de Geuzen een heldendicht of losse lierzangen zijn, maar houde vast, dat de geheele aanleg, de houding, de uitvoering, de afwisseling van verhevenheid en eenvoud, de nooit volprezen lofzang aan God, de heerlijke episodes, vooral die der stille, huiselijke, godsdienstige en echt nationale Rozemond, om niet van Thomas met zijne Keetje, of in het gemeen van de tooneelspelen of de afzonderlijke lierzangen des Dichters te spreken, bewijzen zijn, dat onno zwier van haren was doorgedrongen tot die, onzen landaard eigenaardige, schakering en stemming van een echt Hollandsch Dichter, welke, om zoo te spreken, voor onze natuur behoefte is. De ware Dichter toch moet den geest, het ware karakter des volks, waartoe hij behoort, uitdrukken, deszelfs aanleg, smaak en gevoel vertegenwoordigen; en dit heeft onno zwier uitnemend gedaan. Rozemond en Thomas - ziet, dat zijn andere, meer eigenaardige Episodes, dan die beroemde (*) Fransche van dezen tijd, duizende verzen lang, waarvan de ééne uit de wording der wereld, de andere uit de Fransche Revolutie genomen is, en het, deze en alles te zamen verbindende, dichtstuk zelve nog verre te zoeken is. Rozemond en Thomas doen mij aan het
Roosje van den vaderlandlievenden bellamy denken. Zulke onderwerpen, uit onze nationale bron geput, moeten en zullen ons steeds behagen boven dat bonte, wilde, van vreemden geleende Romantische van dezen tijd, hetwelk in de akelige en donkere holen van vreemde Sibyllen, niet bij ons, te huis behoort.

{==642==} {>>pagina-aanduiding<<}

Het licht, door de van harens in het midden der vorige Eeuw ontstoken, werd later opgevangen, de fakkel overgenomen, opgeheven, tot eene nieuwe verlichting vooruitgedragen, door bilderdijk en feith. Bilderdijk! - wie huldigt, wie eerbiedigt, wie ziet niet met de hand boven het oog op naar die schitterende en koesterende zon onzer Poëzij? Vondel en bilderdijk zijn groot, om den rijkdom hunner denkbeelden, de verhevenheid, kracht en eenvoud hunner woorden en uitdrukkingen, om hun dichterlijk alvermogen. Zij zijn en blijven groot en eerbiedwaardig, kunstenaars van den eersten rang, schoon de eerste zijn' constantijn den grooten, de laatste zijn' Ondergang der eerste Wereld niet voltooid heeft; maar, om bilderdijk naar waarde te verheffen, behoef ik den Dichter der Odes aan God, aan den Verlosser, de Onsterfelijkheid en de ruiter, den voor Godsdienst, Vaderland, deugd en zeden gestemden zanger van Ouderdom en Graf niet te vernederen. Het is waar, aan feith was in den beginne iets Duitsch, antinationaals, sentimenteels, overspannen gevoeligs eigen; maar dat was toen misschien noodig, om den kouden toon, die in zijne jeugd in de Dichtkunst heerschte, te verbannen, alles meer en meer te verwarmen en te bezielen. Hij was een waardig, vaderlandsch Dichter. Hem volgden een nieuwland, kantelaar, helmers, loots, b. klijn, Mevrouw bilderdijk en anderen, ieder op zijne wijze. Wij treuren over hun verlies; wij roemen nog op Dichters van den eersten rang, wier zedigheid, door hen te noemen, wij niet willen kwetsen; maar daarom is het niet noodig, andere en daaronder sommige, in hunnen kring en rang achtingwaardige, nuttige en werkzame Dichters
te hekelen, te verguizen, en jonge verdienstelijke Dichters niet te regt te brengen, maar af te schrikken. Zijn hier en daar de ware verhevenheid en eenvoud, oorspronkelijkheid voor vreemde navolging, opgeblazenheid, woor-
{==643==} {>>pagina-aanduiding<<}
denpraal, donker- en akeligheid geweken; heerscht in enkele deelen eene al te groote uitpluizing van de meest gewone handeling, uitgedrukt in al te groote keur van gezochte en uitgerekte woorden en voorstelling; is in het algemeen het geheele ligchaam onzer Poëzij niet zoo geheel doordrongen van den waren nationalen, Hollandschen geest; nog is die geest inwendig goed, voor deugd, zeden, maatschappelijk en huiselijk geluk wélgestemd; en, zoodra het den roem van eenen tiendaagschen veldtogt, de opoffering van het leven van eenen held voor de vaderlandsche vlag geldt, zoodra Vorst en Vaderland de stem des nationalen Dichters vorderen, verheffen zich velen tot eene bewonderenswaardige en buitengewone geestdrift. Het is waar, wij ontkennen het niet, veel rijmelarij wordt voor poëzij uitgevent; de stroom is welligt te breed, naar de verhouding en de uitgebreidheid van onze taal en ons land; hij is niet overal snel genoeg vlietend en verheffend. Hooge roem komt onzen Hoofddichters, die men mag en moet eeren en huldigen, toe; maar niet ten koste van anderen, die ook wel mogen genoemd en aangemoedigd moeten worden, om, naar hun beste vermogen, en mits naar welgemeenden vriendenraad luisterende, óf voort te gaan, óf zich te verbeteren. Volstrekte rijmers alleen mogen wij, maar op eene fijne en beschaafde wijze, afschrikken; niemands genoegen moet men, zonder volstrekte noodzakelijkheid, storen; aan geen zoogezegd verhevene dichtzucht al te zeer en als bij uitsluiting hangen; de wereldberoemde dichtstukken. van andere natiën mag en moet men eeren, eerbiedigen en in hunne waarde laten; maar het bonte, schrik- en angstverwekkende, den tuimelgeest van onzen tijd bij anderen, neen, dien
moeten wij niet huldigen, veel min navolgen. De geheele Kunst- en Letterwaereld schijnt wel thans met een zwart, treurig en akelig floers overdekt. (*) Het

{==644==} {>>pagina-aanduiding<<}
is opmerkelijk, dat het verval der ware Kunst zich steeds kenmerkt door afwijking van het gezond verstand, van zuivere gedachten en kiesche voorstelling. Rede en gevoel moeten altijd in een behoorlijk evenwigt gehouden worden. Elke voorstelling, die niets anders is dan een spel der verbeelding, eene hersenschim, een gewrocht van hooge overspanning, vervliegt met den wind en spat uitéén als een waterbel. Door al te groote opwinding verwarren zich de denkbeelden van wezenlijkheid en schijn; dan wordt het moeijelijk, zich vrij te waren van verkeerde begrippen; zuiverheid en helderheid worden dan beneveld en overschaduwd; heethoofdigheid kweekt verkeerden smaak, ijdele schittering en wanstaltigheid en zoo wordt alles moeijelijk en pijnlijk; de waarheid daarentegen ontwikkelt zich gemakkelijk, eenvoudig en krachtig. IJsselijkheden en monsters zijn ook in de Kunsten en Letteren, als afwijkingen van het natuurlijke, stuitend. Indien door moord, brand en schrikverwekking, letterkundige roem te behalen is, dan verdient waarlijk onze tijd hoogen lof. Dat de Dichtkunst ook hiermede besmet is, wien kan het verwonderen? Zij heeft het gemeen met Schilder- en Toonkunst, om deze alleen te noemen. De vernielende geest van omwenteling, de stelselzucht, de onstuimige opbruising der driften, de verkeerde lust tot het buitengewone en treffende, de dwarlwind van het hartstogtelijke hebben eene opgeblazenheid, vermetelheid buitensporigheid, eene geestopwinding, en daardoor geestverwarring, zwelling en verbijstering hier en daar veroorzaakt, die alle Kunsten aanranden en ontsieren.
Wachten wij ons dan, voor dezen, aan onze natuur en onzen landaard vreemden afgod te knielen of dien te bewierooken, en alzoo onze kieschheid te kwetsen, onzen smaak, ons nationaal gevoel te bederven! Vastheid, kalmte, godsdienstigheid, verheffing zonder overdrijving, die grondtrekken van ons eigenlijk en waar karakter, moeten wij voorstaan en handhaven; dan, maar ook dan alleen kunnen en zullen wij echte Vaderlanders, ware Hollanders, ook ten aanzien der Dichtkunst, zijn en blijven.

{==645==} {>>pagina-aanduiding<<}


Landgenooten! leent geen ooren, 
Leent geen hart aan valsch gebrom; 
Laat een eedler maatzang hooren, 
Uit uw eigen heiligdom. 
Hoedt u, hoedt u voor die toonen, 
Valsch en vol van bastaardij, 
Die gevoel en reden honen, 
Afschrik voor de Poëzij. 
Laat uw stem bevallig klinken; 
Holt niet buiten spoor en maat; 
Laat uw zangen rijzen, zinken, 
Naar de pols der rede slaat. 
Ver van u de vuige bastert, 
Die aan vreemden wanklank kleeft, 
En den moederboezem lastert, 
Die hem Godennektar geeft! (*) 


Iets over het openbaar en huiselijk leven der Turken.

(Vervolg en slot van bl. 603.)

Onder de feesten, die door de Muzelmannen gevierd worden, behoort de dag der geboorte van mahomed, of Baïram, welk feest drie dagen duurt, en invalt op het einde van de maand Ramazan, of onthoudingsmaand, alsmede het Corban-Baïram, of het geheiligd Paaschoffer, dat plaats heeft drie maanden na Baïram. Ramazan herinnert het tijdstip, waarop mahomed, vervolgd door zijne vijanden, verpligt werd de vlugt te nemen. De dag is aan vasten toegewijd; des nachts nemen de geloovigen hunnen maaltijd, en houden zich met hunne zaken bezig. Corban-Baïram is een der voornaamste feesten. In elk gezin wordt op dat tijdstip een schaap geslagt; men geeft elkander geschenken; men verlicht de Moskéën, en men deelt onder de armen liefdegaven uit. De Muzelmannen kiezen dit feest uit, om de gevaarlijke bedevaart naar Mekka te ondernemen. De Koran gebiedt iederen geloovige, deze bedevaart eenmaal in zijn leven te doen, en niet dan zeer gewigtige redenen geven de vrijheid

{==646==} {>>pagina-aanduiding<<}
hiervan af te wijken. In dat geval is het den geloovige bevolen, een' behoeftige in zijne plaats te zenden, en hem te voorzien van al het noodige voor de reis. De plegtigheden van deze pelgrimaadje zijn slechts ten deele bekend, want de Muzelmannen maken er voor de ongeloovigen een geheim van. Ondertusschen heb ik deswege eenige inlichtingen te danken aan zekeren dostan-bey, vromen en ijverigen Turk, wiens geneesheer ik was, en wiens godsdienstige opgewondene geestdrift reeds van verre in mijne nieuwsgierigheid mijne bekeering meende te zien. - Verscheidene karavanen, uit verschillende oorden, waar de Mahomedaansche Godsdienst heerschende is, reizen telken jare naar Mekka. De belangrijkste zijn die, welke van Konstantinopel en Caïro vertrekken. De eerste brengt de geschenken van den Sultan naar de heilige plaatsen (Mekka en Medina). Zij wordt bestuurd door een' van de grooten des rijks, die door den Sultan met die waardigheid bekleed wordt en dezelve tot zijne wederkomst behoudt. Op den avond vóór het vertrek begeeft zich de Sultan met het gansche Hof naar Scutari, en woont het gebed bij, hetwelk door den Groot-Muphti zelveu verrigt wordt. Des anderen daags reist de karavaan af; zij vervolgt den weg van Klein-Azië en moet Syrië en de woestijn doortrekken. De karavaan, die van Caïro afreist, is niet minder in getal en luister, dan die van Konstantinopel. Een kameel, de rijke tapijten torschende, die door den Pacha naar Mekka en Medina worden gezonden, wandelt, gedurende een' dag, door de straten van Caïro, omringd door eene eerewacht, en gevolgd door Hadjis (bedevaartgangers). De
karavaan gaat de stad uit door de poort, die naar Suez geleidt, en overnacht in de nabijheid van eenen vijgeboom, bij welken, gelijk de overlevering verhaalt, de Maagd maria, op hare vlugt, zoude zijn aangehouden; den volgenden dag zet zij hare reize door de woestijn voort. Op zekeren afstand van de heilige plaatsen zijn al de geloovigen verpligt van hunne lastdieren af te stijgen. Er wordt echter eene uitzondering gemaakt op de genen, die, uit hoofde van ouderdom of gebrekkelijkheid, niet gaan kunnen. Allen moeten het laatste gedeelte van den togt blootshoofds afleggen. Deze daad van boete kan echter vervangen worden door het geven van rijke aalmoezen aan de behoeftigen. Te Mekka aangekomen, legeren al de Hadjis zich om de Kaaba, onder tenten, op kleinen afstand van elkander opgerigt, en maken

{==647==} {>>pagina-aanduiding<<}
zich gereed om het feest door onthouding en gebed te heiligen; de vijf gebeden, door de Priesters bij de wet voorgeschreven, zijn hierbij van kracht. Het beginsel van broederschap en gelijkheid ontvangt te Mekka de grootste ontwikkeling; alle bedevaartgangers behandelen elkander als broeders, en de talrijke behoeftigen, die deze lange reis ondernemen, worden ruimschoots van het noodige voorzien door de giften, die zij dagelijks ontvangen. Men moet, tot eere van den Muzelman, getuigen, dat de liefdadigheid door hem met geene ijdele pralerij verrigt wordt; zij vernedert hem niet, die ontvangt; zij verhoovaardigt hem niet, die geeft; het is een pligt, dien men vervult, en de linkerhand weet nimmer, wat de regter doet. - Op den avond vóór het feest slagt het hoofd van ieder gezin een schaap; het is eene ware herdenking van de oude Godsdienstplegtigheden. Het offer is in geene andere omstandigheid door mahomed voorgeschreven. Des anderen daags wonen alle bedevaartgangers het gebed bij, dat in den tempel plaats heeft. Eene ontelbare menigte bedekt de vlakte. Al de geloovigen knielen in datzelfde oogenblik op het zand der woestijn neder. Gedurende drie dagen vereenigen zich de bedevaartgangers iederen avond bij drie putten, die zich in de nabijheid van de Kaaba bevinden. Ieder neemt een' steen in de regterhand, en werpt dien over den linker schouder in een' der putten, waar hij zich met den rug naar toe keert. De steenen waren allen opgeruimd en de putten in weinige jaren er mede gevuld, zoo de Imans zich niet bezig hielden met ze er uit te halen en de steenen weder op hunne plaats te brengen; de Muzelmannen geven voor, dat het de Engelen zijn, die zelve zich met deze bezigheid belasten. Nimmer heb ik het doel of den zin dezer geheimzinnige plegtigheid kunnen te weten komen. - De Kaaba was, ten tijde van
mahomed, een tempel bestemd voor de dienst der Afgoden. De groote wetgever wijdde dezen heidenschen tempel aan zijne Godsdienst. De bijgeloovige Muzelmannen verzekeren, dat de Kaaba zóó uit den hemel is neêrgedaald, als men denzelve thans aanschouwt; zij voegen er bij, dat zijne plaats van eeuwigheid af door een' zwarten steen was aangewezen, - den steen, op welken abraham zijn' zoon isaac offeren moest.
Wanneer de plegtigheden van Corban-Baïram geëindigd zijn, gaan alle bedevaartgangers Medina bezoeken; het is in

{==648==} {>>pagina-aanduiding<<}
deze stad, dat mahomed werd geboren. Zij bekleedt den tweeden rang onder de heilige steden; Mekka is de eerste, want zij bezit het graf van den Profeet, en Damascus behoort tot den derden rang. De Muzelmannen geven voor, dat jezus christus, op eenen Vrijdag, door een der torentjes in de groote Moskee van Damascus zal nederdalen, voor al de geloovigen zal verklaren, dat mahomed de grootste der Profeten is, en vervolgens zich zal te rusten leggen in de Kaaba, in het graf, dat voor hem bewaard is naast dat van den wetgever der geloovigen. De Muzelmannen worden, na hunne terugkeering van Mekka, Hadjis, of bedevaartgangers, genoemd. Deze bijnaam is een ware adellijken titel, dien men niet vergeet achter hunnen naam te voegen, het zij men tot hen spreekt of aan hen schrijft, en welke hun alle aanspraak geeft op den eerbied en de hoogachting der geloovigen.
Uit hetgeen wij gezegd hebben, moet men niet afleiden, dat alle Muzelmannen dezelfde eenvoudigheid in hunne Godsdienst bewaren: Gedurende de nachten van Ramazan ziet men de bijgeloovigen zich verzamelen op de openbare plaatsen of voor de Moskéën. Dáár, in kringen zaamgeschaard, of op eene rij geplaatst, winden zij zich op door hunne overdenkingen; en als zij genoegzaam meenen ingegeven te zijn, beginnen zij links en regts golvenvormige bewegingen te maken, die zij hoe langer hoe meer versnellen, sprekende met kracht, doch met eene hijgende stem, te gelijker tijd de woorden: Allah ou! uit, die letterlijk beteekenen: God hem! Allengskens vermindert hunne ademhaling; hunne gelaatstrekken worden strak; somtijds springt hun het bloed uit de longen, en zij houden niet op, vóór dat zij, uitgeput van vermoeijenis en buiten kennis, in bezwijming nedervallen. Deze dweepers oefenden vroeger een groot gezag onder het onwetende volk uit; men geloofde hen in staat te zijn om wonderen te verrigten; zij hebben nu hunnen begoochelenden invloed verloren, en men beschouwt ze niet anders dan als gewone menschen. Het godsdienstig geloof verbindt zich bij de Muzelmannen met het bijgeloof; zij vreezen het booze oog, en telkenreize, wanneer zij eene lofspraak op de ligchamelijke of zedelijke hoedanigheden van een mensch afleggen, een dier of eenig voorwerp van waarde roemen, beginnen zij met den uitroep: Masch Allah! (dat God het behoede!) Men vooronderstelt booze bedoelingen bij den

{==649==} {>>pagina-aanduiding<<}
genen, die van dit beschermingsformulier geen gebruik maakt. Het is om die zelfde reden, dat men aan de hoofden der vrouwen en der kinderen en om de halzen der paarden amuletten of ook gekleurde steenen hangt. De eersten bevatten verzen uit den Koran, of kabbalistische spreuken; de tweeden zijn geschikt, om de aandacht van de voorwerpen, die ze dragen, af te trekken. - Bij de verschijning der nieuwe maan ziet men de Turken dikwijls op de wandelwegen of in de straten stilstaan, de beurs uit den zak trekken, en, terwijl zij de oogen op de maan vestigen, het geld betasten, dat dezelve bevat. Deze handeling laat zich verklaren door den volgenden wensch: ‘Mogt mijn rijkdom alzoo vermeerderen, gelijk de maan dagelijks in grootte toeneemt!’
De Muzelmannen vereeren in den Sultan den opvolger, den wettigen Stedehouder van mahomed en den Hoogepriester van het Islamismus. De Muphti is de hoogste Regter, de oppermagtige uitlegger van de wet: hij bekleedt den tweeden rang in de hierarchie; hij kan echter van zijnen post ontzet worden, en de Souverein heeft over hem het regt van leven en dood. De Sheriff van Mekka is Hoogepriester der heilige plaatsen. Hij is een der aanzienlijkste ambtenaren des rijks, maar zijne hooge waardigheid alleen verschuldigd aan de plaats, waar hij zijne bediening bekleedt. De Sultan benoemt bovendien drie Opper-Mollahs of regters; de een heeft zijn verblijf te Caïro; de twee anderen verlaten Konstantinopel niet, en verdeelen de hooge regtsmagt in Europisch en Aziatisch Turkije. Ieder landschap heeft bovendien nog een Mollah en iedere stad een' Cadi. Ziedaar de regterlijke magt. De betrekking van Pleitbezorger bestaat in Turkije niet; het woord is zelfs in de taal onbekend. Iedere partij behandelt en verdedigt hare eigene zaak; beklaagden en beschuldigden worden gehoord, en de regter vonnist naar de wet van den Koran. De Koran is het burgerlijke, staatkundige en godsdienstige wetboek der Muzelmannen; hieruit volgt, dat de regters een wezenlijk priesterschap vervullen. Nu volgen de Imans. Deze zijn de priesters, die de gebeden in de Moskéën doen, en die, bijgestaan door de Kodjas, of ondermeesters, de kinderen in de openbare scholen onderwijzen. Deze scholen belenden aan de Moskéën.
De Dervisch zijn, gelijk men weet, Turksche monniken. Er zijn in deze orde verschillende klassen: de huilers, de dansers en de bedelaars. De dansers en huilers hebben tot

{==650==} {>>pagina-aanduiding<<}
onderscheidingsteeken een' hoed van grijs vilt, zonder rand, in den vorm van een suikerbrood. Deze Dervisch bewonen de tékes of kloosters. Ieder heeft zijne cel. Verscheidene leven in den ongehuwden staat; anderen zijn getrouwd, leven met hunne vrouw, en komen niet buiten het klooster, dan tegen het uur des gebeds. Er zijn er, die eenig handwerk uitoefenen, of handel drijven; er zijn er ook, die zich met de beoefening van wetenschap en letteren bezig houden. Ik was altijd zeer over deze menschen te vreden, zoo dikwijls, ik met hen in eenige aanraking geweest ben. Men moet de Dervisch van deze klasse niet met die der bedelaars verwarren. Deze zijn de ellendigen, die God meenen te dienen met in onwetendheid en ledigheid het leven door te kruipen. Men ontmoet ze in de straten en op het land, somtijds naakt, somtijds met lompen gedekt, of de lenden met eene beestenhuid omgord. In de eene hand houden zij eene lans, in de andere eene drinkschaal. Deze lieden gaan blootshoofds, en kammen nimmer hair of baard; hun gelaat is verbrand door de zon, en hun uiterlijk inderdaad afschuwelijk. Gewoonlijk vallen zij niemand lastig; maar het woeste leven, dat zij leiden, en de afzondering, waartoe zij zich zelven veroordeelen, maakt, dat zij soms geheel verbijsterd van verstand, en voor anderen zeer gevaarlijk worden. Eens van Caïro naar Abousabel gaande, ontmoette ik een' dier uitzinnigen, die mij langen tijd met de snelheid en woede van een' tijger achtervolgde. Zonder den snellen draf van mijn paard zoude ik het slagtoffer geworden zijn, daar ik geen enkel wapen, en de Dervisch eene lans had.
Het geloof aan het Noodlot, men verlieze dit niet uit het oog, maakt een deel van het godsdienstig leerstelsel der Muzelmannen uit. ‘Zoo was het beschreven, God heeft het gewild,’ deze zijn bij hen heilige woorden, woorden, die geene tegenspraak dulden. De Muzelman toont te midden van het ongeluk meer wijsbegeerte, dan de strengste Stoïcijn der oudheid, en moet men bekennen, dat zulk eene onderwerping aan den wil van God een edel karakter openbaart: tot uitersten gedreven, ontaardt zij, en wordt eene berispelijke zorgeloosheid. De pest woedt ieder jaar in Turkije. Men spreke de inwoners van hunne ontvolking; men doe hun opmerken, dat deze geesel den Europeaan niet treft, wanneer hij zich aan de wet der quarantaine onderwerpt: ‘Gij behoort tot de ongeloovigen,’ zeggen zij; ‘het is eene mis-
{==651==} {>>pagina-aanduiding<<}
daad, zich tegen den wille Gods te verzetten.’ Het is waar, dat zij omtrent onze voorzigtigheidsmaatregelen, somwijlen tegenwerpingen maken, waarop weinig kan worden geantwoord. ‘Gij beschaafde mannen’, zeide mij eens een Turk, ‘gijlieden hebt geen medelijden. Wanneer de pest een der uwen aantastte, zoudt gij allen de vlugt nemen, en de ongelukkige, door de ziekte overvallen, zoude weldra, van zijne betrekkingen verlaten, aan de zorgen van vreemden worden toevertrouwd. Bij ons, het zij hij geneze of sterve, blijft de zieke altijd omringd en geen oogenblik verlaten van de genen, die hem beminnen en dierbaar zijn.’ - De Muzelmannen strekken de verachting van het gevaar nog verder uit. Wanneer een door de pest aangetastte sterft, wasschen en kleeden hem zijne vrienden, en vergezellen hem naar de grafplaats. Op het kerkhof gekomen, werpen zij de zakdoeken op zijn lijk, laten dezelve er, zoo lang het gebed duurt, opliggen, en nemen deze er niet af vóór dat men de kist in het
graf nederlaat. Deze wijze van eer en liefdebetooning aan den afgestorvenen kost aan vele honderden het leven. - De Muzelman is overtuigd, dat God niets doet zonder doel; en hij looft daarom den Vader aller batmhartigheid en mahomed, zijnen profeet.

Van Amburgh, de dierentemmer.

Men heeft in onze dagen lenkele buitengewone menschen gezien, die moed met kracht, tegenwoordigheid van geest met beleid vereenigden, die het verscheurendste gedierte zich wisten te onderwerpen, en leeuwen en tijgers dwongen, de heerschappij van den mensch te erkennen. In Engeland is van amburgh de opvolger van martin geworden, en heeft geheel Londen, gelijk thans Parijs, in verbazing gebragt door de bewijzen van het gezag, hetwelk hij over de wilde dieren uitoefent.
Reeds in ouden tijd heeft men, volgens het getuigenis der geschiedenis, de kunst verstaan, om het wild gedierte te temmen. De Romeinen, die onverzadelijke vernielers, die dikwijls op éénen openbaren feestdag duizend tijgers en leeuwen opofferden, wisten ook middel, om ze aan zich te onderwerpen. Martialis spreekt van eenen tijger, dien men geleerd had de hand van zijnen meester te lekken. Maar wat

{==652==} {>>pagina-aanduiding<<}
bij hem de grootste verwondering opwekte, het schouwspel, hetwelk de leeuwen van domitianus opleverden, in wier geopenden muil men levende hazen stak, zonder dat zij verscheurd werden. Intusschen, deze langmoedigheid der leeuwen was niet duurzaam; een van hen tot op dat oogenblik zeer mak, verscheurde twee kinderen, die bezig waren, om het zand in het bloedige strijdperk te effenen.
In Amerika vindt men insgelijks sporen van de kunst, om het wild gedierte te temmen; het was eene der geheimenissen van de Mexicaansche priesters. Om het geheim te bewaren, maakten zij gebruik van allerlei vreemde en geheimzinnige verrigtingen. Zij vervaardigden eene zalf uit de asch van venijnige slangen, die aan den voet der Afgoden waren verbrand; deze asch werd met pek, zwartsel, tabak en andere narcotische planten vermengd. Zij beweerden, dat deze zalf hun de magt schonk, om zich door leeuwen en tijgers te doen gehoorzamen.
In het Oosten heeft men deze kunst sedert lang uitgeoefend, en nog in Junij van dit jaar zond mehemed-ali aan het Fransch Gouvernement eenen tammen leeuw.
Het voorbeeld van martin heeft getoond, tot welk eene hoogte zelfs de wildste dieren kunnen getemd worden. Niet alleen tartte hij in zijne menagerie leeuwen en tijgers, maar hij had in zijn huis een' kleinen tijger, die, vrolijk springende, de handen van zijne verschrikte bezoekers kwam lekken, en met een kind van zes jaar speelde, het aangenomen dochtertje van den huisheer. Het beroep van martin scheen zoo gevaarlijk, dat de dagbladen bijna alle maanden het berigt mededeelden, dat hij door een van zijne kweekelingen was verscheurd. Gelukkig rust martin wel te vreden op zijne lauweren.
Van amburgh is zijn opvolger, en heeft zich in den laatsten tijd niet minder naam gemaakt door de heerschappij, welke hij over het wild gedierte voert. Wij ontleenen eenige bijzonderheden aangaande dezen man uit eene geloofwaardige levensbeschrijving, die door eenen koopman uit New-York, ephraim watts, is zamengesteld.
Isaac van amburgh werd geboren in Julij 1811 in een klein stadje van het Graafschap Duchess, een van de vierenvijftig Graafschappen van Kentucky. In dezen staat, niet verre van de stad Lewiston, hebben zich de Tuscarora Indianen nedergezet, en vormen, in verbindtenis met de over-
{==653==} {>>pagina-aanduiding<<}
blijfselen van andere stammen der inboorlingen, eene soort van Republiek. Vorboys van amburgh, de grootvader van onzen held, was een Tuscarora-Indiaan; zijn eigenlijke naam was tangborgon d'oom hetgeen beteekent de groote koning des wouds. Hij nam den naam van verboys van amburgh aan, naar dien van eenen planter, wiens leven hij gered had, toen deze door twee jagers in de bosschen werd aangevallen. De Indiaan vestigde zich in Kentucky, liet zich doopen en huwde. Zijn eenige zoon, de vader van den beestentemmer, had een' onoverwinnelijken afschrik voor alle soorten van dieren.
De jonge isaac, daarentegen, openbaarde reeds in zijne vroege jeugd eene groote liefde voor de dieren. Als kind speelde hij met wespen, kevers, muskito's en anderen insekten. Toen hij grooter werd, speelde hij met muizen en ratten van eenen naburigen koren zolder, en men zag hem daar dikwijls zitten, omringd van ratten, muizen en hagedissen, met welke hij zijn bescheiden maal deelde. Toen hij zeven jaren oud was, zat hij zoo stevig te paard, dat sprongen noch steigeringen hem uit den zadel konden ligten, en reeds op zijn twaalfde jaar vond hij een onafhankelijk bestaan in het dresseren van onhandelbare paarden, die men uit geheel Kentucky tot hem bragt.
In Zuid-Amerika zijn de wilde paarden buitengewoon woest, zij bijten geweldig en slaan met hunne voor- en achter pooten. Men vangt ze op deze wijze: een geoefend ruiter rijdt midden onder een troep wilde paarden, werpt om den hals van een dezer dieren een strik en om een zijner pooten een touw met looden kogels aan het einde, waarmede hij het op den grond trekt. Hij springt vervolgens van zijn eigen paard en werpt zich op den rug van het wilde, dat hem door de uitgestrekte vlakten wegvoert. Niets is in staat om den onverschrokken ruiter te doen vallen, het wilde ros, door stem, zweep en sporen voortgedreven, holt voort, houdt eindelijk stil en stort neder, uitgeput van vermoeidheid. Van dat oogenblik is het voor altijd getemd en laat zich rustig naar den stal brengen. De vindingrijke geest van van amburgh ontdekte deze wijze van temmen als van zelve, en paste haar toe op de paarden aan zijne zorg toevertrouwd.
Doch het was hem niet genoeg, aldus de weerspannigste paarden gedwee te maken. Door zijne moeder godvruchtig opgevoed, las hij op zekeren dag in het eerste hoofdstuk des

{==654==} {>>pagina-aanduiding<<}
Bijbels, waar de heerschappij over al het gedierte der aarde aan den mensch wordt toegezegd. De jonge van amburgh dacht over deze woorden na. ‘Indien de mensch,’ zeide hij bij zich zelven, ‘heerschappij heeft over al het gedierte, van waar komt het dan, dat hij vlugt bij het zien van eenen tijger? waarom laat hij zich verscheuren door eenen leeuw? Het wild gedierte is slechts te vreezen, omdat wij kleinmoedig zijn. Wij behoorden niet voor de dieren te beven, maar zij moesten voor ons beven. Ondanks hunne kracht en woestheid zijn zij zwak en vreesachtig, en wij behoeven ze slechts stoutmoedig aan te zien en de oppermagt van het verstand en den menschelijken wil te doen gevoelen, om hen aan hunnen natuurlijken heer te zien gehoorzamen.’
Van amburgh bragt de theorie weldra in praktijk. In zijne vrije uren zwierf hij in de bosschen van Kentueky rond, en oefende zich in het temmen, van wolven, vossen, stinkdieren, hijena's, wilde zwijnen en buffels. Niet alleen temde hij er velen, maar hij verkreeg een groot gezag over deze dieren en werd als 't ware hun opzigter. Wanneer een wouddier konijnen, schapen of gevogelte had weggeroofd, vervoegden zich de pachters bij van amburgh, en droegen aan hem op, om den schuldige te straffen of hun over te leveren. Het eenparig getuigenis van de bewoners dier streken stelt deze daadzaak boven bedenking. Zij verzekeren, dat van amburgh meermalen het schuldige dier opspoorde, en ongeschonden ganzen en schapen teruggebragt, die verdwenen waren.
Een groot wild zwijn zwierf in een bosch rond, ongeveer twintig mijlen van de woonplaats van van amburgh. Dit dier verscheen dikwijls op de pachthoeven, verwoestte de moestuinen, beroofde kastanjeboomen van hunnen bast en verspreidde overal vernieling. Men nam zijne toevlugt tot van amburgh, en binnen eene week hadden de verwoestingen door het wilde zwijn opgehouden.
Van amburgh temde het wild gedierte maar hij stortte hun bloed niet. Hij had tot wapentuig verkozen een ijzeren stok, waarmede hij hen op een zeker punt des ligchaams op de ruggegraat sloeg, zonder hen ooit zwaar te wonden. Hij achtte het ook niet noodig, hen van de vrijheid te berooven maar bespiedde ze in hunne schuilhoeken, verrastte ze in hunne holen en temde ze in hunne eigene woonplaatsen.
Eene ontmoeting, waarbij hij minder medelijden had met

{==655==} {>>pagina-aanduiding<<}
de menschen dan met de beesten, dwong van amburgh, zijn vaderland te verlaten. Er waren bijenkorven geplunderd, en verschillende teekenen bewezen, dat de roover geen tweevoetig dier was. Van amburgh werd geraadpleegd, en bemerkte weldra, dat de schuldige een beer was van zijne kennis, een van zijne beste kweekelingen en het voorwerp van zijne bijzondere zorgen. Hij wilde den pachter wel het verblijf van dezen lievelingsbeer aanwijzen, maar op voorwaarde, dat de straf zich bepalen zou tot eenige stokslagen. De pachter nam met zich drie kerels, met geweren gewapend, doodde den beer, sneed hem de pooten af, die nog geel en kleverig van den honig waren, en keerde met deze zegeteekenen naar huis terug. Onderweg ontmoeten zij van amburgh, die hen met hevigheid hunne ongetrouwheid aan hun woord verweet. De twist werd vuriger, en daden volgden op woorden; van amburgh, woedend aangevallen, verdedigde zich dapper, wierp den pachter en een van zijne trawanten overhoop en liet hen voor dood op de plaats. Vreezende, dat hij hen inderdaad gedood had, nam hij de vlugt, spoedde zich naar de kust, en ging aan boord van het eerste schip, dat hij vond. Het zeilde naar Bombay, en vertoefde op den togt een tijd lang aan de Kaap. Vam amburgh ging aan wal, en zijne scheepsmakkers waren zeer verbaasd, toen zij hem des avonds zagen terugkeeren met een beer, dien hij in de bosschen bij het strand had gevangen, en dien hij voor zich uitdreef, hem met zijnen ijzeren stok dreigende.
Van amburgh bepaalde zich in zijne proefnemingen niet bij het onderwijzen van zijnen beer, aan wien hij den naam van job gaf, en dien hij leerde, zich op den eersten wenk van zijnen heer in het water te werpen. Hij dresseerde zeekalven op het visschen, en deed hen apporteren, bijna gelijk de beste hond. Niet tevreden met deze zeker reeds verwonderlijke uitkomsten, wilde hij beproeven, zich door eenen haai te doen gehoorzamen, en volhardde in dit voornemen, ondanks den raad van den Kapitein. Op zekeren morgen was hij met zijnen beer bezig om te ontbijten, toen een monsterachtige haai zich vertoonde. Zijnen ijzeren stok grijpende, werpt van amburgh zich over boord, en zwemt naar het vreeselijke ondier toe. De Kapitein stuit de vaart van het schip, en de matrozen loopen op den voorsteven te zamen. Van amburgh bereikt den haai. Deze

{==656==} {>>pagina-aanduiding<<}
grijpt den ijzeren stok met zijne tanden, en sleept zijnen vijand onder water. Na vruchtelooze pogingen, om zijn wapen los te rukken, is van amburgh genoodzaakt het in den steek te laten en weder boven te komen. De haai vervolgt hem. Voordat onze held een reddend touw heeft kunnen grijpen, ziet hij het monster vlak bij zich, en ontwijkt het enkel door plotseling naar de diepte te duiken. Hij komt weder boven, vraagt een harpoen, die hem wordt toegeworpen, wacht bedaard den aanval van den haai af, werpt hem den harpoen in den rug en slingert het touw, waaraan de weerhaak zit, aan boord. Terwijl de matrozen zich beijveren, om den kop van het ondier boven water te houden, beveelt van amburgh aan job, om zich in zee te werpen. De beer gehoorzaamt dadelijk, zwemt naar den haai, en, door zijnen meester bestuurd, smoort hij het stervende zeemonster met zijne pooten. De waarheid van dit voorval is bevestigd door verscheidene matrozen, die er ooggetuigen van waren.
Weinige dagen later verloor het schip in den storm zijne masten, en was genoodzaakt, om de eerste haven de beste op te zoeken. Daar ontmoette van amburgh een van zijne landslieden, en vernam van dezen, dat de pachter en zijn knecht hersteld waren. Hij besloot dus naar zijn vaderland terug te keeren, en scheepte zich op het eerste schip in, dat naar Noord-Amerika zeilde. Na eenen korten tijd bij zijne moeder te hebben doorgebragt, verbond hij zich met zekeren titus, die de kostbaarste verzameling van dieren in Amerika bezit. Het is een zonderling schouwspel, haar vooral bij nacht bij fakkellicht te zien reizen. Zij wordt vervoerd op zestig wagens, en het gehuil, gebrul en geschreeuw vormt zulk een' vreeselijken wanklank, dat menschen en dieren op een' grooten afstand daardoor worden verschrikt.
Van amburgh onderscheidde zich weldra in de menagerie van titus. De eerste opzigter was gestorven, ten gevolge van de wonden, die hij had gekregen bij zijne pogingen, om eene woedende leeuwin van het eene hok in het andere te doen overgaan. Twee andere opzigters, daarbij behulpzaam, hadden insgelijks veel geleden. Van amburgh bood aan, haar te temmen, en begaf zich alleen in haar hok, gewapend met zijnen ijzeren stok. Drie dagen later gaf hij voor de eerste maal aan het publiek het schouwspel, dat een mensch zijn hoofd stak in den muil van een

{==657==} {>>pagina-aanduiding<<}
verscheurend dier, en het was diezelfde leeuwin, met welke hij deze kunst verrigtte.
Van amburgh had hooren zeggen, dat de leeuw, wanneer hij bloed geroken of geproefd had, tot zijne vorige woestheid terugkeerde. Besloten hebbende, zelf daarvan de proef te nemen, doopte hij zijnen arm tot aan den schouder in bloed, en stak dien in den muil van den leeuw; vervolgens ging hij met een lam en zelfs met een kind in het hok. Hij herhaalde deze proefneming verscheidene malen in Kentucky en elders.
Tegen het einde van 1838 zond titus, van amburgh naar Engeland met het schoonste gedeelte van zijne verzameling. De eigenaars van den circus van Astley, te Londen, haalden hem over, tegen betaling van eene wekelijksche som van driehonderd pond sterling, om in hun gebouw zijne vertooningen te geven, en weldra zag men hem daar omringd van tijgers en leeuwen, die, aan zijne voeten uitgestrekt, zijnen minsten wenk gehoorzaamden. Hij maakte verbazenden opgang, werd in de eerste kringen toegelaten, door de beroemdste schrijvers en geleerden bezocht, en sprak met hen over zijne kunst, om wilde dieren te temmen. Hij gaf zelfs les in deze kunst, en won groote sommen, door haar aan jongelieden van den eersten rang te leeren. (*)
Van amburgh is vijf voet, tien en een halve duim (Engelsche maat) lang. Hij is van een' stevigen ligchaamsbouw; maar, ofschoon hij zeer veel kracht bezit, zijn zijne spieren toch niet buitengewoon ontwikkeld. Zijne trekken hebben eene bijna vrouwelijke zachtheid, maar zijne oogen eene groote en ongewone uitdrukking. De oogappel is buitengemeen vooruitspringend, en het is alsof hij de gave bezit, om regts en links af te zien, bijna zonder zijn hoofd te verdraaijen. Hij heeft geene schitterende oogen; zij hebben iets kouds en mats, en zouden naar die van een lijk zweemen, indien zij zich niet onophoudelijk in hunne kassen bewogen, als om alles te gelijk te zien. In zijne oogen ligt de magt van van amburgh; de wilde dieren kennen

{==658==} {>>pagina-aanduiding<<}
en vreezen ze, en hij doet daarmede eene onbegrijpelijke werking.
Merkwaardig zijn zijne denkbeelden over de dieren. Men vraagde hem eens, hoe hij over de wolven dacht. ‘Wanneer ik er over nadenk,’ zeide hij, ‘dan schaam ik mij over den mensch. Het zijn de verstandigste en zachtaardigste dieren, als men ze weet te vangen, en toch zijn de menschen bang voor dezelve! De Indianen bedienen zich van wolven, even als van honden, en ik heb eenen wolf van droefheid zien sterven op het graf van zijnen meester.’
‘Gij zoudt dus niet vreezen,’ ging men voort, ‘om u te midden van een troep uitgehongerde wolven te bevinden?’
‘Dat zou een gevaarlijk gezelschap zijn,’ antwoordde hij. ‘Een hongerige wolf is niet in zijnen natuurlijken staat. Hij is krankzinnig.’
Men sprak over hyena's. Hij lachte. ‘Dat zijn laaghartige, vreesachtige dieren,’ zeide hij, ‘die u van achteren aanvallen. Maar ik zou er vijftig te gelijk staan, indien ik een muur in den rug had.’
Men heeft soms beweerd, dat hij de dieren vóór de vertooning met spijs oppropte, en dat verzadigheid de oorzaak was van hunne gedweeheid. ‘Dat is niet waar,’ zeide hij. ‘Slechts eenmaal daags, en wel na de vertooning, krijgen zij voedsel. Ik geef hun altijd uitgezochte stukken, en zij zijn eer keurig dan verslindend. Wanneer zij ongehoorzaam zijn geweest, onthoud ik hun het voedsel, en zij moeten zich met een klein stukje tevreden stellen.’
Hij neemt de schoonste dieren, waar zij hem slechts voorkomen, en temt ze alle, zonder onderscheid van ouderdom. Zijn schoonste tijger is uit den Zoölogischen tuin te Surrey, en was na de eerste proeve reeds getemd. Geen dier is, volgens zijne meening, ongeschikt, om aldus getemd en geleerd te worden, zelfs niet de rhenocéros, het domste en logste van alle schepselen. De tijd zal leeren, of zijne meening inderdaad grond heeft, dan of ook van amburgh slechts eene uitzondering maakt op de gewone menschen.
Uit Engeland is van amburgh naar Frankrijk overgestoken, en geeft thans zijne voorstellingen in het Théâtre de la Porte Saint Martin. Opzettelijk is een stuk vervaardigd, onder den titel van la fille de l'Emir, waarin hij zijne kunsten kan vertoonen. Ofschoon men den man moet bewonderen, die met zooveel stoutheid de heerschappij van den mensch

{==659==} {>>pagina-aanduiding<<}
over de dieren handhaaft, is er toch van den anderen kant iets huiveringwekkends en onbetamelijks in de wijze, waarop hij aldus zijn leven tot een spel maakt en het noodeloos waagt. Is er niet iets waars in het gezegde van een der Fransche dagbladen: ‘Hoedanig is het gevoel, dat het hart der toeschouwers en toeschouweressen doet kloppen? Het is de spanning, waarin zij zijn, als van amburgh zijn hoofd steekt in den muil van eenen tijger of leeuw, hoe dat tooneel zal afloopen. Een Engelschman zeide, om zijne herhaalde tegenwoordigheid bij de vertooningen van van amburgh te verklaren: ‘Ik hoop te eeniger tijd het te treffen, dat de leeuw den man opeet.’ Dat is het geheim dezer vreeselijke nieuwsgierigheid. Men moge het zich ontveinzen, iets dergelijks ligt ten grond. Men hoopt juist niet, dat de leeuw den man zal opeten; maar men schept behagen in het gevoel van vrees, van onzekerheid, of het dier den vermetele ook zal verscheuren, en het verschil tusschen deze beide gewaarwordingen is misschien minder groot, dan men denkt.
In één punt verdient Parijs hier de voorkeur boven Londen. Daar trad van amburgh het hok binnen met een kind in zijne armen; te Parijs heeft hij een lam moeten nemen, omdat geene moeder haar kind wilde afstaan. Eere zij het moederlijk gevoel! Het is te bejammeren, dat de zucht naar het ijsselijke, die onzen tijd schijnt eigen te zijn, den kunstenaar verleidt, om het publiek op dergelijke vertooningen te vergasten. Wij moeten ze misprijzen, maar kunnen daarom toch onze bewondering niet ontzeggen aan den moedigen en stouten beestentemmer.

Buonaparte te Modena.

Spoedig, na het binnenrukken der Franschen, werd, op bevel van den Generaal buonaparte, de vrijheidsboom te Modena geplant, en bij proclamatie de gelijkheid van standen en bezittingen afgekondigd. Men kan ligt nagaan, hoezeer zulk eene schoone hoop door het gemeen werd toegejuicht! Hierna werd een algemeen volksfeest op het slotplein verordend, waarbij niemand, op bedreiging van zware straf, afwezig mogt blijven. Zelfs ouderdom of krankheid schonken geene redenen ter verschooning. De meest gegoeden moesten de kosten van dit feest voor hunne rekening nemen, en hun

{==660==} {>>pagina-aanduiding<<}
zilverwerk leveren tot verfraaijing van den maaltijd. Voor den Generaal was eene hooge tribune opgerigt, omringd van eene overgroote menigte spijstafels. - Onder het jubelgeschreeuw van de heffe des volks, en de kwalijk bedwongene tranen van hen, die dit bedriegelijk spel aanschouwden, brak de feestdag aan. Het bevel hield in, dat bij de tegenwoordige gelijkheid der standen, allen bont onder eengemengd plaats zouden nemen; dan desonaangezien begaven zich, over het algemeen, de bedienden in den omtrek hunner heeren, ten einde het zedeloos gepeupel terug te houden, dat zich nevens hunne meesters wilde plaatsen. Bij elke toast, onder het geschal van pauken en trompetten, den Generaal gebragt, knikte deze, den hoed op het hoofd, van zijne hooge tribune, op de menigte neder. Eindelijk verloste een plasregen de welgezinden van de bijwoning van dit schandmaal; dan nu strekte het gemeen, om de republikeinsche gelijkheid in praktijk te brengen, de handen naar het zilveren tafelgereedschap uit. Dit was echter geenszins de meening des Generaals, en Fransche soldaten stootten de verbaasde zaamverbondenen terug, die van begrip waren hier hun beroep te mogen uitoefenen, terwijl al het zilver op eene andere, onmerkbare wijze verdween.




De tempel Selo Grio.

De tempel Selo Grio in de dessa Setro wetjannan in het distrikt Bandongan, Residentie Kadoe is in 1835 het eerst ontdekt door den Resident hartmann. Na dezen en den Controleur petel was ik de eerste Europeër, die denzelve bezigtigde, en zal ook, naar ik meen, de eerste zijn, die zich aan eene beschrijving er van waagt.
Het gebouw moet in schoonheid en sierlijk voorkomen verre achterstaan bij die van Borobodoz Mundut en het Diëngsche gebergte. ofschoon het met deze laatste de meeste overeenkomst heeft. Het is 7 palen afstands noordwaarts van Magelang, tusschen hooge bergspitsen gelegen, die het tot aan het jaar 1835 bijkans voor aller oog verborgen hebben. De binnen ruimte is vierkant, en heeft tien voet lengte, even zooveel breedte en ongeveer 30 hoogte. Dezelve loopt piramidaal toe, op dezelfde wijze als de tempel van Mundut, d.i. de bovenste steen springt altijd boven de onderste

{==661==} {>>pagina-aanduiding<<}
binnenwaarts uit, met dit onderscheid echter, dat hier elke uitspringende steen afgerond is, en dus geen' scherpen, maar stompen of ronden hoek maakt. In de twee hoeken naar den oostkant is, op 10 à 12 voet van den grond, een driehoekige steen in den muur bevestigd, die zou hebben kunnen dienen, om er eene lamp, of offerschaal, of offervuurtest op te zetten. Terzelfder hoogte in het midden van het gebouw, springt aan weêrszijden nog een steen uit den muur, welke tot hetzelfde einde zou kunnen strekken. Overigens is de tempel van binnen zonder nissen of versierselen, en geheel ledig; doch in den grond vond ik een' gebeitelden steen van geelachtige kleur, vierkant, en eene lengte hebbende van 4½ voet, en even zooveel breedte, met eene dikte van 6 duim. Beneden en aan beide zijden was eene soort van handvatsel, terwijl een piramidaal hoofd van 1½ voet lengte de bovenzijde versierde. Naar het gebruik van denzelven heb ik vruchteloos gegist en onderzoek gedaan, hoewel een digt aan de randen, rondgaande gebeitelde voor of sleuf aanduidt, dat dezelve op een' vierkanten bak of iets dergelijks zal gelegen en gesloten hebben. In het midden van dezelven was eene cirkelvormige opening van ongeveer een voet diameter.
De ingang van het gebouw is, aan den oostkant, geheel afwijkende van de bouworde der overige tempels, die ik gezien heb. Dezelve bestaat uit eene soort van gang, die een weinig vooruitspringt, en 3½ voet lang en 2½ breed is, met eene hoogte van ongeveer 5 voet. Aan den zuid-noord-, en westkant ziet men drie beelden, welke in eenvoudige uitspringende, vierkante nissen, met dubbele kroonlijksten, geplaatst zijn. Aan den westkant, ter wederzijde van den gang ziet men twee mansbeelden, die denzelven als wachters schijnen te bewaken. Deze hebben tiara's op het hoofd, en zijn verder met oor- arm- en voetversierselen getooid. Ook aan den bovenarm en om den middel zijn zij met gewerkte banden en kettingen versierd, terwijl een bandelier van den linkerschouder afhangt. Zij zijn wijders met een sarong of kajin gekleed, die zij aan de linkerzijde een weinig opligten. Hunne kin is zonder baard, en aan hunne regterhand staat een lang drietand. Ter linkerzijde van den ingang, aan den hoek, ziet men nog een mondoliko, d.i. een beeld met vier armen en een' olifantskop; dat aan den regterhoek is verdwenen.

{==662==} {>>pagina-aanduiding<<}

In de nis ten zuiden staat een mansbeeld, met een' langen priesterlijken baard. Het is op de gewone wijze versierd, maar heeft, door toeval of moedwil, beide armen verloren. In de nis ten westen zit weder een mondoliko, wiens snuit gebroken is, op een voetstuk. Ten noorden ziet men een vrouwenbeeld met acht armen. Het staat op een' liggenden karbouw, en houdt in de regterhanden, onder anderen, eene slang, een' ring en den staart van den karbouw. In de linkerhanden houdt zij een kind bij de haren omhoog en een pedoepaän of offervuurtest.
Voor het overige is de tempel uit lavasteen gebouwd, en heeft 14 voet in den buitensten omvang. De koepel is voor een gedeelte ingestort, zoodat men deszelfs oorspronkelijke hoogte juist niet bepalen kan. Rondom denzelven zijn eenige stukken van een Gamblang-spel uit afzonderlijke steenklompen gehouwen, als vier zoogenaamde Gongs, vier Kromongs en vier Gedemongs, en voorts een ander spel, bekend onder den naam van Dakon. De Legende van dezen tempel is de volgende: De Hoogepriester bambang sombo, zoon van dorowattie, afkomstig van Soemowono in de Kadoe (alwaar nog negen tempels aanwezig zijn, onder de benaming van Gadong Songo) vroeg de dochter van een' minderen Priester ten huwelijk. De vader van het meisje, tot dit huwelijk ongenegen, doch zijn' Hoogepriester niet durvende afwijzen, wilde hem ten minste in zijn voornemen dwarsboomen, en eischte, dat de man, die haar trouwen wilde, binnen den tijd van zeven dagen een' tempel moest bouwen, daarin blijven wonen, en beloven, dat hij denzelven, na de voltrekking van het huwelijk, met beelden versieren zou; voorgevende, dat hij dit bij hare geboorte gedroomd had. De Hoogepriester stemde in de voorwaarde, volvoerde het werk, trouwde de dochter, en begon met elk jaar een beeld voor den tempel te vervaardigen. In het eerste jaar maakte hij zijn eigen beeld, en plaatste het in de nis ten zuiden van den tempel. In het tweede jaar maakte hij het beeld zijner vrouw en van zijn kind, en plaatste het ten noorden. In volgende jaren maakte hij de beelden ten westen en ten oosten van het heiligdom, en besloot zijne dagen, nadat hij een Wiendoe, dat is acht jaren, was getrouwd geweest. De Javanen schatten den ouderdom van deze halve ruïne op 600 jaren, en hebben dezelve nimmer durven bezoeken, doch nu een
Europeër dit gedaan heeft, gaan zij er gerust

{==663==} {>>pagina-aanduiding<<}
binnen, geloovende, dat door dezen het kwaad, dat op hun bezoek zeker zou gevolgd zijn, is weggenomen.

Batavia, 1839.

s.a. buddingh, Theol. Dr. en Predikant te Batavia.

Het tegenwoordige levenslot der vermaarde, ook onzen tooneelminnaars niet onbekende, Fransche treurspelspeelster, Mlle. Georges.

Mlle. georges, de eertijds zoo beroemde Actrice, welke keizers aan hare voeten zag, tot het kabinet van een' napoleon in de Tuileriën den toegang had, door hare schitterende schoonheid al de overige Tooneelspeelsters verduisterde, blijft thans van al dien luister, al die glansrijke kroonen, en, wat meer zegt, al haar opgehoopt bankpapier, niets over, dan - de herinnering. Men ziet haar thans, met valsche juweelen, kommerlijk in de provinciesteden rondzwerven. Nooit bestalen haar, gelijk de rijke Mlle. mars, Fransche gaauwdieven. Nog troont een spoor van schoonheid op haar grootsche voorhoofd, thans als 't ware een puinhoop uit vroeger eeuwen. Op de smerige planken van het Theater St. Martin treedt nu de ongelukkige kunstenaresse, te midden van ellendige medespelers, op, huilende en weeklagende, zich overschreeuwende, ja overbrullende, verlaten van de fortuin, van alle tooneel-zegepralen, van het publiek, en in eene schamele woning huizende. Semiramis is niet meer; de diadeem is verbroken, en met medelijden aanschouwt men deze koningin des Treurspels, die nog voor het laatst in de tegenwoordige Fransche Melodrames, als in den Toren van Nesle, Maria Tudor, Lucretia Borgia en soortgelijke overdrevene wanschepsels des overspannen gevoels, opflikkerde en toen uitdoofde, dat is, tot leedwezen der ware kunst, met hare kolossalen gestalten nog nu en dan over de ruwe planken der Boulevards-theaters waggelt; want Mlle. georges heeft haren sieren tred, hare stem den betooverenden klank, hare spraak de wegslepende declamatie niet meer; zij sleept zich voort, schreeuwt op heschen toon, of woedt of brult. Eens leefde zij in glans en overvloed, de schoone, waarlijk antiek-schoone vrouw, met haar edel voorhoofd, weelderig hoofdsieraad, bedekt met echte
paarlen en juweelen, de fiere

{==664==} {>>pagina-aanduiding<<}
leest gehuld in de kostbaarste zijden en cachemiren stoffen, de kleine welgevormde handen schitterende van de kostbaarste en zeldzaamste gesteenten, geschenken der magtigste Vorsten en aanzienlijkste bewonderaars. Maar al die weelde des oogenbliks werd, zonder zorg voor de toekomst verspild, de beker der vreugde op eens geledigd, zonder aan de heffe op deszelfs bodem te denken. Met het Keizerschap viel ook Mlle, georges.

Drie avonden.

Een leerzaam verhaal voor jonge dochters.

Het was avond. Aan den haard flikkerde de heldere vlam eens houtvuurs en verlichtte het binnenste van een vertrek, hetwelk, door de netheid, orde en rust, welke alles daarin ademde, een' ieder, die het betrad, met welbehagen vervullen moest. Op eenen leuningstoel aan den schoorsteen, met de voeten op de vuurijzers, zat een bejaard heer. Van tijd tot tijd legde hij de afvallende houtsprokkels op den gloed; iets, hetwelk hij echter blijkbaar geheel werktuigelijk verrigtte, en dat het diepe nadenken niet afbrak, waarin hij verzonken scheen. De opgeruimdheid, die anders op het opene, door de zon donkerbruin gebrande gezigt te lezen was, verborg zich op dit oogenblik onder eenen trek van zwaarmoedigheid, misschien ook slechts van overpeinzing. Van tijd tot tijd streek hij met de vlakke hand over het hooge voorhoofd, om de enkele grijze haren, die er op nederdaalden, weg te schuiven; dan weder stampte hij, als uit ongeduld, met de tang, welke hij in de hand hield, op den grond, en vervolgens verviel hij op nieuw in zijne diepe mijmering, welke hij slechts afbrak, om een' snellen blik op een jong meisje te werpen, dat aan den anderen hoek van den haard in eene demoedige houding tegenover hem stond. De zaamgevouwen handen, het zwoegen van haren boezem, dat elken slag van haar kloppend hart duidelijk vernemen deed, hierbij de smeekende uitdrukking van haar met onbeschrijfelijke zachtheid op den oude gevestigd oog, lieten in haar gemakkelijk iemand raden, die de uitspraak van den tegenover haar zittenden met hoop of vrees te gemoet zag. Nog een derde persoon, insgelijks eene vrouw, was tegen-
{==665==} {>>pagina-aanduiding<<}
woordig; zij zat in eenen leuningstoel voor de in het midden der kamer staande tafel, en de daarop brandende lamp wierp een hel licht op de nog schoone, hoezeer reeds de sporen des ouderdoms dragende gelaatstrekken eener vrouw, die den uitslag van het tooneel aan den haard met angst scheen te verwachten. Het theeservies op de tafel, een opgeslagen boek, eenig uit de hand
gelegd vrouwelijk werk deden zien, dat het aan den gang zijnde, zoo al niet regtstreeks onaangename, nogtans pijnlijke gesprek het gezin in deszelfs dagelijksche, rustige gewoonten verrast en gestoord had. Het eenige levende wezen, hetwelk zich, behalve de drie genoemde personen, nog in de kamer bevond, was een fraaije jagthond van Engelsch ras, die voor de voeten van den ouden heer aan den haard lag uitgestrekt, en met opgeheven kop en gespitste ooren zijnen meester scheen gade te slaan, even alsof hij de oorzaak van diens hem anders ongewone mistroostigheid wilde raden. Langen tijd werd de stilte slechts door het knapperen der vlammen afgebroken, en de toestand moest allengskens, en wel bovenal voor de beide vrouwen, hoogst pijnlijk worden, toen eindelijk de oude man, als uit eenen droom ontwakende, of plotseling een besluit nemende, een' langen, doordringenden blik op het tegenover hem staande meisje wierp, dat gedwongen was voor denzelven de oogen ter aarde te slaan; daarna zeide hij: ‘Gij gelooft dus, emilia, met zekerheid uw geluk in deze verbindtenis te zullen vinden?’
‘O mijn vader!’ gaf de dus aangesprokene ten antwoord; ‘hoe zou ik nog kunnen twijfelen?’
En alles zonk weder in het vorige stilzwijgen terug. Eindelijk kon naar het scheen, de bejaarde dame dit niet langer uithouden; met eene zachte stem riep zij: ‘Emilia! o mijne emilia!’
Dit roepen had iets zoo liefdevols en tevens zoo treurigs, zoo tot het hart sprekends, zoo hoogst aandoenlijks, dat het scheen alsof het aan den geheelen gang van emilia's denkbeelden eene andere rigting gegeven had. In tranen uitbarstende, vloog zij aan de borst harer moeder, die haar teederlijk in de armen sloot.
‘Slechts bedaard, mijn kind! slechts bedaard! alles kan immers nog goed worden,’ zeide zij.
‘Maar denkt gij dan, mijne dochter, mijne geliefde emilia,’ viel de oude man haar in de rede, ‘dat ik niet even

{==666==} {>>pagina-aanduiding<<}
veel, misschien meer nog dan gij, er onder lijde, nu ik u mijne toestemming op den eersten, gewigtigen wensch, dien gij uit, moet weigeren? Vertrouw de ondervinding van uwen ouden vader, kindlief, die de wereld heeft leeren kennen, en die, gelijk gij zelve gewisselijk overtuigd zijt, niet anders wil dan uw geluk; geloof mij stellig, louis de folanges is geen man voor u.’
‘Maar om 's hemels wil, vader,’ snikte emilia, ‘wat kunt gij dan toch met mogelijkheid op hem aan te merken hebben? Jong, rijk, beminnelijk, van goeden naam, uit een aanzienlijk geslacht ontsproten, vereenigt hij dan niet alles in zich, wat de stoutste wenschen slechts verlangen kunnen?’
‘Ja zeker! ja zeker! In alwat gij zegt hebt gij, in zeker opzigt, gelijk, mijn kind. Maar de blik van hartstogt, waarmede gij het goede in hem ziet, ontdekt niet de gebreken. Gij ziet de liefelijke bloem; maar haar gezigt boeit uw ongeoefend oog te zeer, dan dat het de daaronder verborgene slang ontwaren kan.’
‘Maar gij,’ waagde de moeder hier tegen te werpen, ‘van waar hebt gij dan deze zekerheid? Kunt gij het ook niet zijn, die u vergist? Van waar toch deze schrikkelijke, vastgewortelde argwaan tegen eenen jongen man, dien ieder achting bewijst, van wiens lof aller monden overvloeijen?’
‘Vanwaar! Vanwaar? Omdat ik hem heb gadegeslagen, niet door het kaleidoscoop van hartstogt, van phantasie, hetwelk, men mag het draaijen zoo als men wil, steeds glinsterende kleurspelingen, vertoont, maar door het microscoop van verstand en ondervinding, aan hetwelk de angel van het giftige insekt onder deszelfs met goudstof overdekte vleugels niet ontgaat; - omdat ik weet, dat zijne beminnelijkheid, zijne dienstvaardigheid, eigenschappen, die vooral in vrouwen, zoo ligt en zoo sterk boeijen, slechts dunne korsten zijn, waaronder de gloeijende lava van alverterende driften kookt. Laat slechts een kleine aanstoot van buiten de dunne schors doen bersten, en vernielend rukt de vuurstroom alles met zich voort, wat zich tegen deszelfs loop verzet. Gij vraagt mij, vanwaar? Omdat ik zijne geweldige, alles buiten hem vergetende zelfzucht doorzien heb, ten gevolge van welke zijn eigen ik, zijn eenige persoon de spil is, rondom welke hij meent, dat al de hem omgevende personen bestemd zijn zich te draaijen; - omdat ik zijne onzalige zucht, om te pronken, te schitteren, bemerkt heb; eene zucht, die op

{==667==} {>>pagina-aanduiding<<}
zichzelve, wel is waar, onschadelijk is, maar bij een karakter als het zijne de kiem van alle ellenden, ja van alle misdaden in zich draagt. Valt mij niet in de rede! Ik weet zeer wel, dat deze hartstogtelijkheid bij u, vrouwen, gevoel, deze pronklust eerzucht, dit egoïsmus bewustheid van eigen waarde heet; maar ik weet ook even zeer, dat deze neveldrank der phantasie snel vervliegt, en dat het koude, naakte verstand, de prozaïsche wezenlijkheid, alsdan vreeselijk wraak nemen, dat men hen zoolang miskend en vergeten heeft.’
‘Maar, vader,’ hernam emilia bevreesd, ‘schildert gij dan ook niet met al te zwarte, al te harde kleuren? Maakt uwe anstige bezorgdheid voor mij u niet te zeer tot partij, dan dat gij een onvooringenomen regter zoudt kunnen wezen? Neen! ik voel het, mijn louis kan geen verachtelijke Egoïst zijn; het is onmogelijk! Sla hem vrij gade! Zijn deze edele gelaatstrekken, is zijn goedhartige blik, zijn open vrij oog, de lieftalligheid en innemendheid zijner manieren, zijn dat alles teekenen van een liefdeloos, zielverdoovend egoïsmus? Of was het misschien ook egoïsmus, dat hem bewoog, zich, gelijk mij verhaald werd, bij den jongsten brand in de vlammen te werpen, om het kind eener jammerende moeder te redden; eene daad, welke hij mij uit bescheidenheid geheel verzweeg? Was het egoïsmus, dat hem aandreef, onlangs gelijk mij een ooggetuige verteld heeft, den blinden muzikant, weet gij, vader, dien armen ouden man, die zoo dikwerf ons medelijden gewekt heeft, toen hij door het paard van Graaf M*** omvergeworpen en bijna overreden was, zijne geheele beurs te geven, en, eer men hem nog regt herkend had, weg te sluipen, om aan den dank van den arme te ontkomen? En dan, o mijn vader, kan dan de stem wel geheel logenachtig zijn, die in mijn binnenste zoo luid, zoo innig voor hem spreekt? Kan het mogelijk wezen, dat God het vaste geloof aan hem, als mijn grootste geluk, in mijne ziel gelegd zou hebben, wanneer dat gevoel zoo geheel en al bedrogen moest worden? Waarmede had ik het dan verdiend, reeds bij mijne intrede in het leven, aan eene zoo bittere, zware, geheel dat leven bedervende mistasting onderworpen te worden?’
Hare heete tranen, welke zich met die harer moeder vermengden, beletteden haar verder te spreken. De goede vader scheen door het gezigt zijner in tranen smeltende dochter

{==668==} {>>pagina-aanduiding<<}
van zijn stuk gebragt, en bijna zichzelven te verwijten, die tranen veroorzaakt te hebben. Met moeite bedwong hij zijne aandoening; op zijn wezen, in zijne trekken kon men lezen, welk eene overwinning het hem kostte, aan het smeeken, aan het schreijen van zijn eenig, zijn vurig bemind kind weêrstand te bieden. Maar, het zij overtuiging, uit het verledene geput, het zij een blik van voorgevoel in de toekomst, nog altijd poogde hij standvastig te blijven. Hij beijverde zich, om zijn overvloeijend hart stilzwijgen te gebieden; en welke drangredenen het verstand, geprikkeld door vaderlijke bezorgdheid, nog kon aanvoeren, zeker, hij voerde die aan. Doch alles was vergeefs! - En was dit dan niet ook, althans voor een gedeelte, zijne eigene schuld? Had hij niet zelf den staat der dingen, welken hij thans zoo gaarne zou hebben willen veranderen, te weeg gebragt? Had niet reeds lang geleden het bezorgde moederoog emilia's neiging jegens den jongen folanges, voor wien, krachtens de langdurige betrekkingen tusschen de beide familiën, haar huis openstond, bemerkt gehad? Zij had haren echtgenoot hierop aandachtig gemaakt; doch zijn eenigst antwoord was een glimlach geweest en de aanmerking, dat emilia immers nog slechts een kind, en dat er aan dergelijke dingen nog in lang niet te denken was. - En thans, nu die neiging zich geopenbaard had, nu emilia, achtende strijdig met haren kinderpligt te handelen, wanneer zij den toestand van haar hart langer voor hare ouders geheim hield, hen met denzelven bekend gemaakt had; thans, nu een lange, vertrouwelijke omgang met folanges geheel haar onervaren hart voor hem had ingenomen, zoodat zij het voor trouwbreuk aangezien zou hebben, wanneer zij hunne wederzijds gewisselde geloften niet vervuld hadden, al ware zelfs de wil harer ouders, harer geliefde ouders, welken zij anders in alles gehoorzaamde,
het beletsel geweest; thans wilde haar vader dezen zoo vurigen, zoo geweldigen hartstogt op eenmaal door koude redenering demden! Dacht hij dan inderdaad, dat het gevoel zich in emilia's hart liet uitwisschen als potloodschrift op parkement, waarover men slechts met den vinger behoeft heen te strijken, om de vlugtige trekken te zien verdwijnen? Onmogelijk! Met een jeugdig, vertrouwend gemoed, met een hart, voor welks behoefte om te beminnen zelfs vader en moeder niet meer genoeg waren, had zij zich aan dengenen gehecht,

{==669==} {>>pagina-aanduiding<<}
dien zij het meest gelijk aan het ideaal gevonden had, hetwelk haar van de vroegere jeugd af aan, wakend en in hare droomen, steeds had voorgezweefd. Bij het liefdevolle, het zachtzinnige, hetwelk zij van hare moeder had aangenomen, poogde zij zich de vastheid, de zielskracht haars vaders, die haar met bewondering vervulde, eigen te maken. Op deze wijs was haar karakter eene mengeling van kracht en zwakheid geworden, in welke de ongelijkslachtigste bestandeelen somwijlen op hetzelfde tijdstip in aanraking kwamen.
Hoe standvastig de vader ook anders zijn mogt, in dit geval vertoonde zich deze hoedanigheid bij hem geenszins in hare gewone sterkte. Weldra slaagde het smeeken zijner dochter, hare door de gloeijendste liefde gewekte welsprekendheid, gepaard aan de zachte, indringende voorstellingen harer moeder, voor welke niets ondragelijker was, dan hare geliéfde emilia te zien lijden, zijnen weêrstand te overwinnen, en eindelijk, ondanks al zijne bezorgdheden en voorgevoelens, zijne toestemming te verwerven. Misschien echter zouden deze, ware hem het bedaarde nadenken gedurende den nacht vergund geweest, hem evenwel nog bewogen hebben, den volgenden morgen zijn woord weder in te trekken; maar naauwelijks had hij hetzelve, tot emilia's onbeschrijfelijke vreugde, gegeven, of het voorwerp van het zoo langdurige, in deze toestemming geëindigde gesprek, louis de folanges zelf, trad de deur binnen. Emilia was te zeer aangedaan, in te hevige gemoedsbeweging, om den uitroep: ‘O, vader, daar is hij zelf!’ te kunnen weêrhouden. Op hetzelfde oogenblik -echter, ook zonder den strengen blik, dien haar vader haar toewierp, gevoelde zij het ongepaste van haar gedrag, en, van schaamte blozende, verborg zij haar gelaat in den boezem harer moeder. Doch weldra wist louis, die wel zag wat er gaande was, zijn smeeken zoo dringend met dat der beide vrouwen te vereenigen, dat de vader, niet langer instaat hetzelve te weêrstaan, de handen van het jonge paar in elkander legde, en, met van aandoening bevende stem, zijnen zegen en hoop over hen uitsprak. Ook bij louis scheen de aandoening zoo innig, de eeden, waarmede hij zwoer slechts voor emilia te zullen leven en zijn geluk alleen in het hare te zullen zoeken, zoo plegtig, dat de oude heer al zijne donkere voorgevoelens vergat. - Eindelijk ging de familie uiteen;
louis en emilia, om van elkander en van eene rozekleurige toe-
{==670==} {>>pagina-aanduiding<<}
komst te droomen; de oude lieden om zich onderling over verscheidene, die toekomst betreffende, dingen te beraden. Spoedig wist hierbij de goede moeder haren echtgenoot zijne grillen, gelijk zij die noemde, bijna geheel uit het hoofd te praten, zoodat hij met deze woorden het gesprek eindigde: ‘Als onze emilia zich maar niet door hare al te groote liefde heeft laten verblinden! Nu, God geve slechts, dat zij nooit in het geval kome, met smart aan den avond van heden terug te denken en over mijne te groote toegeeflijkheid te zuchten!’

(Het vervolg hierna.)

De tijd.

(Naar de Fransche Ode le Temps van thomas.)

Gij onbekende, wien geen sterflijk oog ooit zag, 
O Tijd! wien slechts 't gevoel der ziel omvatten mag, 
Onzigtbre breede stroom van eeuwen en van dagen! 
Ik wil, terwijl uw magt mij naar den grafkuil voert, 
Eer mijn gebeente 't stof beroert, 
Een' enklen oogenblik aan uw beschouwing wagen. 
 
Wie, wie ontdekt mijn' geest uw wordingsuur? wat oog 
Klimt tot de bronnen van uw aanzijn naar omhoog? 
Gewis zijt ge aan de grens der Eeuwigheid geboren! 
Niets was er, niets bestond; in duisternis gehuld, 
Die d' afgrond van het niet vervult, 
Lag daar uw kiem, maar nog in werkloosheid verloren. 
 
Één wenk - de bajert deed haar poorten opengaan, 
Der zonnen blinkend vuur weêrkaatste langs haar baan; 
Gij werdt: en de Eeuwige, om Zijn wet u voor te schrijven, 
Sprak tot Beweging: ‘Wees de maatstaf van zijn' duur, 
En,’ klonk Zijn magtwoord tot Natuur: 
‘De Tijd is uw; voor Mij moet de Eeuwigheid verblijven!’ 
 
Zoo is Uw wezen, God! Der jaren oceaan 
Doet onder Uwen voet Uw handenwerk vergaan, 
Maar Uwen troon kan hij niet naderen of deren; 

{==671==} {>>pagina-aanduiding<<}

Millioenen dagen, waarvan de een den andren sloopt, 
En eeuwen, tot een' berg gehoopt, 
Zijn als een ijdle damp, een niet, in 't oog des Heeren! 
 
Maar ik, geplaatst op dezen hoop van stof en slijk, 
Ik zoek hier te vergeefs een schut, een veilge wijk: 
De snelle vaart des Tijds vervolgt mij op mijn schreden; 
'k Besla eene enkle stip van 't uitgestrekt gebied, 
En mijne ontroerde ziele ziet 
Mijn' wankelenden voet die stip bijna ontgleden. 
 
Waar ik mijn oog, door schrik verbijsterd, heen mag slaan, 
'k Zie niets dan beelden der verwoesting voor mij staan: 
Hier oude graven, onder 't mos bijna verloren; 
Dáár zuilengangen, door de jaren omgekeerd; 
Ginds steden, door den brand verteerd; 
Alom den voet des tijds met onuitwischbre sporen. 
 
Geene aarde of hemel, niets weêrstaat of keert zijn magt: 
Hij ondermijnt, in eeuwge stilte, als van den nacht, 
De pijlers, die 't gebouw der schepping doen beklijven; 
Alleen mijn denkkracht zweeft, de wereld uit het oog, 
Op vuurge wieken naar omhoog, 
En ziet de wrakken der vernieling henendrijven. 
 
Gij eeuwen, die eens waart en die nog worden moet! 
Ik roep u op; verschijnt te zamen aan mijn' voet; 
Vereenigt u voor mij in 't oogenblik van 't heden; 
Ik stap met vasten tred door elken afstand heen; 
Niets, niets verhindert mijne schreên; 
'k Leef in de toekomst en terug in 't diepst verleden. 
 
Eens ziet de zon, allengs van licht en kracht beroofd, 
Gelijk een flaauwend vuur haar glansen uitgedoofd, 
En werelden, veroud, uit hare naven horten; 
Als rotsen, van de kruin der bergen afgescheurd 
En in de velden neêrgesleurd, 
Zal eens het starrenheir verbrijzeld nederstorten. 
 
Dan is het Eeuwigheid, - en in den oceaan 
Van hare heerschappij, waar alles is vergaan, 
Is ook de Tijd, gelijk een beekje, weggegleden; 

{==672==} {>>pagina-aanduiding<<}

't Onsterfelijke alleen, de ziel wordt niet geveld, 
Maar zal, ontkomen aan 't geweld, 
Al juichend op het graf der wereldbollen treden. 
 
Gij zet der zee haar perk, die zij niet overschrijdt, 
O God! zoo steldet ge ook de grenzen van den Tijd! 
Wat zal het zijn, die stond, die d' eeuwgen nacht doet zinken? 
Gij weet het, Gij alleen! 't Is voor het gansch Heelal 
Verborgen; eerst vergaande zal 
Der schepping dit geheim ontsluijerd tegenblinken. 
 
O stervling, die zoo vaak den Tijd verhaasten wilt, 
Beef, als het klokgedreun langs uwe woning trilt, 
Der uren snelle vlugt u plegtig kinkt in de ooren! 
Dan, dan ontwaakt mijn ziel; zij luistert met ontzag; 
Zij telt met weemoed elken slag, 
En meent in ieder klank de stem des doods te hooren. 
 
Wat dwaling, Menschdom! doet het spoor u bijster gaan? 
Een' enklen oogenblik duurt hier slechts uw bestaan, 
En nog is u die stond een last! Naauw kent ge u zelven, 
Of gij, die gierig op uwe aardsche schatten zijt, 
Verspilt uw aanzijn en uw' tijd; 
Gij roept den dood en tracht uw eigen graf te delven. 
 
Dees heeft nog nooit geleefd, schoon honderd jaren oud; 
Die dáár verpandt zijn eerloos wezen om het goud; 
Een derde geeft aan 't spel zijn ziels- en ligchaamskrachten; 
Ginds heeft een rijkaard al zijn schatten toegewijd 
Aan 't dooden van den sombren tijd: 
Niet leven is het doel, waarnaar zij allen trachten. 
 
Zweer, zweer die dwaling af, eer ze al uw hoop verniel'! 
Uw ziel is 't leven, Mensch! en de gedachte uw ziel. 
Zij mete uw' tijd, zij blijve u langs uw pad verzellen! 
Leer leven met u zelv', uw eigen hart verstaan, 
Kweek deugd en ware wijsheid aan, 
Zoo kunt gij zonder schrik uwe oogenblikken tellen. 

Zegwaart.

van der poort.






{==677==} {>>pagina-aanduiding<<}

Mengelwerk.

Proeve, over den aard en de grenzen der zedelijke vrijheid, in verband beschouwd met andere, voor den mensch onmisbare, waarheden.

Door Mr. A.F. Sifflé. (*)

Over weinig onderwerpen is zoo veel en zoo bitter, niet zelden ook door volstrekt onbevoegden, getwist geworden, als over de vraag, of er eene vrijheid van wil bestaat, en zoo ja, in hoe verre?
Zonder eene tot onze verantwoordelijkheid toereikende vrijheid laat zich geene zedelijke verpligting denken, en verliest dus alle Godsdienst en Zedeleer haren onmisbaren grondslag. Want, indien ik deugdzaam handel, omdat ik door eene Magt, aan welke ik geenen tegenstand bieden kan, daartoe word gedreven en aangezet; of, indien ik zondig, omdat ik in de volstrekte onmogelijkheid ben, anders te doen; dan bestaat er geen ander onderscheid tusschen den redelijken mensch, die goed of verkeerd handelt, en den boom, die, door de werking van albeslissende natuuroorzaken, daar groent en verdort, dan het ellendig verschil, dat de mensch, met volle bewustheid, maar zonder vrije verkiezing, werkzaam zijnde, de aangename of onaangename gevolgen zijner daden gevoelen zou, zonder eenige billijke aanspraak op dat geluk, en zonder dat ongeluk eenigzins te hebben verdiend.
Aan de andere zijde is het waarheid, dat er zich geen

{==678==} {>>pagina-aanduiding<<}
Opperbestuur van God laat denken, zonder invloeijing op de geschiedenis der menschheid in het algemeen, en op de ontwikkeling van elken mensch in het bijzonder; dat, vermits kleinigheden soms de gewigtigste gevolgen hebben, eene bemoeijing, alleen met het groote, onmogelijk is, zonder achtgeving op het geringe; ja, dat men zich geen Godsbestuur, hetwelk onfeilbaar zijn doel bereikt, kan voorstellen, of men moet het gelooven als alles omvattend, alles regelend, en nergens van uitgesloten, hoe nietig zulk eene zaak den oppervlakkigen beschouwer ook schijnen moge.
Maar, hoe laat zich nu de erkentenis van zulk een Albeschikkend Wereldbestuur vereenigen met het geloof aan eene zedelijke vrijheid bij alle redelijke wezens?
De beantwoording dezer vraag is het doel mijner tegenwoordige Proeve, over den aard en de grenzen der zedelijke vrijheid, in verband beschouwd met andere, voor den mensch onmisbare, waarheden.
Wij zullen eerst het denkbeeld der vrijheid, inzonderheid der zedelijke vrijheid, in de verschillende opvattingen daarvan, ontwikkelen; ten tweede, den aard en de grenzen der zedelijke vrijheid nasporen; en eindelijk, ten derde, de alzoo, in haren aard en binnen hare grenzen, erkende zedelijke vrijheid in verband beschouwen met andere, onloochenbare waarheden.
Wij beginnen met het eerste punt van onderzoek: wat is vrijheid in het algemeen, en zedelijke vrijheid, naar de verschillende opvattingen daarvan, in het bijzonder?
I. Vrijheid is, in het algemeen, of een vermogen, of een regt tot iets. Men onderscheidt haar in natuurlijke, burgerlijke, staatkundige en zedelijke vrijheid.
Natuurlijke vrijheid is de magt, om te doen, wat men wil, zonder door stoffelijke hinderpalen te worden belet. Zij is dus meerder of minder, naar mate men meerder of minder in de uitoefening belemmerd wordt. Zij is gemeen aan menschen en dieren. Een man, die niet gevangen of gekluisterd, noch van het volle genot van gezondheid en krachten verstoken is, en een vogel,

{==679==} {>>pagina-aanduiding<<}
die de lucht doorklieft, of een haas, die nog geene prooi van jager of honden is geworden, staan in dat opzigt gelijk.
Burgerlijke vrijheid is het regt, om alles te verrigten, wat door de wetten van den Staat en de openbare zedelijkheid niet verboden is. Zij wordt, zelfs in onbepaalde Alleenheerschingen, genoten door ieder, die geen slaaf, noch van het gebruik der burgerlijke regten ontzet is.
Staatkundige vrijheid is het regt, om aan geen gebod, dan van de bevoegde Magt en in wettigen form uitgegaan, te gehoorzamen, mitsgaders tot bestuur en wetgeving mede te werken, zoo veel de Staatsregeling toelaat. Die vrijheid bestaat, in meerdere of mindere mate, in alle landen, waar het Uitvoerend Bewind, onder welken titel ook daargesteld, onderworpen is aan de Wet, en dus, in de uitvaardiging en tewerkstelling zijner bevelen, daaraan gebonden is.
Zedelijke vrijheid, eindelijk, is, in den geregtelijken zin, de magt, om met bewustheid en uit verkiezing te doen of te laten, hetgeen men gelooft nuttig en pligtmatig, of wel schadelijk en ongeoorloofd te zijn. Zij ligt alleen in redelijke wezens, maar houdt op in geval van stoffelijken nooddwang, en in dat van bedwelming of verlies der redelijke vermogens, voor zoo lang namelijk de dwang of de zinsverbijstering duurt.
Doch in de Wijsbegeerte kan men de zedelijke vrijheid in tweederlei beteekenis opvatten, vooreerst, in de reeds opgegevene, en dan noemt men haar ondervindelijke of empirische vrijheid; ten tweede, in dien zin, dat de mensch, of het redelijk wezen in het algemeen, niet slechts de vrijheid zou hebben, zijn doen en laten, voor zoo veel geene stoffelijke hinderpalen zulks beletten, met bewustheid van het betamelijke of onbetamelijke daarvan, te regelen naar zijnen wil, maar ook de magt, om dien wil zelven, niettegenstaande alle uitwendige aanlokselen en innerlijke drijfveren, naar verkiezing te bepalen, en dus te willen omdat men wil.

{==680==} {>>pagina-aanduiding<<}

Die tweede soort van vrijheid, vermits, ook dán wanneer zij bestaan mogt, zij allenthalve buiten het bereik der zinnelijke waarneming en buiten de mogelijkheid van redekunstig betoog vallen zou, noemt men de buiten de grenzen des kenvermogens liggende of transcendentale vrijheid.
Beiderlei zedelijke vrijheid, doch in meer eigenlijken zin de laatste of transcendentale, bestempelt men ook met den titel van vrijheid van wil.
De eerste of empirische soort wordt echter eigenaardiger zedelijke vrijheid van handelen geheeten.
Ten einde het onderscheid tusschen de empirische en de transcendentale vrijheid meer in het oog te doen vallen, en tevens dadelijk iets aan te grijpen, dat stof kan leveren tot ons verder onderzoek, nemen wij hier vertaald over, uit (*) voltaire's Dictionnaire Philosophique, het Artikel: De la Liberté, of van de Vrijheid. Het is eene zamenspraak. Zij luidt als volgt:
A. Ziedaar eene batterij, die voor onze ooren afvuurt. Hebt gij de vrijheid, het bulderen der kanonnen te hooren of niet te hooren?
B. Buiten twijfel kan ik niet vermijden, dien knal te hooren.
A. Wilt gij, dat dit kanon uw hoofd, en de hoofden van uwe gade en uwe dochter, die daar met u wandelen, wegneme?
B. Welk voorstel doet ge mij daar! Zoo lang ik wel bij mijne zinnen ben, kan ik dergelijke zaak niet willen; dat is mij onmogelijk!
A. Goed! Gij hoort dus noodwendig dat stuk geschut, en gij voelt u noodwendig genoopt, om niet zelf met uw huisgezin, onder de wandeling, door een kanonschot te willen sneven. Gij hebt zoo min de magt om niet te hooren, als de magt om hier te willen blijven.
B. Dat is duidelijk.
A. Gij zijt daarom een dertig schreden verder gegaan,

{==681==} {>>pagina-aanduiding<<}
om buiten het bereik van het schot te zijn. Gij hebt dus wel de magt gehad, om dien kleinen afstand ver met mij te wandelen.
B. Ook dit is zeer duidelijk.
A. En indien gij lam waart geweest, dan zoudt gij het niet hebben kunnen vermijden, blootgesteld te zijn aan het vuur dezer batterij; gij zoudt de magt hebben gemist, om te komen, waar gij nu zijt. Gij zoudt noodzakelijk het kanonschot gehoord hebben, en gij zoudt er even noodzakelijk door getroffen en gesneuveld zijn.
B. Niets is meer overeenkomstig de waarheid.
A. Waarin bestaat dan uwe vrijheid, als het niet is in de magt, welke uwe persoonlijkheid heeft uitgeoefend, om datgene te doen, hetwelk uw wil van u vorderde, krachtens eene volstrekte noodzakelijkheid?
B. Gij brengt mij in verwarring. De vrijheid is dus niets anders, dan de magt, om te doen, wat ik wil!
A. Denk er eens op na, en zie zelf, of de vrijheid wel anders kan worden begrepen.
B. In dat geval is mijn jagthond even vrij als ik. Hij heeft noodwendig den wil, om een' haas achterna te snellen, zoo ras hij hem ziet; en hij bezit de magt, om te loopen, als hij geen gebrek aan de pooten heeft. Zoo heb ik dan niets vooruit boven mijnen hond. Gij doet mij afdalen tot den staat der dieren!
A. Ziedaar nu de ellendige drogredenen van die ellendige drogredenaars, die u onderwezen hebben! - Daar zijt ge nu wel over verstoord, dat ge vrij zijt gelijk uw hond. Maar, gelijkt gij dan uwen hond niet in duizend dingen? Zijn de honger, de dorst, het waken, het slapen, de zintuigen, u niet gemeen met hem? Zoudt gij den reuk ergens elders willen hebben, dan in den neus? - Waarom wilt gij de vrijheid op eene andere wijze bezitten, dan hij?
B. Maar ik heb eene ziel, die verbazend veel redekavelt, en mijn hond redeneert zelden. Hij heeft bijna

{==682==} {>>pagina-aanduiding<<}
niet dan eenvoudige denkbeelden, en ik daarentegen, ik heb wel duizend begrippen van bovennatuurkundigen aard.
A. Wel nu! gij bezit dus duizendmaal meer vrijheid dan uw hond; dat is te zeggen: uwe magt, om te denken, is duizendmaal grooter, dan de zijne. Maar gij zijt geenszins vrij op eene andere wijze, dan uw hond.
B. Hoe! ik ben dan niet vrij, om te willen, wat ik verkies!
A. Wat verstaat gij daardoor?
B. Ik versta daardoor, wat geheel de wereld er door verstaat. Zegt men niet dagelijks: de wil is vrij.
A. Een spreekwoord is geen bewijs. Verklaar u beter.
B. Ik meen, dat ik vrij ben te willen, gelijk mij behagen zal.
A. Met uw verlof, dit heeft geenen zin. Ziet gij niet, dat het bespottelijk is te zeggen: ik wil willen. Gij wilt onvermijdelijk, ten gevolge der denkbeelden, die in u zijn opgekomen. - Wilt gij in het huwelijk treden? ja, of neen?
B. Als ik nu eens antwoordde, dat ik zoo min het eene als het andere wil?
A. Dan zoudt gij juist doen, als zeker iemand, die zeide: sommigen gelooven, dat de Kardinaal mazarin dood is; de overigen gelooven, dat hij nog leeft; maar ik geloof zoo min het eene als het andere.
B. Wel nu dan! ik wil trouwen.
A. Ha! dat heet ik antwoord geven. Doch waarom wilt gij trouwen?
B. Omdat ik verliefd ben op een meisje, jong, schoon, zachtaardig, wel opgevoed, niet onbemiddeld, en eene uitmuntende zangeres. Hare ouders zijn zeer fatsoenlijke lieden. Ik vlei mij door haar t e worden wederbemind, en zeer welkom te zijn in hare familie.
A. Ziedaar dan afdoende reden. Gij ziet wel, dat gij niets kunt willen, of gij hebt er een' grond voor. Ik verklaar u, dat gij de vrijheid hebt, in het huwelijk te treden; dat is te zeggen, dat gij de magt hebt, het contract te teekenen.

{==683==} {>>pagina-aanduiding<<}

B. Hoe! ik zou niet kunnen willen zonder genoegzame reden? Wat wordt er dan van dat andere spreekwoord: sit pro ratione voluntas! Mijn wil is mijne reden; ik wil, omdat ik wil.
A. Dat is ongerijmd, mijn vriend! Er zou bij u eene uitwerking plaats grijpen zonder oorzaak.
B. Hoe! als ik wed even of oneven, heb ik dan eene reden, om even boven oneven te verkiezen?
A. Ja, buiten twijfel.
B. En welke is die reden, als het u gelieft?
A. Dat het eene denkbeeld zich vóór het andere, daar tegenover staande, aan uwen geest heeft voorgesteld. Het zou wel kluchtig zijn, dat er gevallen zouden bestaan, waarin gij iets wilt, omdat gij eene oorzaak van die verkiezing hebt, en andere, waarin gij iets willen zoudt zonder oorzaak, die uw besluit bepaalde. Als gij in het huwelijk wenscht te treden, gevoelt gij klaarblijkelijk de reden, die uwe keus beslist; gij gevoelt haar niet, wanneer gij wedt om even of oneven. En echter, eene reden moet er zijn.
B. Maar nog eenmaal, ik ben dan niet vrij?
A. Uw wil is niet vrij, maar uwe daden zijn vrij. Gij hebt vrijheid, iets te doen, wanneer gij de magt hebt, om het te verrigten.
B. Maar al de boeken, die ik gelezen heb over de vrijheid van keus, bij onverschilligheid omtrent de zaak?...
A. Zijn zotheden. Er is geene vrije keus uit onverschilligheid; het is een woord zonder zin, uitgevonden door lieden van bekrompen verstand.
Met deze niet overdachte magtspreuk breekt voltaire zijne overigens voortreffelijke en zinrijke zamenspraak af.
II. Overgaande tot het tweede deel onzer rede, de nasporing van den aard en de grenzen der zedelijke vrijheid, merken wij alvorens aan, dat men juist geen dwaas behoeft te zijn, om te gelooven, dat iemand, moetende kiezen uit hetgeen hem onverschillig is, dien ten gevolge eene onverschillige keus zou kunnen doen.

{==684==} {>>pagina-aanduiding<<}
Maar echter ben ik met voltaire overtuigd, dat er altijd eene reden voor onze keus is, al ware het slechts, bij voorbeeld, als men raadt om even of oneven, of als men verzocht wordt eene kaart of een getal te denken; dat men nu eens gemakshalve verkiest hetgeen het eerste, straks weder, uit vrees, dat de tegenpartij dat spoediger gissen zou, hetgeen daarna voor den geest kwam. Maar niet altijd kan men zich volkomen rekenschap van dergelijke verkiezingen geven; even min als van de reden, waarom wij, zoo het schijnt zonder aanleiding, somwijlen aan iets denken, of waarom ons het eene onwillekeurig vóór het andere te binnen schiet. In elk geval kan men daaruit geen bewijs voor eene wilsbepaling zonder oorzaak, en dus voor eene transcendentale vrijheid, afleiden; daar hetgeen onwillekeurig in ons opwelt geen gewrocht onzer verkiezing is, maar noodwendig het gevolg eener ons zelven onbekend geblevene strekking van onzen geest, hetzij uit eigenen aanleg alleen, hetzij door bijkomende werking van iets buiten ons op de stemming van ons gemoed.
Wat dus de hoofdzaak betreft, of wij namelijk iets kunnen willen, alleen omdat wij het willen, dat is zonder daartoe bepalende reden, en dus met eene transcendentale vrijheid, dan wel, of onze wil door iets in of buiten ons, of ook door de vereenigde werking van iets in en iets buiten ons op zijn besluit voor het oogenblik, telkens noodzakelijk bepaald wordt, en aldus onze vrijheid, als louter empirisch zijnde, zich oplost in de magt, om, zoo dikwijls geene natuurlijke beletselen dit verhinderen, al datgene te doen, waar onze ondervindelijke wil onvermijdelijk toe bepaald is: op dat hoofdpunt moet ik mij stellig voor het gevoelen van voltaire, en dus voor de louter empirische vrijheid, verklaren.
De scherpzinnige kant erkent de onbetoogbaarheid eener transcendentale vrijheid van wil. Hij schijnt er echter aan te gelooven, als postulaat der beoefenende Rede, en dus als iets, dat men, zonder afdoend be-
{==685==} {>>pagina-aanduiding<<}
wijs, om den eisch der zedelijkheid, voor waar moet houden.
Maar wij moeten met het aannemen van stellingen, alleen in het belang der zedelijkheid, voorzigtig zijn.
Is eene waarheid voor de bespiegelende Rede geenszins tegen alle bedenkingen bewijsbaar, maar heeft zij echter zeer vele gronden voor zich; is er niets in, waarom zij, als tegenstrijdig in zichzelve of met andere onmisbare en onloochenbare waarheden, zou moeten verworpen worden; en is dan het geloof er aan eene behoefte voor den mensch, als redelijk en zedelijk wezen: dan late men zich nooit wederhouden door eenige zwarigheden, ontstaan uit de bekrompenheid onzer bevatting, uit de zinnelijkheid der, uit de vormen van tijd en ruimte zich ontwikkelende, categoriën van ons verstand, hetwelk, bij bovenzinnelijke navorsching, telkens in noodwendigen tweestrijd geraakt met de zuivere, steeds het aan de beperking van tijd en plaats niet onderhevige, het zoogenaamd Absolute, zoekende Rede; en men geloove hetgeen onze menschheid als zielsbehoefte vordert, dewijl er buitendien de valschheid niet van bewezen is, ja zelfs de waarheid er van de meeste kansen voor zich heeft. Op zulken grond erkenne men dan ook het voor de louter bespiegelende Rede hoogst waarschijnlijke, maar nooit met wiskunstige juistheid bewijsbare, bestaan van een éénig volmaakt Opperwezen, Schepper, Bestuurder en Regter van allen; men belijde eene zedelijke vrijheid onzer handelingen, toereikend om ons daarvoor aansprakelijk te stellen; en men hope de onsterfelijkheid van onzen geest, door deszelfs voortduring na den dood, in een thans nog door het dierlijk ligchaam omhuld, doch bij het stervensoogenblik zich daaruit losrukkend fijner omkleedsel, onmisbaar tot 's menschen blijvende werkzaamheid in elke mogelijke, en dus ook in verhevener scheppingsorde.
Maar, tegen het aannemen der transcendentale vrijheid van onzen wil rijzen gewigtige bezwaren op; en de zedelijkheid heeft dit geloof niet noodig.

{==686==} {>>pagina-aanduiding<<}

Villers (*), de helderdenkende aanprijzer der Critische Wijsbegeerte, is zeer welsprekend over 's menschen zedelijke vrijheid; maar hij trekt zijne redekavelingen zamen in de slotsom: de mensch is vrij in de uitoefening van zijnen wil. Hij zelf erkent dus, in waarheid, slechts eene zedelijke vrijheid van handelen.
Dit ééne vermogen echter: vrijheid in de uitoefening van onzen wil, of anders gezegd zedelijke vrijheid van handelen, is voor onze verantwoordelijkheid, in dit en in een volgend leven, genoeg. De stem van ons geweten zegt het onwedersprekelijk: De mensch is een vrijwerkend, en daarom voor zijne bedoelingen, woorden en daden, aan God, zijne naasten en zichzelven, verantwoordelijk wezen. Eene meerdere vrijheid hebben wij dus niet noodig. De transcendentale vrijheid van den wil is, volgens den grooten kant zelven, onbetoogbaar. Bovendien is zij in strijd met de gewigtigste waarheden; ja! in het Opperwezen zelve laat zulk eene vrijheid zich niet denken.
Trouwens, hoe zou er met mogelijkheid een Godsbestuur zijn, indien de wil van redelijke wezens niet noodzakelijk bepaald wierd, door de zamenwerking van eigenen aanleg en uiterlijke omstandigheden? De Voorzienigheid zou dan geene onfeilbaar werkende middelen kunnen bezigen. Zij zou zich in het vooruitzigt der toekomst kunnen vergissen: want elk redelijk schepsel zou het dan in zijne magt hebben, allen invloed van eigene zielsgesteldheid en bijkomende omstandigheden krachteloos te maken; geheel anders te handelen, dan naar de wet der oorzakelijkheid gebeuren moest, en alzoo het weldadig plan der Godheid te verijdelen. Zoo ras nu God-zelf onzeker zou zijn, of Hij wel zijne oogmerken zou bereiken, zou ook ons persoonlijk vertrouwen op zijn Albestuur allen grond en steun verliezen.
De Identiteitsleer van schelling kan ons niet

{==687==} {>>pagina-aanduiding<<}
zelden ten dienste staan, ter oplossing van de Antinomien der zuivere Rede bij kant. Ook hier komt hare hulp, onder de noodige wijziging, ons te stade.
Noodzaak en Vrijheid worden in het Volstrekte Zijn, in het Absolute, gelijk men het noemt, vereenzelvigd; en hoe grooter de noodzakelijkheid is, des te onbepaalder wordt de vrijwilligheid.
De heiligheid van het Opperwezen bepaalt noodzakelijk Deszelfs wil tot hetgeen goed en billijk is; het is voor God onmogelijk, het kwade te willen.
Maar is nu daarom de Eeuwige niet vrij? Is niet, juist om die reden, Zijne gewilligheid in het betoon Zijner liefde ontheven van alle beperking, omdat Zijn Wil, door de volmaaktheid zijner Natuur, noodwendig ten goede bepaald is, en er dus in Hem geen strijd tusschen twee beginselen plaats heeft?
Is omgekeerd het redelijk wezen, waarin het booze beginsel heerschende geworden is, niet juist daarom zoo veel te bereidwilliger kwaad doende, omdat zijn wil door eigenen, ten kwade vervormden, aanleg bepaald wordt?
En waar beide beginselen in nagenoeg gelijke verhouding tot elkander staan, (gelijk bij het meerendeel der menschen) is men ook dáár niet volkomen vrij in de uitoefening van zijnen wil, welk beginsel ook, bij den inwendigen strijd, zegeviere, en den ondervindelijken wil ten goede of ten kwade bepale? Men doet immers altijd datgene, hetwelk men, voor het oogenblik, boven de tegenoverstaande handeling verkiest.
De vrijheid bestaat dus alleen in de magt, om iets te doen of te laten, naar mate de wil des daders onvermijdelijk tot het eene of andere bepaald is.
In één punt echter verdient voltaire's ontwikkeling van het denkbeeld der vrijheid berisping. Hij maakt, namelijk, geen duidelijk onderscheid tusschen natuurlijke en zedelijke vrijheid.
De man en zijn hond (om bij het door voltaire gegeven voorbeeld te blijven) staan met elkander gelijk in de wijze van uitoefening der natuurlijke vrijheid.

{==688==} {>>pagina-aanduiding<<}
Maar de hond kent de zedelijke vrijheid niet. Deze is het uitsluitend eigendom van redelijke wezens; en, schoon wij haar slechts als empirisch kunnen aannemen, en dus alleen als eene magt om te doen hetgeen ons noodzakelijk het meeste behaagt, is datgene, wat ons het meeste behaagt, niet altijd hetgeen zinnelijkheid of hartstogt verlangt, gelijk bij de dieren het geval is.
Het gedierte heeft, bij de zucht naar genot en de hartstogtelijkheid der ziel, alleen het verstand, waardoor het, naar mate van zijne behoeften, datgene tracht te bereiken, waar zijne zinnelijke begeerte, of zijn onbeteugeld gevoelvermogen, naar uitgaat. Het bezit geene Rede, het kenmerkende van den Geest, en daardoor ook geen onderscheidend begrip van hetgeen in het rijk der zeden geoorloofd en ongeoorloofd is. Bij gevolg kent het dier geenen strijd tusschen een zedelijk en een zinnelijk beginsel. - Het redelijk schepsel, daarentegen, bezit, behalve de natuurlijke neiging tot genot en het zinnelijk verstand met de hartstogtelijkheid der ziel, ook den onsterfelijken Geest, waardoor het der Godheid verwant is. Tot den Geest behoort de Rede, of het vermogen, om een rigtig besluit uit voorafgaande stellingen af te leiden; welk Redevermogen steeds streeft naar hetgeen geen verder vragen, wenschen of pogen toelaat, de volstrekte waarheid, de volstrekte schoonheid, de volstrekte deugd, het volstrekte Zijn. Tot den Geest behoort het begrip van onderscheid tusschen goed en kwaad, regt en onregt. Tot den Geest behoort ook de zuivere wil, die alleen den naam van wil verdient, en (volgens hetgeen onze diepdenkende landgenoot, de Hoogleeraar kinker, ergens betoogd heeft) als Wetgever altijd het betamelijke vordert, gelijk het Geweten, als Regter, ons gedrag naar dien regel beoordeelt.
Die zuivere wil des Geestes staat dus over tegen het zinnelijk beginsel der Ziel, hetwelk wij met de dieren gemeen hebben, en dat slechts de bevrediging van natuurbehoefte en hartstogt zoekt. Tusschen den eisch dier beide beginselen hebben wij, zoo vaak zij met el-
{==689==} {>>pagina-aanduiding<<}
kander in strijd geraken, te kiezen; en onze keus wordt telkens noodzakelijk bepaald, door het overzigt, hetwelk eigen aanleg en uiterlijke omstandigheden, voor het oogenblik, waarop de keus geschieden moet, aan één dier twee beginselen onvermijdelijk geven.
Dat overwigt, hetzij van den zuiveren wil des Geestes, hetzij van het begeervermogen der Ziel, bepaalt alzoo telkens den empirischen wil, die over ons doen of laten beslist, en het Uitvoerend Bewind der Menschheid is.
Doch dit leidt ons van zelve tot het onderzoek naar den oorsprong der zonde, in betrekking gebragt met het Albestuur en de heiligheid van God, benevens de zedelijke vrijheid van elk redelijk wezen; en dus tot het derde of laatste deel dezer Proeve, waarbij wij de thans, in haren aard en binnen hare grenzen, erkende zedelijke vrijheid zullen beschouwen in verband met andere onloochenbare waarheden.
III. Vooraf merken wij aan, dat de Wijsgeer, als zoodanig, niet vraagt: ‘Onder welke omstandigheden is de zonde onder de menschen ontstaan?’ Die vraag is geschiedkundig, maar niet wijsgeerig van aard. De Wijsgeer, als zoodanig, onderzoekt alleen: ‘Hoe heeft de giftige plant der zonde, in het zedelijk gebied der Godheid, kunnen ontluiken?’ Of dit nu het eerste was bij menschen, bij Engelen, of bij welke andere soort van redelijke schepselen, doet niets ter zake. Maar aldus kan men de mogelijkheid van het ontstaan des zedelijken kwaads in het algemeen zich verklaren.
In het Opperwezen smelt noodwendig, gelijk wij reeds hebben aangestipt, de hoogste vrijheid met de hoogste noodzakelijkheid zamen. Heilig zijnde, wil het niets dan hetgene goed is, en alleen het goede kan, maar ook al het goede moet uit God oorspronkelijk zijn.
Maar buiten God bestaat er niets uit zichzelf, en ieder schepsel bezit dus slechts datgene, wat God er aan gegeven heeft. Nu vereenigt het Grondwezen der Godheid in zichzelf, (daar het anders geenszins de hoogste

{==690==} {>>pagina-aanduiding<<}
volmaaktheid, het Absoluut Volkomene, zou wezen) buiten twijfel, bij het oorspronkelijk Zijn, ook het redelijk Denk- en het scheppend Wilvermogen.
In sommige, door zijnen albezielenden Wil, tot aanzijn geroepene wezens blinkt, alleen de door Hem medegedeelde Bestaanskracht uit; in andere tevens de van Hem afstralende Denkkracht. Maar in eenige der laatsten heeft het Denkvermogen, in andere daarentegen de Levenskracht den boventoon. In niet weinige weder, waaronder wij Menschen, staan Levenskracht en Denkvermogen in nagenoeg gelijke verhouding.
Levenskracht en Denkvermogen, beide van God oorspronkelijk, zijn ook beide goed in zichzelve; maar, zal het schepsel kunnen bestaan, dan moet het van God zijn afgescheiden, en dus vervreemd zijn van het zoogenaamd Absolute, of van dat Volstrekte, dat Grenzenlooze, hetwelk uitbreiding, voltooijing noch beperking toelaat, en Gode-alleen eigen is.
Ieder schepsel moet, dien ten gevolge, aan zinnelijken vorm gebonden zijn, of, door onvermijdelijke oplossing in het Absolute, in den boezem der Godheid dus, verliest het zijn afzonderlijk aanwezen, hetgeen (gelijk de Hoogleeraar borger, de Mysticismo, te regt heeft aangemerkt) met vernietiging gelijk staat.
Tijd en ruimte, welke den zinnelijken vorm daarstellen, zijn derhalve de noodzakelijke voorwaarden, niet slechts van onze onderwerpelijke waarneming, maar ook in het algemeen (ofschoon altijd slechts zinnelijke vorm blijvende) van aller schepselen leven. Dit is waarheid, ook met betrekking tot alle redelijke wezens, zoo hier op aarde als overal elders, en voor ons menschen zoo wel in dit, als in een volgend aanzijn; niettegenstaande in een' volmaakter toestand eene zekere overmagt van het geestelijke over het stoffelijke, gelijk hier van het stoffelijke over het geestelijke, waarschijnlijk, ja bijna zeker is. Want, bij geheele wegvalling van den zinnelijken vorm, zou het redelijk wezen met het Absolute

{==691==} {>>pagina-aanduiding<<}
hereenigd worden, en derhalve zijne persoonlijkheid moeten derven.
Doch daardoor ontstaat dan ook onvermijdelijk, in elk redelijk wezen, tweederlei beginsel, gelijk wij hiervoren zulks erkend hebben: eenerzijds, het in den Geest wonende redelijk beginsel, waardoor deze, niet in grenzenloosheid van vermogen, maar in grondkarakter, Gode gelijk is; en anderzijds, het wel in de Ziel zetelend, maar door het Ligchaam den afdruk der buitenwereld ontvangend, en dien weder aan den Geest voorspiegelend zinnelijk beginsel, dat ook in de dieren is, die wel eene ziel, maar geenen geest hebben.
Het zinnelijk beginsel, schoon van alle redelijkheid verstoken en derhalve voor geestelijke waarheid onvatbaar, was echter tevens onzondig, dewijl hetgeen redeloos is zoo min kwaad als goed, in zedelijk opzigt, kan genoemd worden; maar het werd, uit den aard der zaak, de tegenpartijder van het goede beginsel en de verleider ten kwade, ja, de eerste en éénige oorzaak van den val van alle naderhand zondige schepselen, zoodra slechts die zinnelijke zielsneiging naar geluk met den zuiveren deugdgebiedenden wil des geestes in strijd geraakte, en de aanlokselen ter afdwaling magtiger werden, dan de zedelijke kracht van het pligtbesef, in het alzoo medegesleept wordende redelijk wezen.
Of dus, in ieder bijzonder zich opdoend geval, het boosgeworden zinnelijk, dan of het pligtminnend redelijk beginsel, bij den zielekamp, zal zegepralen, hangt alleenlijk af van het overwigt, hetwelk één van beide beginselen, hetzij uit oorspronkelijke verhouding bezit, hetzij uit bijkomende hulpmiddelen erlangt. Niets kan ook hierin geschieden, zonder toelating van het Opperwezen, dat aller lot, met wijsheid, onpartijdigheid en liefde, regelt; en zoo dikwijls de Regeerder der Wereld eene overwinning aan het boosgeworden beginsel toestaat, heeft Hij daarmede een weldadig en onfeilbaar doeltreffend oogmerk. Ook heeft Hij, ten minste naar mijne persoonlijke overtuiging, bij zijne regtstreeksche of zij-
{==692==} {>>pagina-aanduiding<<}
delingsche invloeijing op de geschiedenis der menschheid, zoodanige middelen verordend, zoodanige gebeurtenissen voorbereid en doen geschieden, als uit den aard der zaak het zedelijk beginsel, in den strijd tegen de zinnelijkheid, sterken moesten, en aan het goede in den mensch gelegenheid geven tot overwinning van het kwade.
Zoodra men de vorenstaande algemeene grondstellingen aanneemt, volgt daaruit, dat het Opperwezen de bron is van al het goede; dat alles aan het Godsbestuur is onderworpen, en afloopt naar Zijn verheven en liefderijk oogmerk; dat het kwade, in gegevene omstandigheden, buiten toedoen des Allerhoogsten, maar onder Zijne toelating en leiding tot de beste einden, uit het den schepselen noodzakelijk eigen zinnelijk beginsel ontstaat; eindelijk, dat elk redelijk wezen zijnen wil wel door eigenen aanleg en invloed van buiten, bij zamenwerking daarvan, bepaald ziet, maat in de uitoefening van dien wil ongedwongen te werk gaat, en daarom daarvoor aansprakelijk is.
Op deze wijze vinden wij zamenhang en regel in de geschiedenis der menschheid, der volken en der personen. De eisch van ons geweten en de hoop van ons hart worden bevredigd; en, schoon wij onze vrijheid en verantwoordelijkheid erkennen, blijven wij aan een allesomvattend, heilig en weldadig Wereldbestuur onderworpen; waaraan te gelooven toch zoo wel eene vordering is der zedelijke Rede, als zulks waarheid is ten opzigte eener toereikende vrijheid, en verantwoordelijkheid dien ten gevolge. (*)
Mogten wij, door zulk eene troostrijke beschouwing, tot ijverige pligtsbetrachting, dankbaarheid aan den Eeuwigen, en vertrouwen op zijn voorzienig Bestuur, meer en meer worden opgeleid, en mogt daartoe de geleverde Proeve, hoe gebrekkig in zichzelve, insgelijks dienstbaar wezen; dan zou ik mijnen arbeid rijkelijk zien beloond, en, na het wijsgeerig, ook het zedelijk doel mijner Verhandeling hebben bereikt.


{==693==} {>>pagina-aanduiding<<}

Aanteekening van den Schrijver.

Reeds vroeger heb ik mij, in dit Tijdschrift, ofschoon nameloos, over het hiervoren behandelde onderwerp eenigzins uitgelaten, en wel bij de beoordeeling van h.l. spieghel's Hartspiegel, in nieuwer Taal en Dichtmaat overgebracht door Mr. w. bilderdijk, te vinden in de rubriek Boekbeschouwing voor 1832, bl. 685 en vervolgens; en wel, wat de bedoelde plaats betreft, bl. 686 aan het einde tot op bl. 689 ingesloten. Het zij mij vergund, het dáár door mij geschrevene alhier, tot toelichting, als juist bij deze Verhandeling te pas komende, met bekorting te herhalen. Het luidt als volgt:
‘De aandacht van Recensent viel, in den vierden zang, onder anderen op deze plaats:

Maar, wat is dan de wil (die vrije wil!) in mij? - 
Gebonden slaaf der drift? - Geen slaaf, maar ook niet vrij. 
Daar is geen vrije wil; 't zijn tegenstrijdigheden, 
Die valsch vernuft in 't hart met hoogmoed samensmeden, 
't Bepaalde in richting hangt aan 't geen het dus bepaalt, 
Wat duister wanbegrip daar tegen woelt of smaalt. 
Ja, oorzaak is hij van 't bestemde, door zijn werken, 
Maar zelf ook uitkomst, en bepaald in enge perken. 
De wil wordt door verstand en neiging voortgebracht; 
Maar keur hebt ge in den strijd van lust en redenkracht. 
Dan voelt men neigingen zich wederzijds bevechten, 
En 't hangt aan uwe keur, hoe gij 't geschil zult slechten; 
En deze keur heeft plaats bij 't schijnbare evenwicht 
Voor 't (dikwerf alte stomp of achtloos) zielsgezicht. 
Zoo wordt de keur tot wil, naar de aandacht wordt gebogen, 
En 't een of ander wel of kwalijk afgewogen. 
Hier dwalen we altijd rond. - Alwijs en vrij is God; 
Dwaalzuchtig, dwalende en afhanklijk is ons lot. 

Recensent herinnerde zich hier voltaire's Artikel: De la Liberté (Dictionnaire Philosophique portatif, Londres, 1764. p. 229 etc.) Aldaar zegt B. tegen A.’ enz. (zie het geheel hiervoren medegedeelde gesprek.)
‘Gaarne (dus gaat mijne beoordeeling voort) stemmen wij voltaire en bilderdijk toe, dat het onzin is te beweren, dat de wil door niets noodzakelijk zou bepaald

{==694==} {>>pagina-aanduiding<<}
worden; en wij gelooven even min, als voltaire en bilderdijk, aan die metaphysische [of transcendentale] vrijheid van wil, welke kant schijnt te postuleren. En toch gelooven wij, dat men beter zegt: onze wil is vrij, dan: onze daden zijn vrij. Juister nog is de stelling: De mensch bezit eene zedelijke vrijheid, genoegzaam om hem, voor zijne bedoelingen, woorden en daden, verantwoordelijk te maken aan zijn geweten.
Vrijheid en noodzakelijkheid zijn tegenstellingen, die wij vormen in ons begrip, doch die geenen grond hebben in het wezen der dingen [in het Absolute]. God is wel zeker ten hoogste vrij in de uitoefening Zijner magt; maar Zijn wil wordt noodzakelijk bepaald door Zijne wijsheid en heiligheid. God kan geen onregt doen, want Hij wil het niet; en Hij kan het niet willen, omdat Hij heilig is. Zoo gaat onbeperkte vrijheid met volstrekte noodzakelijkheid gepaard; ja, vrijheid en noodzakelijkheid zijn bij God hetzelfde. Maar wij menschen noemen noodzakelijk, wat door stoffelijken nooddwang - vrij daarentegen, wat uit ongedwongene keuze geschiedt. In onze daden zijn wij zelden vrij; maar geen stoffelijke hinderpaal kan ons beletten, niets buiten ons kan ons verhinderen, te willen doen, wat ons behaagt. Niets buiten ons kan onzen heimelijken wensch onderdrukken. Voor zoo ver een wensch onwillekeurig opwelt, is hij wel een bewijs van onze neiging tot iets, doch tevens niet vatbaar voor zedelijke belooning of straf. De keus alleen maakt ons aansprakelijk; de gevormde wil, of het voornemen, om den wensch te verwezenlijken, zoodra de gelegenheid zich aanbiedt, verzwaart onze verantwoording; de uitvoering zelve voltooit haar.
De strijd over de vrijheid van den wil is dus veelal een woordenstrijd. Men moge den kunstterm behouden of niet, er bestaat geen verschil, wanneer men met bilderdijk den menschen eenvoudig toeroept:

De wil wordt door verstand en neiging voortgebracht; 
Maar keur hebt ge in den strijd van lust en redenkracht. 

De eerste regel bevredigt ons verstandsbegrip van oorzakelijkheid, en de tweede ons zedelijk begrip van verantwoordelijkheid. Voorts kan men onderscheid maken tusschen den zuiveren wil, die altijd zedelijk is, en den toe-
{==695==} {>>pagina-aanduiding<<}
valligen [ondervindelijken of empirischen] wil, die het gewrocht is van verstand of neiging, of wel van beide. Recensent kan zich niet verdiepen in hetgeen de Wijsgeer kinker en anderen daarover denken; maar hij herhaalt het: Er is meer verschil over de terminologie, dan over het wezen der zaak.’
Tot dusver gaat de plaats in mijne vorengezegde beoordeeling, die dan weder overgaat tot verdere beschouwing des vierden zangs van het daar aangekondigde dichtwerk.

De oude arts.

(Een Verhaal, Dr. strahl nageschetst, door H.A.S.)

Er musz als Arzt ein Hokuspokus machen, 
Damit der Saft dir wohl gedeihen kann. 
 
göthe, faust. 

Vóór vele jaren stond ik, op eenen somberen Novembermorgen, verdrietig aan mijn venster, en zag, niet zonder smartelijke gewaarwordingen, de fraaije equipagiën mijner Collega's voorbijrollen; zij bezochten rondom in mijne buurt hunne zieken, terwijl ik, hoewel sedert bijna zeven jaarkringen practisch Geneesheer, zelden geroepen werd. De kring mijner bekenden en vrienden had zich steeds meer en meer uitgebreid. Met achting en wellevendheid behandelde men mij; in vele voorname gezelschappen had ik den vrijen toegang, maar het getal mijner patiënten vermeerderde niet. Zeer dikwijls gebeurde het, dat voorname mannen of rijke vrouwen mij in een vensterbank voerden, en daar gedurende een' halven avond met het verhaal hunner ziekten pijnigden. Terwijl ik met het meêwarigste en medelijdendste gelaat toehoorde, om door mijne deelneming het vertrouwen te winnen, besloten zij het gesprek met de woorden: ‘Niet waar, lieve Doctor! eene regt onaangename, hardnekkige ziekte, waartegen welligt alles vruchteloos zal zijn?’ Wilde ik alsdan troosten, van de groote hulpmiddelen der kunst, van nieuwe gezigtspunten, ontdekkingen enz. spreken, dan viel men mij in de rede: ‘Ach! geloof mij toch, de Heer N.N. mijn gewone Doctor, is zulk een lief, zulk een voortreffelijk man; voorzeker heeft hij al het mogelijke reeds

{==696==} {>>pagina-aanduiding<<}
beproefd; hij geeft zich zoo veel moeite, en, daar hij mijn gestel naauwkeurig kent, zou ik om alles ter wereld er niet toe kunnen overgaan, om een' anderen Geneesheer te kiezen.’
O jammervolle tijd! ver, zeer ver zijt gij reeds achter mij; thans behoor ook ik tot de uitverkorenen, die in het gevoel hunner waarde snel door de straten heenjagen, door hunne komst reeds zegepralen, en met dezelve troost en kalmte aan huisgezinnen schenken, van welke een dierbaar lid in doodsgevaar verkeert. Maar nog heden, nadat eene lange reeks van jaren over mijn hoofd en mijne werkzaamheden is heengegaan; nadat ik rijkelijk schadeloos ben gesteld voor de ontberingen, de smart, de onverschilligheid en den hoon, die den Geneesheer bij den aanvang zijner loopbaan zoo onvermijdelijk treffen, kan ik niet zonder de pijnlijkste gewaarwording een' tijd voor den geest terugroepen, uit welken ik thans eene kleine schets wil ophangen.
Treurig stond ik alzoo aan mijn venster. Een in liverei gedoste bediende las opmerkzaam en navorschend de nommers der huizen in de straat mijner woning, en scheen iemand te zoeken. Toen hij tot mijn huis genaderd was, en het kleine bord, waarop Med. Doctor stond, aan de deur gelezen had, nam hij, zoo 't scheen geheel bevredigd, een' brief uit den zak en trad binnen. Zoo onverschillig mij thans de uitnoodiging van een voornaam persoon toeschijnt, zoo belangrijk was zij mij toenmaals. In gespannen verwachting luisterde ik aan de kamerdeur, ten einde te hooren, of het bezoek van den geluksbode mij mogt gelden, want er woonde nog een jonge Advocaat in hetzelfde huis. Doch de brief was werkelijk aan mij gerigt, en spoedig had ik hem in handen. Haastig werd hij opengebroken. Hij was van een' mijner ambtgenooten uit eene der provinciën, die eene zeer ziekelijke Dame, welke in de Residentie hulp zocht, aan mijne geneeskundige bekwaamheden aanbeval. De Dame was reeds aangekomen en verbeidde in het Hôtel de Rome mijn eerste bezoek. De bediende in eene rijke liverei, eenige uitdrukkingen van mijnen vriend, en het beroemde Hôtel, 't welk de zieke zich had gekozen, lieten mij niet langer twijfelen, of mijne lijderes was overvloedig met de gaven der fortuin gezegend. Men lagche niet over de vreugde, die zich bij deze ontdekking van mij meester maakte! De jonge Geneeskundige toch heeft bij den aanvang zijner praktijk bijna uitsluitend met lieden uit de lagere volksklasse te doen, die zijne

{==697==} {>>pagina-aanduiding<<}
pogingen en moeite dikwijls in het geheel niet, maar altijd zeer karig kunnen beloonen. Dit ondertusschen is niet de ergste zijde der opgenoemde praktijk. De voortdurende omgang met onbeschaafde lieden maakt den Geneesheer onverschillig in zijne uitwendige wijze van doen, en is niet zelden in staat, de krachten en gaven, die hij bezit, te doen insluimeren. Hoe smartelijk is het niet voor den veelbelovenden, maar nog jongen man, die, met eene veelzijdige vorming en beschaving versierd, eenige levende talen magtig, uitmuntende door gezellige talenten, welsprekend en gekuischt, in 't kort, bezitter van al die middelen, waardoor men in den meest verfijnden kring welkom zoude zijn, zich in eene ruimte te moeten bewegen, waardoor hij nimmer gelegenheid erlangt, zijne voornaamste eigenschappen te ontplooijen, ja, waarin hij zelfs gedwongen is, deze te verloochenen! En eindelijk, dit alles daargelaten, moet de ondervinding niet smartelijk vallen, dat meer beschaafde personen bedenking maken, om de zorg voor hunne gezondheid aan een' man toe te vertrouwen, wiens streven, gedurende eene reeks van jaren, daarheen gerigt was, zulk een vertrouwen gerust op zich te durven nemen? De hoogste en schoonste triomf des Geneesheers, dat wil zeggen, door eene menschkundige en fijne wending, het wantrouwen in eene familie te keeren, door een' geheel geestigen invloed het vertrouwen des lijders te boeijen, door teedere wellevendheid, hartelijke deelneming, innig medelijden en voortdurende bereidwilligheid hoogere belangen op te wekken, in één woord, de magt en invloed zijner intellectuele persoonlijkheid, dat alles gaat voor hem in de lagere klassen geheel en al verloren, omdat in dezelve de zin, het wezen voor die meer fijne en teedere betrekkingen des levens ganschelijk ontbreekt, en er slechts bij wijze van uitzondering menschen worden aangetroffen, bij welke een gelukkige natuurlijke aanleg datgeen vergoedt, wat hun aan ware vorming en ontwikkeling
ontbreekt.
Spoedig maakte ik mijn toilet, en, waarom het verheeld? met meer zorg en naauwgezetheid dan gewoonlijk; en ik bedacht onderwijl, wat toch wel beter en raadzamer zou zijn, of om mijne nieuwe lijderes terstond te bezoeken, of nog eenige uren te wachten. In het laatste geval verkreeg ik het voorkomen van eenen met drukke bezigheden overladen Arts, en zou met eene zekere soort van sufficance moeten optreden;

{==698==} {>>pagina-aanduiding<<}
iets, hetwelk, zoo als bekend is, een gunstig vooroordeel opwekt. Aan den anderen kant werd in aanmerking genomen, dat mijne spoedige komst als eene beleefdheid, als een bewijs van belangstelling zou opgenomen worden, hetwelk Dames ook dàn nog verlangen, - wie weet zulks niet? - wanneer zij oud en ziekelijk zijn. Alles wèl en goed overwogen, scheen het mij beter toe, om liever als een hoffelijk, dan wel als een met bezigheden overladen persoon te verschijnen, en ik ijlde alzoo naar mijne voorname vreemdelinge in het Hôtel de Rome.
Eene elegant gekleede, maar reeds in jaren gevorderde Dame ontving mij tamelijk trotsch, niettegenstaande ik mij deed voorkomen als haren vermoedelijken levensredder. Haar gelaat vertoonde dien strakken, gespannen trek en de vale, fletse kleur, die wij bij sommige zenuwziekten zoo menigvuldig waarnemen, en helaas! de ziektegeschiedenis, die zij mij met eene ongemeene woordenrijkheid en vlugheid van tong mededeelde, en die mij aan gall's hersenorgaan, Loquacité deed denken, bevestigde al spoedig mijn vermoeden aangaande den aard der ziekte. Zij scheen gekweld te worden door eene dier zenuwaandoeningen, van welke de Geneesheeren bijna evenveel lijden als de zieke zelf, dewijl zij veroordeeld zijn, om, buiten staat het lijden op te heffen, dagelijks nieuwe lamento's met het kalmste aangezigt en met de altijd hernieuwde belofte, hulp te zullen verschaffen, te moeten aanhooren. Naauwkeurig won ik berigten en ophelderingen in, betrekkelijk de leefwijze mijner nieuwe patiënte, en bevond al spoedig, dat, zou er althans eenige verbetering te wachten zijn, een doelmatig diëet streng moest in acht genomen worden, dewijl mijne zieke, aan elken lust in spijs en drank toegevende, te dien aanzien veelvuldig zondigde. Beleesdelijk gaf ik haar alzoo te kennen, dat voortaan eene menigte van geregten, die zij dagelijks at, van de spijskaart moesten geschrapt worden. Maar mijne voorname lijderes wilde van zulk eene reforme harer leefwijze niets weten, en gaf, gevoelig geraakt, te kennen, dat hare eenige schadeloosstelling voor zoo veel lijden, als zij droeg, daarin bestond, om nu en dan eenig genot in de bevrediging van haren eetlust te zoeken; en dit genot zou zij zich niet laten ontnemen, al wilden alle Artsen der wereld, met God aesculaap en den Oudvader hippocrates aan het hoofd, haar daartoe bewegen. Nu deed ik pogingen, om den ge-
{==699==} {>>pagina-aanduiding<<}
prikkelden en
opgewekten staat van haar zenuwgestel en geestig leven, door eene met de natuur meer overeenkomende verdeeling van waken en slapen, te bedaren; te meer, daar het mij gebleken was, dat zij zeldzaam vóór middernacht ter ruste ging, maar dan ook den slaap tot nabij den middag voortzette. Maar ook die pogingen bleven vruchteloos. Mijne nieuwe en, zoo als men ziet, zeer aangename en beminnelijke zieke beweerde, dat zij zich laat in den avond zeer wel bevond, en verzekerde, toen ik mijne bescheidene aanmerkingen wilde doen gelden, zeer stellig, dat zij het nimmer aan een' Arts zou veroorloven, iets aan hare leefwijze te veranderen, omdat ieder toch uit eigene ondervinding het beste diende te weten, wat hem nuttig, wat schadelijk zij. Onder deze omstandigheden moest ik mij vergenoegen, met het voorschrijven eener krampstillende mixtuur, dewijl de patiënte voor het oogenblik door eene hevige hoofdpijn gefolterd werd.
Bij mijn bezoek van den volgenden dag vond ik de lijderes nog te bed; zij ontving mijnen groet met een somber, beneveld aangezigt, en beantwoordde dien geenszins. - ‘Hebt gij wèl geslapen Mevrouw?’ vroeg ik deelnemend. - ‘Geslapen?’ hernam zij schamper; ‘geen oog heb ik geloken.’ - Ach! ik beklaag u zeer. Is uwe hoofdpijn niet verminderd? - ‘Zij is zoo woedend als ooit,’ antwoordde zij mij morrend. - ‘Mijn drankje schijnt u alzoo geene verzachting verschaft te hebben?’ sprak ik verlegen en vreesachtig. - ‘Dat drankje,’ viel zij uit en lachte hatelijk; ‘ik geloof zeker, dat ik reeds dood zou zijn, had ik nog slechts één' lepel er van genomen.’ - ‘Hoe dat?’ vroeg ik verschrikt. - ‘In uw geneesmiddel moet gif zijn,’ sprak zij kalm en bedaard; ‘want naauwelijks had ik een' halven lepel er van genomen, of ik ondervond de allerhevigste hoofdpijn, zoo dat ik geheel zinneloos meende te worden.’ - ‘Maar, Mevrouw!’ hernam ik, en was op weg, om zelf mijne zinnen te verliezen, ‘gij hadt gisteren vóór het gebruik van mijn drankje reeds zeer hevige hoofdpijn, en.....’ - ‘Lieve Doctor,’ viel zij mij in de rede, ‘dat geneesmiddel past in het geheel niet voor mijn' toestand; ik moet u dringend verzoeken, mij een ander voor te schrijven.’ - Terwijl ik mijn' inktkoker en zakboek te voorschijn haalde, en het papier in den gewonen receptvorm vouwde, zeide mijne beminnelijke zieke: ‘Ik heb u vergeten te zeggen,

{==700==} {>>pagina-aanduiding<<}
dat ik de valeriaan volstrekt niet verdragen kan; ook hoop ik, dat gij mij met de afschuwelijke asa foetida niet zult lastig vallen; hofmansdroppels staan mij geweldig tegen, en opium, ach! het doodt mij reeds, wanneer ik het ruik.’ - Onder het slaken van een' gesmoorden zucht, beloofde ik, de genoemde geneesmiddelen in mijn recept te zullen vermijden, en schreef eene mixtuur voor, die slechts onverschillige ingrediënten bevatte, en ten hoofddoel had, om de smaakwerktuigen mijner lijderes, die zeer delicaat schenen te zijn, niet te krenken, in de hoop alzoo eindelijk hare gunst te winnen. Toen ik afscheid nam en mij beleefdelijk aanbeval, verzocht mij de zieke angstig, haar toch niet te vergeten, en in allen gevalle stellig nog heden eens naar haar te komen zien.
Toen ik des namiddags mijn bezoek herhaalde, zat de zieke, zoo 't scheen veel verkwikt en kalmer, in eene fauteuil, en voor haar stond het kleine overschot eener paté de foie gras de Strasbourg, waarvan de arme lijderes hare kleine portie van hoogstens een half pond, zoo als zij verzekerde, tot zich genomen had. ‘Ach, goede God!’ zeide zij al steunende, ‘ik kan niets meer verdragen; alles, om het even wat dan ook, bezwaart mij geweldig.’ Onwillekeurig moet ik zeker een zeer bedenkelijk gezigt vertoond hebben, want zij vroeg mij: ‘Wat dunkt u van de Patê de foie gras? Niet waar, een zeer onschuldig voedseltje?’ Ik wilde juist antwoorden, doch de zieke nam terstond weder het woord: ‘Maar, à propos, lieve Doctor, eer ik het vergeet, wat hebt gij mij toch heden voorgeschreven? Was daar geen ipecacuanha onder?’ Ernstig verzekerde ik het tegendeel, en vroeg met bevreemding, hoe Mevrouw op dat denkbeeld gekomen was. ‘Ik werd vóór een half uur zoo kwalijk, ach zoo kwalijk!’ zeide zij met eene klagende uitdrukking des gelaats, ‘even alsof ik braakwortel had ingenomen en de werking spoedig volgen zou.’ De leverpastei! dacht ik, maar zweeg, en, om mijne innerlijke boosheid en geraaktheid te verbergen, zeide ik lagchende: ‘Inderdaad, Mevrouw! ik moet u betuigen, nimmer eene Dame ontmoet te hebben, die zulk eene vertrouwde bekendschap met de Pharmacopoea en geneesmiddelieer aan den dag legt, als zulks met u het geval is, zoodat.....’ - ‘Ach ja!’ viel zij in, terwijl zij nog een klein gedeelte der pastei trachtte te nuttigen; ‘ik meen een en ander van materies

{==701==} {>>pagina-aanduiding<<}
medica te verstaan; ik laat mij niet zoo gemakkelijk om den tuin leiden.’ - ‘Dat wil dan toch ook niemand, Mevrouw!’ antwoordde ik gevoelig. - ‘Nu, nu, Doctor, dat wil ik dan ook niet zeggen; maar mijn broeder is voogd over een jong mensch, die sedert twee jaren in de groote apotheek van onze stad als kweekeling werkzaam is, en die heeft mij vele zaken leeren kennen. Neem u in acht, Doctor!’ voegde zij schalks, met den vinger dreigende, er bij, en, Hemel! at toen de rest der gansche leverpastei op.
Doch, waartoe dit beeld in deszelfs stootende trekken nog verder afgemaald? Dagelijks herhaalden zich dergelijke tooneelen; dagelijks wilde ik aan die lastige Dame verklaren, dat zij zich liever den Droes tot Arts moest kiezen; en toch hield ik het uit, omdat ik er trotsch op was, dat mijn huurrijtuig dagelijks voor het Hôtel de Rome stilhield, en de hoop voedde, daardoor den naam van een wijd en zijd geroepen Arts te erlangen.
‘Waar de groote hoop gaat, gaat het individu;’ dit geldt van geen stand meer, dan van den geneeskundigen. Het volk maakt het besluit, dat hij, die het vertrouwen van velen bezit, veel vertrouwen moet waardig zijn; en zoo nemen de uitgebreide werkkring en het vertrouwen dikwerf toe, zonder dat het meerendeel in staat is, zichzelven van den grond en de oorzaak des vertrouwens rekenschap te kunnen geven. Maar al te dikwerf ondervindt men, dat de vermaardheid van een' Geneesheer met zijne waardigheid in eene omgekeerde rede staat, en veelal is de gezochte Arts een fijngeslepen homme du monde, maar bij lange na niet altijd de beste Practicus.
Na eene behandeling zonder verbetering van vijf weken gaf mij de zieke op zekeren dag te kennen, dat zij van onderscheidene vrienden en vriendinnen, Mevrouw A., Freule B. en C., de Kamerheer D. enz. den raad gekregen had, de hulp van Dr. E., lid van de Commissie die, van het bestuur dat, en wat niet al titulaturen meer, in te roepen, en zij moest ronduit bekennen, dat zij, de wonderkuren, die deze buitengewone man zou verrigt hebben, in aanmerking nemende, en dewijl men zijn Ed. eenstemmig voor den eersten ziektekenner van zijnen tijd verklaarde, brandde van verlangen, om zijne kennis te maken. ‘Overigens blijven wij, Doctortje-lief, de besté vrienden,’ zoo voegde zij vertrouwelijk er bij; ‘gij gaat voort met mij te behandelen;

{==702==} {>>pagina-aanduiding<<}
ik verg van u slechts, om het geneesplan van den Heer E. in werking te brengen.’ Ik boog, en beloofde, op haar verzoek, den wonderman van den geuiten wensch zelf berigt te zullen geven.
Den volgenden morgen stond ik in de antichambre van den Heer E., ten einde het overgroote getal zijner patienten te helpen vermeerderen. De oude Arts had reeds aan eenen lijder toegang verleend, en, daar buitendien de kamer met eenige hulpzoekenden gevuld was, won ik tijd genoeg, om alles, wat mij omgaf, opmerkzaam in oogenschouw te nemen. Ik meende inderdaad, mij in het vertrek van een Vorst te bevinden. Een kostbaar tapijt bedekte den vloer, voortreffelijke schilderijen versierden de wanden, en aan belde zijden der schitterende vensterpenanten stonden twee vazen van Cararisch marmer, die de schoonste pronkkamer geene oneer zouden hebben aangedaan. De zware groenzijden meubelgordijnen temperden den invallenden dag; een zacht licht verspreidde zich in de tooverachtig versierde kamer, die met welriekende geuren geheel en al doortrokken was. Vijf of zes lijders, die op het eerste gezigt als zoodanigen te erkennen waren, verwachtten, zoo als ik, reikhalzend het oogenblik, waarop zij den ouden Medicus eenige minuten zouden kunnen spreken. Op de prachtige sopha zat een krijgsman van een belangwekkend, ontzag inboezemend uiterlijk, wiens borst met verscheidene ridderorden versierd was, en wiens gele, min of meer in het zwarte spelende gelaatskleur, in overeenstemming met de sombere, bijna wrokkende uitdrukking van het oog, een diep verborgen lijder det buiksorganen verried. Aan zijne zijde stond een slank man met eene smalle borst en blond haar, die zeer dikwijls hoestte, en, zeer angstig het opgehoeste in den zakdoek opvangende, de bloedstreepjes als telde, die er in bevat waren. - ‘Hoe gaat het, Heer Majoor?’ vroeg de slanke, bleeke man zachtkens aan den soldaat; ‘zijt gij iets beter? Hoe is Karlsbad u bekomen?’
‘Ach, Mijnheer,’ antwoordde de Majoor, ‘Karlsbad even weinig in dit jaar, als Kissingen en Töplitz in de vorige jaren; mijn lijden is bijna onveranderd gebleven; de hevigste pijnen kwellen mij dag en nacht, en, wat het ergste is, mijne spiisvertering is zoo zwak, dat de zachtste voedsels mij de hevigste toevallen veroorzaken; van daar ben ik zeer droef-
{==703==} {>>pagina-aanduiding<<}
geestig, ja, ik heb oogenblikken, dat ik mij voor den kop zou kunnen schieten.’
‘Arme man!’ sprak de andere; ‘maar voor welke aandoening houdt de Heer E. uwe ziekte dan toch?’
‘Volgens zijne verzekering lijde ik aan eene verharding der lever, die zeer hardnekkig schijnt te zijn, daar alle tot heden aangewende middelen geheel en al vruchteloos zijn geweest; ik gebruik nu reeds sedert drie maanden denzelfden drank, van welken mij de Heer E. de beste gevolgen beloofde, die echter tot op den huidigen dag geheel uitgebleven zijn. Aan het opvolgen der geneeskundige voorschriften heeft het waarlijk niet ontbroken; ik maakte mij daarvan eene gewetenszaak, en wij soldaten,’ zoo ging hij voort, ‘zijn immers gewoon aan gehoorzaamheid en pareren in de striktste en strengste order op een bevel. - Maar zeg mij, hoe gaat het u? Is het bad te Reinerz u dit jaar wel bekomen?’
‘Zeer goed,’ antwoordde de slanke man; ‘ik heb de voortreffelijkste appetijt, ben altijd opgeruimd, en zou volmaakt wel zijn, wanneer ik slechts van dat fatale hoesten bevrijd was, dat mij dikwerf daarom angstig maakt, dewijl er niet zelden bloedophoesting bij plaats heeft, hetwelk reeds meermalen in eene werkelijke bloedspuwing overging. Dr. B. stelt mij echter gerust, en verzekert mij eene spoedige en algeheele herstelling. De pillen, die ik thans gebruik, bekomen mij zeer goed, en ik wil zijn Ed. aanstonds vragen, of ik met het gebruik daarvan moet voortgaan.’ - Bij deze woorden nam hij een recept uit zijne brieventasch, om het aan Dr. E. te vertoonen en zijn herinneringsvermogen alzoo te hulp te komen.
Met opmerkzaamheid had ik het gesprek aangehoord, en uit het voorkomen en de vertelling des laatsten lijders de overtuiging verkregen, dat hij aan eene ongeneeslijke tering leed, die zich onmiskenbaar door erfelijke voorbeschiktheid bij hem ontwikkeld had. Tot mijne leering wenschte ik het middel van den ouden aesculaap te kennen, en verzocht alzoo beleefdelijk den teringlijder om verlof, zijn recept een oogenblik te mogen inzien. Tot mijne groote verwondering vond ik een mengsel van artsenijen, die mij in dit geval zoo veel te minder aangewezen schenen te zijn, dewijl ik de verhittende eigenschappen derzelven te regt vreesde. Ik schaamde mij ondertusschen voor mijzelven over dit beslis-
{==704==} {>>pagina-aanduiding<<}
send oordeel, en een blik op al het glinsterende en prachtvolle, wat mij omgaf, deed mij spoedig gevoelen, hoe veel hooger en dieper tevens de inzigten van den ouden Arts dan de mijne moesten zijn.
De beurt, om bij den Medicus toegelaten te worden, was thans aan den Majoor gekomen. Haastig stapte hij in het heiligdom, en reeds na verloop van weinige minuten trad hij weder uit hetzelve, gedachteloos een stukje papier, hetwelk hij in de hand hield, beschouwende, terwijl zijn edele trekken teleurstelling, ja, verontwaardiging te kennen gaven. Het broze der menschelijke natuur is mij nooit levendiger in het oog gevallen, dan wanneer ik een' krachtigen, bijna tot volkomenheid schoonen, den apollo van Belvedère naderenden mannenvorm, die eene niet geheel te vernietigen en immer strijdende levenskracht scheen te bewaren, in den bloei der jaren door eene slepende ziekte langzaam zag verwoesten. Ik naderde den lijder met deelneming, en veroorloofde mij, naar de hoop te vragen, die de beroemde Dr. E. hem gegeven had.
‘Zoo als gewoonlijk scheepte hij mij zeer snel af,’ zeide de krijgsman met eene bewogen stem, ‘en dit’ op het recept wijzende, ‘is alles, wat ik van hem, na eenige vlugtige vragen, verkregen heb. Ik had hem sedert acht dagen niet gesproken,’ voegde hij er bij; ‘ik had mij voorbereid, alles te kunnen mededeelen, wat mij voor den Arts belangrijk te weten toescheen, en dat wel zoo veel te meer, daar ook de laatste door mij gedane bezoeken even kort, als dat van heden, afliepen. Maar hij brak elke phrase, die ik wilde beginnen, kort af, met de verzekering, dat hij mijnen toestand naauwkeurig kende; en, terwijl ik nog sprak, schreef hij dit recept, hetwelk hij mij met een zeer dubbelzinnig gebaar, dat op mijne verwijdering aandrong, overgaf.’
Begeerig nam ik het recept aan. De schoone man had mij, door de gelatenheid, waarmede hij zijn lijden scheen te dragen, eene buitengewone deelneming ingeboezemd. Maar hoe groot was mijne verwondering, toen ik het recept van den bejaarden Geneesheer las! Het was nagenoeg hetzelfde als dat van den teringlijder. - Onwillekeurig werd ik aan dien Zwitserschen Geneesheer herinnerd, van wien zimmerman verhaalt, dat zijne kamer dagelijks door eene menigte hulpzoekenden belegerd werd. Op een bepaald uur verscheen hij, en rangschikte zijne zieken, na weinige vragen, in drie

{==705==} {>>pagina-aanduiding<<}
rijen: de eerste rij moest braken, de tweede rij zweeten, en de derde werd adergelaten.
De opmerkingen, welke ik in de antichambre van Dr. E. maakte, schenen mij zoo belangrijk toe, dat ik gaarne aan nog eenige zieken mijne beurt van binnentreden in zijne spreekkamer afstond; eindelijk trad ik zelf binnen.
De oude Arts zat, met den rug naar de deur gekeerd, in een' prachtigen armstoel. Op eene groote tafel stonden vele kostbare physische en metereologische werktuigen. Ofschoon hij den binnentredenden duidelijk moest hooren, bleef hij toch bedaard en rustig zitten, zonder eenige notitie daarvan te nemen. Nadat ik eenige minuten stilzwijgend had gewacht, hoorde ik een eigenaardig klinkend: ‘Nader!’ en stond nu voor den ouden Geneesheer, dien ik van zoo nabij voor de eerste maal zag. Ik noemde mijnen naam, en verwachtte, dat hij mij, als een Collega, met eenige oplettendheid zou bejegenen; maar hij verroerde zich niet, en zeide zeer droog en zonder zelfs mij aan te zien: ‘Wat wilt gij?’ Ik trachtte de onaangename gewaarwording, die mij door merg en been ging, zoo goed mogelijk te verbergen, en begon aldus: ‘Ik behandel sedert eenige tijd eene Dame, die reeds door andere Artsen verzorgd werd, doch zonder het geringste gevolg. Die Dame hoopt, dat het u, door de uitgestrekte ondervinding, waarop gij bogen kunt, mogelijk zal zijn, haar lijden te verzachten, zoo niet geheel en al weg te nemen. Ik heb op mij genomen, u, Mijnheer, in haren naam, om uwen bijstand te vragen, en verzoek u beleefdelijk, het uur te bepalen, waarop gij de lijderes wilt komen zien.’
‘Wat scheelt die Dame?’ vroeg de oude aesculaap, terwijl hij voor de eerste maal zijn' blik naar mij opsloeg.
Nimmer heb ik zulk een oog gezien; zijn blik was dooren doorborende te noemen, en scheen in het binnenste mijner ziel te willen dringen. Hoewel de trekken van zijn gelaat verwelkt en slap waren, en geene andere uitdrukking dan die van een' langdurigen en afmattenden hartstogt deden blijken, sprak het oog met eene kracht en levendigheid, die verbazen moest.
‘Eene bijzondere zenuwaandoening geloof ik, dat de hoofdziekte en grond der verschijnselen is; terwijl er echter ook toevallen voorhanden zijn, die tot het aannemen eener ontaarding van een edel werktuig des ligchaams regt geven,

{==706==} {>>pagina-aanduiding<<}
zouder dat ik het echter durf wagen, hetzelve naauwkeurig aan te duiden.’
‘Ik ken dat, ik ken dat,’ zeide de oude Arts op een' beslissenden toon. Niet weinig was ik door dit antwoord getroffen. Ik had de lijderes een' geruimen tijd met de grootste opmerkzaamheid behandeld, zonder den aard der ziekte nog geheel en al te kunnen doorgronden; en mijn oude Medicus kent dezelve op eens, nadat ik hem het beeld der ziekte slechts in vlugtige omtrekken heb aangeduid! Inderdaad, dat was eene bewonderenswaardige vlugheid voor ziekteönderzoek!
De oude Arts brak de kleine pauze, die door mijne verlegenheid ontstaan was, af, door te vragen: ‘Heeft de zieke veel kommer, veel zorgen?’ - ‘Zeer vele,’ gaf ik ten antwoord; ‘zij is moeder van zeven kinderen, vroeg weduwe geworden, en heeft de inspanningen en verdrietelijkheden der opvoeding in ruime mate ondervonden.’
De oude bezon zich een oogenblik, en liet zich toen aldus hooren: ‘Ik ben thans inderdaad zoodanig met bezigheden overladen, dat ik mij bezwaard gevoelen moet, om nieuwe zieken op mij te nemen, wanneer eene veeljarige betrekking mij daartoe niet verpligt. Gij weet overigens zeer goed, Heer Doctor, hoe weinig onze kunst bij zulk een vergevorderd lijden vermag. Behandel uwe zieke alleen, zoo goed en kwaad gij kunt, ik moet u waarlijk betuigen, dat mijne overkropte bezigheden niet toelaten, dat ik dezelve door onnutte ziekenbezoeken vermeerder.’
‘Vergeef mij, zeer geleerde Heer! wanneer ik bij mijne uitnoodiging blijf, en dringend mijn verzoek om uwen geneeskundigen raad en bijstand herhaal. Reeds uw naam, die in ons gansche land met bewondering genoemd wordt, zal op mijne lijderes als tooverkracht werken, en gij weet, hoe veelvermogend opwekking van den geest, hoopvolle stemming der ziel bij zenuwziekten zijn. Mijne patiënte spreekt met zulk eene achting, eerbied en bewondering van u, dat ik het niet zou durven wagen, haar een ongunstig antwoord van uwe zijde te komen brengen.’
‘Hoe oud is dan toch wel de zieke?’ vroeg de Arts, met eene slechts aan hem eigene wijziging der stem, en niet zonder ironie. - ‘Ik geloof, nabij de veertig jaren.’ - ‘Laat haar hertrouwen,’ zeide hij, vuilaardig lagchende; ‘de verstrooijing des huwelijks helpt dikwerf zulke zenuw-
{==707==} {>>pagina-aanduiding<<}
zieken.’ - ‘Mijnheer,’ antwoordde ik op ernstigen toon, ‘die Dame heeft mij wel tot haren Geneesheer, maar niet tot haren huwelijksprocurator gekozen.’ - ‘Nu ja, nu ja,’ gaf hij gemelijk ten antwoord; ‘ik kan haar niet in behandeling nemen.’
Ik had verwacht, dat de oude Arts de vleijende uitdrukkingen over zijn' persoon zou afwijzen, of althans dankzeggend aannemen; hij scheen echter niet de geringste notitie daarvan te nemen, en herhaalde gemelijk en onbeleefd: ‘Ik moet u inderdaad verzoeken, mij niet langer lastig te vallen; ik heb waarlijk wel wat beters en gewigtigers te doen, dan de klaagliederen eener oude melancholica aan te hooren. Men kan bij zulke zieken slechts door de grootste en opmerkzaamste verpleging iets uitvoeren, en daarbij slechte uitwendige omstandigheden, bekrompene geldmiddelen enz.; de eerste voorwaarden tot eene gelukkige kuur ontbreken, zoodat.....’ - ‘Wat dat betreft, Mijnheer,’ viel ik hem in de rede, ‘zoo kunt gij volkomen gerust zijn; mijne zieke bezit een zeer aanzienlijk vermogen, en is bereid, voor hare gezondheid de grootste offers zich te getroosten; zij heeft haar verblijf in het Hôtel de Rome, en, daar zij verscheidene mannelijke en vrouwelijke bedienden bij zich heeft, zullen uwe voorschriften en bevelen punctueel opgevolgd worden.’
Terwijl ik deze woorden sprak, rigtte de oude Arts een' zijner eigendommelijke blikken op mij, en luisterde tot het einde zeer opmerkzaam toe.
‘Morgen ten een ure, lieve Collega,’ zeide hij nu op eens zeer vriendelijk, ‘zal ik in het Hôtel de Rome verschijnen, en het zal mij regt aangenaam zijn, u bij onze lijderes te ontmoeten, die ik met mijnen raad gaarne behulpzaam wil zijn.’ - Bij deze woorden stond hij op, drukte mij de hand, en begeleidde mij, met veel voorkomendheid, tot aan de deur van zijn kabinet, die hij geopend hield, tot dat ik voor zijne blikken verdwenen was.
Groote God! zoo dacht ik, huiswaarts keerende, is het wel mogelijk! Men schat het inkomen van den ouden Geneesheer op f 30,000 jaarlijks, en hij schijnt zich in zijne handelingen door eenige ellendige goudstukken te laten leiden! Hoezeer beklaag ik mij, in stille uren, over het vernederende en toch onvermijdelijke van onzen maatschappelijken stand, waarin wij voor pogingen, die uit de meest vrije en geniale werkdadigheid ontspruiten, die ons hart geheel en al

{==708==} {>>pagina-aanduiding<<}
vervullen en wegens derzelver twijfelachtig gevolg en uitkomst dag en nacht onzen geest in onrust en spanning houden, betaling in klinkende munt moeten aannemen! En die man, die, naar zijn vervallen voorkomen te oordeelen, reeds met den eenen voet in het graf staat, stelt den Mammon zoo hoog, dat hij eene rijke lijderes met voorkomende beleefdheid zijne diensten wijdt, terwijl hij dezelfde vrouw, toen hij haar nog arm waande, met minachting zijnen bijstand weigerde!
Reeds ten half een ure bevond ik mij, op den volgenden morgen, bij mijne lijderes in het Hôtel de Rome. Zij verbeidde met het grootste ongeduld den ouden zoon van galeen. Ik had mij natuurlijk voorbereid, om hem in eenige woorden den loop der ziekte uiteen te zetten; en het geneesplan voor te leggen, hetwelk ik tot hiertoe gevolgd had. Ik hoopte, dat hij van zijne zijde het denkbeeld zou vermelden, volgens hetwelk hij de geneeskuur wijzigen wilde, en was er van overtuigd, dat de technische uitvoering, zoo als zulks bij consulten altijd gebruikelijk is, aan mij zou worden overgelaten.
Weinige minuten na een ure rolde de rijke koets van den hooggeroemden Arts voor, en mijne patiënte ging hem tot aan de deur van haar vertrek te gemoet; eene onderschelding, die zeker nog geen Arts van haar ondervonden had. De oude geleidde de Dame naar de sopha en nam aan hare zijde plaats. Juist wilde ik mijne weldoordachte ziektegeschiedenis voordragen; maar hij lette zoo weinig op mijne tegenwoordigheid, en zette het gesprek met de lijderes zoo levendig voort, dat ik, na verscheidene mislukte proeven, om aan het woord te komen, tot zwijgen gedwongen werd. Ik had intusschen ruimschoots gelegenheid, de wijze van doen des Doctors waar te nemen, en deze was in waarheid bewonderenswaardig, ten aanzien van het vertrouwen, dat door dezelve moest opgewekt worden. Zeer hoffelijk deed hij zich voor. Met een' krachtvollen, diep in het binnenste doordringenden blik beschouwde hij onafgebroken de lijderes, die zich door zulk eene opmerkzaamheid evenzeer gestreeld als gerustgesteld gevoelde. Op eene fijne, maar toch beslissende wijze sneed hij de gezegden der Dame scherp af, en met het grootste zelfvertrouwen vroeg hij naar verschijnselen, die stellig eene eerste plaats moesten innemen. Hij won het vertrouwen der lijderes volkomen, toen hij, zonder de ge-
{==709==} {>>pagina-aanduiding<<}
tingste beperking, hare leefwijze goedkeurde, en, nadat hij zich, zoo 't scheen, zorgvuldig, aangaande de gebruikt wordende geneesmiddelen, door reuk en smaak inlichting verschaft had, schreef hij een recept, zonder zelfs in het minste op mij te letten. Juist wilde hij de zieke verlaten, en stond reeds aan de deur, toen haar te binnen schoot, dat zij een tijdlang ook homöopathische geneesmiddelen gebruikt had. Een bittere hoon bliksemde uit de verwelkte, ik zou kunnen zeggen verlamde trekken des ouden Geneesheers; de gelaatsspieren schenen op nieuw hare zamentrekkingskracht te erlangen, en zeer ernstig verzekerde hij, dat door hem reeds meermalen de hevigste pijnen op de borst,
waaraan de patiënte zoo veel leed, na het gebruik van homöopathische geneesmiddelen waargenomen waren. De Dame merkte, wel is waar, aan, dat die homöopathische behandeling reeds jaren geleden was; maar de oude Arts kwam van het eenmaal geuite gevoelen niet terug, en gaf beslissend te kennen, dat de homöopathische giften onbegrijpelijk lang nawerken.
Onwillekeurig moest ik lagchen, en, dit bemerkende, zeide hij zachtjes en mij bij de band vattende: ‘Kaatst men den bal naar ons, wij kaatsen hem terug;’ en zoo nam hij afscheid. Dit waren de eenige woorden, die hij gedurende zijn gansche bezoek tot mij sprak. Ik gevoelde, dat ik eene zeer treurige rol had gespeeld, en vond het zelfs der moeite niet waard, mijn verdriet te verbergen. Ik had, wel is waar, veel over de koele en onbeschofte wijze, waarop Dr. E. zijne jongere Collegen gewoon was te behandelen, hooren spreken; maar zulk een grof uit het oog verliezen van alle beleefdheid had ik mij naauwelijks kunnen voorstellen. De Dame bezat fijn gevoel genoeg, om mij door eene grootere opmerkzaamheid, dan gewoonlijk, eenige schadeloosstelling te bezorgen, en bij mijn afscheid verzocht zij dringend, haar toch den volgenden dag, zoo als gewoonlijk, te komen bezoeken. Toevallig trof ik den ouden Arts weder bij de Dame aan; hij verheugde zich mij te zien, maar gaf tevens te kennen, dat hij onze patiënte in het vervolg op de uren, die hem het beste gelegen kwamen alleen zou bezoeken, dewijl zijne veelvuldige bezigheden hem niet veroorloofden, een uur te bepalen, waarop wij te zamen bij de lijderes zouden zijn. Na alles, wat den vorigen dag gebeurd was, bevreemdde mij deze trek van humaniteit weinig.

{==710==} {>>pagina-aanduiding<<}

Nadat Dr. E. zich verwijderd had, verklaarde mij de lijderes, dat hij met veel lof over mijn' persoon had gesproken. Hij had de stellige verzekering gegeven, dat ik een zeer vlijtig jong mensch was, en veel, zeer veel in boeken snuffelde. ‘Men moet het echter bejammeren,’ had hij daarbij gevoegd, ‘dat de boekenwijsheid aan het ziekbed zoo weinig beduidt.’ Hij voedde echter de hoop, dat ik, na veeljarige ondervinding, het bedriegelijke der theoriën geleerd hebbende, zeker een zeer gezocht Arts zou worden. Men gevoelt ligtelijk, dat deze zeer dubbelzinnige lof niet geschikt was, om het vertrouwen der lijderes mijwaarts zeer te vergrooten.
Gedurende eene behandeling van verscheidene weken, door Dr. E. voortgezet, zag ik hem in het geheel niet meer, en wist slechts door tusschenkomst der patiënte, welke voorschriften hij voor noodig hield. Men zal zeker dit gedrag niet zeer collegialiter vinden. Bitter liet ik mij dan ook desaangaande tegen eenigen mijner kunstgenooten hooren, die weinig bevreemding aan den dag leiden; ja een derzelve verhaalde mij het volgende pendant. Hij had in zeker huisgezin den vader in eene belangrijke ziekte, die met den ergsten uitgang dreigde, behandeld. De angstige huisgenooten riepen de hulp van den ouden Arts in, die ook toen een uur bepaalde, waarop hij komen zou. Hij kwam. Mijn kunstgenoot stond aan het ziekbed, en wilde den ouden Collega de noodige inlichtingen geven; doch te vergeefs waren zijne pogingen, om het woord te verkrijgen. Doctor E. sprak slechts met de omstanders, schreef terstond een recept, en vroeg aan de hem uitgeleidende huisvrouw, bij het afgaan van den trap, op een' honenden toon: ‘Wie was dat jonge mensch aan het ziekbed? Ook al een Doctor?’
Mijne voorname Dame ondervond al spoedig, dat een beslissende en stoute toon en een scherp doordringend oog niet toereikende zijn, om een verouderd zenuwlijden te genezen. Nadat zij twee maanden lang de voortreffelijke geneesmiddelen des Heeren E. gebruikt had, waaronder zich ook het mengsel bevond, hetwelk aan den Majoor en den teringlijder zulke heerlijke diensten bewezen had, was zij zoo ziek als ooit te voren. Familieäangelegenheden vereischten plotselijk hare tegenwoordigheid in de stad harer woning, en deze regtvaardigden het op eenmaal afbreken der kuur genoegzaam, zonder van een nieuw geneesplan gebruik te maken, hetwelk

{==711==} {>>pagina-aanduiding<<}
de beroemde Heer E. binnen weinige dagen wilde aanvangen. Zij verzocht mij dringend en beleefd, hare verontschuldiging wegens deze plotselinge afreis persoonlijk bij den Heer E. te willen maken, daarbij eenen aan zijn Ed. geadresseerden brief met eene rol goudstukken mij overhandigende. Waarschijnlijk zal men zich verwonderen, dat ik daartoe bereid was; maar de jonge Geneeskundige heeft slechts éénen wensch, - werkzaam te zijn; in dezen gaan alle overige verloren. Ik zag daarenboven, dat vele mijner jonge kunstbroeders de impertinente behandeling van den ouden Arts gelaten duldden, en door zijne protectie langzamerhand praktijk kregen, dewijl zij verlof erlangden, om zich met de broodkruimeltjes te voeden, die van de tafel des rijken afvielen. Zwaar viel mij die zelfverloochening; maar toch belastte ik mij, om het welverdiende honorarium te bezorgen, ten einde niet geheel en al op den achtergrond zijner herinnering te geraken.
Voor de tweede maal stond ik dan op een' vroegen wintermorgen in de voorkamer van den ouden Arts. Ditmaal was ik echter al te vroeg gekomen. Een lompe knecht, die mijn' morgengroet niet eens beantwoordde, gaf mij te verstaan, dat Doctor E. nog niemand toegang verleende, en las, terwijl hij nu en dan met mij sprak, de trouw, geboorte- en sterfberigten in een pas afgegeven nieuwsblad. Langzamerhand werd de kamer zoo als gewoonlijk gevuld, tot dat de klanken eener schel het oogenblik verkondigden, waarop de poorten van het heiligdom des ouden Medicus zich openden.
Ik trad binnen, hoorde het schelle: ‘Nader!’ en stond weder voor hem. De wijze, waarop hij mij ontving, was un veel hoffelijker; want al dadelijk vroeg hij: ‘Ha! waarin kan ik u van dienst zijn?’ Ik berigtte hem, dat onze - ik had eigenlijk moeten zeggen zijne - patiënte plotseling de Residentie had moeten verlaten, en ik mij wel had willen belasten met hare verontschuldiging bij zijn Ed. te maken, en de tolk harer dankbaarheid (hier gaf ik den brief en de rol goud over) voor zijne onvermoeide pogingen te zijn. Tot hiertoe was hij niet van houding veranderd; maar toen hij, met de gebaren van een uitstekend kenner, de rol goudstukken in zijne hand woog, verhief hij zich zeer vriendelijk op den mollig gevulden en rijk gestikten armstoel. De brief en rol werden haastig opengebroken, en, terwijl ik hem, om met den Dichter van der hoop te spreken,

{==712==} {>>pagina-aanduiding<<}


‘Zijn gloênde blikken op het goud zag nederslaan,’ 

zeide hij onder een sarcastisch lagchen: ‘Inderdaad eene zeer interessante Dame! Ik bejammer het, dat zij ons reeds verlaten heeft. Ik ben u zeer verpligt, Heer Collega, voor de aangename kennismaking, die gij mij verschaft hebt.’ Met een zeer vriendelijk lagchend gelaat geleidde hij mij naar de deur, en beval zich met overgroote beleefdheid in mijn aandenken.
Eenige maanden later behandelde ik in eene voorname familie een kind, hetwelk, naar mijne volkomene overtuiging, alle verschijnselen eener reeds zeer ontwikkelde hersenontsteking vertoonde. Het spreekt van zelf, dat ik in deze gevaarlijke ziekte de krachtigste middelen aanwendde. Intusschen waren bloedzuigers enz. enz. zonder gevolg gebleven. Onder deze omstandigheden talmde ik niet lang, om het krachtigste middel uit onzen artsenijschat, hetwelk door alle Artsen geprezen wordt en werkelijk in deze ziekte onontbeerlijk is, de calomel, voor te schrijven. Met dezen naam bedoelt men eene zekere kwikzilverbereiding. Toen echter het gevaar nog steeds toenam, klommen het ongeduid en de angst der ouders dermate, dat ik menigen beleedigenden uitval moest aanhooren. Ik onderdrukte intusschen mijne gevoeligheid over dit alles, dewijl ik het voor billijk hield, al dit onregtvaardige aan de groote smart, die zij ondervonden, te moeten toeschrijven. In den vroegen morgenstond van zekeren dag werd, zonder mijne voorkennis, dewijl het lijdertje in den loop van den nacht verergerd scheen, de hulp van den Heer E. ingeroepen. Men zeide hem, dat ik de ziekte voor eene hersenontsteking hield. ‘Wat dat volkje toch altijd van ontstekingen droomt, en niets anders dan bloed ontlasten wil! Echte bloedzuigers, onze jonge Geneeskundigen!’ zeide de oude Arts, en, toen hem mijn recept vertoond werd, viel hij uit: ‘Wat? Calomel! Wat die jonge menschen toch onvoorzigtig met het kwikzilver omgaan! Het is ongehoord!’ Hij schreef een ander poeder voor, en verklaarde de ziekte voor maagkoorts met rheumatische verschijnselen.
Toen ik op den gewonen tijd mijn morgenbezoek maakte, vond ik de ouders in de grootste verlegenheid. Onder menigerlei wringen en draaijen vertelde men mij, dat de ziekte in den nacht merkbaar was geklommen, en dat men in den

{==713==} {>>pagina-aanduiding<<}
angst om den Heer E. had gezonden; deze had volstrekt niets van eene hersenontsteking willen weten, hetwelk de ouders gerust stelde, maar ook het kwikzilver zeer afgekeurd, hetwelk, naar zijn gevoelen, veel te onvoorzigtig was toegediend, dewijl de giftige werking van dit middel dikwijls het teedere maaksel van het ligchaam eens kinds, nog na verloop van vele jaren, geweldig schokt en ondermijnt. Ik bloosde van schaamte, en eene geweldige moedeloosheid vervulde geheel mijne ziel, op dit berigt. ‘Wat heeft de Heer E. dan voorgeschreven?’ vroeg ik verbijsterd; en wie schetst mijne verbazing, toen ik las, dat de oude galenus-zoon Hydrargyrum muriaticum mite toegediend had? Dit, namelijk, is volkomen hetzelfde middel, hetwelk reeds vroeger door mij was aangewend, te weten Calomel. Men verkiest echter, gemakshalve, algemeen den laatsten naam boven dien, welken de Heer E. had gekozen. Door een kleurgevend bijvoegsel had hij de ware bestanddeelen zijner poeders onkenbaar gemaakt.

Gelukkig bieden niet alle oude Artsen het hatelijk beeld aan, hetwelk ik in vlugtige trekken trachtte af te malen. Men vindt er, die, waarlijk edel en onbaatzuchtig zijnde, bij de kroon der braafheid en deugd nog die van eenen welverdienden ouderdom dragen. Aan dezen heeft de rijke ervaring van een rusteloos leven eenen hoogeren maatstaf voor de betrekkingen dezer aarde geschonken. Het zijn mannen, die de nietigheid van den glans en pronk, het verterende vuur der hartstogten en begeerten, het verderfelijke en belagchelijke van te ver gedrevene eerzucht, in 't kort de vergankelijkheid van ons aardsch bestaan en onze aardsche bezittingen, in zoo veelvuldige vormen aanschouwd en gekend hebben, dat zij in den avondstond van hun leven eenig en alleen doordrongen zijn van de waarde van hun schoon beroep. De dingen, die den gewonen dagelijkschen mensch zoo gewigtig toeschijnen, achten zij gering; de stipte en onbaatzuchtige vervulling hunner pligten is hun eene gewetenszaak; zij helpen den jongeren kunstbroeder, en bieden hem vriendelijk de hand op zijn doornig pad; zij zijn een waardig voorbeeld ter navolging en een zegen voor de menschheid. Om geen ellendige handvol goud, die zij werkelijk niet behoeven, benadeelen zij den jongen ambtgenoot; veeleer bedekken zij zijne seilen. In de borst, die dikwerf

{==714==} {>>pagina-aanduiding<<}
door een kruis of ster versierd is, klopt ook een edel hart; dat vreemd is aan de lage begeerlijkheden des levens; het virtus nobilitat behoorde op die borst te prijken. Arm en rijk zijn voor hem één, wanneer het op helpen aankomt. Op zulk een' grijsaard vestigen zich aller blikken met welgevallen. Wanneer de teedere moeder zachtkens over het wiegje de ademhaling van den zieken lieveling angstig beluistert; wanneer de trouwe gade, bij het somber schijnsel van een nachtlicht, aan de sponde van den aangebeden man waakt; wanneer de man, door zielsbenaauwdheid gepijnigd, de koortsig brandende hand der dierbare levensgezellin drukt; wanneer de bloeijende bruid voor het leven haars verloofden siddert; wanneer de jongeling uit de kranke borst zijn bloed in golven stroomen ziet, die door hoest op hoest worden voortgejaagd, en de schoone teedere vrouw hare aanlokkende vormen ziet wegkwijnen; wanneer de dappere krijgsman bloedend daar neder ligt, of de staatsman, de geleerde, de koopman alle aardsche schatten voor de verloren gezondheid veil heeft,

‘Dan komt ge, weldoende Arts! de Hoop treedt aan uw zij', 
En laaft den veegen mond met heilzame artsenij. 
Zoo komt een Engel Gods, wanneer hij de aarde zegent, 
Het dorstig land verheugt en 't op de halmen regent; 
De hitte gloeit niet meer, maar koelt in sluimring af, 
En de afgematte keert, genaderd tot aan 't graf.’ (*) 

Dan voelt de edele en brave, zoo wel oude als jonge Geneesheer, de waarde van zijnen stand. Geen goud beloont hem. Eene andere gewaarwording dan gouddorst schenkt belooning; het is die van wèl gedaan te hebben. ‘Eene burgerkroon (zoo schreef de aan de menschheid zoo vroeg ontrukte jacobus landt) siert hem het hoofd, die zelfs den luister tanen doet van den meest eervollen lauwer, voor het Vaderland op het oorlogsveld geplukt: want door verdelging en dood wordt de laatste verkregen; de lauwer des Geneesheers door behoud des levens en herstelling der gezondheid.’





{==715==} {>>pagina-aanduiding<<}

Iets over Teneriffe, uit eenen brief aan zijne zusters van iemand, die, zich naar Suriname begevende, zijnen eersten zeetogt doet.

Aan boord van Z. Majesteits Corvet van Oorlog Amphitrite, zeilende in den Atlantischen Oceaan, Junij 1839. (*)

Van alles, wat ik in den brief aan onze ouders geschreven heb, zal ik hier maar niets herhalen; gij hoort dit van zelf; ik begin dus maar dadelijk bij Teneriffe.
Vooraf moet ik u evenwel zeggen, dat gij u hier niets bijzonders van voorstellen moet; want vooreerst heb ik niet de gaaf, om veel en juist op te merken, en ten tweede nog veel minder, om het op het papier te brengen. Ook zijn drie dagen, om eene plaats op te nemen, veel te weinig.
Wij lieten dan den 13 Junij, op de reede van Santa Cruz, eene zeestad aan de oostzijde van Teneriffe, het anker vallen, en gingen den daaraan volgenden dag naar den wal, om dat stadje te bezien. Ik amuseerde mij dan ook daarmede zeer goed; alles was zoo nieuw, zoo vreemd voor mij, menschen, huizen enz., dat ik geene oogen genoeg had, om te zien; en toch was het, op de keper beschouwd, weinig bijzonders. Santa Cruz is een net stadje; de straten zijn wel geplaveid, maar naauw en doodsch door de bouworde der huizen, die zeer weinig ramen aan de straat hebben, en die ramen zijn nog bijna den geheelen dag met jalousiën gesloten. De huizen zijn gebouwd van zware steenen uit rots gehouwen en van buiten met witten kalk bepleisterd; dit geeft wel, vooral in de verte, een vrolijk gezigt, maar ik kon er niets prachtigs in vinden, en, vergeleken bij onze Hollandsche huizen, zouden zij bijster afvallen. Men vond er enkelen nog van Moorsche bouworde; deze hadden voor het uiterlijke ook weinig, maar van binnen des te meer. Den ingang doorgaande, kwam men op eene binnenplaats, waar alle ramen der vertrekken op uitkwamen; boven zag men rondom galerijen, en gevoelde overal eene frischheid, die

{==716==} {>>pagina-aanduiding<<}
voor ons zeer aangenaam was. De vertrekken waren hoog, ruim en voor de luchtigheid ingerigt, met witte gekalkte muren, geene tapijten en zeer eenvoudig gemeubileerd.
De omstreken digt bij de stad leveren niets belangrijks op; men vindt er niets dan dorren rotsachtigen grond, waarop niets groeit; slechts ééne wandeling was er onlangs aangelegd, die zeer kort en stijf was; aan weêrszijden stonden twee rijen boomen, met bloemen tusschenbeiden.
Wij hadden dien dag nog gelegenheid, om ook eene kerk te zien, en wel de hoofdkerk. Uiterlijk vertoonde zij zeer weinig, maar het innerlijke trof mij des te meer. Het was een ruim en luchtig gebouw, rustende op pilaren, rondom met kostbare draperiën behangen. Overal in het rond waren altaren, allerprachtigst versierd, en gewijd aan christus, de Heilige Maagd, petrus, johannes, st. antonio, den patroon der stad, en anderen; voor ieder altaar zag men een schilderstuk, den Heilige, aan wien het gewijd was, in eene zijner daden voorstellende. Ofschoon ik geen kenner ben, kwam het mij voor, dat zij schoon waren, en vooral voor het volk zeer indrukwekkend moeten zijn.
Na den hoogen toren beklommen en ons verlustigd te hebben met een heerlijk gezigt op de stad en reede, keerden wij, tamelijk vermoeid, naar het koffijhuis terug, om de sloep af te wachten.
Den 15 Junij ging ik, in gezelschap van zes anderen, ten vijf ure naar den wal, om een toertje naar Laguna, de hoofdstad van het eiland, te doen. Wij hadden daartoe ezels afgehuurd, daar de weg over eenen hoogen bergrug loopt, rotsachtig en voor den vreemdeling niet gangbaar is. Ik verwachtte weinig van die ezels, en had ze mij voorgesteld, zoo als ik ze in Holland gezien had; maar ik werd aangenaam verrast, toen ik een mooi zwart beestje kreeg, dat driftig genoeg was. Deze dieren doen hier veel meer dienst dan paarden; zij worden even als deze getoomd en gezadeld, kunnen met minder voedsel toe, en loopen met het grootste gemak over de ongebaandste wegen, die men zich bedenken kan. Zij rijden zeer gemakkelijk, ten minste ik heb er dien dag eenige uren op gezeten, gedraafd of gegaloppeerd, en er den minsten hinder niet van gehad. Van dat uitstapje kan ik u evenwel weinig zeggen; de tijd was te kort, en wij hadden een te groot gezelschap, om veel te kunnen profiteren. Wij kwamen, 21 in getal, de hoofdstad Laguna bin-
{==717==} {>>pagina-aanduiding<<}
nen, namelijk 7 heeren van boord, 7 ezels en 7 drijvers. Ik had met mijnen vriend afgesproken, om dat toertje te zamen te doen; maar toen dit gehoord werd, wilde ieder mede, en wij amuseerden ons meer met elkander, dan met het vreemde te zien. Stelt u maar eens in mijne plaats, en verbeeldt u, dat gij uwen langoor doet stilstaan, om u met een schoon natuurtooneel te verlustigen, en zoo rondom u ziet. Terwijl gij nu, buiten uzelven van verrukking, u langzaam op poëtische vleugelen verheft, en hoopt, eindelijk in het volle genot van uw schoonheidsgevoel u te verzadigen, hoort gij plotseling eene stem achter u: Zeg, geef me je sigaar ereis; en ziedaar in een oogenblik alle illusie verdwenen, en u in het gevoel der dorre wezenlijkheid teruggeworpen. Daarom, zoo gij ooit genot wilt hebben van zoo iets, doet dan niet zoo als wij, maar neemt eene
vriendin mede, die stilstaat als gij niet verkiest voort te gaan, die weet te zwijgen als gij stom van verrukking zijt. Zoodat ik u van Laguna niets weet te vertellen, dan dat het eene doodsche, akelige stad is. Het eenige, waar ik nog een weinig genot van had, was een toertje naar buiten. De grond was hier overal bebouwd met maïs of Turksche tarwe, aardappelen enz. Hier en daar zag men vijgeboomen, palmboomen en wijnstokken, en op de bergen aloës in het wild bij duizenden.
Den 16 Junij. Den laatsten dag, dat wij nog hier waren, ging ik 's namiddags weder aan wal, en eene wandeling over den naastbijgelegen hoogsten berg doen. Dit was de belangrijkste, maar ook de vermoeijendste dag van allen; wij moesten soms op handen en voeten klimmen langs steile afgronden, op ruwe rotsen enz., maar zagen onze moeite dubbel beloond door de trotsche, overheerlijke gezigten en het vreemde en belangwekkende, vooral toen onze weg door eene naauwe, duistere spelonk liep.
's Avonds werd er te Santa Cruz eene voorstelling in den schouwburg gegeven; om toch niets over te slaan, ben ik ook daar geweest, maar vond er niets vreemds en alles even zoo als in Holland.
Ik had mij zulke goede voornemens gevormd, om alles eens juist op te nemen en aan te teekenen, waarin het weinigje Spaansch, dat ik geleerd heb, mij bijzonder wel te pas kwam, daar alleen de Consul en de logementhouder Fransch en Hollandsch spraken; maar ik vond mij zeer bedrogen,

{==718==} {>>pagina-aanduiding<<}
eensdeels omdat alles, wat ik zag, mij te vreemd voorkwam, en anderdeels omdat ik geen kans zie, om, wat ik in het hoofd had of gevoelde, naar wensch uit te drukken.
Al zoo veel van Teneriffe, en nog niets van de Piek? vraagt gij. De eenvoudige reden is, dat ik die niet gezien heb, dan zeer flaauw en in de verte. De Piek ligt meer binnenwaarts, en wij hadden geen tijd, om die te bereiken.
En nu nog iets ten slotte, over de bewoners van Teneriffe. De eigenlijke inboorlingen zijn geheel uitgeroeid, en men vindt er niet dan Spanjaarden. Vooral op de vrouwen viel bijzonder mijne aandacht. Men zag zonder onderscheid bij allen eene schoone slanke gestalte, fiere houding en gang, kleine voeten en handen, mooi donker haar, groote donkerbruine of zwarte oogen, met eene expressie, met eenen gloed, die alle beschrijving te boven gaat, en zonder te zeggen, dat ik hier meer, dan elders, regelmatige schoonheden zag, hadden zij allen eene bevalligheid, die alles overtreft. Jammer maar, dat zij eene bruine tint over het gelaat hebben, die natuurlijk het klimaat medebrengt, want wij waren hier al tamelijk in de warmte; in onze hut stond de thermometer op 78 graden.
Van de bevalligheid der vrouwen sprekende, heb ik alleen die van meisjes en jonge vrouwen bedoeld, want nog nimmer zag ik afzigtelijker ouderdom; het schijnt, dat, zoodra zij 40 jaren bereiken, alle bevalligheid verloren gaat, ja voor het walgelijke plaats maakt.
De kleeding was zeer smaakvol; zij droegen een' zwarten sluijer over het hoofd, en eene zwart zijden mantille; het overige zoo als in Holland, behalve dat zij waaijers gebruiken, en daarmede met eene aimable nonchalance weten om te gaan. In de komedie waren zij ook zoo als gij en anderen gekleed, met opgestoken haar, blooten hals enz.
Van de mannen kan men grootendeels hetzelfde zeggen, wanneer gij voor bevalligheid een forsch mannelijk gelaat en edele houding in de plaats stelt.
De 17 Junij was de dag van ons vertrek. Wij gingen, met goeden wind en weder, 's morgens ten 8 ure, onder zeil, liepen langs de kust van het eiland, zagen ten 12 ure flaauw de Piek, die wij tot nog toe niet hadden kunnen zien, omdat zij te ver het land in ligt en altoos met wolken omgeven is, en ten 4 ure was er van Teneriffe niets meer te zien.


{==719==} {>>pagina-aanduiding<<}

Drie avonden.

II.

(Vervolg van bl. 670.)

Het was avond. Honderden van waskaarsen verspreidden haren glans in de prachtige zalen van het hôtel G ***, waarin eene schitterende menigte zich verdrong. Het was eene dier vereenigingen, gedurende de laatste tijden zoo zeer in de mode geraakt, waar men zamenkomt, minder om er zich te vermaken, dan om te zien en gezien te worden, eene dier assemblées, bij welke het doel van den gastheer is, dat men den volgenden morgen zeggen moge: Wat heeft N.N. gisteren eene prachtige soirée gegeven! Die man moet toch een enorm vermogen bezitten! - en het doel der gasten, den volgenden dag te kunnen vertellen van het gesprek, hetwelk zij met den eenen of anderen der hun aldaar ontmoet zijnde vermaarde personen van den dag gehouden hebben, die zich misschien, wegens eene wat al te harde aanraking in het gedrang, bij hen verontschuldigd heeft.
Op deze zoogenaamde routs heerscht eigenlijk volstrekt geen toon hoegenaamd, noch de lieftallige, het gemoed zoo aangenaam streelende, der familievereenigingen, noch de luisterrijk stijve der assemblées van de oude aristocratie. Het is eene soort van tentoonstelling, waarop de vrouwen hare bekoorlijkheden, de mannen hunne talenten doen schitteren; alleenlijk krijgt zij te zeer het voorkomen eener handelbeurs, daar overal het zuiver mercantiele of liever pecuniéle belang doorschemert. Wilde men de gesprekken der enkele groepen beluisteren, zoo zou men spoedig hooren, hoe deze over de beuzelachtigste, onbeduidendste kleinigheden liepen, en hoe gewoonlijk achterklap en kwaadspreken daartoe het hoofdthema leverden. Beter verzorgd dan het oor, wordt er het oog, aan hetwelk de kostbare versiering der vertrekken, de tooverglans van derzelver verlichting, de rijke tool der dames een inderdaad heerlijk schouwspel bieden. - Juist was men bezig tot een' nieuwen dans zaam te treden, en de genen, die de onderscheiden quadrilles omgaven, vonden rijke stof tot gispen en láken aan de dansers en danseressen, uit welke dezelve bestonden.

{==720==} {>>pagina-aanduiding<<}

‘Zie eens, gustaaf,’ zeide een jong mensch tot een ander, die naast hem stoud, ‘wie is toch die dame daar ginds, met dat kleed van zeegroene atlas en die halve maan van brillanten in het haar? Welk eene schoone vrouw!’
‘Wel, mijn vriend, men kan zien, dat gij eerst kersversch naar Parijs teruggekeerd zijt, anders zoudt gij toch waarlijk de fameuse Gravin ulchesini kennen, die dezen winter de femme à la mode is.’
‘En wat is zij dan voor eene dame?’
‘Ja, mijn goede jongen, dat kan ik u nu zelf zoo niet met juistheid zeggen! Zoo veel weet ik slechts, dat zij eene Italiaansche Gravin is, wier gemaal in de omwenteling het leven verloren heeft, en wier goederen ergens in Kalabrië of Sicilië moeten liggen. Sedert eenige maanden houdt zij zich te Parijs op, bewoont het kostbare, voormaals M...sche hôtel, en wordt, dank zij de introductie van den Napelschen gezant, in de beste cercles ontvangen, waar zij zelfs zeer gezien is; iets, hetgeen hare schoonheid en schitterend vernuft zeer begrijpelijk maken. Ziedaar alles, wat ik weet, en nadere bijzonderheden zal u niet ligt iemand geven kunnen, of het moest de heer zijn, die zich daar juist met haar in den dans plaatst, en die, naar men algemeen zegt, met haar op een' zeer vertrouwden voet leeft.’
‘Mijn hemel! zijn gezigt komt mij zeer bekend voor.’
‘Dat wil ik gaarne gelooven. Gij zult u toch nog wel folanges herinneren?’
‘Wat? Dezelfde folanges, die met ons op het collegie Louis le Grand gestudeerd heeft?’
‘Juist zoo. Dezelfde.’
‘Hoe! is die de Cicisbeo der schoone Italiaansche?’
‘Zoo schijnt het; en waarlijk, al nam ik dit aan niemand anders kwalijk, zoo zou ik het toch aan hem doen. Gij weet, dat ik geen strenge zedepreker ben; maar, reeds in het tweede jaar van zijn huwelijk, zijne vrouw, die toch inderdaad in schoonheid en goedheid een Engel is, zulk een hartzeer aan te doen, dat is onvergeeflijk.’
‘Wat zegt gij daar? Is folanges gehuwd? En sedert wanneer? Met wie?’
‘Sedert ruim een jaar, met emilia de nerac, de dochter van den Kolonel nerac, dien gij u, als een der levende gedenkstukken uit den ouden tijd, nog wel herinneren zult.’

{==721==} {>>pagina-aanduiding<<}

‘Ja, ja, volkomen! En dat wonderschoone meisje?’....
‘Is die bleeke jonge vrouw daar ginds, die met de bejaarde, in 't zwart gekleede dame in een zoo druk gesprek gewikkeld schijnt; ziet gij ze?’
‘Zeker, zie ik ze! Maar, mijn hemel, hoe veranderd is zij! Wel dezelfde trekken; maar hoe bleek!’
‘Ik geloof het wel! 't Is waarlijk geen wonder! Als gij wist, hoe bitter het arme schepsel, dat door schoonheid, jeugd, rang en rijkdom op de heerlijkste verwachtingen aanspraak had, in al hare uitzigten bedrogen geworden is!’
‘Eilieve, hoe dan?’
‘Ach, het is eene lange, droevige geschiedenis, die daarbij niet eens het belangwekkende der nieuwheid heeft, want zoo iets is toch wel te Parijs niets ongewoons. Emilia beminde louis, misschien minder om zijne schitterende hoedanigheden, dan wel omdat hij de eenige jonge man van beduidenis was, die in het anders voor heel den drom der jonge manspersonen geslotene huis harer ouders toegang had. Dit is het gewone gevolg eener al te groote, niet op genoegzame wereldkennis gebouwde, ouderlijke voorzigtigheid, welke de dochters in eene bijna volslagene eenzaamheid doet opvoeden, om haar voor de valstrikken der verleiding te behoeden. Doch, wat is hiervan de uitkomst? Vroeg of laat ontwaakt desniettemin dat verlangen, dat gevoel van leegte in het hart, hetwelk naar een voorwerp haakt, geschikt om dezelve aan te vullen; en wee dan het jeugdige gemoed, wanneer het geene gelegenheid heeft om te vergelijken, en de waarde van het gekozene voorwerp, waarop die keus dikwijls slechts uit gebrek aan een ander viel, te toetsen. In weerwijl dat de oude nerac, gelijk ik weet, zich meermalen alles behalve gunstig over het karakter van folanges had uitgelaten, kwam het huwelijk evenwel, waarschijnlijk op het dringend smeeken der geliefde dochter, tot stand. Zoo lang de oude lieden nog leefden, ging de zaak goed; maar toen nerac en kort daarop zijne vrouw aan de cholera gestorven waren, toen emilia's bekoorlijkheden, na een uiterst moeijelijk kraambed, waarvan een doodgeboren zoon de vrucht was, derzelver vroegere frischheid en bloei eenigermate verloren hadden, begon louis allengskens laauwer te worden. Gaarne stap ik over het tusschentijdperk heen, hetwelk slechts de gewone, in zulke gevallen steeds zich vertoonende, verschijnselen aanbood; maar sedert

{==722==} {>>pagina-aanduiding<<}
de aanwezigheid der Gravin ulchesini alhier heeft louis zich zoo openlijk als haar minnaar verklaard, en behandelt zijne vrouw met zulk eene achteloosheid, dat de arme emilia, behalve de smart eener gekrenkte liefde, ook nog den hoon van een bijna openlijk schandaal te dragen heeft. Het verwondert mij, dat zij heden hier verschenen is, daar zij toch wist, dat zij er ulchesini zou aantreffen, welke zij anders op alle mogelijke wijzen vermijdt.’
Inderdaad was deze laatste aanmerking van den jongman niet ongegrond, en wie slechts eenigzins een' zelfs oppervlakkigen blik in het huiselijke leven der folanges geslagen had, moest zich verbazen, Mevrouw de folanges hier ter plaatse te ontmoeten. Edech hij, die het pijnlijke van versmade liefde, de folteringen van knagenden minnenijd, welke zich gedurig dieper in het versmade hart woelt, heeft leeren kennen, zal het zeer begrijpelijk vinden, dat emilia tot het besluit kon komen, om in persoon op dit feest te verschijnen, ten einde met eigene oogen te zien, in hoeverre het gerucht, hetwelk haar dagelijks hartverscheurende bijzonderheden aanbragt, al dan niet de waarheid gesproken had. Zij wilde haren lijdenskelk geheel, met ééne teug, niet dropsgewijs ledigen; zij verkoos de, aan het snijdende eens zwaards gelijke, zekerheid boven dat ongewisse slingeren, hetwelk haar, als 't ware, duizenden van naalden in het gedurig op nieuw gewonde hart drukte. Zij wilde zich tegenover die vrouw bevinden, die de toovermagt bezat, om haren gemaal alles, hare liefde, hare pogingen om elk' zijner wenschen hem uit de oogen te lezen en ze te voorkomen, te doen vergeten; die vrouw, die in staat was hem zoo vele eeden te doen schenden, door hem als vurig jongeling aan het beminnende meisje gezworen, als gelukkig echtgenoot der teederlievende gade hernieuwd. Zij wilde de vrouw zien, voor welker aanblik zelfs die onvergetelijke avond uit het geheugen van haren louis verdwenen scheen; die avond, toen hij, bleek, uitgeput, met angstzweet bedekt, in wanhoop te huis gekomen was; toen zij hem angstig was nageslopen, aan de deur van zijn kabinet geluisterd, en hem verrast had, terwijl hij bezig was, de percussiesloten zijner pistolen te onderzoeken; toen zij met bidden niet opgehouden, niet gerust had, vóór dat hij zijn zwijgen brak en haar beleed, dat hij zich door ongelukkig speculeren,
of, om de zaak bij haren waren naam te noemen, door

{==723==} {>>pagina-aanduiding<<}
schandelijk beursspel, om de weelde van zijn huis nog hooger te doen stijgen en daarin met sommigen zijner bekenden te wedijveren, als tot den bedelzak had gebragt; dat hij ontzaggelijke sommen verloren had, nog zware sommen schuldig, en, zoo hij die niet binnen twee dagen betaalde, volstrekt onteerd was; toen zij hem op hare knieën gesmeekt, en hem eindelijk de belofte had afgeperst, slechts nog tot den volgenden morgen geduld te hebben, op welken morgen zij hem de gedurende den nacht opgemaakte akte van schenking van haar geheel vermogen (alzoo de wil haars vaders in het huwelijkscontract de scheiding van goederen had doen bepalen) had ter hand gesteld; - zij wilde, gelijk wij gezegd hebben, de vrouw zien, die haren man dit alles kon doen vergeten. Misschien ook had zij, terwijl zij ditmaal haar toilet zorgvuldiger gemaakt had, dan zij in lang gewoon was, bij eenen blik in haren spiegel, met een gevoel van zelftevredenheid tot zichzelve gezegd, dat een wedstrijd toch niet zoo geheel hopeloos was. Kortom, zij had hare mededingster willen zien. En zij zag ze!
Zij zag ze, in de volle, weelderige bekoorlijkheid der verleidelijke Italiaansche schoonheid; zij zag dien onbeschrijfelijken blik van het groote zwarte oog, waarin zich de wellustädemende hemel van het zuiden spiegelde; zij hoorde die sirenenstem, aan welke te ontkomen voor den eenmaal daardoor aangelokte schier onmogelijk scheen, en zij voelde met eene schrikwekkende gewisheid, dat haar huwelijksgeluk voor altijd verdwenen was! - De droom van geluk, rust en liefde, dien zij zoo lang gedroomd had, verkeerde plotseling in eenen anderen droom, in eenen droom, bij welken het nachtspook der wanhoop haar met zijn loodzwaar gewigt benaauwde, en uit welken zij niet eer hopen kon te ontwaken, vóór dat de geheele droom des levens uitgedroomd zou zijn!
Eene dier bedrijvige dames, die het zich tot eene studie gemaakt hebben, de in den boezem woelende hartstogten op de aangezigten harer bekenden te lezen, niet om dezelve te stillen of te verzachten, neen, alleen om gedurig nieuwe stof tot achterklap te erlangen, en wier grootste wellust is, het een of ander ergerlijk éclat te weeg gebragt te hebben, had zich in emilia's gezelschap gedrongen, en, met de aan zoodanige schepsels eigene gaaf van overreding, haar den raad weten smakelijk te maken, om zoodanig op te treden,

{==724==} {>>pagina-aanduiding<<}
dat het den Heer de folanges, zoo hij niet het ijselijkste schandaal verwekken wilde, onmogelijk zou zijn, zich bij ulchesini te houden, en om zich alzoo, ten minste voor dien avond, eene zegepraal over haar te verschaffen. - Emilia, die, wanneer zij louis slechts van hare mededingster verwijderd en aan hare zijde mogt zien, alles meende gewonnen te hebben, volgde dien raad. Naauwelijks was de quadrille ten einde, of zij ging, in gezelschap van Madame d'a..., die haar het ontwerp had aangeraden en die haar gedurig moed bleef inspreken, op den kring van bewonderaars toe, welke zich, als gewoonlijk om de stralende zon van den avond, Gravin ulchesini, gevormd had. De dame zelve zat, of liever lag, achterover gebogen op eene fauteuil, in eene houding, die haar veroorloofde, hare weelderige vormen, haren kleinen voet en hare sierlijke leest ten toon te spreiden. De eene hand hing, van den handschoen ontbloot, waarschijnlijk om het fraaije en blanke derzelve nog meer te doen uitkomen, over de zijleuning naar beneden. Achter haar, half over haar heen gebogen, stond louis de folanges, zoo zeer in den aanblik harer oogen en de bekoring van haar gesprek verdiept, dat hij niet eens door het gedruisch gestoord werd, hetwelk de overige heeren veroorzaakten, door voor de beide naderende dames plaats te maken. Emilia tikte hem op den schouder, zonder dat hij ook dit bemerkte, zoodat de Gravin zelve hem daarop oplettend moest maken.
‘Lieve hemel, folanges, wat zijt gij toch weinig galant! U niet eens om te keeren, wanneer eene dame met u spreken wil!’
Louis keerde zich om, en bevond zich nu vlak tegenover zijne vrouw. Doodsbleekheid wisselde op zijn gelaat met vuurgloed, en naauwelijks was hij zichzelven genoeg meester, om emilia zijnen arm aan te bieden, welks beven haar zijne innerlijke gemoedsbeweging te kennen gaf. Zij kon zich den triomf niet ontzeggen, om zoo, aan den arm haars gemaals, een' verachtend trotschen blik op ulchesini te werpen, welke deze met een' beleedigenden glimlach van medelijkden beantwoordde.
Weldra gevoelde emilia zich zoo zwak, zoo afgemat, en louis zoo kwalijk geluimd, ja, men mag wel zeggen, zoo woedend over de hem belemmerende tegenwoordigheid zijner vrouw, dat beide gelijktijdig den wensch te kennen

{==725==} {>>pagina-aanduiding<<}
gaven, om naar huis te keeren. Zwijgend plaatsten zij zich in het rijtuig naast elkander. Een blik op het gelaat van louis deed emilia gelooven, dat zijne trekken het kenmerk dier soort van kalmte droegen, welke het zekere voorteeken is van den naderenden storm, en zij vreesde het uitbarsten daarvan bij hunne tehuiskomst. Zij vergiste zich; te huis gekomen, wilde louis zich, zonder een woord te spreken, naar zijn vertrek begeven.
Emilia riep hem bij zijnen naam; een woord meer kon zij niet uitbrengen.
Louis zag koel en verwonderd om.
‘Louis!’ herhaalde zij, op eenen toon, met eene uitdrukking, die zich niet beschrijven laten.
‘Mevrouw?’ vroeg hij met dezelfde koelheid.
‘O, louis! niet dezen ijselijken toon, niet deze vreeselijke koelheid! Doe mij verwijten! Stort uwen toorn over mij uit! Maar niet zoo! o God! niet zoo!’
De arme vrouw smolt weg in tranen. Zij beminde te zeer, te innig, om alle schuld alleen op haren man te werpen; zij poogde zichzelve tot medeschuldige, zoo niet tot eenige schuldige te maken; zij zocht in haar vroeger gedrag ijverig naar het een of ander, waarin zij ongelijk mogt gehad hebben, en dat zij zich mogt kunnen verwijten, om de handelwijze van haren louis te verschoonen. Zij poogde zich te overreden, dat hare geestvermogens te gering waren, haar uiterlijke niet schitterend genoeg was, om aan datgeen, waarop een man als louis met regt kon aanspraak maken, te voldoen. Maar dit wilde zij uit zijnen eigen' mond hooren; zij kon de ijskoude beleefdheid, de inderdaad schrikwekkende bedaardheid, welke louis haar, even als nu weder op dezen avond, reeds bij onderscheidene gelegenheden getoond had, niet langer verdragen.
Louis verdiende, met dat alles, nog in geenen deele den naam van volstrekt slecht; hij was alleen verregaande ligtzinnig. Maar grooter nog, dan zijne ligtzinnigheid, was zijne zucht om te schitteren, zijn ijver, om, zoo door zijn persoonlijk voorkomen, als door alwat hem bijzonder eigen was, ieder, die hem nabij kwam, te verduisteren. Aan dit rampzalig streven had hij zijn vermogen, zijne rust geofferd; hieraan offerde hij ook de rust zijner vrouw, zoodra een ander vrouwelijk wezen voor hem was opgetreden, in staat om door haar uiterlijke zijne emilia in de schaduw te stellen;

{==726==} {>>pagina-aanduiding<<}
en dat deed hij, zonder in het minst aan de zielverscheurende smart te denken, waaraan hij de hem zoo teeder beminnende vrouw ter prooije gaf.
Ook was er slechts een blik op emilia noodig, die als het ware beeld des lijdens daarstond, er was slechts een blik in dat hemelsche oog noodig, dat angstig naar het zijne zocht, om het beeld der Gravin bij hem geheel te verdringen, en aan emilia, althans voor het oogenblik, de volledigste zegepraal over hare mededingster te verzekeren. Juist was louis op het punt, om haar te voet te vallen, haar zijne schuld te belijden, van hare engelachtige goedheid zijne vergiffenis af te smeeken, en haar de plegtigste eeden te zweren, dat de toekomst haar vergoeding voor de veelvuldige teleurstellingen en verongelijkingen van het verledene zou verschaffen, toen hun tête a-tête gestoord werd door het binnentreden van zijn' bediende. Ontevreden vroeg hem louis, wat hij wilde, en rukte hem een biljet uit de handen, hetwelk de knecht hem met de boodschap overgaf, dat de grootste spoed bij de bezorging aanbevolen geworden was. Naauwelijks had louis een' blik op het opschrift geworpen, of een vuurgloed overtoog zijn geheele gezigt. Haastig brak hij het biljet open, en zijn blik doorvloog den inhoud. Van tijd tot tijd zag hij onder het lezen naar emllia op, die sidderend, met de oogen strak op hem gevestigd, tegenover hem stond. Nog een blik op den brief, en een plotseling besluit scheen zich meester van hem gemaakt te hebben.
Met de woorden: ‘Eene onvoorziene zaak vereischt mijne tegenwoordigheid,’ vloog hij, zonder emilia te woord te laten komen, de kamer uit. Zij hoorde de huisdeur openen en sluiten, en den bediende, die hem den trap afgelicht had, weder naar boven komen; hare kamenier trad binnen, om haar te ontkleeden; - van niets had zij bewustheid. Eindelijk vielen hare oogen werktuigelijk op de tafel, waarop louis, in zijne haast en verlegenheid, den ontvangen brief had laten liggen. Krampachtig greep zij het papier, kreukelde het tusschen hare bevende vingeren, en eerst na herhaalde vruchtelooze pogingen erlangde zij bedaardheid en moed genoeg, om het open te vouwen. Trillende las zij hetgeen volgt:

‘Mijn geliefde louis!
Indien mijne oogen inderdaad de magt hebben, welke

{==727==} {>>pagina-aanduiding<<}
gij menigmaal in teedere uren aan dezelve toegeschreven hebt; wanneer uw hart nog liefde voor mij, voor roem, voor eerzucht gevoelt, liefde, die gij mij zoo dikwerf toegezworen, eerzucht, waarvoor gij zoo dikwerf gedweept hebt, o, zoo spoed u, om in de armen van uwe laura het loon der eerste te ontvangen, uit haren mond de voldoening der laatste te vernemen. Ik heb met den gezant gesproken, alles gaat naar wensch. Hebben echter kinderachtige vooroordeelen kracht genoeg, om uwe verhevene ziel geboeid te houden, zoo zal mij uw niet verschijnen op dezen brief als antwoord dienen, hetwelk mij voor het overschot mijns levens tot tranen veroordeelen zal. Gedeelde liefde verdraagt laura niet, al draagt ook hare mededingster den stempel der legitimiteit. Haar of mij, roem of onbeduidendheid, kies!’
En hij had gekozen!
Emilia stortte in eene heete koorts, die haar aan den rand van het graf bragt. Hare herstelling was langzaam.
Zes maanden later was het voorwerp der gesprekken van den dag de vlugt van den Heer de folanges met de Gravin ulchesini.
Folanges werd van bedriegelijk bankroet beschuldigd en door de policie vervolgd.
De zoogenaamde Gravin ulchesini was eene door het Napelsche hof gezondene bespiedster, en, om haar eerloos handwerk te beter te kunnen drijven, door den gezant in de voorname gezelschappen ingeleid.
Emilia was bijna tot den bedelstaf gebragt, en moest van harer handen arbeid leven.
Menigmaal herdacht zij nu met smart den avond, op welken haar vader in hare verbindtenis met folanges bewilligd had.

(Het vervolg en slot hierna.)

De noodlottige hangklok.

(Tooneelänecdote.)

Müllner's Schuld (*) was reeds op alle Duitsche schouwburgen gegeven, behalve op dien van Pesth. Eindelijk be-
{==728==} {>>pagina-aanduiding<<}
sloot de toenmalige Directeur, de Heer grimm, op dringende uitnoodiging, dit voortreffélijk Drama desgelijks te vertoonen. De rollen waren verdeeld, de repetitiën gehouden; de avond der uitvoering was daar, het gebouw opgepropt, en de verwachting zeer gespannen. De vier eerste bedrijven werden treffelijk afgespeeld, misten alzoo hunne werking niet, en, de ontzettende ontknooping verbeidende, was het publiek geheel gehoor, toen de gordijn ten vijfden male werd opgehaald, en het ijzingwekkende tooneel aanving, waarin hugo en elvire beide zich, ten slotte, den dood geven. Bij het naderen van het beslissende oogenblik ont dekt de Acteur, die de rol van hugo vervulde, dat het uurwerk ontbrak, hetwelk het middernachtsuur, beider doodklok, moet verkondigen. ‘De klok is er niet,’ fluistert hij angstig in de zijschermen. Het berigt gaat van mond tot mond onder het gansche personeel rond; niemand weet zoo schielijk raad te schaffen; daar springt op ééns de tooneelkapper, die zijn woonverblijf in den schouwburg heeft, voor den dag, met het zoo welkome berigt, dat hij een staand uurwerk heeft. ‘Ga het halen; maar oogenblikkelijk!’ roept de Directeur. Binnen weinig oogenblikken is de man terug, naar den adem hijgende, met zijne doodklok, die nu haastig op slag van 12 wordt gezet, en heimelijk van uit een zijscherm op hare plaats geschoven, met den wenk, dat zij op het eerste door den Acteur te geven teeken slaan zou. 't Was hoog tijd, want de beide spelers hadden de scene reeds te lang
gerekt; maar thans, door de aanwezigheid van het onontbeerlijke uurwerk als van nieuws bezield, varen zij met vertrouwen voort. Zoo verschijnt het door al de aanschouwers met angstig verlangen verbeide oogenblik; alles is dood stil; naauwelijks haalt men adem; elks hart klopt; het hoogste tragische effect is op het punt van zijne verwezenlijking; daar klinkt de eerste slag van middernacht, maar wordt - o schrik! - te gelijk van een luid: koekoek! verzeld; één - koekoek! twee - koekoek! drie - koekoek! en zoo vervolgens, tot twaalf toe. Men verbeelde zich den schrik van de ongelukkige hugo en elvire, de gramschap des Directeurs, en het schaterende gelach, dat eensklaps het gansche publiek vermeesterde, en zoo geweldig en aanhoudend was,

{==729==} {>>pagina-aanduiding<<}
dat men de gordijn moest laten vallen, zonder het stuk ten einde te kunnen brengen.

Menschelijke spierkracht.

Ter gelegenheid van de onbehagelijke proef van spierkracht, onlangs door zekeren Heer rozet, bijgenaamd de Lyonsche Herkules, te Amsterdam gegeven, herinnerden wij ons de volgende bijzonderheid, door ons vroeger opgeteekend, welke aan dit krachtwonder vrij wat van dat wonderbare schijnt te ontnemen.
Robert francois damiens, de moordenaar van lodewijk XV, in 1757, na de ongehoordste pijnigingen te hebben ondergaan, was verder veroordeeld, om, door vier paarden, in vier stukken te worden gescheurd; maar, ofschoon deze al hunne kracht aanwendden, en, gedurende vijftig minuten, in vier verschillende rigtingen, aan zijne ledematen trokken en rukten, de spieren waren niet van derzelver verbindingen los te scheuren; de ongelukkige leefde nog! - Hetzelfde was het geval bij ravaillac, den moordenaar van hendrik IV; de paarden waren niet in staat, het ligchaam des rampzaligen vaneen te scheuren.

De diplomaat kok.

Een Deensch Officier heeft het volgende voorval bekend gemaakt, van hetwelk hij ooggetuige geweest was. In het jaar 1794, toen talleyrand binnen vier en twintig uren tijds Londen had moeten verlaten, was hij aan boord van een Deensch koopvaardijschip gegaan, dat hem naar Amerika zou overbrengen. In volle zee ontmoette dit schip een Engelsch fregat, welk oorlogsschip den koopvaarder beval bij te leggen, en alstoen eene boot met eenen Officier afzond, om het, gelijk men zulks noemt, te visiteren; want men weet, dat de Engelschen nimmer in oorlogstijd den grondslag laten gelden, dat de neutrale vlag de waar dekt. Talleyrand wenschte om geen geld ter wereld naar Engeland teruggebragt te worden, en smeekte den Deenschen Kapitein allerdringendst, niet te openbaren, wie hij was. Deze ontveinsde hem niet, in welk eene verlegenheid zulk een verzoek hem

{==730==} {>>pagina-aanduiding<<}
plaatste, en zeî eindelijk, dat hij geen ander redmiddel zag, dan dat de Fransche passagier zich voor den scheepskok zou uitgeven. In het eerst toonde talleyrand zich over zulk een voorstel uiterst gebelgd, en wees het als eene beleediging van de hand; maar toen nu het gevaar met elk oogenblik dringender werd, en de Engelsche boot nog slechts een snaphaanschot van het schip verwijderd was moest de Bisschop van Autun wel zijn besluit nemen; hij maakte dus van den nood eene deugd, getroostte zich, het schorteldoek van den kok om het lijf te doen, eene slaapmuts op het hoofd te zetten, en het groote spekmes in den gordel te steken. Toen de Engelschman vernam, dat er geen andere Franschman aan boord was, dan een arme drommel van een' lammen kok, dien men met zijne braadpan in de hand deed voorkomen en die er jammerlijk genoeg uitzag bewil igde hij gaarne, hem aan boord te laten. De Heer van waltersdorf, Deensch Gezant tijdens bonaparte, kende deze anecdote, en vertelde die steeds, wanneer hij zich over talleyrand te beklagen had.

Anecdote, rakende klopstock.

De voormalige rijke Boekdrukker en Boekhandelaar hemmerde, te Halle, wiens waardige opvolger de nog leven de tegenwoordige bezitter dier boekhandeling, de Heer schwetschke, werd, was een uiterst gierig en hierbij niets minder dan wetenschappelijk gevormd man. Ten gevolge daarvan betaalde hij ook zelfs aan den beroemden Dichter klopstock, voor desze fs Messiade, een zoo gering honorarium, dat Professor meijer, die, een leerling van baumgarten, destijds te Halle de Aesthetica onderwees en eene voortreffelijke kritiek der Messiade geschreven had, daarover luide zijne verontwaardiging te kennen gaf, en aan hemmerde zelven verklaarde, hoe onredelijk hij zulk eene handelwijs vond. Hemmerde, nogtans, liet zich hierdoor niet in het minste bewegen. Na eenigen tijd evenwel kwam klopstock zelf te Halle; en nu verkreeg de Boekhandelaar over zich, om iets meer voor hem te doen. Doch waarin bestond dit meerdere? Hij deed hem een nieuw pak kleederen maken, hetwelk klopstock, uit goedaardigheid, niet van de hand wees. Op hemmerde's dringend verlan-
{==731==} {>>pagina-aanduiding<<}
gen moest hij daarin zijne bezoeken bij de destijds te Halle aangestelde Professoren afleggen. Hemmerde zelf vergezelde hem, daarbij tegen al zijne kennissen roemende: ‘Al les, wat hij aan het lijf heeft, rok, vest en broek, is van mij.’

Iets, wegens Gellert.

Als honorarium ontving gellert voor zijne Fabelen, die nog steeds in achting zijn, 60 thalers; voor de Troostgronden bij een ziekelijk leven 8 thalers. Daarentegen had de uitgever van gellert's werken, bij zunen dood, door die werken alleen, een vermogen van 30,000 thalers verkregen!

De dief Compère.

Fen goochelaar, die, nog niet lang geleden, op den Boulevard te Parijs, zijne kunststukjes vertoonde, heeft daarbij, door eenen gelukkigen inval en sparende menschlievendheid, eenen verdoolden jongeling, zoo wij hopen mogen, van den weg des verderfs teruggebragt. Het voorval was als volgt: De goochelaar verlangt van iemand uit den kring zijner aanschouwers een stuk gelds, om daarmede een kunstje te doen. Een min of meer van hem verwijderd staande boer trekt een vijffranken stuk uit den zak tot het aangekondigde oogmerk. Het stuk gaat door verscheidene handen, alvorens in die van den goochelaar te geraken; en intusschen bemerkte deze, met zijnen scherpen blik, dat een der middelpersonen het bij dien overgang verwisselt. Toen het hem nu toegekomen is, treedt hij midden in den kring en roept: ‘Welk een geldstuk hebt gij mij gegeven?’ - ‘Een vijffranken-stuk,’ herneemt de boer. - ‘Nu, zie eens, wat mijne kunst vermag! Vóór het mij nog in handen kwam, heb ik het in een tweefranken stuk veranderd, en dat jonge mensch daar (op den dief wijzende) zal het vijffranken-stuk in zijnen zak vinden.’ De dader werd nu bleek, dan rood, en sidderde aan al zijne leden; hij haalt het ontvreemde geldstuk voor den dag, en de goochelaar bleef zich houden, alsof hij het kunstje verrigt had. Nadat echter de voorstelling ten einde was, trok hij den jongen man ter zijde, en zeî hem: ‘Gij

{==732==} {>>pagina-aanduiding<<}
zijt geen gevaarlijke mededinger; gij hebt weinig talent voor het beroep; ik raad u, kies een ander handwerk.’ De jongman drukte hem de handen en beloofde het met tranen in de oogen.

Toetssteen van rein en onrein genot.

Men kan het reine genot hierdoor van het onreine onderscheiden: dat het laatste meer belooft dan het geeft, het eerste meer geeft dan het belooft; dat het laatste ons overzadiging zonder voldoening, het eerste voldoening zonder overzadiging verschaft; dat het laatste ons op onszelven ontevreden, het eerste ons met onszelven tevreden maakt; dat het laatste voor ons of anderen nadeelige, het eerste voor ons of anderen voordeelige gevolgen heeft; eindelijk, en vóór alles, dat men de herinnering aan het eerste, niet die aan het laatste, met de ernstige gedachte aan God en eeuwigheid verbinden kan.

De groote heilig.

Iemand was ten hoogste verwonderd, dat zeker Practizijn, die algemeen voor een zeer vroom en gemoedelijk man gehouden werd, eene schreeuwend hooge declaratie inleverde. ‘Ik dacht,’ zeide hij, ‘dat die man zulk een groot Heilig was?’ - ‘Dat kan ook wel zijn,’ ontving hij ten antwoord; ‘de grootste Heiligen moeten ook het grootste waslicht hebben.’

Grafschrift.


Hier rust, in 's aardrijks donkren nacht, 
Hij, in wiens borst geen zelfzucht woonde, 
Die, steeds op mijn geluk bedacht, 
Tot in den dood zijn trouw mij toonde. - 
Een zeldzaam mensch! roept ieders mond. - 
Ach! 't was geen mensch; het was... mijn hond! 


Mengelw. No. XIII. bl. 643. reg. 11 v.o. lees: dichtsoort.





{==733==} {>>pagina-aanduiding<<}

Mengelwerk.

Redevoering, over de wijsheid en liefde des Scheppers, zigtbaar in den hulpbehoevenden toestand van den mensch in het eerste tijdperk zijns levens.

Door L.V. Ledeboer, Az. V.D.M. te Kolhorn.

Niet dan te regt verklaarde een dichter der grijze oudheid: de dwaas zegt in zijn hart, daar is geen God (Ps. XIV:1); want wij behoeven toch slechts, naar den wil van eenen anderen zanger uit ver vervlogene eeuwen, het oog ten Hemel te heffen, om te zien, wie alle deze dingen geschapen heeft. (Jez. XL:26.) Wanneer de zon uit hare slaapkamer te voorschijn treedt, de aarde koesterende en verwarmende, leven gevend en bezielend tegenlacht; wanneer de zilveren maan met flaauwere tint verlicht, met stillen weemoed het duister van den nacht verbreekt; wanneer millioenen sterren voor het oog tintelen en ons onszelven in het onmeetbare verliezen doen; dan moet eene redenering, kouder dan de koude des doods, het menschelijk hart met eene ijskorst, harder en ondoordringbaarder dan het hardste metaal, omgeven hebben; om hier niet de hand der scheppende en onderhoudende Almagt te zien en te eerbiedigen. Wanneer de donder zijne stem verheft en den aardbewoner in de ooren klinkt, dan predikt hij: daar is een almagtig God, Heer van hemel en aarde; wanneer de bliksem het luchtruim klieft, dan schrijft hij aan des hemels transen met

{==734==} {>>pagina-aanduiding<<}
vlammend schrift: God, de Almagtige, leeft. Voorwaar, de schepping verheft hare stem, en alwat bestaat, zoo wel de wereldbol, wiens licht eene reeks van jaren doorloopt eer het ons oog treft, als de graankorrel, die verrottende ontkiemt, om zichzelve wegstervende te vermenigvuldigen, stemmen zamen, om ons, redelijke bewoners van dezen wentelenden wereldbol, deze ééne waarheid zonder ophouden te doen hooren: een almagtige Wereldgeest, dien wij God noemen, is de oorsprong van alles, wat bestaat; houdt de teugels der schepping in handen. - De ons omringende schepping, welke alzoo als tegen wil en dank bij derzelver Schepper bepaalt, diens grootheid en almagt predikt, stemt ter zelfder ure eenen zachteren toon, welke bezielt en leven geeft, waar de stem, die den Almagtige aankondigt, als verplettert. De groote almagt Gods blijkt den nadenkenden beschouwer der natuur, zich te paren aan wijsheid, welke geene grenzen heeft, en op te lossen in liefde, wier verzorgende goedheid ondenkbaar is. Wat schijnbaar wanorde is, lost zich, bij nader onderzoek, in de heerlijkste harmonie op. Wat verstoring schijnt te zijn, is herstelling van het verloren evenwigt. Waar behoeften geschapen zijn, daar zijn de middelen nabij om dezelve te vervullen. Spaarzaamheid bij den rijksten overvloed predikt luide: God is groot en goed.
Hiermede beweer ik echter geenszins, noch ben ik begeerig, door het gestelde, u, M.H., te willen diets maken, dat alle geheimen der natuur in hare volkomenheid voor ons ontsluijerd en bloot liggen, dat wij overal den diepen en onuitputbaren rijkdom van Gods wegen zouden kunnen gadeslaan. Dat zij verre! Dan, ofschoon menig vraagstuk voor ons kortzigtig verstand nog onopgelost blijft; ofschoon wij menigmalen het waarom onbeantwoord moeten laten; ofschoon wij niet altijd wijsheid en liefde in de schepping kunnen opmerken, ja dikwerf het tegendeel meenen te zien; zoo moeten wij evenzeer van al het wijze en goede, dat wij mogen gadeslaan, eene gevolgtrekking maken tot hetgeen als zoo-
{==735==} {>>pagina-aanduiding<<}
danig nog niet begrepen wordt, als wij zonder ophouden er naar staan moeten, om ook hier, waar het ons nog duister is, naar licht te zoeken. En telkenreize waar wij dan, uit schijnbare wanorde, orde; uit dwaasheid, wijsheid; uit liefdeloosheid, liefde; uit zwakheid, almagt zien te voorschijn treden, moeten wij zulks als eene wezenlijke vermeerdering onzer kennis aanmerken, als eenen kostbaren schat waarderen. Op grond hiervan dacht het mij, in eene vergadering als deze, (*) dan ook niet ongepast, ul. eenige oogenblikken onledig te houden met het gadeslaan van het wijze en weldadige in een natuurverschijnsel, hetwelk het tegendeel schijnt te prediken. Ik heb hier het oog op den pasgeboren wereldburger, den mensch in het eerste tijdperk van zijn bestaan, tegenover het redelooze dier; terwijl ik ul. in eenige trekken wenschte te doen opmerken, hoe ook hetgeen hier min wijs en goed schijnt te zijn, echter de wijsheid en liefde des Scheppers luide verkondigt. Wij zullen, bij de beschouwing van dit een en ander, op deze wijze te werk gaan, dat wij, Io.,
den mensch in het eerste tijdperk van zijn bestaan gadeslaan; waarna wij, IIo., bij het wijze en weldadige van dien toestand in betrekking tot hemzelven als redelijk wezen willen stilstaan; om dan, IIIo., eindelijk de waarde van dien toestand in betrekking tot de menschelijke maatschappij ter toetsing te brengen. - Ik waag het met eenige vrijmoedigheid, uwe aandacht in te roepen, niet op grond mijner verdiensten of de voortreffelijke voordragt van bij allen bekende en zeker bij velen beter bekende zaken, maar op grond van het gewigt des onderwerps en het eigenaardig belang, hetwelk wij allen bij hetzelve hebben.
I. Wanneer wij onzen blik vestigen op den pasgeboren mensch, welke zijn daarzijn met een onbestemd geschrei aanvangt en te kennen geeft, dan zullen wij in

{==736==} {>>pagina-aanduiding<<}
den nieuwgeboren wereldbewoner zwakheid als grondtrek aantreffen. Wanneer wij hem vergelijken met den volwassen mensch; dat wezen, hetwelk de groote herder, in zijne Ideën over de Geschiedenis der Menscheid, tegenover het dier in zijne goede zoowel als kwade hoedanigheden teekent met de woorden: ‘De mensch heeft in het oogvallende eigenschappen, welke geen dier bezit, en verrigt handelingen, welke zoo wel in het goede als booze hem eigen zijn en blijven. Geen dier vermoordt zijn geslacht op het bevel van eenen derden, terwijl het daarbij koud blijft. Geen dier bezit de spraak, gelijk de mensch dezelve heeft, en nog minder schriftoverlevering, Godsdienst, willekeurige instellingen en regten. Geen dier, eindelijk, heeft die beschaving, die kleeding, die woning, die kunsten, die onbepaalde levenswijze, die onbeteugelde driften, die wispelturige gezindheden, waardoor zich bijna elk individu der menschen kenmerkt.’ Wanneer wij, zeg ik, hem met dat volwassen wezen vergelijken, vinden wij niets van die ontwikkeling, zoo min van het booze als goede. Wat zijne vermogens naar ligchaam en ziel betreft, zij zijn nog ten eenemale verborgen, ja schijnen te ontbreken. Wat zijne eigenschappen, om zijne behoeften te vervullen, betreft, ook van deze is hij ontbloot. Waar is bij het pasgeboren wicht de juiste evenredigheid der deelen, dat sieraad van het menschelijk ligchaam? Het hoofd alleen heeft eene meerdere ontwikkeling; alle andere deelen zijn zwak en gebrekkig. Waar is die opgerigte houding, die gang, welke zijn bijzonder eigendom zijn? Armen noch beenen zijn in staat om den pasgeboren mensch in dezen hulp te bieden. Waar is zijne spraak, die eigenschap van het ligchaam, waarmede het bestaan van den mensch als redelijk wezen in het naauwste verband staat? Een klagend eentoonig geluid of geschrei is alles, wat ons oor doordringt. Wij weten het, de ondervinding heeft het ons geleerd, dat zwakke ligchaam,
schier van alle vermogens beroofd, kan en zal een menschelijk ligchaam worden, met dezelfde ei-
{==737==} {>>pagina-aanduiding<<}
genschappen toegerust als wij in onze ligchamen omdragen. Zonder deze stem der ervaring zouden wij, op den pasgeboren wereldling ziende, zoodanig iets als eene ongerijmdheid moeten verwerpen.
Deze onvolmaakte toestand van den mensch bij zijne geboorte is bovendien niet kort van duur; terwijl de opheffing uit denzelven moeite en inspanning vordert. Jaren snellen voorbij, voordat de mensch zijne ligchamelijke ontwikkeling geheel bereikt. In de eerste van die jaren blijft alles zwak en onvolkomen; ja, zonder de tusschenkomst der van buiten aangebragte hulp en ondersteuning zoude hij niet eens zijne ligchamelijke ontwikkeling verkrijgen. Ofschoon het onbetwistbaar de kenmerkende eigenschappen van ons ligchaam zijn, regt op te gaan en te spreken, zonder menschelijke hulp verkrijgt ons ligchaam daartoe de vereischte vaardigheid niet, en deze hulp is daarenboven niet gering. Hoe lange moet het geduld zich niet oefenen, om den zwakken en onbedreven voet tot den eersten stap te leiden! Hoe lange blijft de gang onbestemd en zwak! Hoe veel moeite en inspanning, herhaalde proeven vorderen de eerste verstaanbare klanken, en hoe gebrekkig, hoe onvolledig blijft ook dan nog de kindertaal! Naast dezen zoo zeer onvolkomenen toestand des ligchaams, hetwelk tot het bereiken van deszelfs ontwikkeling zoo veel hulp behoeft, staat de toestand der ziel. In het pasgeboren wicht woont reeds eene redelijke ziel; dat zegt ons de ervaring. Waar echter zijn hier de bewijzen? In lateren leeftijd kan de mensch zich niets van dat eerste bestaan in het geheugen terugroepen. Hij is zichzelven en zijn bestaan als onbewust. Hoe groot, hoe verheven de menschelijke ziel zich ook openbaren moge, in den hulpbehoevenden toestand van den mensch is niets van dat groote en verhevene. Om daartoe te geraken, heeft hij ook hier weder de hulp, van buiten aangebragt, volstrekt noodig; de mensch moet van zijnen medemensch alles leeren; zelfs de eenvoudigste begrippen heeft hij niet uit zichzelven. Zijne ziel heeft vatbaarheden; dan zij is tevens als het

{==738==} {>>pagina-aanduiding<<}
wit papier. Hij moet eerst indrukken van buiten ontvangen, zal hij ze kunnen bemerken. Wat de menschelijke ziel is en blijft, aan zichzelve overgelaten, leeren ons de enkele treurige voorbeelden van menschen, buiten de menschelijke zamenleving opgegroeid.
Onze toestand dan in het eerste tijdperk van ons bestaan is zoodanig, dat wij, zoowel naar ligchaam als ziel, zoo zeer hulpbehoevende zijn, dat wij zonder menschelijke hulp nimmer menschen worden kunnen; dat is, die vermogens en eigenschappen openbaren, welke het menschdom eigen zijn. En echter, dit wezen, zichzelven onbewust, zoo verre verwijderd van hetgeen het zijn moet en zijn kan, heeft behoeften; behoeften, welker voldoening geen uitstel gedoogt, zonder welker vervulling zijn bestaan weldra ophoudt. De behoeften van voedsel en deksel staan hier op den voorgrond. De mensch moet zijn bestaan door voeding onderhouden; moet zijne gevoelige en naakte huid door hulpmiddelen der kunst voor hetgeen schadelijk en onaangenaam is beschermen. Wat vermag hier echter de nieuwe wereldburger? Eene prooi des hongers, vermoogt gij niets, dan jammerlijk te kermen. Gij zijt daarbij niet eens in staat, gelijk het meest hulpbehoevende dier, de moederbron van uw onderhoud zelve te zoeken. Onvermogend eenige willekeurige beweging aan uw ligchaam te geven, moet gij het oogenblik verbeiden, dat men u ter plaatse brengt, waar uwe behoefte kan voldaan worden. Verre is het er van af, dat gij, hetgeen gij in dezen behoeft, voor uzelven zoudt kunnen verzamelen. Ja, ofschoon gij eene redelijke ziel bezit, zijt gij niet eens in staat, te onderscheiden, wat voor u goed of kwaad, voor- of nadeelig is; zelfs moet, bij het ontwikkelen uwer vermogens, streng toeverzigt u beletten uzelven niet te verderven, daar gij even gretig de hand naar vergif als voedende spijze uitstrekt.
Dat wezen, dat dus vreemd is van de middelen om zich te voeden, hoe zou het zich zonder vreemde hulp kunnen dekken en verplegen? Moet hier de kunst niet de

{==739==} {>>pagina-aanduiding<<}
plaats van het dierlijk instinct vervullen? Maar, hoe zullen wij kunst vinden bij een schepsel, dat zichzelven niet bewegen kan, dat zelfs geene willekeurige beweging zijner leden heeft; bij een schepsel, hetwelk zichzelven onbewust is? Kunst moet geleerd worden; maar het heeft nog niets geleerd, het moet nog alles leeren. Ziet daar de mensch bij zijne komst op de wereld! Welk een verschil tusschem hem en het dier! Teregt zeide dan ook boven genoemde wijsgeer: ‘Het menschenkind komt zwakker op de wereld dan wel eenig dier. De mensch alleen blijft lange zwak.’ Hoe nietig, hoe gering vertoont zich dan hier de mensch, in vergelijking van het dier! De spin komt ter wereld, weeft haar web, vangt hare prooi en voedt zich. De bij bouwt hare zeshoeken en vergadert zelfs voor den winter spijze. Het schaap kent zelfs het hem schadende kruid aan zijnen reuk, terwijl het, naast de moeder huppelend en dartelend, reeds in de eerste levensdagen zich in de malsche weide verheugt. Geen hunner echter heeft hier hulp of onderrigt tot het daarstellen van dat alles of het verkrijgen dier kundigheden genoten. Hoe veel minder is dan hier niet de mensch! Hoe veel voortreffelijker zoude hij zijn, indien hij van zijne eerste oogenblikken af aan minder hulpbehoevende ware! Dan neen, de wijze Schepper heeft het anders gewild, en wij, het gewrocht zijner Almagt, behoeven ons niet stomp te peinzen, om het waarom hier vruchteloos te zoeken. Neen, de alleen Goede doet ons bij eenig nadenken ligtelijk opmerken, hoe goed en hoe wijs Hij jegens ons handelde, toen Hij ons alzoo hulpbehoevende deze wereld betreden deed.
II. Dit nu, M.H., zal ons zeker dan het meest in de oogen blinken, wanneer wij opmerken, dat elke andere toestand, welken wij bij de geboorte van den mensch zouden kunnen denken, min goed, min wijs ware. Hebben wij gezien, hoe de wezenlijkheid den mensch naar ligchaam en ziel hulpbehoevende daarstelt, doordien hij bij zijne geboorte niet ontwikkeld is; wij moeten dan nu

{==740==} {>>pagina-aanduiding<<}
de toestanden daar tegenover stellen, welke als mogelijk zouden kunnen gedacht worden, en deze zijn die van eene geheele en gedeeltelijke ontwikkeling. Zoude dan de mensch met een geheel ontwikkeld ligchaam en eene ziel, welke alle hare vermogens en eigenschappen bezat, voortreffelijker zijn, dan de mensch, zoodanig als hij nu geboren wordt? Zoude het weldadiger voor den mensch zijn, indien hij bij eene ziel, gelijk hij nu bezit, die alles leeren moet, een ligchaam ontving, hetwelk geheel ontwikkeld was? Dit toch zijn wel de denkbare toestanden welke hier in aanmerking komen kunnen. Welaan, brengen wij ze ter toetsing!
De mensch met eene gevormde ziel en ontwikkeld ligchaam had geene hulp meer noodig, gelijk thans het pasgeboren kind; want hij kende dan, door de eigenschappen zijner ziel, hetgeen nuttig of schadelijk, goed of kwaad voor hem was; hij konde dan zijne krachten bezigen tot verkrijging van hetgeen hij noodig heeft. Maar dan ook had hij het toppunt van zijn bestaan bij zijne geboorte reeds bereikt; al zijne kennis was hem dan ingeschapen; wat van buiten aangebragt zoude kunnen worden, zoude dier ingeschapene wetten en voorstellingen in den weg staan; nieuwe begrippen zouden verwarren, meerdere kennis hinderlijk zijn. De mensch zoude dan bij het eenmaal ontvangene bepaald moeten blijven. Hij zoude, gelijk het dier, naar eene bepaalde natuurdrift werken; hij zoude, in één woord, dier zijn. Ziet, M.H., eeuwen en eeuwen zijn voorbijgegaan, sedert deze aardsche schepping aanving te bestaan; maar noemt mij het dierengeslacht, dat nu wijzer is, dan vóór duizende van jaren. Ziet, dat zoude ook dan de mensch zijn. De lessen der ondervinding en ervaring hadden voor hem geene waarde meer; eeuwig bleef hij, wat hij was. De bever bouwt nu gelijk vóór duizende jaren zijn huis, en het is fraai; dan, één en duizende van dezelve zijn elkander gelijk. Zoo ook zoude dan de mensch en zijn werk daar staan. Dan neen, voor hoogere bestemming schiep ons de Alvader. Wij weten niets, maar moeten

{==741==} {>>pagina-aanduiding<<}
alles leeren, en, in stede van eene bepaalde kennis bij onze geboorte te ontvangen, gaf Hij ons alleen het vermogen, het onbepaaldste vermogen, om te kunnen leeren kennen, en daardoor worden wij redelijke wezens; daardoor gaan wij, indien wij onze vermogens gebruiken, van de wieg tot aan het graf onafgebroken voorwaarts; daardoor bouwen geslachten hunne ontwikkeling op de lessen der ondervinding van vroegere geslachten; daardoor drongen wijsgeeren tot de geheimen der Godheid door; daardoor drongen de newtons en buffons in de schatkameren der natuur; daardoor meeten menschelijke berekeningen de afstanden van wereldbollen, welke zij nimmer bereiken konden; daardoor ontstonden de gewrochten der kunst, die ons het werk van menschenhanden doen bewonderen, als de gewrochten van eenen schier scheppenden geest; daardoor wordt het doek bezield, om na eeuwen nog tot ons te spreken, en de tafereelen uit vervlogene jaren als door een tooverslag voor den geest te plaatsen; daardoor worden snaren bewogen, om ons tot weenens toe te roeren en te treffen. Zoude de mensch worden, wat hij geworden is, dan moest zijne ziel kunnen voortgaan. Voortgaan konde zij niet, indien zij voor leering niet vatbaar ware. Voor leering konde zij niet vatbaar zijn, indien zij in eenen bepaalden kring van weten en handelen beperkt ware. Neen, het is wijs en goed, dat wij bij onze geboorte geen gevormd, maar dan ook voor altijd beperkt kenvermogen in een reeds ontwikkeld ligchaam omdragen.
Is nu zulk eene geheele ontwikkeling strijdig met ons bestaan als redelijke wezens, welligt zal men oordeelen, dat dan eene gedeeltelijke ontwikkeling meer weldadig zijn zoude. De ziel zij dan gelijk de ziel van den mensch, die nu geboren wordt; maar het ligchaam moest ontwikkeld, ten minste meer geschikt zijn, om dadelijk in eigene nooddruft te kunnen voorzien. - Eilieve, zegt mij, wat wordt er van het schip, hetwelk wél uitgerust in zee steekt, terwijl een onervaren knaapje het roer in handen heeft? Voorwaar, zal men zeggen, op de ge-
{==742==} {>>pagina-aanduiding<<}
vaarvolle baren zal wel niemand een schip aan een kind toevertrouwen! Ziet dan, zoo dwaas zoude de Schepper gehandeld hebben, indien wij bij onze komst op aarde een volwassen ligchaam met eene redelijke ziel zonder kennis en ervaring hadden. Ja, dan hadden wij op de groote levenszee een wél toegerust schip; maar ook dan had een kind het roer in handen. Rampzalig zoude ons lot op aarde zijn. Wilt gij er eene proeve van? Gaat dan tot de holen des ongeluks, waar ontstelde hersenen en zenuwen der redelijke ziel tot geene geschikte werkplaats zijn! Ziet daar volwassene, krachtvolle ligchamen met ten eenemale onontwikkelde zielen! Ziet daar krankzinnigen, en kent den mensch met een volwassen ligchaam en eene ongevormde ziel! Ja, het is waar, ons oog moet leeren zien, ons oor hooren, onze hand grijpen, eer onze voet beginnen kan te gaan; dan nu ook leert onze voet niet gaan, voordat onze ziel het begrip heeft, hem te doen gaan, en het vermogen bezit, om reeds den afstand te bepalen, dien hij doorgaan en bereiken moet. Wanneer wij, M.H., op onze kinderen acht geven, dan zullen wij ontdekken, dat, bij elke nieuwe ontwikkeling van het ligchaam, de ziel ook reeds de vatbaarheid verkregen heeft om er gebruik van te maken; ja wij zien zulk eene gelijkmatige ontwikkeling, dat het dikwerf moeijelijk schijnt te bepalen, wat zich het eerst ontwikkeld heeft. Is het, gelijk wij hier boven zagen, volstrekt noodig, zullen wij
redelijke wezens zijn, hier op aarde eene ziel te hebben, die alles leeren moet; het is niet min gelukkig, dat wij een ligchaam bezitten, daaraan geëvenredigd. Wij laten dan gaarne aan het dier zijne spoedige ligchaamsontwikkeling. Bij zijne beperkte zielsvermogens heeft hij geene behoefte aan eene langzame opvoeding; voor ons, redelijke bewoners der aarde, is dezelve een geschenk van Goddelijke liefde, en wij moeten het hier eenen herder nazeggen: ‘Werd er van den kinderlijken leeftijd af aan kunstbekwaamheid of instinct bij den mensch, gelijk bij de dieren, gevonden, dan bleef de mensch een dier;

{==743==} {>>pagina-aanduiding<<}
dan zoude hij, daar hij reeds alles kende voordat hij het leerde, niets menschelijks leeren. Of hem moest de rede als een instinct aangeboren zijn, hetwelk ons dadelik als eene tegenstrijdigheid voor den geest moet staan; of hij moest, gelijk het nu is, zwak op de wereld komen om rede te leeren. Van de kindschheid af aan leert hij dezelve, en wordt, gelijk tot eenen kunstigen gang, zoo ook tot haar, tot vrijheid en menschelijke spraak door kunst gevormd. De zuigeling wordt aan de borst der moeder gelegd. De vrucht, die zij onder haar hart droeg, wordt de zuigeling harer armen. Zijne fijnste zintuigen, oog en oor, ontwaken het eerst, en worden door gedaanten en klanken geleid. Wel hem, bij wien ze goed geleid worden! Allengs oefent zich zijn gezigt, en hangt aan het oog der menschen om hem heen, gelijk zijn oor aan der menschen spraak hangt, en door hare hulp de eerste begrippen leert onderscheiden. En zoo leert zijne hand allengs grijpen. Nu eerst streven zijne leden naar eigene oefening. Hij was eerst een leerling der twee fijnste zintuigen: want het kunstige instinct, dat in hem ontwikkeld zal worden, is rede, menschelijkheid en menschelijke levenswijsheid, welke geen dier bezit of leert. Ook de tamme dieren nemen op eene dierlijke wijze iets van de menschen over; nimmer echter worden zij menschen.’
Welligt echter zal na het herinnerde nog ééne bedenking bij dezen of genen overblijven. Men kan het toegeven, dat het, op grond van hetgeen de mensch worden moet, een vrijwerkend redelijk wezen, wijsheid en goedheid mag geheeten worden, dat hij min ontwikkeld, dan de dieren, op deze aarde aanvangt te bestaan; wanneer men echter op den gewonen duur van zijn bestaan let, nog geene eeuw; bedenkt, hoe de laatste jaren van dat leven meestal wegsterving zijn; bedenkt, hoe een groot deel van dat leven door den volstrekt gevordend wordenden slaap als weggenomen wordt; bedenkt, hoe weinig tijds alzoo den mensch rest, om waarlijk in het volle genot zijner krachten en vermogens te leven; be-
{==744==} {>>pagina-aanduiding<<}
denkt, hoe velen sterven, zonder dat genot ten volle bereikt te hebben, ja, wegsterven, nadat zij naauwelijks aanvingen zich te ontwikkelen; dan schijnt het ligtelijk, dat het meerder wijsheid en liefde wezen zoude, wanneer de hulpbehoevende toestand van den mensch ten minste verkort ware; dan schijnt het, alsof die lange duur en trage gang der ontwikkeling bijna van wijsheid en liefde ontbloot zij. En ja, M.H., deze bedenking heeft grond, zoodra wij in de grens van het aardsche leven de grens van het menschelijk bestaan zien, wanneer wij den mensch als 't ware zien leven om te sterven. Dan, hetgeen ons gedurig streven naar hooger en meerder, het verlangen naar de toekomst, het haken naar geluk ons doet vermoeden; hetgeen de wijzen der Heidenen, een socrates en plato, al niet als volkomen zeker, echter als meer dan waarschijnlijk predikten en vasthielden, dat weet de Christen als eene onwankelbare waarheid. De mensch vangt, in de tegenwoordige eeuwe, op deze wereld aan te leven, om in de toekomende, eene andere wereld, voort te duren. De dood verandert zijne werkplaats; vernietigt zijn bestaan niet. En is het nu opgemerkt, dat die dieren zich het langzaamst ontwikkelen, welke hier het langst durende bestaan hebben; wie zal
dan klagen kunnen over den tragen gang der menschelijke ontwikkeling? Het is niet de vorming en ontwikkeling voor ééne of voor twee eeuwen, maar voor een bestaan, aan hetwelk de tijd geene grenzen zet. Als redelijk wezen ontvangt de mensch, met den aanvang van zijn bestaan, den aanvang van een leven, hetwelk eeuwig is. Hoe wijs, hoe liefderijk was dan wel de hand der Almagt werkzaam, toen zij den langzamen voortgang der menschelijke ontwikkeling daarstelde, en daardoor te meer en te beter gelegenheid aanbood tot wél ontwikkelen!
Hiermede vermeen ik nu, naar doel en tijdsbestek, genoeg gezegd te hebben over de waarde van den hulpbehoevenden toestand voor den mensch zelven als redelijk wezen, om u nog eenige oogenblikken te be-
{==745==} {>>pagina-aanduiding<<}
palen bij dien toestand in betrekking tot het maatschappelijk leven.
III. De mensch is een gezellig wezen. De eene mensch behoeft zonder ophouden den anderen. Alleen door de vereeniging van menschen is het menschdom zoo groot, zoo menschelijk geworden, als de geschiedenis der menschheid ons hetzelve doet kennen. Voor zulk eene maatschappelijke betrekking der menschen mag datgene wel bijzonder belangrijk en goed geacht worden, hetwelk de banden tusschen menschen en menschen te vaster zamensnoert. Hoe groote waarde heeft hier dan niet de hulpbehoevende toestand van den pasgeboren mensch, zoo wel wanneer wij onzen blik op hem, als lid der menschelijke zamenleving, werpen, als wanneer wij op zijne verzorgers zien!
Wanneer wij ons den mensch nog eenmaal voor den geest brengen, met volkomene ontwikkeling zijner ligchamelijke en redelijke vermogens geboren; hem ons (hoezeer wij zulks eigenlijk eene ongerijmdheid zagen te zijn) als eenen geheel gevormden mensch, d.i. redelijk vrijwerkend wezen, denken; dan kan het schijnen, dat hij voor zijne medemenschen meer nuttig zoude zijn, dan wel nu, daar hij de eerste jaren van zijn bestaan hulpbehoevende is, en zelfs nog jaren daarna niets tot welzijn van het geheel kan bijdragen. Dat, ja, M.H., kan zoo schijnen; dan waarlijk het is niet meer dan schijn; want daar, waar geene maatschappelijke betrekkingen gevonden worden, daar immers zijn de vermogens, om maatschappelijk werkzaam te kunnen zijn, van geene waarde. En ziet, hoe zoude het zijn, indien de mensch met volkomene krachten en vermogens ter wereld kwame. Hij zoude zichzelven alles kunnen en willen zijn. Hij had dan geene betrekking op zijne medemenschen. Hij had hun niets te danken. Wilt gij bewijs voor deze stelling? Ziet de huishouding der dieren; hoe daar het dier, dat zijne ouders niet kent, ook op geene wijze aan hen verbonden blijft. Ziet het dier, dat eigene krachten met zich ter wereld brengt, geene

{==746==} {>>pagina-aanduiding<<}
bijzondere hulp behoeft, op zichzelven staan. - Neen, de dieren kennen geene maatschappelijke zamenleving in dien zin, waarin dezelve onder menschen gevonden wordt; en ook wij zouden dezelve niet kennen, indien de mensch niet hulpbehoevende geboren werd, zoo lange hulpbehoevende bleef. Bij zijne ontwikkeling gevoelt hij dagelijks, dat hij, aan zichzelven overgelaten, het rampzaligste schepsel op aarde zoude zijn. Nu ziet hij in hen, van wie hij hulp en ondersteuning ontvangt, zijne weldoeners. Gevoel van hulpbehoevendheid wordt de bron der dankbaarheid. Hij ziet zich als met eenen onverbreekbaren band aan het menschdom verbonden. Hij gevoelt zich lid der menschelijke zamenleving, en als zoodanig verpligtingen opgelegd, welke hij niet verbreken kan, zonder der menschelijkheid den hartader af te steken. Het kind, dat aanvangt zich te ontwikkelen, ziet in zijne ouders zijnen God. Van hen gaat al het goede tot hem uit. Hij leeft door hen. Hij beweegt zich onder hunne bescherming. Hij heeft hunne hulp, hunne liefde en ondersteuning gedurig van noode. Wat is eigenaardiger, dan dat het zich aan hen aansluit, dat het betrekking op hen verkrijgt, zoodat het gedurende zijn geheele bestaan het bewustzijn blijft behouden: naast God heb ik alles aan mijne ouders te danken. Heilig, sterk en onverbreekbaar mag deze eerste band dan wel geheeten worden. En deze band, deze eerste verbindtenis uit gevoel van hulpbehoevendheid, is de grondslag voor alle andere banden. Van uit het ouderlijke huis treedt de meer ontwikkelde mensch de wereld in; dan neemt nu ook het bewustzijn met zich: de menschen, onder welke ik verkeer, zouden allen voor mij geweest zijn, wat mijne ouders waren, indien ik hun kind ware geweest. Hij heeft in zijne ouders de menschheid leeren eeren, achten en beminnen. Hij gevoelt: de menschheid heeft door zijne ouders de grootste weldaden aan hem bewezen. Hij heeft verpligtingen jegens de gansche menschheid. Gevoel van dankbaarheid moet de bron van liefde
en welwillendheid worden.

{==747==} {>>pagina-aanduiding<<}

Zietdaar de steun der maatschappijen in den mensch zelven en zijn zedelijk gevoel gevonden; maar ziet daar dan ook de waarde van den hulpbehoevenden toestand van den mensch in het eerste tijdperk zijns levens, om hem tot het menschdom in de naauwste vereeniging te brengen. Neen, wij spreken hier niet te sterk. Of heeft de ondervinding en de geschiedenis van het menschelijk hart ons niet geleerd, dat dan eerst de maatschappelijke banden door menschenhaters en booswichten verbroken zijn geworden, wanneer zij zich door schijn- en drogredenen hadden zoeken op te dringen, dat zij van hunne medemenschen, in stede van goed, kwaad ontvangen hadden? Zoolang dan bij den mensch het bewustzijn levendig is: ik heb van het menschdom wezenlijke weldaden ontvangen, zoolang blijft hij aan hetzelve verbonden. Zegenrijk is dan voor den mensch de hulpbehoevende toestand in het eerste tijdperk van zijn bestaan; want nu moet hij zijn geweten verkrachten, de waarheid in het aangezigt liegen, of hij moet gevoelen, hoe veel hij zijnen medemensch te danken heeft, hoe naauw hij aan hen verbonden is.
Dan, ook van de zijde van hen, die den hulpbehoevende verzorgen moeten, heeft die toestand van den mensch eene wezenlijke waarde, om de maatschappelijke banden aan te kweeken en te versterken. - Waardoor worden wij tot het pasgeboren wicht getrokken? Is het zijn bevallige vorm, zijn het de hehagelijke toonen, in één woord is het zijne lieftalligheid? Voorzeker neen; want veeleer het tegendeel van dat alles treffen wij immers bij den pasgeboren en zoo weinig ontwikkelden mensch aan. En echter hij houdt ons bezig, hij wordt verzorgd, geliefd en verpleegd. Zijn geschrei zoeken wij te stillen, zijne behoeften te vervullen. Zouden wij zoo aan hem verbonden zijn, indien hij minder hulpbehoevend ware? Wat zoude ons dan de wereldburger aangaan, welke reeds bij zijne komst op de wereld alle vermogens bezat, om zich te voorzien van hetgeen zijne behoefte vordert? Werd hij tot ons niet geleid, wij

{==748==} {>>pagina-aanduiding<<}
zouden evenmin ons hart tot hem neigen; hij zoude ons onverschillig zijn. Nu hooren wij het hulpeloos geschrei, dat klagende onze meerderheid erkent, van onze vermogens onderstand vraagt, en deelneming in den hulpbehoevende, medelijden met zijnen toestand drijft ons tot hem, verbindt ons aan hem. Wij gevoelen het, hij behoeft hulp; hulp, welke wij alleen hem aanbrengen kunnen. Wij stellen belang in het wezen, hetwelk van ons en onze bescherming afhangt. Wij gevoelen: wat het is, is het door ons; wat het worden moet, moet het door onze hulp worden, en wij beminnen het hulpbehoevende wezen als het werk onzer handen, als het gewrocht van onze zorg en belangstelling.
Ja, M.H., de hulpbehoevende toestand van den jongen mensch doet eene betrekking geboren worden en tusschen deszelfs verplegers en hem onderhouden, welke innig en naauw is, ja, de naauwste, welke er op aarde gevonden wordt. Of wie kent de kracht der kinderliefde niet? Ouderliefde heeft wonderen gedaan. Gevoel, wat men door de zorg en liefde zijner ouderen geworden was, heeft zich menigmalen in de schitterendste en zielroerendste daden geopenbaard. Kinderliefde heeft grootere krachten ten toon gespreid. Het geldt den ouderen weinig, rust en gezondheid op te offeren voor de welvaart hunner kinderen. Het is haar geene zelfopoffering, wanneer de hongerende moeder hare bete broods aan weenende kinderen ronddeelt. Het bewustzijn, het hulpbehoevend wicht heeft onze bescherming van noòde, deed ouders het leven prijs geven, om hunne kinderen te redden en te behouden.
Dit gevoel, hetwelk eigenaardig hier bij de naaste verzorgers het levendigst is, gaat het vandaar niet uit over het geheele menschdom? Elk mensch ziet nu in den pasgeborene eenen broeder, die zonder zijne menschelijke hulp niet worden kan, wat hij wezen moet; eenen broeder, die, op grond zijner onvermogendheid om zich te helpen, aanspraak heeft op zijne hulp, zijne belangstelling en mededoogen.

{==749==} {>>pagina-aanduiding<<}

Alzoo mogen en moeten wij het dan wel de liefde en wijsheid des Scheppers heeten, dat Hij den mensch hulpbehoevende op deze aarde te voorschijn doet treden. Ja, het is de hoogste wijsheid en goedheid, hetzij wij op den mensch zelven, hetzij wij op zijne betrekking tot de menschelijke zamenleving zien. Deze overtuiging moet bij ons levendig zijn, wanneer wij ons het herinnerde voor den geest brengen. Dan, waar wij nu ook den hulpbehoevenden mensch in het eerste tijdperk van zijn leven gadeslaan, daar moeten wij gevoelen, hoe wij aan denzelven door de naauwste banden verbonden zijn; banden, welke de wijze Schepper zelf daargesteld heeft. Wij moeten gevoelen, hoezeer wij diens wil wederstreven, wanneer wij vergeten, wat wij het menschdom verschuldigd zijn, en ons van hetzelve durven losrukken, om op onszelven te staan. Steeds moet ons der ouderen liefde heilig zijn; in hen moeten wij aanvangen de menschheid te beminnen, die ons eens verzorgde, toen wij geen onzer nooden vervullen konden.
Ouders! steeds moet gij gevoelen, hoe gij bij uwe kinderen, naar het plan van God, de plaats der menschheid vervult, opdat gij in naam derzelve ze zoudt verplegen, opdat gij, ze aan u verbindende, hen met onverbreekbare banden aan de menschheid vast zoudt snoeren. Ouders! steeds moet gij, wat meer zegt, gevoelen, dat uwe hulpbehoevende kinderen u in den naam der Godheid zijn toevertrouwd, opdat gij ze tot redelijke wezens zoudt vormen en opvoeden. Heilig en eerwaardig moet ons dan steeds de ouderpligt zijn, kinderliefde het zinnebeeld der liefde Gods!
Ja, vooral gij, Moeders, die, met uwe zuigelingen, welke gij onder het harte gedragen hebt, aan de borst, ons met de krachtigste stem predikt, wat er van den nieuwen mensch zonder menschelijke hulp worden zou; gij vooral, zinnebeelden der liefde Gods, gevoelt steeds: het is een redelijk wezen, dat de hoogste liefde en wijsheid aan u in de eerste tijden van deszelfs bestaan heeft toevertrouwd om te verplegen! Gevoelt het, voor uwe

{==750==} {>>pagina-aanduiding<<}
kinderen moet gij de liefde Gods openbaren, opdat zij in u God en de menschen leeren beminnen! Maar weet ook, indien gij uwe liefde en zorg, naar het plan der eeuwige wijsheid, aan den hulpbehoevenden mensch gewijd hebt, dat gij alsdan het voorname deel uwer aardsche bestemming hebt bereikt; dat gij menschen aan menschen verbonden hebt, en dat de band, die uwe kinderen aan hunne natuurgenooten verbindt, in u den onverbreekbaarsten knoop vindt! Weet, dat de moedernaam het kind het heiligste kleinood is; dat moederliefde bij het kind in onvergetelijk aandenken en eeuwige zegening blijft; terwijl kinderbeden u zelfs in de laatste rustplaats vergezellen, waar kindertranen uwe assche besproeijen!
Dan vooral, M.H., mogten wij allen, aan het einde van deze onze bespiegeling, Hem leeren roemen als den alleen Wijzen en Goeden, die ook hier zoo kenbaar zijne wijsheid en liefde openbaarde, toen Hij den mensch meer en langer hulpbehoevende dan de dieren dezen aardbol betreden deed!




Merkwaardigheden van het Dieëngsche Gebergte, of de Tankouban Prahu.

Uit de afdeeling Ledok komt men in het vermaarde Dieëngsche gebergte, hetwelk geen reiziger over Java onbezocht mag laten.
Het eerste natuurverschijnsel, dat ik in hetzelve beschouwde, is het meer van Mindjir, hetwelk ongeveer 4500 voet boven de oppervlakte der zee gelegen, en zelfs alleen hierdoor in staat is, de verbeelding te doen stijgen. Volgens oude overleveringen stond hier weleer een krater, die, na verloop van jaren uitgebrand zijnde, eindelijk is ingestort en dit meer gevormd heeft. Deszelfs ronde gedaante, in den vorm van eene kom of bekken geeft aan deze overlevering historisch gezag, en deszelfs steile oevers, welker hoogte men gerustelijk op ruim 300 voet stellen kan, doen al dadelijk het vermoe-
{==751==} {>>pagina-aanduiding<<}
den ontstaan, dat deze diepte eene der neêrgeplofte bergspitsen van den Dieëng in haren breeden schoot bewaart.
Het meer is vrij aanzienlijk van omtrek: een bamboezen vlot heeft derdehalf uur noodig, om het langs de oevers rond te varen. Deszelfs diepte is onpeilbaar, doch wordt door sommigen geschat op 45 vademen in het midden, en aan de kanten op 27. In deszelfs bedding zijn vele wellen, en het water is zoet, wit van kleur, helder en goed van smaak. Biezen of andere watergewassen vindt men er niet, maar, volgens ingewonnen berigten, eene menigte kleine visschen.
Het gebergte langs een' moeijelijken, schoon in fraaije uitzigten rijken, weg tot op 6000 voet boven de zee beklimmende, komt men aan Tlogo Warna, of het veelkleurige Meer, waarvan het water hier wit, daar blaauw, elders groen en ginds zwart is; hetwelk waarschijnlijk veroorzaakt wordt door de verschillende aard-, slijk-, steen- en zwavelgronden, waaruit de bedding is zamengesteld, zoowel als door derzelver verschillende diepte, en de schaduwen, die van de bergen op het water vallen. Het meer ligt in eene diepe vallei, waarin men niet dan met de uiterste moeite zou kunnen afdalen; en het is hieraan zeker te wijten, dat anderen, voor zoover mij bekend is, evenmin als ik, hetzelve van naderbij hebben kunnen onderzoeken. Een paal afstands voortgaande langs een steil, links afgelegen voetpad, hetwelk langs een klein meer voert, bereikt men tusschen de bergspitsen Kawakkidang, alwaar men, op de plaats, waar weleer een krater ingestort zou wezen, thans vele zwavelwellen vindt, waarvan sommige sterk dampen, andere warme zwavel, en eenige kokende zwavel bevatten. De grond bestaat geheel uit harde zwavelbrokken, welke alle vegetatie beletten, en in het midden ziet men door een' tak de plek aangewezen, waar de ongelukkige Controleur bronnekamp inzakte, en zich zoo jammerlijk brandde, dat hij aan de gevolgen overleed.

{==752==} {>>pagina-aanduiding<<}

Van Kawakkidang terugkomende, biedt zich Gadong bimo (de woning van bimo) ter beschouwing aan. Dit is eene soort van kleinen tempel, geheel gebouwd uit trachytische lavasteenen, die stuk voor stuk afgebeiteld en daarna, zonder kalk of cement, op elkander gelegd zijn, en waarin verschillende beelden, in alto- en bas-relief, van menschen, planten en dieren, allerlei snij-, lijst- en bloemwerk, guirlandes en festoenen, (die grootendeels, zoo niet geheel, tot de voorouderlijke Hindoesche Fabelleer betrekking hebben), zoo sierlijk en zoo kunstmatig uitgehouwen zijn, dat men onwillekeurig eerbied en bewondering gevoelt voor de werkmeesters, wier hand een' beitel bestuurde, welke, ook na verloop van misschien 500 of 600 jaren, den aanschouwer verbaast. Het tempeltje beslaat ruim 20 schreden in den omtrek, en is ruim 25 voeten hoog. Het is vierkant, doch loopt ter halver hoogte piramidaalsgewijze toe, en heeft een' vooruitspringenden ingang ter hoogte van eene manslengte, welke slechts aan één' persoon te gelijk doortogt verleent. Van binnen is het puntig gewelfd, donker en ledig; doch eenige vierkante nissen schijnen weleer beelden bevat te hebben, die er naderhand door de beminnaars van die kunstgewrochten der oudheden zijn uitgenomen. Links en regts van het hoofdgebouw ziet men twee kleine vierkante, mede uit lavasteen vervaardigde, ruim 12 voet hoogte en even zooveel omtrek hebbende gebouwen, bijkans in denzelfden bewonderingwekkenden stijl opgetrokken, in welke het oog een vrij diepen waterloozen kuil of hol ontdekt, die daarin opzettelijk schijnt gegraven te zijn, doch waarvan het gebruik met geene zekerheid kan opgegeven worden. - Een derde gebouw, in denzelfden vorm en trant als de twee evengemelden, is bijkans geheel ingestort.
Mag men geloof hechten aan het volksverhaal der Javanen, dan zou Gadong bimo weleer zijn bewoond geweest door zekeren plakoedhoro, broeder van samiadji, Koning van Ngamerto, en zouden de bedoelde kleine gebouwen Wachthuisjes geweest zijn. Daar

{==753==} {>>pagina-aanduiding<<}
het nu zeker schijnt, dat de tempel gebouwd is ten tijde dat de Godsdienst van buddha op Java bloeide, komt het mij waarschijnlijk voor, dat in de ledige binnenruimte of een Buddha-beeld, of een Altaar gestaan hebbe, waarop men der Godheid offerde, en dat de kleine gebouwen tot verblijf gediend zullen hebben van tempelwachters, welke elkander evenwel telkens afwisselden, dewijl derzelver binnenruimte naauwelijks meer dan één mensch, en dit nog slechts staande of zittende, bevatten kan, en tot eene vaste woning ten eenemale ongeschikt en onbruikbaar is. Het kan echter zijn, dat plakoedhoro, die ook bimo heette, (naar welken laatsten naam de tempel Gadong Bimo genoemd wordt) hetzij bij zijn leven, wegens zijn aanzien en magt, of wegens den reuk zijner heiligheid, vergood is, hetzij na zijn dood eene apothéose ondergaan, en het volk hem ter eere eenen tempel gebouwd heeft.
Een ander volkverhaal zegt, dat deze tempel en nog vele andere (waarvan er slechts negen meer aanwezig zijn, en die men linksaf aan den voet van eene der bergkruinen en in het midden eener groote vlakte, en regtsaf op eene aanzienlijke hoogte bespeurt) gediend zouden hebben tot Droomhuizen. De Javanen namelijk hebben, ook nu nog, gelijk uit het voorbeeld van diepo negoro gebleken is, de gewoonte, om in gewigtige aangelegenheden, of bij groote en belangrijke ondernemingen, op eene of andere heilige plaats of op heilige graven te gaan slapen, geloovende dat zij daar een' droom zullen hebben, en dat die droom eene Goddelijke ingeving en raad is, wat zij doen en hoe zij zich gedragen moeten.
De groep der negen andere tempels, waarvan wij zoo even gewag maakten, en die allen bijkans van gelijke grootte zijn als de boven beschrevene, worden aan verschillende personen toegekend, die allen tot elkander in eenige betrekking stonden. Een dezer tempels heet Gadong samiadji of dermo wongso, Koning van Ngamerto. De tweede heet Gadong samaar, volgeling van samiadji. De derde Gadong retjoe-
{==754==} {>>pagina-aanduiding<<}
no, broeder van samiadji. De vierde Gadong simbodhro, vrouw van retjoeno. De vijfde Gadong sirikandi, tweede vrouw van retjoeno. De zesde Gadong praboekirsno, Koning van Doerowatti. De zevende Gadong ngékolo sedéwo, jongste broeder van retjoeno. De twee anderen, aan den voet van een' der bergtoppen gelegen, hebben in de Javaansche Legenden geene vermaardheid. Onder Plaat 6 van de Fransche vertaling van het werk van raffles, History of Java, door marchal, vindt men een' dezer tempels afgebeeld, welke hij op bl. 16 vergelijkt met de voortbrengsels der Grieksche bouwkunde; doch wij moeten verklaren, dat in laatstgenoemde meer smaak en stoutheid heerschte, dan in al de tempels op Java wordt waargenomen.
In drie dezer tempels, van welke wij nu spreken, vindt men nog een Altaar, of midden in het gebouw, of halverwege in een' der hoeken gemetseld. Het is slechts uit één' grooten steen gehouwen, en heeft eenige gelijkenis met een smits-aanbeeld. Aan wederzijden van een' der tempels ziet men aan den buitenkant een fraai gebeiteld regtstandig beeld met zachte en innemende wezenstrekken, en met hoofd-, hals- en armsieraden getooid. Het houdt in de regterhand de maan en is omringd van groote sterren, terwijl in de twee hoeken van den bovensten rand, waarin het beeld geplaatst is, twee Engelen zweven. In eenige andere tempels vindt men vrij diepe kuilen, en in een' derzelven een' gemetselden put, waarin 7½ voet water stond. De gansche vlakte is hier met gehouwen trachytischen lavasteen als bedekt, en in derzelver midden vindt men de fundamenten van vele breede, mede van lavasteen gebouwde muren, gemetselde waterputten en steenen palen, die nog voor een klein gedeelte overeind staan. De overlevering zegt, dat hier drie groote gebouwen gestaan hebben, allen met een' ringmuur omgeven, en dat zij gediend hebben tot een Kraton of Slot van vroegere Koningen. - Hoe dit ook zij, men staat hier opgetogen van verbazing over den

{==755==} {>>pagina-aanduiding<<}
arbeid en het geduld, aan zulk een' bouwtrant en aan het bewerken van zulke materialen besteed, en wie weet, hoeveel tijd er noodig geweest is, om slechts een' dezer tempels op te rigten! Alwie gevoel heeft voor kunstgewrochten van aloude dagen, beseft dat hij hier bij meesterstukken staat, die de naneef waarschijnlijk nimmer zal kunnen nabootsen, en dat de eeuw der Godsdienst van buddha de gouden eeuw van bouw- en beeldhouwkunde op Java geweest is; hoewel het uitwendige en innerlijke der gebouwen eer een gedrukt, onbevallig en zwaarmoedig, dan een grootsch en verheven aanzien heeft.
Overigens zou men hier aanleiding meenen te vinden, om te denken, dat de leeuw en de olifant, wier beeldtenis in zooveel steenen is uitgehouwen, voorheen op Java niet vreemd geweest zijn, wanneer het niet geschiedkundig zeker ware, dat vele beelden of afbeeldingen van dieren, tegelijk met de Godsdienstleer, uit Hindostan, of het Westen van Indië, zijn overgebragt. Het zittend menschenbeeld toch, gono of mondoliko genaamd, met den olifantskop en vier armen, is eene der incarnatiën van wischnou.
Wijders vond ik op den Dieëng twee uit één' steen gebeitelde dieren in liggende houding, waarvan het eene een' Karbouw en het andere eene Bengaalsche koe voorstelde. Afbeeldingen van siwa en durga heb ik daar niet aangetroffen; ofschoon buddha veelal wordt uitgebeeld als een wijze, die siwa huldigt. Misschien behoort echter tot het vernielend drietal der Hindo-Godsdienst een in Ledok aanwezig beeld in relief uitgehouwen, hetwelk regt overeind staat, en met een tiara op het hoofd, een ordekoord of bandelier over de borst, en vele sieraden aan hals, armen, beenen en om de middel uitgedost is. Dit beeld houdt in de linkerhand eene zware knods, in de regter een kris, en staat met ontbloote tanden en opgesperde oogen in eene dreigende en woedende houding, niet ongelijk aan den herkules der Grieken. Eene soort van mantel, welke om de heu-
{==756==} {>>pagina-aanduiding<<}
pen geslagen is en een weinig achteruit waait, en met welken een bandelier, van den linker schouder afhangende, zich vereenigt, is mede rijk met kleinooden en kostbaarheden versierd, en geheel verschillende van den sarong der hedendaagsche Javanen, zoowel in vorm en snede, als in de wijze van dragt. Dit beeld, of liever deze persoon, was weleer goedig en zachtmoedig van aard, en werd genoemd permoenio; doch naderhand wreed en vreeselijk geworden zijnde; heet het nu batari durga. Een ander dergelijk standbeeld stelt eene soort van neptunus voor, met een' drietand in de regterhand gewapend, en in de linker iets, dat te zeer geschonden is om het duidelijk te onderscheiden, maar dat naar een afgeslagen menschenhoofd gelijkt, bij de haren omhoog houdende; hoewel een Javaan mij
zeide, dat dit een bos zeewier of ander gewas moest beteekenen, en dat zoowel dit beeld, als het evengenoemde, vrouwen moesten voorstellen. - Nog zag ik een rijk met kostbaarheden getooid beeld, hetwelk op een' paauw gezeten is en serie genoemd wordt, met de knieën omhoog en met de regterhand op de regterknie rustende, terwijl de linkerhand den hals van den paauw digt bij de borst omvat houdt. - Een ander beeld wekte door deszelfs zonderlingheid mijne aandacht in hooge mate. Het heet sinto, en stelt voor een zittend mensch, op wiens nek een ander beeld gezeten is, met vier armen en vier hoofden, naar de vier windstreken gekeerd en met tiara's versierd. Onder het borstbeen van dit vierhoofdig en vierarmig wezen komt een slangenkop te voorschijn, die den diadeem van het onderste beeld in den bek neemt, terwijl het onderste beeld de voeten van het bovenste in de handen houdt. Al deze beelden zouden, naar het oordeel der Javanen, kinderen van buddha zijn. Eindelijk was er nog eene afbeelding van den kop en hals eener groote slang of draak, ter dikte van een' voet diameter. De muil van dit monster, nogo gini genaamd, is wijd opgespalkt, en de breede hals met groote schubben bedekt. De kunstenaar heeft in de hersenpan van hetzelve eene kleine vierkante holte gehouwen, waarvan ik het oogmerk niet kan raden, tenzij dezelve mogelijk tot eene lamp in een' der tempels gediend hebbe.
Wijders vindt men hier een aantal twee- en vierarmige grootere en kleinere, staande of zittende beelden, en soms twee naast elkander in denzelfden steen gebeiteld, allen met

{==757==} {>>pagina-aanduiding<<}
tiara's getooid, met sieraden aan den hals, armen en beenen rijk behangen, en in de handen eene of andere figuur (ring, slakhoorn, bloem of vrucht) vasthoudende.
In de vlakte, waarop de meeste dezer tempelgebouwen staan, ontdekt men eindelijk nog den oorsprong der rivier, Kalie toelies genaamd, die de Afdeeling Ledok van de Residentie Banjoemaas afscheidt, en op eenigen afstand van daar den oorsprong der rivier Serayoe, die in de Banjoemaas in zee stort.
Den Dieëng naar den kant dezer Residentie afdalende, komt men langs een' zijweg, regts van den grooten weg, te Tlogo Lerie, aldus genaamd, dewijl uit het grootste deel der zwavelwellen, welke men hier aantreft, eene soort van witachtig water opborrelt, niet ongelijk aan rijstwater, zoo als ook door den naam Lerie wordt aangeduidt. Weleer zou hier een krater geweest zijn, in stede waarvan men thans eene witte vlakte ziet, uit welke op verscheidene plaatsen een warme rook opstijgt, terwijl hier en daar groote en breede wellen zijn, waaronder er een is, in welke het vrij heldere water ziedend kookt. In andere wellen is de vloeistof heet, en in andere weder gematigd warm, zoodat men de hand er in kan houden. Een weinig naar het midden der vlakte heeft men onlangs eene kleine modderwel ontdekt, waarin de modder langzaam kookt. Bij elken tred op dit zwavelveld trilt de grond, niet ongelijk aan de moerassige of veengronden in Nederland. Overal, waar men gaat, voelt men eene warmte tegen de voeten opslaan; en het zou geenszins te verwonderen zijn, wanneer, na verloop van eenigen tijd, deze gansche vlakte in één' enkelen grooten zwavelpoel verkeerde.
Van Tlogo Lerie voortgaande, komt men, langs een steil bergpad, aan een plekje gronds van, naar gissing, ruim 100 voeten middellijn, waarover de Natuur haren vloek schijnt te hebben uitgesproken, en hetwelk een' ieder, die het voor de eerste maal nadert, met huivering en benaauwdheid vervult. Ik bedoel dat onzalig vlek, hetwelk tusschen hooge bergspitsen rondom is ingesloten, waarop geen plant of kruid wil groeijen, waar alles kaal en dor is, en verdelging en verwoesting wonen; - ik bedoel de zoogenaamde Stikvallei, of liever de vallei des Doods. Het is de Dood, die daar zijne zwarte tente opgeslagen en zijne rouwbanier ontrold heeft. Eene klamme en koude huivering vaart door de leden, en eene kille siddering slaat om het harte, als het oog in de

{==758==} {>>pagina-aanduiding<<}
diepte nederblikt, in welke niets leeft en al het levende sterft. Het is de Dood, die daar onzigtbaar troont; de dood van mensch en dier, van planten en gewassen. Oppervlakkig is er niets, dat dreigt of eenig gevaar aanduidt. Geen walm stijgt er op; geen kolk wasemt rook of dampen uit; geen verborgen afgrond belaagt het leven, en in den dampkring wordt men bijkans niets gewaar. Maar uit de gansche plek rijst doorgaans eene doodelijke stiklucht op, die onmiddellijk alle levende schepselen bedwelmt en nederwerpt. Toen ik de vallei bezocht, wierp men een hoen in dezelve. Naauwelijks deed het eenige schreden, onbewust van het lot, dat haar wachtte, of het draaide, wankelde, dwarlde, viel, en blies den adem uit. Daarop werd een hond er in geworpen. Deze bereikte bijkans den rand der vallei, waar de vegetatie weder begint, waggelde toen, draaide rond, sloeg neder, en lag vervolgens zwaar te hijgen, met wijd geopenden bek, opgezet ligchaam en uitgerekte pooten. Na ongeveer een half uur toevens verlieten wij het heilloos oord; doch was de hond nog in een' zwakken en flaauwen doodstrijd. Wat echter inzonderheid op onze aandoeningen werkte, was het gezigt van een lijk, hetwelk wij in het midden der vallei gewaar werden, en daar, volgens eenparige getuigenissen, reeds vóór vijf maanden gezien was. Het was een man, ongeveer 30 jaren oud, voor zoo veel men dit uit de verte kon opmaken. Hij lag op den rug, met het linkerbeen uitgestrekt, de knie van het regterbeen een weinig gebogen en de armen uitgebreid, zoodat zijn ligchaam de gedaante had van een' kruispaal. Hij was gekleed met een Javaansch baaitje of mouwvest, hetwelk geheel open was en de borst bloot liet, en een kâjin of sarong om de lenden, welke echter een weinig opgetrokken was, zoodat de beenen onbedekt waren. Zijn hoofddoek was verdwenen, en zijn lang haar lag over den grond. Aan wind en regen blootgesteld, scheen hij eenigzins bespat en vuil, en
zelfs een weinig in den grond gezakt te zijn; doch overigens kon men uit de verte geen enkel teeken van bederf of verrotting bespeuren. Hoe de ongelukkige daar gekomen was, was nog een raadsel; niemand kende hem, en in de omstreken was er niemand vermist. Hij moest dus een vreemdeling geweest zijn, die echter zeker niet uit onkunde in de noodlottige diepte kan gekomen zijn, dewijl er slechts één moeijelijk bergpad, geheel van den grooten weg af, derwaarts leidt, en men bij het eerste gezigt gewaar

{==759==} {>>pagina-aanduiding<<}
wordt, dat men langs denzelfden weg terug moet, dien men afgekomen is. Tegen het vermoeden, dat hij vermoord en vervolgens derwaarts gesleept zou zijn, strijdt en de wijze, waarop hij lag, en de zekerheid, dat de moordenaars, door tot midden in de vallei te gaan, zich in doodsgevaar zouden begeven hebben; hoewel deskundigen beweren, dat de uitdamping dezer plek niet hooger rijst dan 2 à 3 voet, en dus voor een mensch, die zich regt overeind houdt, niet doodelijk kan wezen. Volgens de gissingen mijner Javaansche geleiders zou de ongelukkige, aan amfioen en spel verslaafd, en bij het laatste veel verloren hebbende, uit wanhoop zijn' dood gezocht hebben. Daar echter zelfmoord bij deze Eilanders ongewoon is, zou het eer denkelijk zijn, dat hij of in zinneloosheid of in dronkenschap derwaarts gegaan is, en er zijn einde gevonden heeft. Geheel echter met de Javaansche zeden overeenkomstig is het gevoelen van anderen, dat de doode welligt een koopman geweest is, die, zijne koopwaren verdobbeld hebbende, in de Stikvallei zijn geluk heeft willen beproeven, denkende, naar de bijgeloovige wijze zijner landslieden, dat, zoo hij behouden uit dezelve kwam, zijn geluk in de toekomst zeker zou zijn; terwijl het tegengestelde geval onbetwistbaar bewijzen zou, dat zijne volgende dagen toch rampspoedig en ongelukkig zouden geweest zijn, en het dan beter was, het leven maar te verliezen, of, met andere woorden: Kom ik er uit, dan zal ik weder gelukkig zijn; - zoo niet, - in Gods naam dan! - beter dood, dan ongelukkig! Vóór 35 jaren, ten tijde van den Bantamschen oorlog, en toen de berg Sindoro gesprongen is, heeft een Prins van Mataram hetzelfde gedaan, dewijl hij de verheffing zijner broeders met jaloersche oogen aanzag. De plaats,
Goa-Upas genaamd, heet dan ook sedert dien tijd Perkarawan, d.i. plaats van het taedium vitae, of van levensmoeden. Uit een onderzoek van nabij, of eene schouwing van het lijk des ongelukkigen, welke een reiziger, die zich in dit dal der schaduwen des doods durfde wagen, gehouden heeft, is het duistere raadsel opgelost, en overvloediglijk gebleken, dat de doode geenszins vermoord is geworden, maar zijn einde uit vrije beweging gezocht heeft, en daartoe een tijdstip gekozen, waarop de vallei zijn' giftigen adem uitdampte, en dat hij zich noodwendig op den grond moet neêrgebogen of neêrgevlijd hebben, om den moordenden invloed der uitdamping te kunnen ondervinden.

{==760==} {>>pagina-aanduiding<<}

Voor het overige zou de ervaring geleerd hebben, dat de vallei zoo sterk niet meer werkt als in vroeger jaren, en dat na gevallen regen de stiklucht sterker is, dan bij droog weder. Waardoor nu die stiklucht veroorzaakt wordt, en uit welke bestanddeelen de bodem dezer vallei is zamengesteld, of welke stoffen in den grond verborgen zijn, is eene vraag, waarop deskundigen het volgende antwoord geven: dat de grond derzelve geen andere is dan verweerd trachyt-gesteente, met verschillende aardsoorten bedekt en vermengd, en dat de uitwaseming bestaat in koolzuurgas, hetwelk voor de inademing ongeschikt is, en, naar gelange van deszelfs intensiteit, meer of minder spoedig de aan hetzelve blootgestelde levende wezens doet bezwijken. Dit gas wordt veelal in de nabijheid van Vulkanen gevonden, en ook op den berg Ngebèl, een' arm der Willis, in de Madioen, beneden den Telaga Bodas in het Regentschap Garoeth, en aan den voet van den berg Lawoe, bij Karang Pandang, niet ver van Soerakarta, en elders waargenomen.
Twee palen verder, langs een' uiterst moeijelijken, doch wegens berg- en dalgezigten hoogst bekoorlijken weg, voortgaande, wijst eene zware wolk van rook en damp de plaats aan, welke in het Javaansch Kawak Driengoe, of Kalmoeskolk, heet. Wat men hier aanschouwt, gaat in grootschheid en schrikbarende trotschheid alle overige tooneelen der Natuur ver te boven. Aan de linkerzijde van eene, door hooge bergtoppen hoekig gevormde, kom of bekken kookt een zwavelpoel met zoo veel woede en zoo veel verbolgenheid, dat de rotsige grond rondom denzelven dreunt, en een pijnlijk gevoel de borst beklemt. Het schijnt een groote, wijde ketel van, naar gissing, 16 voeten omvang, in de werkplaats der Natuur gesmeed, welks wanden uit groote rotsteenen geslagen zijn, en waaronder een onzigtbaar, maar ontzettend vuur zijn' gloed en vlammen braakt. Met een fel en vreeselijk gebrul, gelijk aan dat der zee na den storm, bruist de, met modder vermengde, zwavel op, en zoo heet en van zoo veel kracht is het vuur, hetwelk de afgrond er onder stookt, dat de ziedende vloeistof 6 à 7 voeten hoog boven de oppervlakte geworpen wordt, en, naauwelijk weder neêrploffende, met nieuw geweld en al zwalpend en golvend weder wordt omhoog geslingerd. Een steen of aardkluit in den krater vallende, verdubbelt de woede en grimmigheid, en, eene dikke, grijze rookwolk uitstootende, bruit de getergde en vertoorn-
{==761==} {>>pagina-aanduiding<<}
de zwavel met nieuwe razernij. - Zoo ergens, het is hier, vooral, aan den rand van dezen kleinen omtrek, waar de bergspitsen geen ander gezigt dan dat der wolken aan den hemel vergunnen; het is hier, dat men al de grootheid van den Bouwheer des heelals en al de kleinheid van den mensch gevoelt. Jaren zijn er reeds verloopen, sedert deze onderaardsche haardstede der Natuur, deze geheimvolle kookplaats der benedenwereld ontdekt is, en nog heden duurt het schouwspel voort, dag en nacht, en met dezelfde onstuimige drift en dezelfde
ontzagwekkende en ijsselijke plegtigheid. Hier trekt zich het bekoorlijk gelaat des aardrijks in dreigende rimpels zamen; hier verbleekt de rooskleur der schepping en de glans der ondermaansche dingen, - en een nacht van onverklaarbare ramp en rouw schijnt hier zijne ravenvlerken over het lot der wereld uit te spreiden. Zal zij eens door vuur vergaan, het ontbreekt daar in het hart der aarde niet aan brandstof, en het is, als had de groote Schepper dezer planeet in haren donkeren schoot het tonder harer toekomstige verwoesting weggelegd, en in haren zwarten afgrond de werktuigen geborgen, waarmede zijne geduchte vuist haar eenmaal uit haar aspunt rukken, en uit den kreits der wereldbollen verdringen zal.

Batavia, 1839.

s.a. buddingh, Theol. Dr. en Predikant te Batavia.





Iets over de zoogenaamde tongziekte van het vee.

Meermalen worden onze nuttige Landhuishoudelijke Huisdieren, door verschillende ziekten en ongemakken gekweld. Aan ongesteldheden van allerlei aard onderhevig, treft bovendien somtijds eene besmettelijke ziekte dezelve, en regt alsdan niet zelden eene groote slagting onder die onmisbare dieren aan. Sedert een zestal jaren toch heeft de besmettelijke Longziekte duizende runderen geveld; en hoezeer die verwoestende kwaal thans niet meer zóó hevig en vernielend woedt, maar merkelijk schijnt af te nemen, zoo is zij daarom toch op verre na nog niet geweken, en eischt welligt nog menig offer. En naauwelijks is deze verderfelijke veepiaag eenigzins aan het bedaren, of er vertoont zich weder eene andere, niet minder besmettelijke veeziekte, die zich,

{==762==} {>>pagina-aanduiding<<}
op eene schier ongeloofelijk snelle wijze, in alle rigtingen heinde en ver verspreidt. Ware ook deze ziekte zoo vernielend en doodelijk als de eerste, dan voorzeker ware de toestand van den veeman allerbedroevendst en noodlottigst; maar dit is gelukkig het geval niet. Wel valt het den veehouder, wiens runderen, schapen en varkens door de Tongziekte worden aangetast, natuurlijk zeer schadelijk; maar bij goede verzorging en oppassing herstellen de dieren toch binnen weinige dagen in zoo verre, dat zij weder in staat zijn, het noodige zelve te kunnen zoeken.
Men noemt dit ongemak nu algemeen Tongziekte, omdat de tong grootendeels als de zitplaats der ziekte wordt aangemerkt, hoezeer ook de geheele mond sterk door dezelve wordt aangedaan. Meer verkieslijk evenwel is de benaming van Mondzeer, of wel, zoo als de Hoogleeraar Dr. a. numan, in zijn uitmuntend Handboek der Genees- en Verloskunde van het Vee, deze ziekte noemt, het heerschend bederf in den mond. Dikwijls komt in sommige dagbladen deze ziekte ook voor onder den naam van Tongblaar; eene kwaal, met welke zij wel veel overeenkomst heeft, en waarschijnlijk vroeger dikwijls is verward geworden, maar waarvan zij trouwens ook zeer wel is te onderscheiden, gelijk zulks in genoemd Handboek zeer duidelijk wordt aangetoond. Het is intusschen zeer wel mogelijk, dat er, gelijktijdig met het Mondzeer, in sommige provinciën, of wel op enkele boerderijen, zich wezenlijke Tongblaar hebbe vertoond: voor zoo verre ik echter heb kunnen nagaan, is de nu algemeen heerschende Tongziekte dezelfde, die Prof. numan beschrijft onder den naam van bederf in den mond, en die wij dus wél moeten onderscheiden van de eigenlijke Tongblaar.
Blijkens een berigt, voorkomende in de Verhandelingen der Maatschappij ter bevordering van den Landbouw, heerschte in de jaren 1786 en 1787 in ons land zoo wel, als in onderscheidene Staten van Duitschland, inzonderheid onder het rundvee, de Tongblaar. Volgens een Duitsch Schrijver van dien tijd, tastte ook toen, even als nu, de ziekte niet alleen koeijen, maar ook schapen en varkens aan: het komt mij diensvolgens niet onwaarschijnlijk voor, dat de door genoemden Schrijver behandelde Tungen-Krebs geen Tongblaar, maar veeleer Mondzeer is geweest.
In de jaren 1686, 1731 en 1732 schijnt althans in Holland ook eene dergelijke ziekte onder het rundvee te hebben ge-
{==763==} {>>pagina-aanduiding<<}
heerscht. Zoo heeft men ook in 1764 te Nordhausen en deszelfs omstreken het Mondzeer onder de huisdieren waargenomen, en nopens de melk dier koeijen verschijnselen opgemerkt, waarvan men thans door sommigen ook vindt gewag gemaakt.
In het gebied der regering van Frankfort heerschten in 1820 het Mond- en Klaauwzeer onder de huisdieren.
In den herfst des verleden jaars en gedurende den verloopen winter heeft men in het regeringsdistrikt van Minden het Mondzeer ook onder het rundvee waargenomen; terwijl in Mei en Junij 1. 1. hetzelfde ongemak zich in het Graafschap Bentheim allerwegen vertoonde. Men hield het er voor, dat de ziekte daar, door rundvee uit de hoogere streken van Duitschland, was aangebragt.
Ook in ons land schijnt alreeds eenigen tijd de dusgenoemde Tongziekte in onderscheidene provinsiën te hebben geheerscht. Sedert eenige weken heeft deze ziekte zich in verschillende gedeelten van Noordholland, insgelijks zeer snel voortgeplant; zoodat nu reeds verscheidene duizenden runderen, behalve nog de schapen en varkens, dit ongemak hebben gehad.
Hoezeer natuurlijk, zoowel om het schadelijke en onaangename, als van wege ongewoonte en onkunde betrekkelijk deze zonderlinge ziekte, aanvankelijk de vrees voor dezelve inderdaad niet gering was, zoo blijkt evenwel, dat dit ongemak nu niet meer diezelfde ongerustheid inboezemt. De sterfgevallen toch, die men wil, dat op rekening der Tongziekte gesteld moeten worden, zijn waarlijk hoogst zeldzaam; en lette men genoeg op velerhande bijkomende omstandigheden, dan zou dit getal ongetwijfeld nog minder wezen.
Dat het Mondzeer, even als de Tongblaar, het vermogen of de eigenschap bezit, om zich door besmetting bij gelijksoortige dieren voort te planten, is wel aan geen twijfel meer onderhevig. Met dat al zal men het even min kunnen ontkennen, dat er zeer vele runderen door de ziekte zijn aangetast geworden, zonder evenwel voorafgaande besmetting te kunnen vooronderstellen. Wat men evenwel als de meest waarschijnlijke oorzaak dezer ziekte hebbe te achten, schijnt wel niet zeer gemakkelijk te kunnen worden aangewezen; terwijl de aard of het wezen der ziekte zelve misschien voor velen ook nog wel veel raadselachtigs zal blijven opleveren.
Zoodra het Mondzeer bij het rund tot zekere hoogte is

{==764==} {>>pagina-aanduiding<<}
gekomen, loopt het nog wel, even als de anderen, de weide op en neder, al snuffelende met den kop langs den grond de beweging makende alsof het nog graasde; het vat nu en dan nog wel eenig lang gras, hetwelk door eene tegennatuurlijke beweging van den kop wordt afgerukt, doch 't welk het al spoedig weder laat vallen. Er vloeit nu aanhoudend een slijmachtig vocht uit den mond, terwijl zich eene groenachtige dikke stoffe door den neus ontlast. De melk vermindert. Bij nader onderzoek vindt men de tong en het binnenste des monds eenigzins opgezwollen en als met blaren bezet; al spoedig wordt de huid der tong en van den mond los, en valt bij gedeelten af. Een stinkend vocht, hetwelk zich onder de huid had opgehoopt, vloeit nu, te gelijk met het slijmachtig speeksel, uit den mond; door denzelven van tijd tot tijd met een mengsel van honig, azijn en zout te spoelen, of liever te besprengen, bevordert men grootelijks de ontlasting van dat scherpe vocht. Terwijl tong en mond door blaren en ontvelling zeer pijnlijk zijn aangedaan, moet men het lijdende dier, 't welk overigens vrij gezond is en den eetlust zeer goed blijft behouden, de noodige hulp en bijstand niet onthouden. Men voedere hetzelve met gras, lijnkoeken, roggebrood, of meelbeslag, hetwelk men alles, bij kleine hoeveelheden, tot achter in den mond brengt. Er is diensvolgens veel moeite en oppassen aan, en er wordt zeer veel geduld en oplettendheid vereischt, om den beesten de behoorlijke verzorging te doen toekomen; maar het is dan ook niet minder waar, dat die moeite en aangewende vlijt, die kosten en opoffering van tijd, aan bijvoeder en hulp besteed, niet onbeloond blijft. Hoe beter toch men het lijdende beest verzorgt en het noodige toedient, des te beter zal het deszelfs vleesch blijven behouden, en de melk zal alsdan niet alleen in hoeveelheid, maar ook in hoedanigheid, zich voordeelig onderscheiden, zoodat men reeds daardoor zich voor een gedeelte vindt schadeloos gesteld; terwijl men nog
bovendien voor zich het genoegen smaakt der overtuiging van gehandeld te hebben overeenkomstig billijkheid en pligt, en diensvolgens op zich toepasselijk vindt de spreuk van den wijssten der Koningen: De regtvaardige ontfermt zich over zijn vee. En toch vindt men enkele veeëigenaars, die wreed genoeg zijn, hunne door het Mondzeer aangetaste runderen geheel aan hun lot over te laten; terwijl weder anderen, onder allerlei voorwendselen, de behoorlijke verzorging en

{==765==} {>>pagina-aanduiding<<}
oppassing grootendeels verzuimen. De meesten intusschen kennen hun belang te wél en achten hun vee te zeer, dan dat zij het van zich zouden kunnen verkrijgen, hetzelve de noodige hulp en ondersteuning te weigeren.
Hetgeen sommigen omtrent de nadeelige eigenschappen der melk van zoodanige aan Tongziekte lijdende koeijen meenen te hebben opgemerkt, en hetwelk men in enkele dagbladen en geschriften vindt medegedeeld, berust, mijns inziens, goeddeels op vooroordeel of vooringenomenheid tegen dezelve. Wij willen hiermede niet loochenen, dat er gevallen plaats hebben, waarin de melk van mondzeere koeijen niet geschikt werd bevonden, om er goede kaas en boter van te maken, veelmin willen wij dezelve tot dadelijk gebruik gebezigd hebben. Maar deze gevallen komen niet zeer dikwijls voor, en kunnen dus niet als van algemeene toepassing worden beschouwd. Bovendien ligt deze melkontaarding, wat derzelver oorzaak betreft, ongetwijfeld meer in bijkomende omstandigheden, dan wel in de eigenlijke Tongziekte zelve. Immers kan slechte verzorging, gemeen voeder, plaatselijke beletselen, of ziekelijke gesteldheid der melkafscheidingswerktuigen, zeer veel bijdragen tot die slechte hoedanigheid der melk, althans zekere voorbeschiktheid bij het dier daartoe ontwikkelen. Den opmerkzamen eigenaar van zulk vee valt natuurlijk de min deugdelijke gesteldheid dier melk al zeer spoedig in het oog, vermits zulks gemakkelijk aan dezelve zigtbaar is; hij zal voorzeker geen oogenblik aarzelen, die weinige bedorven melk van de overige af te zonderen en geheel buiten gebruik te stellen, dewijl hij zeer wel begrijpt, dat het tegendeel hem voorzeker veel meer schade dan voordeel zou aanbrengen. Want dat de melk van enkele aan het Mondzeer lijdende koeijen, bijaldien dezelve in groote hoeveelheid zoo versch van de koe, of nog laauw, genuttigd wordt, het vermogen bezit, om ook bij den mensch eenigermate gelijkende verschijnselen op de tong te verwekken, is wel mogelijk. Koud geworden, zoude ik achten, dat het besmettend vermogen te gelijk met de dierlijke warmte vervlogen is. Voorzigtigheid en kieschheid beide vorderen echter het wegdoen van dusdanige melk.
Te gelijk met het Mondzeer vertoonen er zich bij vele melkgevende koeijen insgelijks blaren aan den uijer, of wel inzonderheid aan de spenen, waarop spoedig ontvelling volgt.
Veelal eenige dagen, of soms weken, na de volkomene

{==766==} {>>pagina-aanduiding<<}
herstelling van het Mondzeer, worden sommige koeijen nog door het Klaauwzeer gekweld; een ongemak, waaraan enkele dikwijls geruimen tijd kunnen lijden. Of men het Klaauwzeer als eene verplaatsing der ziektestof, dan wel als door ééne en dezelfde oorzaak als het Mondzeer voortgebragt hebbe te beschouwen, zal ik onbeslist laten. Alleen wil ik er dit van gezegd hebben, dat het Klaauwzeer, zoo als het thans bij vele koeijen en schapen wordt waargenomen, zoo het mij voorkomt, minder als besmetting, dan wel door gemeenschappelijke oorzaak ontstaande kan worden aangemerkt.
Ook de schapen en varkens zijn aan het Mondzeer onderhevig, maar inzonderheid bepaalt zich de ziekte bij deze dieren meer tot de pooten. Hoezeer ook de tong en het binnenste van den mond ontvelt, kunnen zij zich daarom nog al behelpen; maar het is treurig, te zien, hoe gebrekkig en moeijelijk zij zich bewegen: het opstaan en loopen is hun schier ondoenlijk; hunne pooten zijn dikwijls zoo pijnlijk en onbuigzaam, dat zij dezelve naauwelijks kunnen bewegen.
Bij paarden heeft men tot dusverre hier slechts enkele malen het Mondzeer waargenomen. Bij dezen ging zulks ook met stramheid der ledematen vergezeld.
Sommigen willen, dat koeijen, die eenmaal de Tongziekte hebben gehad, voor geen' tweeden aanval meer vatbaar zijn; velen evenwel betwijfelen zulks; terwijl weder anderen voorbeelden ten bewijze aanvoeren, waaruit het ten klaarste zou blijken, dat er werkelijk runderen zijn, die reeds meer dan eenmaal deze ziekte hebben ondergaan. Ik voor mij betwijfel nog altijd de waarheid en echtheid dier bewijzen, hoezeer daarom geenszins de onmogelijkheid der zaak bewerende. Het zoude inderdaad geene onbelangrijke zaak zijn, hieromtrent nader onderzoek te doen, ten einde allen twijfel te doen ophouden.

Beemster, 18 Oct. 1839.

j. bouman.

Iets belangrijks rakende de koepok-inenting.

Een Arts te Ailesbury, de Heer ceeley, heeft bewezen, dat menschen- en koepokken denzelfden oorsprong hebben, naardien koepokken het resultaat van der koe medegedeelde menschenpokken zijn. Dr. ceeley entte koeijen met kin-
{==767==} {>>pagina-aanduiding<<}
derpokstoffe in, en het daardoor voortgebragte blaasje had de volkomenste gelijkheid met de koepok. Ten einde daaromtrent beslissende overtuiging te erlangen, entte hij nu wederom kinderen met deze aan dusdanig ingeënte koe ontleende stoffe in, en het gevolg daarvan was een schoon en echt koepokblaasje. Die kinderen werden vervolgens aan de inenting der menschenpokken onderworpen; en het bleek, dat zij door de vroegere inenting voor die kwaal geheel onvatbaar waren. Sedert werden achtervolgens 25 inentingen met deze nieuwe stoffe, welke men in waarheid variola vaccina noemen kan, volbragt, die alle de meest geruststellende blaasjes opleverden. Ook te Bristol werd zulks met hetzelfde goede gevolg verrigt. - Deze ontdekking is, in zeker opzigt, van overgroot aanbelang. Dikwijls toch vertoonen zich de kinderpokken in streken, waar geen koepokstoffe te bekomen is. Men behoeft dan nu slechts eene koe met menschenpokstoffe in te enten, en het voor het menschelijk ligchaam zoo verderfelijk gif verkeert in eene weldadige, voor de verschrikkelijke kwaal beveiligende vloeistoffe.

Drie avonden.

(Vervolg en slot van bl. 727.)

III.

Het was avond. Het flaauwe licht eener aan het gewelf hangende lamp verspreidde zijn schijnsel door een klein vierkant vertrek, welks naakte, hier en daar met opschriften bedekte muren, welks hoog geplaatst, van sterke kruistraliën voorziene venster, de dikke eiken-, met geweldige ijzerplaten beslagen deur, geenen twijfel omtrent deszelfs treurige bestemming overlieten. Eene soort van brits, met een' stroozak vol gaten en eene grove wollen deken bedekt, eene ruw getimmerde tafel, volkomen bij het overige passende, op dezelve, nevens eene waterkruik zonder handvat, een opengeslagen Bijbel, een bankje tot zitplaats, ziedaar de eenige voorwerpen, welke de bewoner van dit jammerlijk verblijf tot zijn gebruik bezat. Het voorkomen van dien bewoner, de vermagerde trekken van zijn bleek gelaat, hetwelk hij van tijd tot tijd in de handen verborg, zijne geheele houding, waarin zich de hoogste trap van troostelooze wanhoop, van

{==768==} {>>pagina-aanduiding<<}
matte moedeloosheid vertoonde, konden noodwendig niet anders dan den treurigen indruk vermeerderen, welken ieder, die hier binnentrad, gevoelen moest. Het doffe, uitgedoofde oog, slechts nu en dan door een' straal verlevendigd, die, men kon niet regt zeggen of woede of vertwijfeling te kennen gaf; het kale, hooge voorhoofd, op hetwelk enkele lokken van het zwarte, doch reeds naar het grijze neigende haar zich vertoonden; eene tint, anders slechts aan hoogen ouderdom eigen, maar welke misschien zorgen, misschien buitensporigheden den eerst achtendertigjarigen man op het gelaat gedrukt hadden; de verwilderde, ongehavende baard, eindelijk, gaven aan geheel de gedaante iets afschrikkends, ofschoon men in het oog zelf en in de, wel is waar thans gedrukte, houding een zeker iets, een je ne sais quoi ontdekte, hetgeen den fatsoenlijken man, die uit hoogeren stand, in dezen laagsten menschelijken staat verzonken was, niet liet miskennen. Nu en dan streek de gevangene zich met de hand over de oogen, wierp verwonderde blikken rondom zich heen, en dan, wanneer dezelve op de ijzeren staven van zijn tralievenster en op de overige blijken van zijnen droevigen toestand vielen, betastte hij zich, als 't ware om te onderzoeken, of hij werkelijk wakker was, dan of hij slechts door de schrikbeelden van eenen benaauwenden droom gekweld werd. En inderdaad, wèl mogt hij het voor eenen droom houden, gelijk ook ieder, die hem vroeger gekend, ja hem slechts gezien of van hem gehoord had, de wezenlijkheid van zulk eene wisseling in twijfel moest trekken. Want wie toch zou in dezen man, met zijn bleek, vermagerd gezigt, met den strakken, wanhopigen blik, met het wild verwarde haar, in de meer dan armelijke kleeding, den schitterenden, eleganten louis de folanges gezocht hebben; folanges, de bloem, de kroon der modeheeren, den bezitter van een aanzienlijk vermogen, den gemaal van eene der beminnenswaardigste vrouwen
uit Parijs, den vorst aller bals en soirées? Wie zou folanges hier zoeken, wanneer men de treurige katastrophe niet kende, die hem herwaarts verplaatst had? Door de listige ulchesini bijna geheel geruïneerd, zag hij het weinige, dat hem overbleef, van dag tot dag versmelten. Hij poogde door allerlei speculatiën, die niet altijd binnen de grenzen bleven van hetgeen de wet veroorloofde, zich te redden, en zijnen zoo zorgelijken toestand te verbeteren. Werkelijk was het hem gelukt, niet alleen

{==769==} {>>pagina-aanduiding<<}
nog een tijdlang het hoofd boven te houden; maar zelfs toen hij, daar de schandelijke ulchesini, zoodra zij van zijne verachterde omstandigheden onderrigt was, hem verlaten had, om met een' rijken Mexikaan, dien zij te Rome had leeren kennen, naar zijn vaderland te vertrekken, te Parijs teruggekeerd was, kon men hem, nadat hij zijne schulden betaald had, niets anders te last leggen, dan voortgezette ligtzinnigheid, hernieuwde verkwisting, beide ondeugden, welke in die wereldstad zoo zeer aan de orde van den dag zijn, dat zij bijna ophouden als ondeugden beschouwd te worden. Maar tot zijn arbeiden in den duister, tot zijn visschen in troebel water had hij handlangers, medepligtigen noodig. In den persoon van zekeren arnauld, een dier wezens, welker leven en middel van bestaan voor degenen, die hen omringen, steeds een onoplosbaar raadsel blijven, had hij een' waardigen deelnemer gevonden, en hem, onder den titel van zijnen secretaris, bij zich in huis gebragt. In de borst van dezen fielt, anders slechts een poel der laagste dierlijke begeerten, wekten emilia's, wel is waar eenigzins verwelkte, maar toen nog steeds aantrekkelijke bekoorlijkheden welhaast eene geweldige drift. De verklaringen, welke hij waagde, werden met verachting en verontwaardiging afgewezen, en alleen omdat zij de gevolgen van zulk eene openbaarmaking vreesde, onthield emilia zich, de hem gedane bedreiging te vervullen, dat zij zich over de ondergane beleediging bij haren echtgenoot beklagen zou. Binnen kort echter had arnauld den Heer de folanges zoo zeer van hem afhankelijk gemaakt, dat hij dacht te kunnen wagen, hemzelven zijne liefde voor deszelfs vrouw te ontdekken, en hem daaromtrent de onteerendste voorslagen te doen. Hoe diep gezonken louis ook was, glom in hem nog eene vonk van beter gevoel,
eene herinnering aan zijnen vroegeren stand en aan de begrippen van eer, welke zelfs den genen, die dezelve dagelijks met voeten treedt, nog bijblijven. Hij verwierp den aandrang van den schurk met toorn en afgrijzen.
Er volgde een geweldige twist. Arnauld dreigde alles te ontdekken; hetgeen hij ook veilig doen kon, daar hij steeds zorg gedragen had zoodanig te handelen, dat alle verantwoordelijkheid op louis alleen terugviel. Woord lokte wederwoord; de gemoederen werden gedurig sterker verhit. Louis, door toorn, angst en wanhoop geslingerd, zichzel-
{==770==} {>>pagina-aanduiding<<}
ven naauwelijks meer meester, en nog daarenboven door de smaadredenen van arnauld, welke deze hem met koelbloedigen hoon toeduwde, in eene woede gebragt, die bijna aan krankzinnigheid grensde, grijpt naar een op de tafel naast hem liggend mes, stoot toe, en arnauld zwemt in zijn bloed. Het gedruisch van den twist had de buren opmerkzaam gemaakt; zij schoten toe; louis scheen het gebruik zijner zinnen verloren te hebben. Men haalde geneeskundige hulp voor den gekwetste. Vergeefs! Hij had nog slechts zoo veel tijd, om de vragen der toegesnelde geregtspersonen te beantwoorden. Dit deed hij op eene wijs, dat louis daardoor in verdenking moest geraken, hem gedood te hebben, om het menigvuldige bedrog en de zwendelarijen, welke zij te zamen gepleegd hadden, te verheimelijken. Toen stierf hij; een dood, zijn leven waardig, dat dus met eene logen besloten werd. Louis werd in hechtenis genomen. Zijn geding was kort. Het vonnis des doods werd tegen hem geveld, en door den Koning niet verzacht, omdat de sedert eenigen tijd gedurig weder voorkomende gevallen van soortgelijken aard een afschrikkend voorbeeld vorderden. De avond, waarop wij den lezer de gevangenis van louis hebben binnengeleid, was die, welke den dag voorafging, die tot de uitvoering van het vonnis bestemd was.
In den kerker heerschte de diepste stilte, slechts nu en dan afgebroken door den tred van den schildwacht in den gang, waarop die uitkwam. Nog steeds bleef louis in den staat van diepe smart verzonken, waarin hij zich reeds verscheidene uren lang gedompeld vond. Een voor een trokken zijne levensdagen in zijnen geest voorbij, - een leven, welks bloesems zoo veel beloofden, en dat thans geene vrucht zou dragen, daar de bijl der guillotine bestemd was, hetzelve nog in den bloeitijd te vernietigen. Niet alleen het denkbeeld van den volgenden dag en het schrikkelijke oogenblik, hetwelk hem wachtte, vervulden hem met ijzing, maar ook de folterende overtuiging, tot welke hij nu gekomen was, dat hij zijn levensgeluk, en veelligt zijne toekomende zaligheid, aan hersenschimmen had opgeofferd. Uit deze benaauwende gedachte werd hij door geruisch aan zijne deur gewekt. Schreden naderden dezelve; de sleutels rammelden; de deur ging open, en, verzeld door den cipier, trad eene in het zwart gekleede, in eenen sluijer gehulde vrouw binnen. Ofschoon deze laatste omstandigheid louis belette

{==771==} {>>pagina-aanduiding<<}
haar aangezigt te zien, zeide hem een onbedriegelijk gevoel, dat hij zich tegenover diegene bevond, die van hem het geluk haars levens had verwacht, hetwelk hij haar met de duurste eeden had beloofd, en die in hem niets anders gevonden had, dan den veroorzaker harer bitterste tranen, harer hartverscheurendste smart.
Emilia scheen kalm en bedaard. Verdriet, langdurig hartzeer hadden hare gelaatstrekken ontsteld; in den bloei harer jaren scheen zij als door ouderdom neêrgebogen; lijden was de verwoestingen van den tijd vooruitgeloopen. Zij beminde, gelijk zij waande, haren louis niet meer. Zij had leeren inzien, dat blinde hartstogt het voorwerp niet mag aanduiden, naar hetwelk het onervaren hart der jonge maagd behoort heen te neigen, en menigmaal had zij met bittere tranen beweend, dat zij het koele maar verstandige oordeel haars vaders versmaad had. Zij voelde, dat ware liefde te zeer de tweelingzuster der achting is, dan dat de eerste zonder de laatste zou kunnen bestaan. Het was dus, zoo zij meende, geene liefde, die haar herwaarts voerde; het was de heilige, haar door de hoedanigheid van echtgenoote opgelegde pligt, om den genen, dien zij haren gade genoemd, over wien zich, met haar vereenigd, de zegenende handen van vader en moeder opgeheven hadden, zijne laatste oogenblikken, zoo veel in haar vermogen was, te verligten. Zij dacht, dat hare vergiffenis hem met de hoop op eene andere, verhevener vergiffenis uit dit leven zou laten scheiden. Ware zij moeder gebleven, zij zou zulk eenen stap misschien niet ondernomen hebben, althans niet, zoo zij hare krachten daartoe ontoereikend geacht had, want bij zulk eenen echtgenoot zouden haar de moederpligten het meest gegolden hebben. Nu echter stond zij alleen, en haar besluit was genomen. Maar toen zij hem, eertijds zoo bloeijend en zoo schitterend, in den toestand der diepste menschelijke ellende en hulpeloosheid voor zich zag, braken alle hare voornemens van bedaardheid, en luid snikkende viel zij hem om den hals. Lang hielden de echtgenooten elkander zwijgend in de armen. Eindelijk wierp louis zich aan emilia's voeten. ‘Vergiffenis! o, vergiffenis!’ riep hij. Emilia was niet in staat hem te antwoorden.
Liefderijk trok zij hem aan haren zwoegenden boezem. En deze, meer dan met woorden hem toegesprokene vergiffenis, deed hem zoo wèl, dat

{==772==} {>>pagina-aanduiding<<}
hij voor de eerste maal weder tranen vond, tranen, die aan zijn geprangd hart verligting verschaften.
‘O, Engel uit den Hemel!’ riep hij onder het storten dier tranen; ‘verdien ik mijn lot dan niet reeds duizendmaal, daar ik u het geluk van uw leven, dat gij zoo zeer verdiendet, ontstolen heb?’
Slechts door haar snikken kon emilia antwoorden. Plotseling bezielde haar een nieuw denkbeeld, het denkbeeld om haren man te redden, door met hem van kleederen te wisselen, en hem op deze wijs, onder begunstiging van de halve duisternis, die in den gang heerschte, te doen ontkomen. Met weinige woorden ontwikkelde zij hem haar plan; maar gebeden, tranen, niets was in staat, hem daarin te doen bewilligen. ‘Neen!’ sprak hij, ‘neen, mijne emilia! Ik herken hierin nogmaals uwe hemelsche goedheid, die alles vergeven en vergeten heeft; maar neen! geloof mij, de eenzaamheid heeft mij tot nadenken over mijzelven gebragt. O, ik heb mij ontleed, doortast tot in mijn binnenste, en niet met het bedriegelijk glas der zelfverblinding, neen! met den scherpzienden blik der door ondervinding, lijden, eenzaamheid en overpeinzing verkregene zelfkennis heb ik het beschouwd. Waartoe zou ik op de wereld langer verwijlen? Niet, dat ik geene liefde tot het leven gevoel, die allen menschen eigen is; maar, waarheen zou ik mij keeren? En dan, wie weet, of mijn temperament niet weder de overhand zou krijgen, of de tijd, die mij zoo menige bittere ondervinding deed vergeten, mij niet ook deze, in het oogenblik der verzoeking, uit het geheugen zou wisschen? Wie weet.....’
Het binnentreden van den cipier brak hier zijne rede af. De tijd, bij de wet tot emilia's bezoek veroorloofd, was verstreken. De echtgenooten moesten scheiden. Dit tooneel te schilderen, hiertoe is de pen te zwak; het moet gedacht, het moet gevoeld worden. Gelukkig de lezer, wien het noodlot niet met eene zoo harde vuist heeft aangegrepen, dat hij er zich een denkbeeld van kan maken; doch die zulks kan, zal met mij twijfelen, wie van beide de gaden in dit oogenblik meer te beklagen was, hij die sterven, of zij die hem overleven moest.
Den volgenden morgen was eene onoverzienbare menigte zaamgestroomd, om de uitvoering van het doodvonnis bij te wonen, de heffe des volks, die in dit tooneel geen afschrik-
{==773==} {>>pagina-aanduiding<<}
kend voorbeeld zocht, geschikt om van het kwaad terug te houden, maar alleen een schouwspel, om de nieuwsgierigheid te bevredigen. Geheel het drama werd dan ook in deszelfs bekende, bloedige aantrekkelijkheid afgespeeld; het hoofd van louis viel onder de bijl.

Zes weken daarna las men, op een' eenvoudigen grafsteen van het kerkhof van Pere la Chaise, dit opschrift:
Hier rust emilia de nerac. Vrede zij hare assche!

Een nacht uit het leven van een' jongen arts.

(Uit het Hoogduitsch.)

Moritz had zijne studiejaren met ingespannen vlijt ten einde gebragt; hij was der geneeskunde van harte toegedaan, en had elk geneeskundig onderzoek, waaraan zich de jonge Arts, aan het einde van de akademische loopbaan gekomen, moet onderwerpen, glansrijk doorgestaan. Het was dus ook vooruit te zien, dat moritz niet minder schitterend al die zwarigheden zoude te boven komen, die aan het leven van een practisch geneesheer verbonden zijn; terwijl hij, bij en boven dat alles, in het lot der menschheid het hoogste belang stelde.
Een jong practisch geneesheer is een der ongelukkigste wezens. Hij voelt in zijn binnenste het gewigt zijner goddelijke roeping; hij voelt, bij het veelvuldig gemis aan kennis, dat zijn geest niet ledig is gebleven, en wordt door den vurigsten lust aangespoord om zijn werkzaam leven in te treden, om te helpen en te genezen; hij heeft vertrouwen op zichzelven, doch het ontbreekt hem aan vertrouwen van anderen.
De menschen willen slechts door eenen bekenden Arts genezen of niet genezen worden, en bedenken zelden, dat tot bekend worden toch de gelegenheid behoort.
Menig jonge Arts is aan het ziekbed oplettender, bedachtzamer en zorgvuldiger, dan menig oude, die, de sleur volgende, gewoonte voor ervaring, een spoedig oordeel voor een geoefend ziekteöog gelden laat.
Eindelijk zet zich dan zulk een jong Doctor, als hij zich aan oude en nieuwe werken en tijdschriften moê heeft gele-
{==774==} {>>pagina-aanduiding<<}
zen, waarbij hij angstig naar elk gedruisch luistert, dat aan zijne deur hem welligt tot eenen hulpoehoevende zoude kunnen roepen, na lang en vergeefsch wachten voor zijn venster neer, en ziet den eenen Doctor na den anderen onder hetzelve voorbijgaan, of vele onde eerwaardige gebieders over dood en leven in de rijke equipagiën over de straat langs zijne woning rollen.
De aan het venster gezeten Doctor denkt in dien oogenblik noch aan de rijke inkomsten zijner Collegen, noch aan de veelbeteekenende betrekking, die menig Arts, als geneesheer van rijken en aanzienlijken, bekleedt; maar benijdt ze om den kranken daglooner, wien hij gaarne zes maal daags zoude willen bezoeken, wanneer hij hem gekozen had om zijn Doctor te zijn.
Zoo ging het moritz. Reeds vier weken was hij gepromoveerd en in zijne betrekking beëedigd; vier weken prijkte reeds aan den post van zijne deur het helder blinkend naamplaatje met de uitkomende letters: Moritz, Doctor in de Genees-, Heel- en Vroedkunde, en naast hetzelve de schitterende glad gepolijste koperen schelknop; en nog had niemand op deze veelbeteekenende woorden acht geslagen; nog was de schelknop niet door eene angstige hand des daags of des nachts in beweging gebragt geworden.
De klok had op den negenentwintigsten dag van zijne doctorale loopbaan tien ure des avonds geslagen, en geen bezoek noodzaakte hem uit te gaan, toen moritz zich verdrietig te bed legde, met garve's Opmerkingen over het Geduld en zimmermann's voortreffelijk werk, over de Ervaring, op zijn bedtafeltje nevens zich; in welke boeken hij bij afwisseling las. Hij dacht na, hoe lang hij nog geduld zoude moeten hebben, eer hij tot de ervaring van zimmermann zoude geraakt zijn, die eens in eene maand vierhonderd consultatiebrieven te beantwoorden had en de geneesheer van bijna alle Duitsche grooten was; en wierp eindelijk geduld en ervaring van zich, in de hoop van te zullen inslapen.
Het wilde hem, in zijne moedelooze stemming, niet spoedig gelukken. Eindelijk viel hij in sluimering, en - was het waarheid of bedrog? - lang dacht moritz er niet over na - hij had aan de bel hooren ringelen, en was met een' sprong uit het bed en aan het venster, waaruit verscheidene ruiten rinkelend naar beneden vielen, door de kracht, waarmede hij het had opengestooten. Maar ach! er stond niemand

{==775==} {>>pagina-aanduiding<<}
beneden; slechts in de verte vernam hij het spottend gelach van eenige ruwe knapen, die er zich eene aardigheid van gemaakt hadden, de deurschel zoo heftig te doen klinken.
Het venster werd weder toegetrokken; de togt drong ongehinderd door de gebrokene glasruiten ter kamer in; moritz ging, gelijk een filozoos, met afgemetene passen weder naar zijn bed, zich bezig houdende met eenige overdenkingen over - teleurgestelde verwachtingen.
Op nieuw begon morpheus zijne oogleden toe te drukken, en naauwelijks had hij eenige van zijne maanbollen over hem uitgestrooid, of - daar wordt op nieuw aan de bel getrokken. Nu stond de jonge Doctor met al de waardigheid op, die eenen Arts betaamt. Word ik weder bedrogen? dacht hij mistroostig. Doch er werd op nieuw gebeld. - Ho! ik wil mij toch niet weder laten uitlagchen! - Hij drong zich tegen de vensterstijlen aan, en zag van ter zijde af, zonder opgemerkt te kunnen worden, door de gebrokene glasruiten. Hij bespeurde een' stroohoed, die zich, door de maan romantisch verlicht, voor zijne huisdeur op en neêr bewoog. Nu was op hetzelfde oogenblik het venster ook opengedaan.
‘Lieve Heer Doctor!’ fluisterde eene smeekende vrouwestem van beneden hem toe, ‘neem mij niet kwalijk, dat ik u zoo laat lastig val.’
‘Volstrekt niet, mijn kind! Moet ik met u medegaan? Ik ben oogenblikkelijk bij u.’
‘Ach neen, Heer Doctor! Ik ben de kamenier van de Gravin, die hier mede in huis woont; ik heb met mijn' beminde, den Kamerhuzaar olrewsky, eene kleine wandeling gedaan, en wij hebben het, bij het schoone weder, zoo als het, gelijk gij weet, met gelieven gaat, nu wat laat doen worden. Nu heb ik de vrijheid genomen, bij u aan te bellen, om u te bidden, mij den sleutel van de deur naar beneden te willen werpen; ik zal hem u morgen in dank vroegtijdig terug bezorgen.’
De Doctor kon van spijt geen woord uiten, haalde den huissleutel, wierp hem naar beneden, zoodat hij op den stroohoed der nachtwandelende kamenier vrij onzacht neêrkwam, deed het venster weder digt, en leide zich te bed.
Nu scheen het met slapen geheel gedaan te zijn; hij wentelde zich om en om, dacht aan de ziektegevallen, waarover hij in de nieuwste geneeskundige Journalen gelezen had;

{==776==} {>>pagina-aanduiding<<}
doch niets hielp; hij stak het licht weder aan, las op nieuw over geduld en ervaring; doch de geest dezer werken had op hem geen invloed, en welk werk hij ook in handen nam, geen was in staat, hem weder te doen insluimeren. Nu blies hij het licht dus maar uit, en leide zich op zijn hoofdkussen neder. Daar - o kwelgeest in den nacht! - daar wordt bij vernieuwing gebeld; doch het was nu zoo zacht, alsof eene bevende en vreesachtige hand daaraan had getrokken.
Wonen er dan nog meer met de liefde en de maan dweepende kameniers in dit huis? - dit was zijne eerste gedachte. Zijne tweede: het kon toch mogelijk zijn, dat eindelijk het lot en een zieke zich zijner erbarmd hadden. Voor eene derde gedachte had hij den tijd niet - hij was reeds uit het bed en aan het venster.
Weêr zag hij eene vrouwelijke gedaante onder het venster staan.
‘Wat wilt gij?’
‘Woont hier niet een Doctor?’
‘Om u te dienen.’
‘Wees zoo goed en ga met mij mede! Mijne moeder lijdt aan de hevigste kramppijnen.’
Medegaan - hevige kramppijnen - deze woorden electriseerden onzen Arts.
‘Dadelijk! dadelijk!’ riep hij, en hij zou binnen eene minuut aangekleed zijn geweest, ware ook hier de overijling niet de moeder der verwarring geworden. Daardoor trok hij de regter laars aan den linker voet; daardoor deed hij zijn vest met de voorpanden naar achteren aan; daardoor verzuimde hij andere kleinigheden, en toen hij eindelijk naar zijn' hoed tastte, greep hij in de haast eenen schedel, die hem, door het flaauwe maanlicht beschenen, grijnzend aanstaarde. Wrevelig zette hij het beenig hoofd neêr, en liep zonder hoed naar beneden. Hij vloog de trappen af; reeds stond hij aan de deur, reeds had hij den knop gegrepen en drukte aan denzelven, toen hem inviel, dat de deur gesloten, en de sleutel van het huis in handen van de met de liefde en de maan dweepende kamenier gebleven was.
De Doctor was buiten zichzelven.
‘O noodlot! O geluks- en ongeluksnacht!’ riep hij uit.
Gelijk simson aan de pijlers van het gebouw der Philistijnen, zoo rukte hij aan de deur; maar het ijzeren slot

{==777==} {>>pagina-aanduiding<<}
knarste slechts, alsof het spotte met zijne vergeefs aangewende poging.
‘Kom toch spoedig, Heer Doctor! Heb medelijden; haast u!’ Zoo jammerde luid de teedere stem, terwijl hem het hart van medegevoel brak, en altijd knarste en kraakte de deur, zonder te willen opengaan.
Na lange en vruchtelooze pogingen zag hij dan toch eindelijk in, dat men met het hoofd niet door den muur kon loopen, en hem niets anders overbleef, dan het slaapvertrek van de kamenier op te zoeken, ten einde van haar zijnen huissleutel terug te vragen.
Het huis, waarin hij woonde, had drie verdiepingen, die allen bewoond waren. Op iedere verdieping was eene rij van deuren. Uit deze moest hij die zoeken, waarachter het kamermeisje, dat hij als eene kwade Schikgodin beschouwde, van de maan en de liefde droomde.
Hygiea, ontferm u over uwen zoon, en leid hem op het regte pad!
Hij klom de trappen weder op, ging langs de muren zachtkens heen, bevreesd voor nog ergere tooneelen, en begon met aan de eerste deur de beste, eerst zacht, vervolgens al harder en harder, te kloppen. Niemand deed zich hooren. Hij legde het oor aan het sleutelgat; alles was binnen stil. Eindelijk vat hij den knop, het slot gaat over, de deur springt open, en hij zag in de kamer, waar hem van den grond, door het bleeke maanlicht beschenen, een schedel aangrijnsde. Welk een ongelukkig oponthoud! Hij had in zijne verstrooijing zoo lang aan zijne eigene kamerdeur geklopt.
Vol spijt liet hij de deur open, en tastte weder rond. In het eind kwam hij aan eene deur, door welke een zeer luid hoesten hem in de ooren drong. Ziekelijke toestanden hebben voor den Arts altijd bijzondere aantrekkingskracht. Moritz klopte dan ook zachtkens aan deze deur.
Een hond begon te blaffen, verscheidene uit den slaap gewekte katten begonnen te maanwen, terwijl een hol en geweldig hoesten zich daaronder mengde.
‘Wie klopt daar?’ riep eene vrouwestem.
De Doctor stotterde van angst en verlegenheid: ‘Slaapt ook in dit vertrek de kamenier van de Gravin?’
Op nieuw bulderde een geweldig hoesten door de kamer, en daartusschen klonken de woorden: ‘Wat onbeschaamde waagt het, om in den nacht het slaapvertrek van mijne ka-
{==778==} {>>pagina-aanduiding<<}
menier te gaan opzoeken, en daarbij stoutweg mij dan nog te durven wekken? Wacht, ik zal u lichten, en mijnen koetsier roepen, dat hij u den weg wijze!’
De Doctor poogde deze alles behalve beleefde en vleijende toespraak af te breken; dan, hij was niet in staat, één woord er te kunnen tusschenvoegen.
Daar klepten een paar pantoffels in de verte, en weldra kwam van den boventrap de kamenier, die het geluid van de genadige vrouw had gehoord, en meende, dat zij haar geroepen had.
‘Dieven! dieven!’ riep het meisje, toen zij den Doctor aan de deur harer meesteresse zag, en wilde de vlugt nemen.
De Doctor liep haar na, om haar de oorzaak van het voorval mede te deelen; maar het meisje schreeuwde: ‘Moord! moord!’
Daar dondert van boven eene diepe basstem: ‘Wat is dat daar beneden voor een getier? Wie maakt daar zulk een spektakel?’
‘Johan, kom af!’ riep de Gravin uit hare kamer.
‘Hij grijpt mij aan!’ gilde de kamenier.
De Doctor was ten prooi aan angst en woede.
‘Hoor mij dan toch, in 's Hemels naam!’ riep hij luidkeels; maar het meisje schreeuwde voort, en wilde niets van hem hooren.
Weldra hoorde hij vaste mannelijke voetstappen, die de trappen opkwamen. Om niet in de ruwe vuisten der stalknechts te vallen, liet hij het beangstigde kamermeisje los, en zocht een toevlugtsoord, dat hij dan ook gelukkig, door de opengeblevene deur, in zijne eigene kamer vond. De deur werd door hem op de zekerste wijze gegrendeld.
De koetsier kwam beneden. ‘Wat is hier gaande?’
‘Ach!’ schreeuwde de kamenier, ‘hij heeft mij aangegrepen!’
‘Hij wilde bij u zijn, onbeschaamde meid!’ riep de Gravin. ‘Gij hebt het wel met hem afgesproken.’
‘Maar wie dan?’ vraagde de koetsier; ‘er is niemand hier.’
‘Hoe! Is hij weg? O Hemel! misschien eene geestverschijning! Ach, welligt de geest van mijn' zaligen rentmeester, die van verdriet gestorven is, omdat ik hem den zak had gegeven. Ach! nu vervolgt hij mij.’
Nu trad de Doctor met licht uit zijne kamer. Daar hij wel inzag, dat het, bij de tragisch komische wending der

{==779==} {>>pagina-aanduiding<<}
zaak, best ware, den schijn aan te nemen, alsof hij van het gansche voorval niets wist, zoo verwonderde hij zich zeer over het gebeurde, en vroeg te gelijker tijd, in stilte, den sleutel van de kamenier terug, zich verheugende, dat het toeval hem eindelijk in staat steide dien te bekomen.
‘Den sleutel,’ fluisterde het meisje, ‘heb ik, Heer Doctor, in dank weder aan den stijl van de deur opgehangen.’
De Doctor greep naar den sleutel, en vloog naar beneden.
Haastig rukte hij de huisdeur open; er was niemand. Hij keek buiten, en zag, even voorbij zijne deur, eenen in zijne buurt wonenden Collega met een meisje, dat nog de woorden hooren deed: ‘Ik heb mij daar aan de deur van dien Doctor, die mij zoo onmeêdoogend heeft laten wachten, zoo lang opgehouden; hoe zal mijne arme moeder zich toch bevinden?’
Zeer, zeer langzaam klom de Doctor de trappen weder op, en verwenschte, in zijne mismoedigheid, alle kameniers, de schuldigen, die met de liefde en de maan dweepen, en de onschuldigen, die met de liefde en de maan niet dweepen.




Aan den landman. (*)


Ware ik meester in het dichten, 
Landman, ik bezong uw' lof; 
Maar, hoe ik de snaren spanne, 
Altijd zijn haar toonen dof. 
 
Doch, hoe kunstloos ook gezongen, 
Gij, gij wraakt dat zingen niet: 
's Is een landman, 't is een broeder, 
Die u zijne zangen biedt. 
 
Moog de steed'ling u verachten, 
Die uw zalig lot niet kent; 
Gun hem vrij zijn schitt'rend leven; 
Zijne vreugd ware uwe ellend'. 
 
'k Spreek hier van den eed'len steed'ling, 
Van den braven rijke niet; 

{==780==} {>>pagina-aanduiding<<}

'k Spreek van hem, die met versmading 
Op den Landman nederziet. 
 
Gun dien vrij zijn trotsche zalen; 
't Is geen goud, al wat er blinkt. 
Weet, dat men uit gulden bekers 
Niet de zoetste teugen drinkt. 
 
Gun hem vrij zijn rijke tafel, 
Bal, Concert en danspartij; 
Hij is bij dien schijn van vreugde 
Zoo gelukkig niet als gij. 
 
Gij ontwaakt bij 't eerste scheemren 
Van het lieve morgenlicht; 
Hij schuift voor de zonnestralen 
Nog zijn bedgordijnen digt. 
 
Gij vangt bij het morgenkrieken 
Vlijtig uwen arbeid aan, 
En het is voor u haast middag, 
Eer 't hem lust om op te staan. 
 
Zie hem uit zijn slaapzaal treden 
Waar 't ontbijt reeds lang hem wacht; 
O, hoe dikwijls moet hij klagen 
Om een' slapeloozen nacht! 
 
Gij hoort reeds, als hij nog sluimert, 
In het vroege morgenuur, 
Het gevederd zangkoor zingen 
In den tempel der natuur. 
 
O, hoe zoet is 't buitenleven! 
Buiten leeft men naar zijn' wensch, 
Buiten heft zich 't hart naar boven; 
Buiten is men beter mensch. 
 
Buiten ziet men meer Gods schepping, 
Hemelliefde en majesteit, 
Leidt men een geruster leven, 
Smaakt men aardsche zaligheid. 
 
Schoon de zon in zomerdagen 
U de bruine kaken schroeit, 

{==781==} {>>pagina-aanduiding<<}

Zie, hoe op der kind'ren wangen 
't Blosje van gezondheid gloeit! 
 
Hoe veel schooner zijn uw schoonen! 
Ja, ik heb het meer gezeid, 
Zoo ik nog eens rond mogt kussen, 
'k Zoende 't eerst een boerenmeid. 
 
Woeden storm- en hagelvlagen 
Snerpend om uw dak van riet, 
Bij een knappend vuur gezeten, 
Ruilt gij met den steedling niet. 
 
O, hoe zoet is 't dan, te kouten 
Met een gade en minnend kroost, 
Dat de vreugd door vreugd verdubbelt, 
En in tegenspoed u troost! 
 
Of wanneer, bij hoogtijd vieren, 
Eens de gulle beker klinkt, 
Vrij van dwang is 't, dat de landman 
Dan de zoetste teugen drinkt. 
 
Neen, het is geen schijn van vriendschap, 
Dien gij dan elkander biedt; 
Neen, men kent in uwe kringen 
Dat gekunsteld veinzen niet. 
 
'k Weet, dat menig halfgeleerde 
U een' dommen kinkel noemt; 
Maar ik weet ook, dat de wijze 
Dikwerf uw beschaving roemt. 
 
Waar men naar vereedling streve, 
Gij ook slaat de hand ineen; 
Gij ook helpt dan medewerken 
Tot het nut van 't algemeen. 
 
Landman, 'k heb uw' lof bezongen; 
'k Wijdde u, ja, een kunstloos lied; 
Maar het was de taal mijns harte; 
And're zangen heb ik niet. 

Naaldwijk, April 1839.

jb van duyn, Landbouwer.


{==782==} {>>pagina-aanduiding<<}

De oorsprong der Tontine-maatschappijen.

Het woord Tontine is afgeleid van een' Italiaanschen familienaam. Zekere lorenzo tonti, een beschermeling van den Kardinaal mazarin, bespeurende dat de Fransche bevolking zeer onvergenoegd over het bestuur zijner Eminentie was, meende haar tevreden te kunnen stellen door een middel, om de inwoners, zonder moeite of inspanning, in korten tijd rijk te kunnen maken. Zijn plan bestond in eene loterij van jaarrenten, met de kans van overleving, en hij droeg het, met toestemming van het Hof, in 1653 voor, maar het Parlement weigerde zijne goedkeuring er aan te hechten. Drie jaren later poogde hij op nieuw zijn plan in werking te brengen tot het bouwen van eene brug over de Seine, en toen werd het zoowel door het Hof als door het Parlement, onder den titel van Koninklijke Bank, goedgekeurd; maar het mislukte andermaal, omdat iemand er den naam van Tontine aan gegeven had, en niemand te Parijs zijn geld in eene loterij wilde wagen, die een' Italiaanschen titel droeg. De laatste poging, welke tonti aanwendde, was, zijn plan smakelijk te maken aan de Geestelijkheid, om hare schulden te betalen; maar, ofschoon deze er de schranderheid van prees, verwierp zij het, als ongeschikt voor het doel.
Toen later lodewijk XIV door de Augsburgsche Coalitie in zijne oogmerken teleurgesteld was, en meer geld behoefde, dan de inkomsten van het Koningrijk konden opleveren, nam hij de toevlugt tot de ontwerpen van tonti, die, ofschoon lang ter zijde gelegd, nog niet vergeten waren, en rigtte in 1689 eene Koninklijke Tontine van 1,400,000 livres jaarlijksche renten op, verdeeld in veertien klassen. De actiën waren van 300 livres, en de aandeelhouders zouden 10 ten honderd ontvangen, met eene kans van overleving in iedere klasse. Dit plan kwam zeer onvolledig ten uitvoer, want in geene der klassen werd voor meer dan 25,000 livres ingeschreven, in plaats van 100,000, zoo als de statuten medebragten, niettegenstaande de jaarrenten zeer stipt betaald werden. Eenige jaren daarna, toen het volk beter voor soortgelijke ondernemingen gestemd was, werd eene andere Tontine, op bijna dezelfde voorwaarden, opgerigt; maar ook deze inschrijving geraakte naauwelijks half vol.

{==783==} {>>pagina-aanduiding<<}
Beide Maatschappijen bestonden nog ten jare 1726, toen de Regering de dertiende klasse der eerste met de veertiende der tweede vereenigde, al de actiën van welke door zekere charlotte bonnemay, weduwe van louis barbier, een' wondheeler te Parijs, bezeten werden, die in den ouderdom van zesennegentig jaren overleed. Haar man had 300 livres in elke Tontine gewaagd, en in het laatste jaar van haar leven had zij een inkomen van 73,000 livres aan jaarrenten.

Naauwkeurigheid van een' reiziger in Holland.

Na een verslag (?) gegeven te hebben van de burger- en godsdiensttwisten in ons Vaderland in 1619 en de volgende jaren, gaat de reiziger van 1839 voort: ‘Het is veelligt niet overtollig hierbij te voegen, dat de Arminiaansche sekte nog heden bestaat. Hoezeer men de kerk, die de Arminianen in het Noord-Einde (in den Haag) gesticht hebben, duldt, is het er echter ver af, dat zij bij de menigte welgezien zijn. De Leeraars brumelerkamp en scholten, die vóór drie jaren voor de Hollandsche regtbanken vervolgd werden, kleefden de leer van arminius aan, en begeerden de vrije belijdenis van dezelve.’
Dit fraaije berigt vindt men in een Fransch werkje van theodore juste, (zoo 't schijnt een gesingeérde naam) getiteld: Un Tour en Hollande 1839, Bruxelles 1839. De Schrijver schijnt een jonge Belg te zijn, die van den thans gesloten Vrede gebruik maakte, om Holland te leeren kennen. Onze thans voor de Belgen zoo beleefde Boekhandelaars, die ook het fraaije Prospectus van Les Belges peints par eux-mêmes (welk een schoon tafereel zal dat zijn!) overal verspreiden, zullen ook zeker dit belangrijk en leerrijk werkje met veel genoegen door ons geheele Vaderland verzenden. Reeds zagen wij er een exemplaar van met den naam eens Amsterdamschen Boekhandelaars op den gedrukten omslag.

Loon naar verdienste.

In een klein stadje, dat men toch inderdaad niet te vergeefs op de landkaart zou zoeken, brak eens iets aan het rijtuig

{==784==} {>>pagina-aanduiding<<}
van een doorreizend Minister. De Regering der plaats wilde volstrekt niet gedoogen, dat Mijnheer de Minister de nieuwe koord, waarmede men de breuk tijdelij herstelde, betalen zou, en deze, van zijnen kant, wilde daartoe niet verstaan. Eindelijk maakte de Burgemeester met deze woorden aan dien wedstrijd van edelmoedigheid een einde. ‘Hoe gering is het offer, dat wij uwer Excellentie brengen!’ sprak hij: ‘Waarlijk, gij had aan onze goede stad meer dan eene koord verdiend!’

Kästner in de antichambre.

Kästner had bij iemand, die als een laatdunkend mensch van zeer beperkte geestvermogens bekend was, zaken te verhandelen. De wakkere Dichter wordt in een vertrek gelaten, waar twee portretten aan den muur hingen, den heer des huizes als kind en als volwassen man verbeeldende. Deze, die er zich op toelegde, de verkeerdheden van voorname lieden na te apen, liet onzen Dichter lang op hem wachten. Kästner verdreef zich de verveling en gemelijkheid daarmede, dat hij zijn potlood nam, en onder de eene beeldtenis schreef:

Zoo zag de kleine gek er in zijn kindschheid uit. 

en onder de andere:

En zie, dees groote gek werd eindelijk daaruit! 


Hoe de grooten te behandelen.

Diogenes geeft den raad, dat men met de Grooten moet omgaan als met het vuur: digt genoeg er bij, om zich te warmen; niet te digt, om zich niet te branden.

Toegenegenheid en opregtheid

Hendrik IV, van Frankrijk, droeg aan d'aubigné op, zijne levensgeschiedenis te schrijven. ‘Ik ben,’ gaf deze den Koning ten antwoord, ‘uwe Majesteit te zeer toegedaan, om die geschiedenis te kunnen schrijven.’






{==785==} {>>pagina-aanduiding<<}

Mengelwerk.

Welke titel komt den predikanten toe?

(Uit eenen Brief aan den Weleerw. Heer H.)

Veelgeachte Vriend en Medebroeder!

Het opschrift van mijn antwoord lezende, vindt gij het zeker vreemd, dat ik u den titel van ‘zeer geleerd’ onthoude, waarmede uw brief mij vereerde, en waarop gij wederkeerig een onbetwistbaar regt schijnt te hebben. Welligt stijgt zelfs die bevreemding ten top van verontwaardiging, als ik u in vollen ernst betuige, zulks met opzet te hebben nagelaten, omdat de titel van zeer geleerd u, immers vooralsnog, niet toekomt. Verre zij echter (en dit strekke tot een' voorloopigen afleider uwer verbolgenheid) de allerminste verdenking van uwe uitstekende kunde, en niets wil ik afdingen op den hoogen en welverdienden lof, welken uwe belangrijke schriften, bij deskundigen, verworven hebben en nog steeds blijven wegdragen.
Doch dit geeft mij nog geene vrijheid, om u, als Predikant, zeer geleerd te noemen. Ik weet wel, dat schier alle Predikanten, in de Boekzaal en bijzondere brieven, met dien eeretitel pronken; maar, mijns inziens, zonder grond. Mij dunkt, wij moesten al zeer tevreden zijn, dat men ons, wegens den aard onzer bediening, eerwaardig of zelfs weleerwaardig noemt. En ik zie niet, hoe het zeer geleerde in ons algemeen uithangschild te pas komt. Een Evangeliedienaar behoort wel niet ongeletterd te wezen, maar als hij volstrekt zeer geleerd moest zijn, dan ben ik zeker, dat men mij nimmer tot de predikdienst zou hebben toegelaten. Gelukkiglijk echter hebben mijne keurmeesters in Duitschland en Nederland (*) het niet zóó, naauw genomen. En hoezeer,

{==786==} {>>pagina-aanduiding<<}
sedert de nieuwe inrigting van ons kerkbestuur, de keur doorgaans scherper is dan vroeger, (wanneer wel eens brekebeentjes, die veeleer schapen konden wezen dan herders, uit al te groote barmhartigheid toegelaten werden) schijnt men echter, ook heden nog, met eene zeer middelmatige geleerdheid te kunnen volstaan. Trouwens een Candidaat, of Predikant, behoeft juist geene Doctorale geleerdheid te bezitten, en bij de meesten zal die ook wel ontbreken. Doch zelfs aan hen, die in dezen eene gunstige uitzondering maken, (en daaronder reken ik ook u) komt geenszins de titel van zeer geleerd toe, zoo lang zij niet, als zoodanigen, gekeurd en geijkt zijn. - En wie zijn de wettige keur- en ijkmeesters? Niet elk bijzonder persoon, zelfs niet het algemeen gevoelen; maar de aangestelde gezagvoerders. De kerkbesturen doen uitspraak over iemands geschiktheid tot de predikdienst, en dienvolgens over het regt, om weleerwaardig genoemd te worden. En vandaar dan ook, dat zij, die van de predikdienst ontzet worden, den eeretitel van weleerwaardig dadelijk verliezen. - Maar de Akademische Faculteiten zijn de keur- en ijkmeesters van de zeer geleerde mannen; hetzij ten gevolge van een Doctoraal examen, of eershalve. Alwie nu deze keur mist, kan, naar mijn inzien, al bezat hij wezenlijk de zeldzaamste geleerdheid, geene aanspraak maken op den eeretitel van zeer geleerd.
Er zijn, inderdaad, Predikanten van uitstekende geleerdheid, die zelfs een' Professoralen leerstoel waardiglijk zouden kunnen bekleeden; maar zoolang zij tot het Hoogleeraarschap niet dadelijk aangesteld zijn, noch de Doctorale keur hebben, zou ik, door hen als hoog- of zeer geleerd te begroeten, mij onvoegzaam vermeten, in de regten der wettige keurmeesters te vallen. En ziedaar, Vriend! waarom ik ook u, ondanks uwe grondige geleerdheid, den titel van zeer geleerd onthoude.

{==787==} {>>pagina-aanduiding<<}

Voldoet u mijne redenering niet, en vreest gij zelfs, dat ook anderen mijn voorbeeld zullen volgen; welnu, dit bezwaar kan gemakkelijk verholpen worden. Wend u slechts aan het bekende kantoor; of, zoo ge de kosten en moeite van het examen ontziet, ga dan maar voort met uwen letterkundigen arbeid, en vergeet ook niet, een bewijs te geven, dat de praecepta styli bone Latini u geenszins vreemd zijn. Welligt vereert men u dan weldra met het Diploma van Doctor in de Godgeleerdheid of Wijsbegeerte. En gebeurt dat, dan zal ik de eerste zijn, die u als zeer geleerd begroet. Doch, zoo lang ge mij niet, met goede gronden, van het tegendeel overtuigt, houde ik vol, dat de eeretitel van zeer geleerd u evenmin, als mij en andere ongegradueerde Predikanten, toekomt, en gij dien nimmer, ten zij op de zoo even genoemde voorwaarde, van mij te wachten hebt. En in allen gevalle - hoe gij ook zelf daarover moogt denken - verzoek ik u stellig, mij voortaan van die onverdiende eere, welke ik ligt voor spotternij zoude houden, ganschelijk te verschoonen.
Dikwijls kwam bij mij de wensch op, dat wij van de Franschen - in stede van hunne wufte moden en zedelooze gebruiken na te apen - de loffelijke gewoonte van eenvoudige titels overnamen. (*) Maar zoo lang dit niet geschiedt, dient men elk een, naar stand en betrekking, onderscheidenlijk te bedeelen; en zou het dus even zeer onvoegzaam zijn, de gewone Predikanten met de Doctorale mannen op gelijke hoogte te plaatsen, als de ongegradueerde Notarissen enz., tegelijk met de Meesters in de Regten, weledelgestrenge Heeren te noemen. Of behooren de laatstgenoemden niet iets vooruit te hebben? (†)

{==788==} {>>pagina-aanduiding<<}

Vroeger heb ik mogelijk zelf wel eens ongeijkte Predikanten - gij weet, wat ik er door versta - schriftelijk aangesproken als zeer geleerd; maar dan geschiedde zulks óf uit inschikkelijkheid omtrent het vrij algemeen gebruik, en om eene ongunstige verdenking voor te komen, óf wegens onzekerheid omtrent hunnen Doctoralen graad. Trouwens, in het laatste geval, acht ik het beter, iets te veel, dan te weinig, te geven. Doch, met uitzondering van dit laatstgenoemde geval, heb ik vast besloten, aan geene andere dan geijkte Predikanten den titel van zeer geleerd te geven, al overtroffen zij de graadbezitters in uitbundige geleerdheid.
En zoo weet gij dan, Vriend! mijne gedachten over de onderhavige zaak. Mogten ook anderen zulks vernemen, opdat, in voorkomende gevallen, niemand mij te onregte verdenke. Doch, hoe gij en anderen er over mogen denken, ik voor mij begeere geenszins met onverdiende paauwenveêren te pronken.

Laren, bij Zutphen, Nov. 1839.

j.g.c. kalckhoff.





Eenige aanmerkingen op de proeve over de zedelijke vrijheid van mr. A.F. Sifflé.

Aan de Redactie der Vaderlandsche Letteroefeningen.

Weledele Heeren!

In No XIV van uw geacht Tijdschrift vond ik eene Verhandeling van den Heer Mr. a.f. sifflé, over den aard en de grenzen der Zedelijke Vrijheid enz., die mijne bijzondere aandacht trok. Er is misschien op het uitgebreide veld der menschelijke wetenschap geen

{==789==} {>>pagina-aanduiding<<}
belangrijker onderwerp dan dit. Ik herinner mij, niet veel minder dan eene halve eeuw geleden, mij daarmede reeds te hebben bezig gehouden, en, na een collegie over de Metaphysica te hebben gehoord, gelezen of nageslagen te hebben, wat zeer verschillende, toen vooral in zwang zijnde Auteurs, beattie, (*) villaume, (†) het Système de la Nature, kant, (§) spinoza (※) en anderen daarover hadden. En gelijk de eerste mij niet bevredigde, zoo leerden mij de tweede en derde, dat er zoo iets, als vrijheid, inderdaad niet bestond. Spinoza scheen dezelve evenmin toe te laten; en daarom kwam het mij ook voor, dat het Pantheïsme van dezen boven het Materialisme van mirabeau of diderot, in den grond, niet zoo veel vooruit had. Kant behaagde mij beter, omdat deze, schoon hij de vrijheid onbewijsbaar achtte, nogtans beweerde, dat wij dezelve gelooven moeten. Inderdaad, dit komt mij volstrekt noodig voor, zullen zedelijkheid en Godsdienst

{==790==} {>>pagina-aanduiding<<}
voor den denker geene hersenschimmen worden. Wat de Heer sifflé empirische of ondervindelijke vrijheid noemt, schijnt mij niets meer toe, dan wat spinoza, het Système de la Nature en villaume natuurlijk ook overlaten; het is eene vrijheid bij vergelijking, zoo als het dier vrijer is dan de plant en de mensch weêr dan het dier, omdat wij, aan geene bepaalde leefwijze, aan geen instinct gebonden, voor allerlei vorming vatbaar, en rijker in denkbeelden, tusschen welke wij schijnbaar kiezen, elk geheel op onze wijze (zij het dan ook meer of minder oorspronkelijk) handelen. Want in den grond hangt toch deze handelwijze geheel af van omstandigheden buiten ons, als geboorte, ligchaamsgestel, opvoeding, verkeering, ontmoeting, lotsbedeeling of hoe het heeten moge. Ons gedrag, hetzij goed of kwaad, is slechts de slotsom dezer afwisselende toestanden en niet van onzen wil. Neen, onze vrijheid moet, gelijk men het gelieft te noemen, transcendentaal, boven alle stellige begrenzing of besturing door eene vreemde magt en invloed zijn, of zij is geene eigenlijke vrijheid. En valt deze ook moeijelijk te begrijpen of te verklaren, omdat wij toch altijd naar eenen zekeren grond, volgens eene of andere drijfveer handelen, die noodwendig buiten ons schijnt te moeten liggen; eenigermate, en zoo ver het voor ons noodig is, kunnen wij toch de mogelijkheid en wezenlijkheid van dezelve, mijns achtens, inzien. Ik heb dat in ditzelfde Tijdschrift reeds vóór jaren (1827, bl. 613) zoeken te betoogen, en ik kan, in het wezen der zake, slechts herinneren, wat ik toen gezegd heb.
Wij zijn door de Godheid in staat gesteld, het zedelijk goede van het kwade te onderscheiden. Wij hebben eene wet in ons binnenste; de regter zit daar ten troon, om te gebieden of te verbieden, goed te keuren of te bestraffen. Hoe wij, middellijk of onmiddellijk, aan dit besef, dit gevoel, deze kennis geraken, doet niet ter zake - of het eene donkere opmerking is van hetgeen de verlichte rede duidelijker inziet, dan of het geheel een gegeven iets, een trek van het beeld der Godheid in ons

{==791==} {>>pagina-aanduiding<<}
is, onverschillig - wij bezitten het; geene verwildering of verbastering roeit het geheel uit. En wij kunnen deze onveranderlijke, onafhankelijke wet volgen of niet. Geene verlokking is zoo groot, die dit pligtgebod (als het gewigt op eene schaal) opweegt, of deszelfs regt van eischen vernietigt. Ziedaar de vrijheid! ziedaar den mensch op den kruisweg geplaatst, niet tusschen twee krachten, die hem, naarmate van derzelver meerder of minder gewigt, hier- of daarheen trekken, maar als een vrij man, om zijnen pligt te doen of te zondigen!
Ik weet wel, dat dit pligtbesef, in de doorgaande handelwijze der menschen, vaak met andere drijfveren op gelijken voet geplaatst wordt; dat het hier zwaarder, daar ligter bij hen weegt; dat de minsten onzer daden geheel alleen en zuiver door hetzelve worden bestuurd, en dat de omstandigheden van onberekenbaar gewigt zijn, om den mensch het pad der deugd of der ondeugd te doen bewandelen. Doch, zij dwingen hem niet. En kenden wij de gansche geheime geschiedenis van den man, die geheel het slagtoffer van zijn lot en toestand schijnt te zijn, wij zouden ligt ontdekken, dat hij het toch eigenlijk zelf was, die, zoo niet den eersten stoot aan deze noodlottige omstandigheden gaf, toch op zekere punten, na beraad en met aarzeling, of met zeker woest geweld en stellig opzet, als in dien stroom sprong.
Dan, nog eens, ik geef het toe, dat wij veelal het maaksel van ons levenslot zijn; dat wij, voor een groot, wie weet hoe groot gedeelte, in vrijwillige slavernij verkeeren, en dat er voor den Alwetende, den Schepper, Onderhouder en Bestuurder van alles, niet veel meer dan eene middellijke kennis noodig is, om elks handelwijze te voorzien; waardoor dan ook zijn bestuur van alle belemmering door de menschelijke vrijheid gereedelijk zou ontslagen zijn. Doch, schoon ik toegeef, bezwaarlijk eene andere dan deze middellijke voorwetenschap te kunnen denken, ik meen daarom geen regt te hebben, om den Onbegrijpelijke binnen zoodanige grenzen te beperken. Gewis, Hij weet alles en Hij bestuurt alles. Ook 's men-
{==792==} {>>pagina-aanduiding<<}
schen daden en derzelver gevolgen staan in zijne magt. Hij leidt ons, den een' langs deze, den ander' langs gene paden. En zijn oordeel zal regtvaardig zijn.
Deze gedachten bied ik UEds. aan, om ze, indien gij het goedvindt, te plaatsen, den geachten steller van genoemde Verhandeling ter beproeving, maar vooral ook, om de verkeerde gevolgtrekking, die ligt door dezen of genen daaruit zou kunnen worden afgeleid, naar vermogen tegen te gaan, en dat bolwerk van alle deugd en godsdienstig vertrouwen, gelijk ik achte, de zedelijke vrijheid van den mensch, tegen alle gevaar, vooral van nieuwere wijsgeerige begrippen, te helpen verdedigen.
Ik ben met de meeste hoogachting

A........, 19 Nov. 1839.

UEds. bestendige Lezer S.

Merkwaardige overeenkomst van maat en snelheid des menschelijken ligchaams met die van onzen aardbol.

(Uit schubart's Lehrbuch der Menschen- und Seelenkunde.)

Opmerkelijk scheen reeds der vroegste Oudheid de afspiegeling van den omvang en den voortgang onzer planeet op hare baan in de hoegrootheid en gemiddelde snelheid der beweging van den mensch, krachtens welke de gewone stap van dezen in eene opmerkenswaardige evenredigheid tot den loop van aarde en zon staat. Want een man van middelbare grootte en middelbare rapheid der beenen kan, te voet gaande, in denzelfden tijd een even groot gedeelte van den omtrek der aarde afwandelen, als de zon van de lengte harer baan: in 24 uren 24 mijlen of uren gaans; in den tijd van een jaar den ganschen omtrek der planeet, welke in denzelfden tijd hare baan afloopt. De gewone maat des levensduurs van een mensch wordt met regt op 70 jaren bepaald, of, bij eene toe-
{==793==} {>>pagina-aanduiding<<}
naderende opgave, op 25920 dagen. Doch deze tijd is het 365ste deel der groote natuur-periode van onze planeet, welke den voortgang der nachteveningen door den ganschen dierenriem omvat, want deze wordt op 25920 jaren berekend: de menschelijke leeftijd is juist één dag van dat groote wereldjaar. Hierbij is het ook der opmerkinge waardig, dat het gemiddelde getal der ademhalingen van ons levend ligchaam in een' dag 25920 bedraagt.

Vernieling van archiven gedurende de Fransche omwenteling.

Reeds meermalen is gewag gemaakt van de onherstelbare verliezen, welke de verzamelingen van staatspapieren en andere bescheiden, in Frankrijk en in Italië, van het Vandalismus der Fransche omwenteling te lijden gehad hebben. Thans vinden wij, in het tweede deel van het Zwitsersche Museum voor geschiedkundige wetenschappen, op nieuw een aantal merkwaardige opgaven, van welke wij er eenige, getrokken uit het gedrukte berigt van den Heer maillard de chambure, te Dyon, willen overnemen.
Bij de wet van 5 November 1790 was bevolen geworden, dat alle aan godsdienstige corporatiën behoorende geschriften in de hoofdplaats van elk distrikt bijeengebragt zouden worden. Destijds leverde de abdij Moustier St. Jean, in Bourgogne, alleen elf vaten en zes kisten vol van zoodanige oorkonden. Men ging echter hierbij met zulk eene onachtzaamheid te werk, dat, bij voorbeeld, van de abdij Molesine naauwelijks het twintigste gedeelte der gezondene stukken te Dyon aankwam. Onder dagteekening van den 10 Augustus 1793 beval het departementale bestuur, dat alle aanteeken-, hand- en cijnsboeken der Edellieden verbrand moesten worden. Den 17 November van het genoemde jaar trof ditzelfde lot alle papieren van den Adel, waarin bewijs der heerlijke regten gevonden werd; evenwel is nog veel aan

{==794==} {>>pagina-aanduiding<<}
deze vernieling ontsnapt. Op den 23 September verzochten de burgers pajot en parsiel, dat hun 70,000 pond beschreven papier uit het Archief geleverd mogt worden, ten einde daaruit wit papier te vervaardigen, opdat alzoo het oude linnen tot het maken van pluksel bespaard mogt blijven. In Maart van het volgende jaar geboden billaud-varennes en collot d'herbois aan het bestuur van het departement Côte d'or, alle stukken, boeken en papieren, die tegen de grondbeginsels der vrijheid en der rede gekant waren, te verzegelen. Wel is waar had de Minister van binnenlandsche zaken reeds in 1793 Deproefd, deze vernielingen te stuiten; maar hoe weinig zulke bevelen in acht genomen werden, blijkt onder anderen daaruit, dat men den 20 Februarij 1794 14,000 pond parkement naar Toulon zond, om daarvan kardoezen voor zwaar geschut te vervaardigen, en den 12 Maart weder 13,400 pond parkement, tot hetzelfde oogmerk, naar Auxonne. Eindelijk werd in 1796 bij eene wet bevolen, dat al deze soort van papieren in de hoofdplaats van het departement bijeengebragt moesten worden; maar reeds de bijeenverzameling geschiedde onordelijk, en de bewaring was hoogst onachtzaam en zorgeloos. Hetgeen echter nog veel grootere en meer omvattende vernieling veroorzaakte, was een in Januarij 1796 gegeven bevel, om de nuttelooze papieren te verkoopen, waarbij aan onwetendheid en ontrouw de ruimste gelegenheid verschaft werd, om de verzameling van derzelver beste schatten te berooven. Destijds werden 1,849 pond der voor geschiedenis en kunst belangrijkste papieren in 13 kisten naar Parijs gezonden, en reeds den 21 Maart 1796 werden 66,635 pond van zoodanige archiefstukken verkocht. Den 14 Augustus 1797 verkocht men 14,912 pond; in de jaren 1810, 1811 en 1813 weder 4,000 pond, en nog in Junij 1828 niet minder dan 8,000 pond dezer soort van
papieren. Te Dyon stookten in Maart 1814 de geallieerde troepen hunne wachtkamers met zulke geschriften, en den 9 Maart 1818 ontdekte de Plaatskommandant het spoor van een

{==795==} {>>pagina-aanduiding<<}
diefstal van 300 pond tot het Archief behoorende papieren, zonder dat de navorschingen den dader vermogten kenbaar te maken. Eerst de tegenwoordige Prefect had de verdienste, aan deze verwoestingen een einde te maken, en den grond te leggen tot een welingerigt Archief.

Opmerkingen over en onder het wandelen.

Van mijne jeugd af aan ben ik een liefhebber van wandelen geweest, en weinig dagen gaan er voorbij, dat ik niet eene groote of kleine wandeling doe. Daar ik dan het meest en ongestoordst over het een of ander denk, zoo volgt van zelf, dat ik dan ook wel eens onder het wandelen over het wandelen zelf gedacht heb. De plaats No. 22 uit het eerste Deel der Gedachten van jean paul spreekt over de verschillende soorten van wandelaars. Ik dacht wel eens over dezelve na, en zij kan ons nu gevoegelijk als tekst dienen, om eene zekere eenheid in den loop der opmerking te brengen, die ik al wandelende over het wandelen gemaakt heb.
‘Een man van verstand en redeneerkunde zou, mijns oordeels, (zegt jean paul) alle wandelaars, even als de bewoners van Indostan, in vier Casten moeten verdeelen.’ Dit kwam mij voor meer geestig gezegd, dan waar te zijn. De Casten der Indianen zijn onherroepelijke afdeelingen onder het menschdom, door brahma zelv' bepaald, en het is onmogelijk voor een van eene lagere soort, zich ooit tot eene hoogere te kunnen verheffen. Daar nu de wandelaars de vier Casten uitmaken, behooren de niet wandelenden, en dit zijn verreweg de meesten, tot de verworpene Paria's. Zij loopen wel in alle rigtingen, als de mieren, door elkander, maar zij wandelen niet, en de meer voortreffelijke wandelaar zou verontreinigd worden, zoo hij bij ongeluk een' niet wandelenden Paria aanraakte, of een' bedelaar, die zeker nooit wandelt, eene aalmoes toereikte. Zij, die dus voor het wandelen niet in de wieg gelegd zijn,

{==796==} {>>pagina-aanduiding<<}
zouden eigenlijk nooit de vermetelheid moeten hebben om zulks te doen, namelijk: om een uur of een gedeelte daarvan op hun gemak zonder wezenlijk doel eens rond te loopen, omdat zij dan op de voorregten der hoogere Casten inbreuk zouden maken. Maar wie zou hun, die in de week geene gelegenheid tot wandelen hebben, des Zondags een toertje met meisje of vrouw en kinderen misgunnen? Een oppervlakkig beschouwer zou dit voor wandelen kunnen aanzien; maar hij zal straks wel tot andere gedachten komen, en overtuigd zijn, dat dit rondloopen er wel iets van heeft, zonder zulks in den eigenlijken zin te zijn. Eéne aanmerking zal vooreerst genoeg zijn, om zijn voorbarig oordeel te doen wankelen. Des Zondags blijven de wandelaars exprofesso op de uren van dat drukke rondloopen even buiten de stad te huis, of zij strekken hunne wandelingen wat verder uit, om niet in het wandelen gestoord te worden. Zoo dus de menigte wandelde, zou zulks immers niet het geval kunnen zijn.
Jean paul vervolgt: ‘In de eerste Caste loopen de erbarmelijksten, die het uit ijdelheid of mode doen, en of hun gevoel, of hunne kleeding, of hunnen gang willen doen zien.’ Dit is zeker eene ellendige soort van wandelaars, bijna dien naam onwaardig. Ik vergelijk ze bij lastige hommels, die soms de meer verhevene wandelaars om de ooren snorren, en wier ontmoeting zij zoo veel mogelijk schuwen. De laatsten vermijden wel zorgvuldiglijk de zoo stijve als vervelende wandelplaatsen der beau monde; het Prado, Longchamp, het Haagsche bosch, wanneer de zoogenaamde fatsoenlijke lieden dit komen bezoeken, zonder het te zien, zijn hun eene hel, die zij zoo spoedig mogelijk trachten te ontvlieden. Zij wandelen niet om elkander te zien en gezien te worden; zij verbeuzelen hunne zoete oogenblikken niet met gesnap, waaronder het wandelen zelf geheel vergeten wordt. Ten opzigte van deze soort van wandelaars, of liever rondloopers of slenteraars, heeft jean paul volkomen gelijk; maar dat zij allen onherroepelijk tot die lage

{==797==} {>>pagina-aanduiding<<}
Caste moeten blijven behooren, klinkt wat hard. Zoo eenigen het maar van zich kunnen verkrijgen, om op de favorite uren van de groote wandelplaatsen weg te blijven, hebben zij een' grooten stap tot verbetering gedaan, en er is hoop, dat zij eenmaal tot eene hoogere orde van wandelaars zullen opklimmen.
‘In de tweede Caste,’ zegt jean paul al verder, ‘rennen de geleerden en de vetten, om zich beweging te verschaffen, en minder om te genieten, dan wel om te verteren, hetgeen zij hebben genoten. In deze alleen lijdelijke klasse moet men ook die rangschikken, welke het zonder oogmerk en zonder genot doen, of als begeleiders, of uit een dierlijk welbehagen aan het schoone weder.’ Dit zijn dan ook nog maar wandelende automaten, hoewel sommigen vrij hard loopen, die weinig belang inboezemen, doch niet zeer talrijk zijn, en de hoogere soort van wandelaars weinig hinderen. Geleerden, die daar zoo gedachteloos henen draven, zijn er immers maar zeer dun gezaaid. Vetten, die beweging nemen om dunner en magerder te worden, zijn weldra zoo dik, dat zij wel genoodzaakt zijn om eindelijk te huis te blijven; en die zonder oogmerk en genot wandelen, vinden het weldra vervelend, en loopen spoedig alleen naar eene digt bij de stad gelegene pleisterplaats, om eens uit te rusten, zonder dat zij vermoeid zijn. Die lastige soort van begeleiders, die den echten wandelaar met hunne weinig beteekenende gesprekken afleiden en vermoeijen, zijn dikwijls genoodzaakt spoedig tot hunnent terug te keeren, als zij niemand ontmoeten, dien zij kunnen aanklampen; en hij, die niet alleen kan wandelen, is voorzeker eene armhartige soort van wandelaar. Zij, die slechts rondkuijeren om het schoone weder te genieten, komen voorzeker de deur niet uit, als het winderig, guur of regenachtig is, en wanneer de lucht eenigzins broeijend of met wolken is bezet, kan men gerust zijn dezulken niet te ontmoeten. En hoe weinig dagen zijn er, dat zij het weder regt mooi noemen; het geringste zomerwindje is eene voldoende reden om hun

{==798==} {>>pagina-aanduiding<<}
hunne wandeling te doen uitstellen, waarvoor zij gretiglijk het eerste het beste voorwendsel aangrijpen, omdat bij hen de lust tot wandelen niet zeer sterk is. Het is hun spoedig te heet, of te koel, vooral wanneer de wind noordelijk is.
‘De derde Caste bevat die weinigen,’ vervolgt jean paul, ‘in wier hoofden de oogen der landschapschilders staan, in wier hart de groote omtrekken der zigtbare wereld dringen, en die op de onmetelijke schoonheidslijn staren, welke klimopranken om de gedaante van al het geschapene buigt, - die de zon, den bloeddruppel en de erwt rond maakt, en alle bladeren en vruchten tot cirkel en eirond knipt. O! hoe weinig zulke oogen rusten op de bergen, op de ondergaande zon en op de gebogen bloem!’ Het is tot weinigen, dat jean paul zoo dichterlijk als welsprekend het woord voert; het is tot de wandelaars, die gevoel, verbeeldingskracht, en niet alleen goede oogen in het hoofd, maar tevens een hart bezitten, dat door het schoone kan aangedaan en daarvoor ontgloeid worden; men vindt die niet bij menigte op den weg. Eenzaam en verspreid zijn zij op den aardbol verdeeld. Zelden is het hun vergund, het vuur, dat hen verwarmt, bij anderen te kunnen opwekken. Zulke aesthetische wandelaars leven niet alleen in de natuur, maar de natuur leeft in hen. In hun gemoed is de hemel immer azuur, de zon goud en de aarde met het liefelijkste groen geschakeerd. In hun oog is de schoonheidslijn, die zij om alle de voorwerpen slingeren, die zij op hunne wandelingen ontmoeten. Zij weten het armste landschap door hunne levendige verbeelding te veraangenamen, en hetgeen de gewone mensch gedachteloos voorbijloopt, is dikwijls voor hen het voorwerp van de duurzaamste bewondering. Men zal mij hier toevoegen dat het oord, dat wij bewonen, de kring, dien wij al wandelende moeten doorloopen, weinig schilderachtig is; dat, om de grootsche omtrekken der Schepping, de klimopranken der onverwelkbare schoonheid van de natuur te aanschouwen, men een' anderen hemel, eene

{==799==} {>>pagina-aanduiding<<}
andere luchtstreek, de kronkelingen van den Rijn, de reusachtige Alpen, de heerlijke landschappen van Italië, en wat al niet, bezoeken moet. Zoo men de schoonheidslijn niet in den boezem omdraagt, en niet altijd gereed is, die om de gewrochten der natuur te slingeren, kan men gerust te huis blijven; en al had men al die oorden doorkruist, zou men echter gelijk zijn aan hem, die, om mij van een bekend spreekwoord te bedienen, te Rome geweest zijnde, toch den Paus niet had gezien. De voor het natuurschoon gevoelige wandelaar behoeft niet zoo ver te loopen, om de schepping te bewonderen. Hier is de zon (jean paul zegt: de bloeddruppel; ik zoude liever hiervoor den dauwdruppel in de plaats stellen) rond, en de bladeren zijn ook hier in oneindig verschillende vormen van cirkel en eirond geknipt. Zoo ons oog op geene scherp geteekende bergruggen rust, dwaalt het onbelemmerd over onafzienbare water- en landvlakten rond, die allen op de aangenaamste wijze gestoffeerd zijn, of wordt aangetrokken door breede stroomen, die kalm zich met den Oceaan gaan vereenigen. De zon gaat overal onder, hier zoo wel als in Duitschland, Zwitserland en Italië en waar niet al, tot in China en Othahite toe, en wij behoeven daar niet naar toe te reizen om zulks te zien. Het is aardig, en ik geloof, dat het met de meeste wandelaars het geval is, dat zij meer naar het ondergaan, dan naar het opkomen der zon gezien hebben. Eindelijk hebben wij ook hier schoone en gebogene bloemen, waarop wij met welgevallen kunnen staren en wier liefelijke geuren wij kunnen genieten. De weinige gevoelige wandelaars behoeven dus geene reizigers te worden. Socrates verwijderde zich zeldzaam ver van Athene en van de boorden van den Ilissus. Misschien was
Delium het verste oord, dat hij bezocht; en daar was hij als soldaat genoodzaakt naar toe te gaan, zoo als de soldaten wel meer op plaatsen gezonden worden, waarnaar zij uit eigen verkiezing niet henen zouden wandelen. Toen hij wijsgeer geworden was, mogt hij eens enkele keeren naar het voorgebergte

{==800==} {>>pagina-aanduiding<<}
van Sunium en de haven van Pireus gaan, maar dit schijnt uiterst zeldzaam geweest te zijn. Kant verwijderde zich in zijn wandelen nooit buiten het gezigt van Koningsberg. Ook is er een hemelsbreed onderscheid tusschen zulke wandelaars en een reiziger. Eene beschrijving van den laatsten zal het ons aanstonds aanschouwelijk maken, dat men een echt wandelaar en een rusteloos of zelfs een bedaard reiziger voor twee tegenovergestelde personen te houden heeft. Een reiziger, die door de hedendaagsche reiswoede bezeten, en door de menigvuldige gelegenheden, om spoedig te reizen, wordt aangelokt, is iemand, die zich te huis verveelt, die afwisseling wil hebben en zich aangenaam wil verstrooijen. Indien hij een gevoelig wandelaar ware, zou hij die verveling niet gevoelen, en afwisseling met aangename verstrooijing genoeg vinden, zonder hiervoor op eene diligence of stoomboot te gaan zitten. Altijd ten hunnent te blijven, is voor hen zoo eentoonig; de eene dag glijdt even zoo als de andere voorbij. Zou het misschien bij velen niet daaruit voortkomen, dat slechts één toon, en dat wel een valsche, hun altijd in de ooren klinkt? Zij zullen die dan ook wel in Wiesbaden; Parijs, Londen, Gelderland hooren klinken, omdat hunne ziel een versleten muzijkinstrument met ééne ontstemde snaar is. Zij zoeken nieuw gezelschap, andere menschen, andere boomen, alsof hier geene genoegzame verscheidenheid van menschen en fraaije boomen te vinden ware. Het gezelschap, dat men op reis aantreft, is dikwijls veel minder beduidend dan dat, wat men op den weg onder het wandelen ontmoet. Bij het eerste is men genoodzaakt eenigen tijd zelfs tegen wil en dank te blijven, alle lastige vragen van hetzelve beleefdheidshalve te beantwoorden, en hunne soms nog lastiger gesprekken aan te hooren. Op de wandeling stapt men zulk gezelschap zonder
onbeleefdheid voorbij, of laat het vooruitgaan. De reiziger verveelt zich dus te huis; de wandelaar verveelt zich dikwijls op reis, en als deze de lieden met pak en zak driftig de stad ziet verlaten, om een zoogenaamd plei-
{==801==} {>>pagina-aanduiding<<}
ziertogtje te doen, wenscht hij hun veel vermaak, en gaat kosteloos eene wandeling maken. Een reiziger is niet zelden iemand, die, door nieuwsgierigheid gedreven, alles te gelijk wil bezien, en zich geen tijd gunt, om de voorwerpen op zijn gemak te bezigtigen. Schoone gezigten, merkwaardige gebouwen, schouwburgen, Vauxhals, Museums, alles beschouwt hij haastig, alles bezoekt hij vlugtig, slechts bedacht zijnde om toch niets merkwaardigs te vergeten; en na dat men alles bekeken heeft, vraagt men nog ongeduldig: ‘Is hier nog iets interessants, want om twee uren vertrekt de snelwagen en wij moeten nog verder op?’ - Reizigers te voet zijn, zegt men, hierop eene uitzondering; het zijn wandelaars, die slechts eenen verderen togt doen; zij hebben den tijd, om alles op hun gemak te bezien, en zijn van het lastige reisgezelschap ontslagen. Maar hoeveel onaangenaamheden hebben zij niet te verduren, van regen, wind, brandende zonneschijn, honger en dorst, waaraan de wandelaar zich niet behoeft te onderwerpen. De wandelaars hebben echter eene groote achting voor wetenschappelijke reizigers; want deze stellen hun in de gelegenheid, om des winters aan het hoekje van den haard te reizen. Het tafereel der wereld ontvouwt zich dan voor hun oog. De wandelaar ziet dan Londen, Parijs, zonder genoodzaakt te zijn in een, dikwijls alles behalve zindelijk, logement zijn' intrek te nemen. De overblijfsels der oudheid, de Gothische kerken der Middeleeuwen ziet hij voor zijn oog oprijzen; het Coliseum, het Pantheon van Rome, de Propyleën, het Parthenon te Athene, de bouwvallen van
Thebe en Palmyra vertoonen zich voor zijne verbeelding, verheven en met het waas der eeuwen bedekt; terwijl de reiziger dikwijls niets dan ruwe steenklompen gezien heeft. Hij is met belzoni in de rotstempels van Ipsamboul en de Egyptische koningsgraven, zonder gevaar te loopen, om hierin, zoo als deze, bijna te verstikken. - Eindelijk, om van de reizigers af te stappen, deze ontmoeten soms menschen, met wie zij gaarne vriendschapsbetrekkingen zouden wil-
{==802==} {>>pagina-aanduiding<<}
len aanknoopen; het onverbiddelijk uur van scheiding is daar; de laatste handdruk is gegeven, en... men ziet elkander op aarde nimmer weder. Welk een aandoenlijk oogenblik voor eenen gevoeligen mensch, die zoo zelden een met hem sympathiserend wezen ontmoet! De wandelaar hecht zich aan een bepaald getal voorwerpen en aan weinige personen; hij ziet dezelve dikwijls terug, en maakt zich met hen gemeenzaam, om zoo spoedig niet te scheiden.
‘Men zou denken,’ zoo eindigt jean paul, ‘dat er na deze derde geene vierde Caste meer kon zijn; dan, er bestaan menschen, die niet enkel een kunstkennend, maar ook een heilig oog op de schepping slaan; die in deze bloeijende wereld ook de tweede, en onder de schepselen ook den Schepper plaatsen; die onder het ruischen en kraken van den duizendtakkigen, digt belommerden levensboom nederknielen, en met den daarin lispelenden Genius willen spreken, omdat zij zelve gevoelen, dat zij de bewogene bladeren zijn; die den diepen tempel der Natuur niet als eene Villa vol schilderstukken en standbeelden, maar als eene heilige plaats der aanbidding beschouwen; - in 't kort, die niet alleen met het oog, maar met het hart gaan wandelen.’ Het moeten voorwaar edele menschen zijn, waarop deze gevoelvolle woorden kunnen toegepast worden; echte wandelaars, niet alleen in uren van verpoozing langs den weg, maar langs de geheele levensbaan, vervuld met het denkbeeld hunner bestemming hier op aarde, met het diep gevoel van pligt en deugd. Zij moeten God in hun binnenste omdragen; daarom zien zij Hem overal in de Natuur weder. Zij verheffen dikwijls hunnen blik van de aarde tot den Hemel, en gelooven, dat daar eene nog heerlijker wereld bestaat, waarnaar zij henen wandelen. De menschheid, die duizendtakkige, digt belommerde boom, is hun niet onverschillig; zij rusten dikwijls onder deszelfs schaduw uit; zij zien niet zonder aandoening deszelfs gele bladeren vallen, maar tevens onophoudelijk weder nieuwe uitspruiten; want de boom blijft,

{==803==} {>>pagina-aanduiding<<}
eeuw in eeuw uit, altijd groen. Dan denkt de wandelaar dikwijls, dat ook hij eenmaal van deszelfs ranken, hetzij door stormwind, hetzij door verdorring, op den grond zal nederzweven en door zijne opvolgers zal vertreden worden. - Neen! dan verheft zijne ziel zich boven de aarde, en hij hoort de stem van den Genius: ‘Daar is hier boven een talloos heir van werelden en sterrekringen, als zoo vele woningen, voor den geest bereid, die voor eene eindelooze volmaking is in het aanzijn geroepen.’ Hij rigt dan het oog op tot het flikkerend uitspansel, en het raadsel der sterfelijkheid is voor hem opgelost. De schepping wordt voor hem de tempel van den heiligen God, en is niet alleen schoon, maar met een zedelijk doel aanwezig. Naarmate zijn hart ontgloeid wordt, worden zijne oogen verhelderd, en iedere beschouwing der Natuur is voor hem een stap verder gedaan op den heilweg van Godsdienst en deugd. O! mogt ik eenmaal zulk eenen wandelaar ontmoeten, ik zou mij bestendig aan zijne zijde voegen, om veel van hem te leeren gevoelen; zoo mij dit eenmaal mogt gebeuren, zoude ik mij haasten, om zijne gesprekken en opmerkingen aan ulieden mede te deelen.

Londen door een' Duitscher beschouwd en beoordeeld.

Ik heb het merkwaardigste gezien, dat de wereld oplevert - ik heb het gezien, en ben nog altijd verbazing; - nog altijd zweeft voor mijnen geest dat steenen woud van huizen, en die stortvloed van levende menschen, met hunne kruisende driften; en de woeste begeerlijkheden des vermaaks, van den honger en den haat; - ik spreek van Londen.
Zend eenen wijsgeer naar Londen; eenen wijsgeer, maar geen dichter. Plaats hem op den hoek van Cheapside. Hij zal daar meer leeren, dan uit alle boeken der laatste Leipziger mis. Als de golvende menigte om hem heen ruischt, zal er ook eene zee van nieuwe denkbeelden in hem oprijzen; de eeuwige geest, die daarboven zweeft, zal in hem werken;

{==804==} {>>pagina-aanduiding<<}
en hem de verborgenste geheimenissen der maatschappelijke orde openbaren; - hij zal den polsslag der wereld hoorbaar vernemen; hij zal dien zigtbaar zien; want, is Londen de regterhand der wereld, de werkzame, magtige hand, dan is deze straat, die van de beurs naar Downingstreet (*) voert, de polsader der wereld.
Maar zend toch geen dichter naar Londen! Die koude ernst van alle dingen, die kolossale eentoonigheid, die machinale beweging, dat stroeve van de vreugde zelve, alles beklemt in dit Londen de verbeelding, alles schroeit het hart toe. Zend er voor alle dingen geen' Duitschen dichter heen; geen droomer, die voor elk huis, elk mensch blijft gapen. De sukkel raakt overal in het gedrang, en kust den grond weldra onder een God dam, want dit volk heeft al te veel te doen. Het leeft op een' hoogen voet; het wil, hoewel kost en kleeren daar te lande duurder zijn dan bij ons, evenwel beter gevoed en gekleed zijn dan wij; en, zoo als het bij voorname lui hoort, heeft het ook groote schulden; als echte opsnijders werpt het ook soms zijne guineas ten venster uit, en betaalt andere volken, opdat zij tot zijn genoegen onder elkander plukharen - en daarom heeft John Bull dag en nacht te werken, om geld voor zulke verteringen bijeen te krijgen, dag en nacht de hersens af te beulen, om nieuwe werktuigen uit te vinden. Hij zit en cijfert in het zweet zijn aanschijns, en loopt en draaft, zonder om zich te zien, van de haven naar de beurs, van de beurs naar het strand; en dan is het hem toch wel te vergeven, als hij, op den hoek van Cheapside, een' armen Duitschen poëet, die bij een paar prentjes staat te treuzelen, wat hardhandig op zijde werkt.
De prent, die ik op den hoek van Cheapside aangaapte, was de overtogt der Franschen over de Beresina.
Toen ik, van deze beschouwing afgerukt, weder naar de woelige straat keek, waar een bont kluwen van mannen, vrouwen, kinderen, paarden, postkoetsen, en onder de hand ook een lijkstoet, gonzend, krijschend, knarsend en zuchtend zich op en neêr bewoog, - toen kwam mij dit Londen als eene soort van Beresina- brug voor, waar elk, in dollen angst, om zijn armzalig leven te redden, het eerst doordringen wil, waar de vermetele ruiter den voetganger vertrapt, en hij die valt, voor altijd verloren is; waar de beste ka-
{==805==} {>>pagina-aanduiding<<}
meraden gevoelloos over elkanders lijk heensnellen, en duizenden, die, tot stervens toe afgemat, zich te vergeefs aan de planken der brug willen vastklemmen, in het ijskoude graf nederstorten.
Hoe veel zoeter en huiselijker gaat het in ons lieve Duitschland toe! Gemakkelijk als in den droom, rustig als op den Sabbath, is hier de loop der zaken. Vreedzaam trekt de wacht op; in het zonnetje glinsteren de uniformen zoo wel als de huizen; de musschen huppelen over de steenen, en in de luchtige straten is overal ruimte; de houden kunnen elkander naar goedvinden, in de hun eigene taal, hunne gewaarwordingen mededeelen, de menschen bij elkaar blijven staan praten over het weêr en de komedie, en groeten, ter aarde toe groeten, wanneer een voorname ezel of vice-ezeltje, met een lintje aan den glimmenden rok, of een gepoederd, verguld hofmaarschalkje, hen, genadig wederom groetend, voorbijfladdert!
Ik had voorgenomen, mij over de grootheid van Londen, waarvan ik zoo veel gehoord had, niet te verwonderen; maar het ging mij even als dien schooljongen, die plan had, om de slagen, die hem wachtten, niet te voelen. Hij had namelijk de gewone slagen met den gewonen stok, en als gewoonlijk op den rug gewacht, maar kreeg daarentegen eene ongewone dragt, op eene ongewone plaats, met snerpende roeden. Ik wachtte paleizen, en zag niets dan kleine huizen, maar die juist door hunne gelijkvormigheid en onoverzienbare menigte den diepsten indruk maakten. Deze tigchelsteenen huizen krijgen door de vochtige lucht en den damp der kolen eene gelijke kleur, te weten donker olijfgroen. Zij zijn allen eveneens gebouwd, doorgaans twee of drie vensters breed en drie hoog, en van boven met kleine, roode schoorsteenen versierd, die er als bloedige uitgetrokkene tanden uitzien. De breede, regelmatige straten, die zij alzoo vormen, hebben het voorkomen van twee oneindig lange kasernen. Elke Engelsche familie, al bestaat zij slechts uit twee personen, begeert toch een afzonderlijk huis, waarin zij alleen baas is, en rijke speculanten hebben, om in deze behoefte te voorzien, in dier voege gansche straten gebouwd, die zij weder in afzonderlijke huizen afdeelen. In de hoofdstraten der City, den zetel van handel en fabrijken, waar men nog aloude gebouwen tusschen de nieuwe verstrooid vindt, en alwaar de voorgevels der huizen met ellenlange namen en

{==806==} {>>pagina-aanduiding<<}
getallen, veelal verguld, tot aan het dak toe bedekt zijn - aldaar is die eentoonigheid in den bouwtrant niet zoo hinderlijk; te meer, daar het oog des vreemdelings telkens bezig gehouden wordt door het aantal nieuwe en fraaije dingen, die overal aan de winkelramen prijken. Niet alleen, dat deze voorwerpen zelve eene groote uitwerking doen, want alwat de Brit vervaardigt, levert hij in de meestmogelijke volkomenheid; maar ook de kunst, waarmede alles ten toon gesteld wordt, de schikking der kleuren en de verscheidenheid, geven aan de Engelsche winkels het behagelijkste voorkomen; zelfs over de dagelijksche levensbehoeften ligt een tooverglans verspreid; de meest gewone eetwaren lokken uit door de wijze, waarop zij voorgedaan worden. De raauwe visch behaagt ons door de regenboogvormige schikking der schubben; het versche vleesch ligt, als geschilderd, op zuivere, gekleurd porselelnen borden, met frissche peterselie omkranst. Inderdaad, alles is eene schilderij, en doet denken aan het keurige penseel van van mieris. Alleen de menschen zijn niet zoo vergenoegd als op die Hollandsche tafereelen; met de ernstigste gezigten verkoopen zij de aardigste dingen, en de vorm en kleur van hun gewaad stemt met die hunner huizen overeen.
Aan de andere zijde van Londen, die men het Westeind noemt, en alwaar de voorname en minder bezige wereld haar verblijf houdt, is de eentoonigheid wel het meest in het oog vallend. Overal ziet men hier ongemeen lange en breede straten, waarin alle huizen, groot als paleizen, zich overigens door niets bijzonders onderscheiden, behalve dat, even als bij alle tamelijk fatsoenlijke huizen van Londen, de vensters der eerste verdieping met getraliede ijzeren balkons voorzien zijn, en men ook gelijkvloers een zwart traliewerk vindt, waardoor de kelders afgescheiden worden en licht ontvangen. Daarenboven zijn in dit gedeelte der stad squares, vierkante, geheel met huizen van de voorschrevene soort omgevene pleinen, in wier midden zich een met een zwart ijzeren hek afgesloten tuin bevindt. Op al deze pleinen en straten wordt het oog des vreemdelings nergens beleedigd door de bouwvallige hutten der armoede. Overal staart men op rijkdom en aanzien, en zaamgepakt in afgelegene stegen en donkere, vochtige gangen woont de armoede met hare lompen en hare tranen.
De vreemdeling, die de groote straten van Londen door-
{==807==} {>>pagina-aanduiding<<}
kruist, en met de eigenlijke kwartieren van het gemeen niet te maken heeft, ziet derhalve niets, of maar zeer weinig, van de menigvuldige ellende, die in Londen gevonden wordt. Slechts hier en daar, aan den ingang van een donker straatje, vertoont zich zwijgend eene in lompen gehulde vrouw, met een zuigeling aan de uitgemergelde borst, die met de oogen bedelt. Wanneer deze oogen schoon zijn, werpt misschien deze of gene nog een blik naar die zijde, maar deinst terug van de wereld van ellende, die hem daar getroffen heeft. De gewone bedelaars zijn oude menschen, meestal Negers, die op de hoeken der straten staan, en, 't geen in het morsige Londen van groot nut is, een pad voor voetgangers vegen, en daarvoor eene kleinigheid begeeren. De armoede, in gezelschap der ondeugd en van de misdaad, treedt eerst des avonds uit hare schuilhoeken te voorschijn. Zij schuwt het daglicht te zorgvuldiger, hoe afzigtelijker hare ellende afsteekt bij de overdaad des rijkdoms, die overal haren trots openbaart; slechts de honger drijft haar soms ook op het midden van den dag uit hare donkere holen, en dan staat zij daar met stomme en toch sprekende blikken, en slaat het oog smeekend op den rijken koopman, die, tot over de ooren in geldspeculatien begraven, haastig voorbijsnelt, of op den gemakkelijken Lord, die, als een hooger wezen, op zijn hoog ros daarhenen rijdt, en op het menschengewemel rondom hem slechts nu en dan een' onverschilligen, trotschen blik werpt, als waren het gonzende bijen, of ten minste schepsels van een minder ras, wier genietingen en wier lijden met zijne gewaarwordingen niets gemeen hebben; want boven het menschengepeupel, dat aan de aardkluit gehecht is, zweeft Engelands probility, als een wezen uit hoogeren spheren, dat het kleine Nederland als zijn afdalingskwartier,
Italië als zijn zomertuin, Parijs als zijne assemblée of gezelschapszaal, en de geheele wereld als zijn eigendom beschouwt. Zorgeloos en bandeloos zweven zij daarhenen, en het goud is de talisman, die hunne ijlhoofdigste wenschen verwezenlijkt.
Arme armoede! hoe folterend moet uw honger zijn, daar, waar anderen in baldadigen overvloed zwelgen! En werpt men al met eene onverschillige hand eene korst brood in uwen schoot, hoe bitter moeten de tranen zijn, waarmede gij haar doorweekt!


{==808==} {>>pagina-aanduiding<<}

De tolbeämbte op de proef.

Eene Vertelling.

Geheel anders dan de Keizersstad Weenen, die, als een reusachtige, te midden der heerlijkste omstreken geplaatste bijenkorf, ook buiten hare liniën (*) een groot gedeelte harer beste vreugden aan de naar buiten zwermende inwoners biedt, omvat de goede stad Parijs binnen hare barrieren eene geheele wereld op zichzelve; vanwaar dan ook vele duizenden der ingezetenen in hun geheele leven den voet niet buiten hare muren zetten. Vooreerst vinden de lediggangers daarbinnen alle afwisselingen, welke elders uren ver uit elkander liggen; want noch drukke handelplaatsen, noch in eenzamen trots prijkende paleizen, noch genoegelijke woonhuizen, noch morsige armoedshutten, noch vrolijke tuinen, noch landelijk groenende wandelpaden onder het lommer van overoude boomen ontbreken er. Ten andere hebben de vlijtigen en bedrijvigen tijd noch lust, om steden op te zoeken, waar zij het niet ruimer en levendiger; dorpen, waar zij het niet liefelijker en stiller; lucht, licht en lommer, die zij nergens frisscher en verkwikkelijker vinden kunnen. Voor al deze lieden begint, aan gene zijde der laatste omwalling van Parijs, de provincie, en die strekt zich uit tot de uiterste eindpolen hunner aardrijkskunde, tot Petersburg en Constantine!
Waar, aan de grenzen dier wonderlijke wereld vol pracht, rijkdom, eer, deugd en hoop, en vooral niet minder vol morsigheid, armoede, schande, ondeugd en vertwijfeling, de wegen uit de provincie in dezelve uitstroomen, zitten met argusoogen wachters van velerlei soort. Den reiziger, hetzij hij met rijtuig, te paard of te voet aankomt, ontvangt de vraag naar zijnen, onderweg, door het onophoudelijke vertoonen, reeds bijna versleten reispas; want de Gendarmes, wier gele bandeliers op alle wegen prijken, en wier drom vermeerdert naarmate men de hoofdstad naderbij komt, laten zelden een rijtuig voorbij, zonder het doorzocht te hebben, en nimmer, zonder hem uit te vragen, den bescheiden voet-
{==809==} {>>pagina-aanduiding<<}
ganger, die met den bundel op den rug en den wandelstaf in de hand zijns weegs gaat. Niet verre van hem, die er voor waken moet, dat geen eerlijk man en geen dief zich, zonder in orde zijnde papieren, in het gewoel der wereldstad komt storten, zitten er anderen, die onophoudelijk loeren, dat niet stad en land in hunne tolinkomsten verkort worden; zij verzellen diligence en vrachtwagen naar de plaats van derzelver bestemming, doorsnuffelen elke andere rijmachine, vragen den stadwaarts keerenden jagtliefhebber naar zijn port-d'armes, dat hij pas weder in zijne brieventasch gesloten heeft, en kijken vlijtig uit, of ook de eerzame burgerman, de in haar zondagspak uitgedoste grisette, niet misschien hier of daar eene flesch wijn pogen binnen te sluiken.
Tot de uitkijkers dezer laatstgemelde soort behoorde sedert lange jaren de oude grossot, die, met zijne kleine, grijze katoogen, nu den eenen, dan den anderen ingang der stad getrouwelijk bewaakte, en daarbij een' zoo geoefenden, zekeren blik verkregen had, dat hij, reeds van verre, gemaakte stoutheid van natuurlijke onbedeesdheid wist te onderscheiden, en ook onmisbaar den schalk herkende, die door schijnbare vrees hem poogde te foppen, ten einde hem met vruchteloos zoeken zijnen tijd te doen verliezen. Maar ondanks de vele moeite, welke de gemoedelijke waarneming van zijnen ambtspligt hem veroorzaakte, en in weerwil der zorgen, waarmede zijne dochter melanie hem vervulde, had grossot, na eenen langdurigen weduwenaarsstaat, nog lust en moed genoeg in zich gevonden, om aan eene jonge, schoone en eenigzins coquette Parijzenaarster, voor den beambte van den burgerlijken stand en voor den pastoor van het kerspel, de hand te reiken, en zich daardoor een nieuw en nog veel moeijelijker wachtersambt op te leggen, waarin zijne oplettendheid des te minder verflaauwde, daar hij na jaar en dag nog niet het geringste spoor van eene verboden waar ontdekt had; want het lag én in zijnen aard én in zijne gewoonten, nooit op den schijn te vertrouwen. Derhalve hield hij zijne blonde lisette ook steeds onder de hoede van zijne eigene blikken, zoodat zij zonder hem zich naauwelijks tien schreden van het tolhuis mogt verwijderen; ja, niet zelden moest zij harde woorden hooren, wanneer het ongeluk wilde, dat het oog van eenen voorbijganger een weinig te lang op haar gevestigd bleef, of wanneer een ambtgenoot en nabuur van den gestrengen heer gemaal een woord

{==810==} {>>pagina-aanduiding<<}
van troost of deelneming aan de petite femme had toegefluisterd. Nog bezwaarlijker echter werd voor papa grossot het bewaken zijner dochter, waartoe, naar zijne meening, het opzigt harer tante, eene eerzame beddewinkelierster in de rue du temple, bij lange na niet genoegzaam was. Daarom had hij dan ook besloten, haar eenen hoeder toe te voegen, gelijk lisette er een' in hem gevonden had, en hiertoe had hij zijnen ambt- en ouderdomsgenoot paitrex uitverkoren. Melanie echter meende, dat er voor haar geen betere hoeder zijn kon, dan een dergenen, voor welke zij gehoed moest worden; even als niemand beter gaauwdieven weet op te sporen en te vangen, dan die zelf tot het genootschap behoord heeft; en naauwelijks had, op eenen schoonen zondagmorgen, grossot zijnen wil aan zijn dochtertje verkondigd, of des namiddags, terwijl hij met paitrex, op de bank onder de bloeijende acacia voor het huis, in ijverig gesprek verdiept zat, trad op hem toe een blozend, welgevoed jong mensch, met den hoed schuins op de kroeze lokken gedrukt, den zwarten knevelbaard in de hoogte gestreken, het staalblaauwe jasje netjes afgeschuijerd, bruin lederen handschoenen aan de handen, van welke de eene het wandelstokje met de zijden kwasten en den verguiden knop, naar eisch der mode, horisontaal tusschen de vingers droeg. Met een stout vertrouwen stelde deze Adonis zich, aan de daarbij van ergernis bleek en van toorn weder rood wordende beide oudjes, als melanie's bewonderaar en begunstigden vrijer voor. Het antwoord, waartoe grossot allengskens woorden vond, was niet van de hoffelijkste; maar de afgewezen vrijer liet zich daardoor niet van zijn stuk brengen, bleef zoo vriendelijk en daarbij zoo standvastig, dat de door hem uitgekozen schoonvader en zelfs zijn bedaagde medevrijer, overwonnen door de
goedaardige en onweêrstaanbare trouwhartigheid van den onbekende, eindelijk bewilligden een verstandig woord te spreken, en hem tusschen hen beiden op de bank lieten nederzitten. ‘In de eerste plaats dan tot u, vader grossot,’ zeide hij; ‘want voor alle dingen ben ik gehouden u te zeggen, hoe ik heet en wie ik ben. Mijn naam is arthur cyrinhac; en zoo ik al vooralsnog niets anders ben dan een ouderlooze knaap uit Gascogne, zoo heb ik niet te min goede aanbevelingen en uitzigten, gelijk, bij voorbeeld, hier dezen brief van uwen begunstiger en departementshoofd, den heer Directeur der

{==811==} {>>pagina-aanduiding<<}
Douanen, in welk schrijven hij mij eene aanstelling belooft, mits gij mij daartoe gelieft voor te slaan en mij uwe dochter ten huwelijk wilt geven.’ - ‘Ja, dan zult gij lang moeten wachten, jonge heer,’ hernam grossot smadelijk; ‘want het is eene mijner grondstellingen, niemand immer tot een ambt aan te bevelen, die de zaak, waarvoor hij scheep komt, niet in den grond verstaat; en niemand verstaat regt op smokkelaars te passen, die niet zelf, met behendigheid en geluk, smokkelhandel gedreven heeft. Overigens geef ik mijne dochter aan niemand, dan aan eenen tolcommies.’ Zonder hierop te antwoorden, keerde nu de Gascogner zich naar paitrex: ‘Wat u betreft, mijn eerwaardige heer medevrijer, zoo zijt gij oud genoeg....’ - ‘Wat heeft die melkbaard mij mijnen ouderdom te verwijten!’ viel hem met boosheid de aangesprokene in de rede; de ander ging gelaten voort: ‘Zoo zijt gij oud genoeg, om te weten, hoe gevaarlijk het is, eenen beminden medevrijer in zijnen omtrek te hebben. Bedaard gebleven, vriend, en laat mij uitspreken; gij zult met het slot mijner rede beter tevreden zijn, dan met den aanhef. Ik wil u eenen voorslag doen; en wanneer gij dien aanneemt, en alsdan in de vrijaadje de overhand blijft behouden, zoo wil ik u op mijn woord beloven, nimmer eene poging te doen, om de rust van uw huishouden te storen.’
Paitrex nu meende, dat hij ook buitendien mans genoeg zou zijn, om alle onverlangde bemoeijing met zijn huiswezen af te weren, en wilde dus van niets dergelijks hooren, tot dat grossot aanmerkte, dat rust voor de toekomst toch wel waard was, dat men zich verledigde, den voorslag in overweging te nemen. Derhalve bewilligde hij dan eindelijk, cyrinhac te laten voortspreken; en deze bood nu kort en goed de beide anderen eene soort van weddingschap aan, hierin bestaande, dat hij, binnen den tijd van drie weken, driemaal hunne waakzaamheid zou verschalken, en, bij klaar lichten dag, in eigen persoon, verboden waar, bij hen voorbij, de stad zou binnenvoeren; gelukte hem zulks, zoo moest grossot hem voor een' behendigen smokkelaar, en derhalve als zeer bruikbaar tot tolcommies, erkennen, en paitrex geene aanspraak meer maken op zijne bruid; gelukte het hem niet, zoo zou hij zich verwijderen en niet weder laten zien. Bij dezen voorslag pinkte grossot listig met de kleine oogen; en ofschoon paitrex driftig te-
{==812==} {>>pagina-aanduiding<<}
gensprak, en beweerde, dat zulk een avontuurlijk grapje lieden van hunne jaren niet paste, verzekerde de ander daarentegen, dat het al hoogst moeijelijk vallen zou hen éénmaal te bedriegen, daar zij immers den smokkelaar nu van aangezigt tot aangezigt kenden, en dat zij in het ergste geval hem de tweede maal zeker betrappen zouden; hun aandeel in de dus zeker te verwachten aanhaling en boete zouden zij dan tot het bekostigen der bruiloft aanwenden, en hem, die ze dus voor hen betaalde, eens duchtig uitlagchen. Na lang aanhouden stemde ook paitrex eindelijk toe, doch alleen onder voorwaarde, dat cyrinhac hetzelfde kunststukje niet tweemaal zou herhalen, maar integendeel, na het gelukken, daarvan hen oogenblikkelijk van het gebezigde middel zou onderrigten; waartegen zij, op
verlangen van den Gascogner, plegtiglijk beloofden, dat zij hem geene vervolging van den kant der Policie zouden berokkenen, zoodra hij eenmaal, na doorgestaan onderzoek, buiten het eigenlijke bereik hunner ambtswerkzaamheid geraakt zou zijn. In dezer voege kwam dan eindelijk het zonderlinge verdrag tot stand. Cyrinhac verliet hen, welgemoed een liedje neuriënde; en grossot, terwijl hij hem achterna zag, zeide, de handen wrijvende, tot zijnen buurman: ‘Die knaap steekt tot aan den hals toe vol streken en knepen; gij moogt blijde zijn, vriend paitrex, dat hij zelf u de middelen aan de hand gegeven heeft, om hem zoo goedkoop kwijt te raken.’
De beide tolcommiezen namen nu voor, hunne oplettendheid te verdubbelen, en den volgenden dag was de morgengroet, dien zij van een' hoogen koetsbok ontvingen, niet noodig geweest, om hun te doen bemerken, dat het ditmaal cyrinhac was, die, in een' blaauwen voermanskiel gedost, de drie aan drie voor elkander gespannene zes paarden van de naar Chartres bestemde diligence bestuurde. Deze omstandigheid zou hen reeds alleen daarom verwonderd hebben, daar de gewone koetsier hun even goed bekend was als het gele rijtuig en de zwarte paarden. Met ongeduld zagen zij den dag en het uur te gemoet, waarop de koets terug moest komen, die, door plotseling ingevallene regens vertraagd, later dan anders kwam opdagen, en door grossot en paitrex zelven, verzeld door eenen Gendarme, naar de lossingsplaats begeleid werd, tot groote verwondering der reizigers, die gewoon waren, dat slechts een commies medereed. Onderweg zel cyrinhac, dat voor ditmaal hunne

{==813==} {>>pagina-aanduiding<<}
moeite vergeefs zou zijn, want dat hij niet had willen wagen, den eigenaar der diligence aan verantwoordelijkheid bloot te stellen; doch dit diende slechts, om de gehate ambtsverrigting nog des te strenger te doen volvoeren; niemand mogt van de plaats; geen koffer, geen reiszak bleef ondoorzocht; de paardenmenner moest zich de naauwkeurigste visitatie zijner kleedingstukken getroosten, en de kwade luim der aangekomenen, die in den natkouden wind zoo lang moesten wachten, begon zich reeds in luid gemor te openbaren, toen het eindelijk den tolbedienden behaagde, hunne vergeefsche nasporingen op te geven. ‘Gij hebt ons nutteloos eene verkoudheid bezorgd,’ zeî grossot, die bleek en bibberend ter zijde stond, en zag, hoe de reizigers zich allengskens verwijderden, de wagen in de remise getrokken en de paarden door den stalknecht weggeleid werden. Tot zijne verbazing antwoordde cyrinhac hem met de vraag, of de contrebande, welke hij binnengesmokkeld had, dan nu vrij was? ‘Grappenmaker, zóó zult gij ons niet beet hebben!’ klonk eerst het wederantwoord, en, toen de vraag in ernst herhaald werd, de verzekering: ‘Nu, ja dan, in 's hemels naam!’ Hierop verzocht de Gascogner beiden met de uiterste beleefdheid, hem te willen volgen, en leidde hen, een paar straten ver, in eenen stal, waar hij voor hunne oogen, uit de lange staarten zijner welbekende paarden, de kunstig daarin gevlochtene rollen Amerikaanschen knaster-tabak loswikkelde. Paitrex rukte zich van woede het dun gezaaide grijze haar uit het hoofd, terwijl grossot de zaak beter opnam, den bekwamen smokkelaar de hand schudde, en slechts van hem de erkentenis begeerde, dat zonder het sterke regenen de list bezwaarlijk gelukt zou zijn. Cyrinhac stond dit gaarne toe, zeî er geen woord van, dat hij, wanneer het
niet geregend had, de uitvoering uitgesteld zou hebben, en zoo scheidden zij als goede vrienden van elkander, doch niet zonder dat de tollenaar bij hoog en laag gezworen had, dat hij bij eene volgende gelegenheid de ondergane schande hem met woeker betaald zou zetten. En daar nu op een' der eerstvolgende dagen arthur, onder vrolijk zweepgeklap, hen weder voorbij de stad uitreed, dreigden de twee oude vossen hem met opgeheven wijsvinger, en de bitterzoete grimlach om hunne lippen sprak van correctionele policie, geldboete en gevangenis, waarover ook weldra hunne losgeraakte tongen zich, in vrolijke verwachting op de te-
{==814==} {>>pagina-aanduiding<<}
rugkomst der postkoets, onderhielden, toen de heldere, warme namiddag de buren op de bank onder de acacia bijeengebragt had; evenwel namen zij zich zorgvuldig in acht, om noch in de tegenwoordigheid van lisette, noch in die hunner ambtsmakkers, van hunne betrekking tot den Gascogner gewag te maken.
Niet dikwijls braken zij hun gesprek af, daar weinigen der voorbijgangers hun die oplettendheid waardig schenen, tot eindelijk eene sterke boerenmeid kwam aanwandelen, welker forsche trekken onzen beiden commiezen min of meer bekend voorkwamen, en bij hen eene duistere herinnering wekten, alsof zij deze dorpschoone reeds vroeger op verbodene wegen betrapt hadden. Ook vertoonde zich in het gedrag der boerin eene zekere verlegenheid, en eene zoo angstige ijlvaardigheid, toen hare mand met groente, boter en eijeren doorzocht en de regten daarvan betaald waren, dat grossot dienstig oordeelde haar te bevelen in huis te komen, en dat hij aan zijne vrouw, als de hem door de wet toegevoegde medehelpster in zijn ambt, opdroeg, hetgeen haar in zulk een geval te doen stond, te verrigten. De deern werd gloeijend rood; en deze kleur der verlegenheid week niet van hare wangen, ook toen zij zich in het afgelegen kamertje met de schoone tollenaarster alleen bevond, die van haren kant nog zoo weinig aan hare ambtsverrigting gewoon was, dat zij levendig en diep de vernedering gevoelde, waaraan zulk een tooneel beide de deelnemende partijen onderwerpt; waarom zij dan ook het meisje vermaande, haar vergrijp maar liever zonder dralen te erkennen. ‘Voorzeker ga ik een' verboden weg,’ zeî de boerin verlegen en fluisterend. - ‘Zoo kom dan met de contrebande, welke gij hebt, maar goedschiks voor den dag, kind!’ - ‘Wanneer gij mij zulks veroorlooft, Jufvrouw, zal ik het doen; maar vooruit moet gij mij uwe vergiffenis verzekeren.’ - ‘Ik vergeef het u van harte, en mogen uwe regters even genadig met u handelen!’ - ‘O! als gij mij vergeeft, dan heb ik niets te vreezen.’ - ‘Hierin bedriegt gij u, want mijne stem geldt hier niets. Kom, geef de waren over, en dwing mij tot geene onaangename stappen.’ - ‘Uw bevel is mij eene wet,’ riep nu de schuldige, wierp zich op beide
de knieën, greep lisette's hand, en overdekte die met kussen. - ‘Wat moet dat beteekenen?’ vroeg deze verbaasd, en deed vruchtelooze pogingen om zich los te rukken. - ‘Hoor mij aan, schoone

{==815==} {>>pagina-aanduiding<<}
vrouw! daar gij zelve mij bevolen hebt mijne schuld te erkennen, en mij daarbij uwe vergiffenis hebt toegezegd. De verboden waar, welke ik bij mij draag, heeft met 's Konings tolregten niets te maken.’ Het was een man, die dus sprak. Lisette werd bleek, wilde om hulp roepen, maar vermogt het niet, en hoorde, als bedwelmend, eene liefdesverklaring aan, die in vleijende welbespraaktheid van de lippen des indringers stroomde. Hij verhaalde, hoe hij geen ander middel gevonden had, om de waakzame jaloezij van den ouden grossot te verschalken, en een geheim gesprek met haar, die hij aanbad, te erlangen, dan de verkleeding, welke hem nu zoo gelukkig tot het vurig gewenschte doel geleid had. Gedurende deze rede bedaarde wel lisette's gramschap, wijl geene vrouw in ernst op den man verstoord kan blijven, die, door hare schoone oogen betooverd en door zijnen toomeloozen hartstogt weggesleept, de grenzen der gewone zamenlevingswetten overschreedt; tevens echter keerde hare zelfbeheersching terug, en het gevoel harer beleedigde vrouwenwaarde gaf haar eene strafpredikatie in, bij welke zij den jongen man ronduit verklaarde, dat zijne verlokkingen, zoo wel als die van ieder ander, bij haar verloren waren, want dat zij haren man liefhad en achtte, en dat zijne zeker menigmaal zonder eenige sparing aan den dag gelegde jaloezij haar nog geen regt gaf, om zijn mistrouwen te verdienen en te regtvaardigen.
En aldus gebeurde, wat hij verwacht had: de gevleide ijdelheid en de beleedigde deugd van lisette deden haar den ambtspligt van tollenaarster vergeten; van de Brusseler kant, welke hij werkelijk bij zich droeg, werd geen woord meer gerept, en de binnensluiking daarvan kwam zonder verder gevaar tot stand. Na verloop van een half uur bragt een knaap een briefje, hetwelk grossot uitnoodigde, naar een daarin aangeduid huis te willen komen; en toen hij nu aan deze uitnoodiging voldeed, ontving hem aan de deur dier woning, tot zijne hoogste verbazing, de Gascogner, welken hij toch dien zelfden morgen naar Chartres had zien afrijden. Midden in de kamer hing, regt in het oog vallend, op een' kleederstok het gewaad van een landmeisje; en toen hij den geen, die hem thans begroette, naauwkeuriger aanzag, herkende hij, in cyrinhac's thans glad geschoren gelaat, de trekken der boerin. Hem woedend met beide de vuisten bij de borst pakkende, riep hij: ‘Ongelukkige, wat hebt gij

{==816==} {>>pagina-aanduiding<<}
gedaan?’ Arthur had de grootste moeite, om den oude te doen bedaren, die beurtelings raasde, schreeuwde, vloekte, huilde en de handen wrong, tot dat gebrek aan adem en krachten hem eindelijk dwongen, den stouten vrijer van melanie het oor te leenen, terwijl deze de nog menigmaal afgebrokene vertelling van het in de binnenkamer van het tolhuis voorgevallene ten einde bragt. Nu eens ongeloovig het hoofd schuddende, dan tevreden glimlagchende, begon grossot een kruis-verhoor, waarvan de eindelijke uitkomst hem scheen te voldoen, want hij bleef eene geruime wijl in diepe mijmering zitten, sprong toen plotseling op, greep cyrinhac's beide handen, en zeide bedaard: ‘Alles wél overlegd, wil ik u het derde kunststuk maar kwijtschelden, en u ook zonder hetzelve mijne dochter geven.’ Een gloed van blijde verrassing kleurde arthur's wangen; evenwel vroeg hij schroomvallig, wat paitrex daarvan wel zeggen zou? ‘Ieder is zichzelven het naast,’ hernam vader grossot; ‘en ik weet lisette voor uwe listen niet beter te beveiligen, dan door haar tot uwe moeder te maken.’ - Aldus gebeurde het dan ook, en, terwijl de tollenaar op deze wijs zich, reeds na het tweede proefstuk, door de ondernemende list des Gascogners overwonnen verklaarde, ontging hij wijselijk de beschaming en benaauwdheid, welke hem een derde zou hebben kunnen berokkenen.
Van den Amerikaanschen knaster en de Brusseler kant heeft men niet weêr gehoord; grossot en paitrex waren hartstogtelijke liefhebbers van den eersten, en de kanten tooisels van lisette getuigden weldra van hare vergevensgezindheid omtrent den sluwen arthur, die in zijne melanie het rijkste loon vond voor zijne herhaalde fraude, welke de Liefde verschoonen moge!

De tooneelspeler Frogères.

Frogères, Acteur aan het Fransche tooneel te Petersburg, was een der gunstelingen van paul I. Dezen Vorst, dien men als een' wreeden en onzinnigen dwingeland heeft afgeschilderd, ontbrak het echter niet aan geest of kunde; hij had de Fransche letterkunde bestudeerd, en vond veel behagen in de meesterstukken des Franschen tooneels. Paul I was bij de Russische grooten niet gezien; hij had hunne ver-
{==817==} {>>pagina-aanduiding<<}
achting en beleedigingen moeten dulden vóór hij den troon beklom: als Keizer betoonde hij zich erkentelijk jegens hen, die hem in zijne jeugd eenige dienst bewezen hadden; doch wraakzuchtig en gestreng omtreut hen, over wie hij zich te beklagen had. De eerste dagen zijner regering kenmerkten zich door talrijke vonnissen ter verbanning, en zelden liet hij de gelegenheid voorbijgaan, om den Russischen Adel te vernederen.
Een Fransche goudsmit te Petersburg, duval geheten, had voor den Keizer verschillende goudwerken van groote waarde vervaardigd. Nadat de Keizer hem had laten betalen, liet hij hem tot zich roepen en zeide: ‘Mijnheer duval, ik ben zeer over u tevreden; gij hebt u jegens mij als een eerlijk man gedragen. Ik heb u laten betalen, wat gij gevraagd hebt; nu wilde ik wel iets voor u verrigten, dat u genoegen zou kunnen doen; wat begeert gij? laat hooren!’
‘Uwe Majesteit zoude mij eene groote dienst kunnen bewijzen.’
‘Welke? spreek!’
‘Het zoude deze zijn, dat uwe Majesteit geliefde te zorgen, dat ik door de Heeren van uw Hof betaald werd.’
‘Zijn ze u veel schuldig?’
‘Belangrijke sommen, en ik kan geen roebel krijgen.’
‘Gij zult betaald worden, ik beloof het u.’
Des anderen daags vernietigde de Keizer, bij eene ukase, het voorregt, dat de Russische Edellieden genoten, namelijk, om voor schulden niet vervolgd te mogen worden, en bedreigde openlijk ieder zijner hovelingen met zijne ongenade, wanneer zij niet betaalden, wat zij schuldig waren.
Paul was den Franschen zeer genegen. Hoezeer hij zich van tijd tot tijd tegen hunne omwentelingszucht verhief, behandelde hij echter zoowel reizigers als uitgewekenen met dezelfde toegenegenheid. Frogères, een geestig en vrolijk man, stond ook hoog bij hem in gunste, zoo zelfs, dat de grooten en staatslieden er naijverig op werden. Frogères beminde het geld, niet om het te besparen, (hij is arm gestorven) maar om het te verteren. Dagelijks was hij op middelen bedacht, om zich geld te bezorgen, en, hoewel niet alle van even kieschen aard waren, was hij toch in den grond een goedhartig mensch, die dikwijls zijnen invloed bij

{==818==} {>>pagina-aanduiding<<}
den Keizer gebruikte, om daden van gestrengheid voor te komen en onregtvaardigheden te herstellen.
Frogères begaf zich steeds, zonder zich te laten aandienen, in het kabinet des Keizers; en wanneer paul in de tuinen van het paleis wandelde, nam hij dikwijls frogères onder den arm, zijne Edellieden op eenigen afstand achter zich latende.
Eens zag paul den Acteur in eene treuriger houding, dan hij van hem gewoon was, zijn kabinet binnentreden.
‘Wat deert u, frogères? Gij schijnt mij toe zoo verdrietig te zijn.’
‘Gij hebt gelijk, Sire!’
‘Is het uw alledaagsch verdriet? Betreft het nog al het geld?’
‘Neen, Sire; 't is nog veel belangrijker.’
‘Kan ik iets voor u doen?’
‘Misschien.’
‘Spreek dan!’
‘Welnu, Sire, uwe Majesteit heeft nog al eenige magt, en ik heb veel invloed; ik geloof, dat wij voor ons beiden eene goede zaak zouden kunnen doen.’
‘Ik wil wel.’
‘De Graaf R..... is gebannen in Siberië. Indien ik mijn' invloed gebruikte, om voor hem genade te vragen, en uwe Majesteit uwe magt, om het toe te staan, dan zoude onze goede zaak verrigt zijn.’
Paul lachte hartelijk en teekende. De Graaf was dan ook geen slecht mensch.
Frogères veroorloofde zich tegen Russische grooten, tegen de Grootvorsten zelfs, vrijheden, die den Keizer dikwijls vermaakten, maar niet altijd behaagden aan hen, die er het voorwerp van waren. De Grootvorst constantijn, zich eens op dezelfde wijze willende wreken, en voorgevende, na eenige boert en aardigheden, op frogères zeer vertoornd te zijn, liet vier zijner wachters binnenkomen, en gelastte hun op gebiedenden toon, den Acteur uit het venster te werpen. Zonder verwijl werd het bevel uitgevoerd, en frogères viel op een' ontzettend hoogen stapel van matrassen neder.
De Keizer wilde nu frogères ook eens eens poets spelen, en ziehier hoe hij daarin te werk ging.
In de tuinen van het paleis wandelende, zeide hij tot fro-
{==819==} {>>pagina-aanduiding<<}
gères: ‘Laat ons hooren, frogères, wat zult gij morgen ten tooneele voeren? Ik verwittig u bij voorraad, dat ik wil lagchen.’
‘Ik ben voornemens, voor uwe Majesteit de rol te vervullen, die mij toeschijnt u te bevallen, die van den schilder in de Intrigue epistolaire.’
‘Alweêr dat stuk van uwen dollen revolutionair, fabre d'eglantine!’
‘Het is toch zeer onderhoudend.’
‘Nu, wij zullen zien; maar ik zeg u, dat ik lagchen moet, en lach ik niet, dan zend ik u naar Siberië.’
Frogères zag in deze bedreiging niets anders dan eene aardigheid, zoo als de Keizer hem dikwerf toevoegde. Hij beloofde intusschen zijne krachten te zullen verdubbelen en al zijn talent aan te wenden, om den Keizer te vermaken.
Den volgenden avond, bij het opgaan van de gordijn, rigtte hij natuurlijk zijne blikken naar de keizerlijke loge. Paul zat er, maar koel en ernstig. De Acteur bevlijtigde zich om te behagen, maar paul bleef onbewegelijk; het geheele stuk werd afgespeeld, zonder dat een glimlach het gelaat des Keizers ontplooide. Frogères begreep er niets van.
Des anderen daags, bij het aanbreken van den dag, wordt hij met schrik uit den slaap gewekt. Een officier van 's Keizers huis komt hem aanzeggen, dat hij zich op staanden voet moet gereed maken om naar Siberië te vertrekken. Tot overmaat van ontsteltenis ontvangt frogères op eenige gevraagde opheldering geen antwoord; hij smeekt, dat men hem zoude toestaan den Keizer zelv' te spreken; nieuwe weigering; de order is stellig; zij moet zonder verwijl worden uitgevoerd. De Acteur kleedt zich in vertwijfeling aan, gaat naar beneden, en vindt aan de deur een kibiek, het gewone rijtuig voor tot ballingschap veroordeelden; hij klimt er met den officier in, en ijlings snellen de paarden voort.
Na eenen ganschen dag reizens, komt men in eene stad, vier en twintig uren van Petersburg gelegen, aan. Frogères wordt bij den Gouverneur gebragt, die hem beleefdelijk ontvangt, hem zeer beklaagt over de gestrengheid, waarvan hij het slagtoffer is, hem zijne diensten aanbiedt, en hem ten avondmaaltijd noodigt; inmiddels laat hij frogères, in eene groote sombere zaal, met zijne treurige overdenkingen alleen.

{==820==} {>>pagina-aanduiding<<}

Er verloopt alzoo een goed uur. Eensklaps openen zich twee buitengewoon groote deuren; frogères, een oogenblik verblind door den schitterenden glans, die hem omringt, herkent weldra den Keizer, aan eene tafel gezeten, te midden van een vijftigtal genoodigden.
‘Wel nu, frogères,’ riep paul, ‘wat zegt gij er van? Is deze klucht nu ook niet gespeeld zoo als 't behoort?’
De Fransche Acteurs genoten in Rusland zeer aanzienlijke jaarwedden, [.]aar die onregelmatig betaald werden. Prins naraskin, een der Kamerheeren van den Keizer, had het hoofdbestuur over de schouwburgen, en het geld, voor de Acteurs bestemd, als ook de opbrengst der dagelijksche ontvangsten, ging gewoonlijk door zijne handen. Naraskin had veel gezag; de Acteurs durfden niet klagen. Slechts één, de danser duport, had moeds genoeg om zich tegen den Prins te verzetten, en weigerde te dansen, toen hij hem eene groote som op zijn jaargeld schuldig was.
Duport moest, op zekeren tijd, in een ballet, het theater van het Hof betreden; hij had eene achterstallige schuld van 7 à 8000 roebels in te vorderen: vindende, dat deze som nu hoog genoeg was, liet hij Prins naraskin weten, dat hij niet eerder dansen zoude, vóór dat dezelve hem betaald zoude zijn. Onthutst over dit besluit, hetwelk den Keizer opheldering van zijn bestuur zoude kunnen geven, werd naraskin genoodzaakt, zijn' kamerheers-sleutel en zijne diamanten te verpanden, ten einde duport betaald werd en dansen zoude. De overige Acteurs, de geestkracht van duport missende, en overigens in de aanzienlijke huizen te Petersburg wel behandeld en met geschenken overladen wordende, droegen hun leed, zonder een woord te durven spreken.
Paul I was niet meer, en frogères genoot onder alexander niet diezelfde gunst, welke hij van zijnen vader had mogen verwerven. Hij was het echter, die zijne medegenooten uit ongelegenheid hielp.
De Keizer was, volgens oud gebruik, naar Moskou gereisd, om zich te laten zalven. Het Hof droeg nog rouw over paul I, en de schouwburgen bleven gesloten. Verscheidene Fransche Acteurs waren te Moskou gekomen, om er de plegtigheden der zalving bij te wonen; frogères was onder dat getal. Alexander alleen, te voet, door de straten van Moskou wandelende, werd hem gewaar en riep hem.

{==821==} {>>pagina-aanduiding<<}

‘Goeden dag, frogères; waarom zijt gij mij niet eens komen opzoeken?’
‘Sire, het is omdat ik het adres niet wist van uwe Majesteit.’
De Keizer lachte hartelijk over dit kluchtig antwoord en hernam: ‘Waarlijk? Welnu, dan moet gij het vragen; men zal het u zonder moeite aanwijzen. Gij wandelt dan zoo door de straten van Moskou; 't is wel: gij vindt goed, niet waar, om al ledigloopende hier geld te verdienen?’
‘Op mijn woord, Sire, zoo het geld, dat wij met niets te doen winnen, ons niet meer bezwaarde dan dat, wat wij winnen met te werken, uwe Majesteit zoude dan zeker kunnen zijn van ons eerlang den hongerdood te zien sterven.’
‘Hoe zoo?’
‘Wel, het is bijna een jaar, Sire, dat wij van ons jaargeld geen roebel ontvangen hebben.’
Zoodra de Keizer in het paleis was teruggekeerd, gelastte hij, dat alles, wat men schuldig was, op denzelfden dag nog aan de Acteurs zoude worden uitbetaald. Hij liet Prins naraskin bij zich ontbieden, deed hem zeer scherpe verwijtingen, zeide hem aan, zich te verwijderen, en tevens, dat hij zijne eigendommen in beslag zoude doen nemen, om te dienen tot uitbetaling dier sommen, welke hij zoo onwaardiglijk verkwist had.

Zegepraal der danseres Taglioni.

Op de volgende wijs wordt, in een' gedurende de maand Mei dezes jaars uit Weenen geschreven brief, de intogt dier kunstenares in gemelde hoofdstad beschreven.
Weinige dagen geleden zijn wij hier van een zonderling schouwspel getuigen geweest. Des avonds ten half elf ure, een' tijd, waarop in de meeste straten van Weenen gewoonlijk anders reeds doodstilte heerscht, zag men met bevreemding in eene der hoofdstraten eene talrijke menigte menschen verzameld, die vol verwachting de eene of andere gebeurtenis te gemoet schenen te zien. Plotseling kwam er leven in deze wachtende massa's, en onder woest geschreeuw begonnen zij langs de straat voort te dringen. Nieuwe drommen snelden hen na, en gedurig wilder werd het rumoer. Met schrik opende men allerwegen de vensters, om zich van de

{==822==} {>>pagina-aanduiding<<}
hier schier ongehoorde gebeurtenis eens volksoploops te overtuigen. Eensklaps zag men een rijtuig naderen, door honderden voortgesleept en door duizenden omgeven. Eene vrouwelijke gedaante, die er in zat, was bezig, al gedurig buigingen te maken, en telken male dat haar hoofd zich bewoog, ging uit den digten hoop het geroep op: Vivat! vivat taglioni! Vivat! Men worstelde om de eer, het rijtuig, 't welk de vrouw met de heilige voeten omvatte, voort te trekken. Het was een warme voorjaarsnacht; maar de maan scheen niet, zeker uit schaamte van zulk een tooneel te verlichten! Ik weet niet, of men den heldhaftigen Koning van Polen, sobiësky, toen hij in 1683 Weenen van de Turken verloste, wel zoo veel eer bewezen heeft, als thans Demoiselle taglioni; maar dit is zeker, dat de oudste lieden hier zich niet weten te herinneren, dat immer eenig, als kunstenaar, dichter, staatsman of in de wereldgeschiedenis beroemd persoon, op zulk eene uitstekende wijs vereerd geworden is als deze danseres, dit paar beenen, hetwelk nog daarenboven reeds omtrent veertig jaren lang in dit aardsche jammerdal rondtrippelt, en derhalve tamelijk versleten is. Taglioni heeft nu tien avonden gedanst; voor elken avond ontving zij 1200 gulden conventions-müntze; haar benefiet was haar tegen 4000 gulden gewaarborgd, en heeft haar ruim 10,000 gulden opgebragt! Zij is, den eersten avond uitgezonderd, telken male dertig tot zes en dertig keeren weder op het tooneel geroepen; bij hare benefietvoorstelling vier en veertig keeren! Verbaast u dit? Welnu, nog meer zal het u verbazen, wanneer ik u zeg, dat taglioni eigentlijk in geene hooge mate bevallen heeft. Meestal hoorde men van haar zeggen
‘Zij danst lief. Ik voor mij versta weinig van dansen; maar zonder reden zal men te Parijs toch wel zoo veel ophef niet van haar gemaakt hebben,’ en uitdrukkingen van soortgelijken aard meer. Dit echter zijn de spreekwijzen niet, waarvan de Weener zich bedient, wanneer zijne zoo ligt ontvlambare geestdrift inderdaad gewekt is. Taglioni is ook in 't geheel de danseres niet, welke onze Weeners, en vooral niet den grooten hoop, zou kunnen wegslepen. Zij heeft te weinig zinnelijkheid, zoo in haar voorkomen als in hare kunstmanier. Hetgeen den dans van taglioni van die veler andere danseressen onderscheidt, is de fraaije plastiek, de klassieke schoonheid harer bewegingen; maar die bewegingen zijn zoo afgemeten, zoo bedaard, zoo koud, dat zij bij de massa des volks des te minder grooten bijval te weeg konden brengen, daar de jaren van bloei en schoonheid bij deze kunstenares reeds lang voorbij zijn. Maar, vanwaar dan zulk eene ongehoorde geestdrift? zult gij vragen. Bijna schaam ik mij, u de reden daarvan te zeggen. De groote naam, welke taglioni uit Parijs voorafgegaan was, haar nieuw engagement te Petersburg, gaven haar de sanctie der mode. Daarbij

{==823==} {>>pagina-aanduiding<<}
kwamen hare aanoevelingen aan de crème de la haute volée. Dit alles verzekerde haar de medewerking en gunst der aristocratie. Toen zij de eerste maal optrad, liet zij, wel is waar, het gros van het publiek koel; maar uit de loges klapten de glacé-handschoenen haar onafgebroken een voornaam brava! toe; het parterre verbaasde zich. Nu moet men echter met den aard van het Weener publiek bekend zijn, om te weten, dat de ligtst aangegeven toon der aristocratie onder den grooten hoop een' gretigen weêrklank vindt, die steeds luider en schreeuwender wordt, naar mate hij dieper naar beneden dringt. De Weener kluchtspel-taal heeft voor dezen geest van naäping eene treffende uitdrukking gevonden: ‘Nur nobel!’ De blik der Weeners is altijd naar de hoogte gerigt; de wetstafelen der mode komen uit de gewesten der noblesse. Op de hooge aristocratie des Adels volgt de rijke financier, die gretig en angstig naar al de groote en kleine modeluimen dier klasse staat te loeren, om ze zonder verwijl te kunnen kopiéren. Achter den financier komt de duizelende beursspeculant, en neemt de openbaring uit zijne handen over; achter den speculant staat de kantoorbediende; achter dezen de handwerksman, en zoo vervolgens. Steeds volgt de achterman den voorman op den voet, om hem te kopiéren; en zoo wordt, hetgeen aanvankelijk ligt glimlagchen was, allengskens afzigtelijk bekketrekken; hetgeen boven luim was, beneden karrikatuur. En dus ging het ook met taglioni. Om niet in smaak voor de noblesse onder te moeten doen, om niet het schrikkelijke woord: ‘kaviaar voor het volk!’ op zich te zien toepassen, beijverde zich ieder, in eene gekunstelde verrukking te geraken; en deze steeg des te meer, naar mate de natuur haar geene grenzen zetten kon, en
ontaardde eindelijk in den Silenendans, welken de noblesse, die er de eerste aanleiding toe gegeven had, met voornamen en spottenden grimlach uit hare vensters beschouwde. Genoeg er van!

Op het schaatsrijden.


De winter lokt uw' voet op 't broos kristal der baren; 
Een afgrond, wufte jeugd, gaapt onder uwe schreên; 
Het beeld van 't zingenot, waarop uw lusten staren: 
Mistrouw ze beide, en glijd er vlugtig over heen! 


Wie kan hierbij aan toeval denken?

Het Duitsche blad der Christenbote verhaalt uit Groot-Botwar, in het Wurtembergsche, het volgende opmerkelijke voorval: ‘Het was een heldere, door de maan verlichte nacht, toen

{==824==} {>>pagina-aanduiding<<}
twee echtgenooten, in het nabijgelegen dorp H. woonachtig, te middernacht door een klokgelui ontwaakten, hetwelk van den kant der stad hun in de ooren drong. Onderstellende, dat er ergens brand ontstaan moest zijn, rezen zij ijlings uit het bed, en snelden naar het venster, om te ontdekken, waar die zijn mogt. Naauwelijks hadden zij het venster bereikt, of zij hoorden achter zich een geweldig gekraak en gerommel. De zoldering en het balkwerk boven het ledekant was ingestort en had het gehemelte daarvan verbrijzeld. Ware de man met zijne vrouw te bed gebleven, zoo zouden zij ontwijfelbaar door eenen plotselingen dood verrast geworden zijn. Doch wat was nu de oorzaak van het klokgelui, hetwelk hen, op het oogenblik des gevaars, met snelwerkenden schrik uit den slaap gewekt had? Eene zonderlinge oorzaak was het. Onze stads-klokluider was dien nacht wakker geworden, juist toen zijne kamerklok twaalf ure sloeg; hij had echter met volle bewustzijn slechts de zes laatste slagen gehoord. Daar het hem nu voorkwam, dat hij uitgeslapen had, en hij den maneschijn voor het aanbreken van den dag hield, zoo spoedde hij zich, zonder verder op den uurwijzer te zien, naar den kerktoren, om de ochtendklok te luiden; en dit gelui was het, dat de twee echtgenooten op het nabijgelegen dorp gehoord hadden.’ - Wie kan hier aan toeval denken?

Raad.

Dat geene denkbare smart of teleurstelling u tot eene moedeloosheid brenge, die u uwe verdere belangen doet minachten of verwaarloozen. Want, zijn die smart, ramp en teleurstelling u schier ondragelijk, zoo voegt het u te zorgen, dat geene nieuwe daaruit voortspruiten.

Hagedorn's rondborstigheid.

Hagedorn was een groot liefhebber van een goed glas wijn, en was dikwijls en gaarne in gezelschappen, waar Bacchus offers gebragt werden. Hij wilde dit ook wel weten. Toen hij eens ziek lag, vroeg hij den beroemden Geneesheer carpsen, wat toch wel zijne kwaal mogt wezen. De Arts antwoordde: ‘De waterzucht, vrees ik.’ - ‘Onmogelijk,’ hernam hagedorn; ‘mijn geheele leven lang heb ik slechts de wijnzucht gehad.’


(*) Hoe komt coquerel, vs. 19, vóór: ‘Je ferai grâce,’ etc. aan de zinverlammende invulling van: et ces paroles, die noch in het Hebreeuwsch noch in de Frnnsche vertaling staan?

(*) Redacteur vermeent integendeel reden te hebben, om te gelooven, dat dit stukje werkelijk door een' Roomschkatholiek geschreven is.

(*) Versuch einer pragm. Geschichte der Arzneykunde, 5 Theile.

(†) Geschichte der Chirurgie en zweyter Theil von wilhelm sprengel, Halle 1819, waar men, behalve het reeds in het eerste Deel behandelde, van bl. 1-182 de kunstbewerkingen aan de oogen beschreven vindt, en wel tot het jaar 1818, zoo als dit uit verscheidene aanteekeningen blijkt.

(*) Itinerarium Sudoris Anglici, Jenae 1805.

(†) Annalen, 1828, H. 1.

(*) De Militaire Chirurgie, geschetst in eene Redevoering. Utrecht, 1832.

(*) Geschiedkundig Overzigt omtrent de heerschende en voorkomende Oogziekten in Nederland, Amsterdam, 1827, bl. 43 en volg.

(*) Anthropologie für das gebildete Publicum, 1837, § 195 en volg.

(*) M. mayor, Nouveau Systeme de Déligation Chirurgicale, 2 Vol., avec Pl. Lausanne, 1837.

(†) Ueber die Anwendung des Oels bei
Chirurgischen Operationen, von Dr. b.c. faust, te Bückeburg. Dr. borges, van wien hier gesproken wordt, zeide: ‘Ich werde künftig nie ohne Oel operiren. - Journ. der pr. Heilkunde, B. 22. St. 2. S. 154.

(*) De Schrijver parodieert, bl. 2, zeer aardig, eenige regels van virgilius, en zegt: het was alsof mijne Creusa tot troostwoord herhaalde:

‘Waarom, ô gade, knaagt de wanhoop u aan 't harte? 
U toeft de Tiberstroom!’ 


De regels van virgilius, Aeneid. II. v. 776 et 781 (niet 568) luiden dus:

‘Quid tantum insano juvat indulgere dolori, 
O dulcis conjux? ad terram Hesperiam venies.’ 


Desonaangezien vertaalt de Heer wap terra Hesperia door Tiberstroom, en laat zich alzoo naar het water noodigen, vermoedelijk.... om een bad te gebruiken.

(*) Men leze, over dit verrukkelijk natuurtafereel, de echt-dichterlijke beschrijving van hetzelve, in Childe Harold's Pilgrimage, door Lord byron, Canto IV. Stanza LXIX-LXXII, en valery, Voyages en Italie, Livre 17. Chap. I.

(*) Tot proeve van de lafheid, zoowel als onkieschheid, van dit stukje, strekke het volgende, alhoewel het afschrijven ons moeite kost. De plaats is bl. 165 te vinden. Er wordt van de St. Pieters-kerk gesproken, en van eenige beelden, daar te zien.

‘1. En dan de leeuwen op het graf van Paus.... ja, is 't niet van een Paus?

2. Die leeuwen! ik heb wel honderdmaal mijn hand in hun bek gestoken.

1. Watte leeuwen?

2. IJsselijke leeuwen!

1. En de dood dan?

2. Wat voor een dood?

1. Die dood daar op dat graf, achter, aan den anderen kant, links, onder 't orgel....

2. O ja; - die vergulde dood heb ik dikwijls gezien... en dan dat vrouwenbeeld.... weet je niet, dat vrouwenbeeld, waar de Engelschen....

1. De Heilige Veronica?....

2. Wel neen.... de Heilige Veronica heeft een zakdoek in de hand.

1. Een zakdoek als een beddelaken!

2. Neen, ik meen die liggende vrouw, achter het grootaltaar....

1. Ik weet 't al.... met dat koperen deksel.... de Engelschen laten 't er voor een fooitje afnemen.

2. Ik heb een halve frank gegeven om 't te zien,’ enz.

Elk, die het schandaal van die dekselafneming kent, zal tevens niet aarzelen in zijn oordeel omtrent de gevoelens van een' Schrijver, die zoo iets durft opdisschen!

(*) Onder dezelve worden er gevonden: eene tegen de Jezuiten - eene voor de Joden - eene tegen den Paus - eene over het hedendaagsche Ongeloof - eene over de Onverdraagzaamheid van het Pausdom - en twee over de ware Vaderlandsliefde. Maar, helaas! de titels dezer godsdienstige redevoeringen zijn reeds overgenoegzaam, om zekere eerzame luiden, waaronder de Heer wap zich demoedig rangschikt, tegen den Heer chatel in 't harnas te jagen.

(*) Eene beoordeeling wordt gevonden in den Alg. Kunsten Letterb. No. 33. Zij schijnt den Militairen Arts, Dr. resler, eene gewenschte gelegenheid gegeven te hebben, om als lofredenaar der Nederlandsche Militaire Geneeskundigen te mogen optreden. Zie Alg. Kunst- en Letterb. No. 39 env.

(*) Dat publiek zou echter kunnen vragen: ‘waarom (zie de noot op bl. 73.) ‘het beheer te Leeuwarden van meening is, dat geen aannemen van ledematen in de gevangenis toegelaten mag - en dat ook het Heilig Avondmaal niet toegediend moet worden?’ ten einde de gronden voor deze meening te toetsen aan de leere der H. Schrift, volgens welke christus gekomen is, niet om te zoeken regtvaardigen, maar zondaars tot bekeering - en aan het voorbeeld van den Heiland, die aan den boetvaardigen moordenaar de verzekering schonk: Heden zult gij met mij in het Paradijs zijn.

(*) De Heer abbring vergist zich zeker, wanneer hij zegt, dat jezus zelf zich op de geschiedenis van job beroept: althans Rec. weet zich niets hiertoe betrekkelijk te herinneren; en al ware dit zoo, dan zou hij er nog niet onbepaald een bewijs voor de historische waarheid in durven stellen, want jezus kon immers zeer wel eene leerrijke verdichte geschiedenis aanhalen, die in den bundel der H. Schriften zijns Volks opgenomen was, gelijk Hij zelf zich niet zelden van verdichte verhalen bediende.

(*) 1832, bl. 634. 1833, bl. 355, en 1836, bl. 388.

(†) Wij zeggen dit, zonder aan uitmuntende
Monographiën, inzonderheid aan die van den Heer merkes, te kort te willen doen.

(*) Het wordt thans meer en meer mode, een werk van eenige, zelfs kleine uitgebreidheid bij afleveringen uit te geven: of dit aan de goede waardering van hetzelve, en dus ook aan het debiet, bevorderlijk is, zouden wij zeer betwijselen; althans de taak van een' Referent of Recensent wordt daardoor, bij gebrek aan genoegzaam overzigt, des te moeijelijker: het kan, ja, zijn ex uno disce omnes, en dit kan mede- maar ook tegenvallen, en omgekeerd; en zoo wordt het oordeel onzeker en wankelbaar.

(*) Zoo als Beroemd Dordrecht, Beschrijving van Dordrecht, Geschied-, Letter- en Oudheidkundige Uitspanningen, waarvan hij in zijne aanteekeningen op deze bladen melding maakt, en de uitvoerige Levensbeschrijving van zijnen Vader, welke de Letterbode onlangs, als van dezen zoon verwacht wordende, heeft aangekondigd.

(*) Leerboek der geregtelijke Geneeskunde voor Genees- en Regtskundigen. Arnhem, 1825.

(*) 1832. bl. 29-31 en 1834. bl. 295 en volg.

(*) Alzoo was het jaartal reeds op den titel gegraveerd, eer men wist, dat - gelijk geschied is - het werkje eerst in 1838 het licht zou zien, volgens berigt van den Vertaler in de Voorrede.

(*) De Schrijver redekavelt over dit onderwerp desgelijks eenigzins vreemd, bl. 35 en 36.

(*) La Haye, chez a.j. van weelden, Mai 1834.

(*) Men herinnere zich, dat het Kersfeest voor de Duitschers is, wat St. Nicolaas is bij ons, en op verscheidene plaatsen, onder anderen te Berlijn, inderdaad Kermis is.

(*) Ody s. VIII. 339. Indien gij geen Grieksch verstaat, geachte Lezer, weet dan, dat deze karakters als een vijgeblad dienen, hetwelk hier noodzakelijk is.

(*) Van de eerste en de daarvan afgeleide zelfs niet, al waren, 1 joan. V:7, 8, de woorden, ἐντῷ κ. τ. λ. - γῇ, zoo echt, als zij nu gewisselijk voor onecht te houden zijn, zoo wij niet de geheele Kritiek des O. en N.V. op het vuur willen werpen.

(*) De Grieksche Blijspeldichter menander (wiens gezag ook paulus, 1 Cor. XV:33, aanhaalt) zegt ergens: Er is geen huis, waarin de vrouw de eerste rol in alles speelt, of het moet eens te gronde gaan. Zie p. 119, Noot 95.

(*) De waardige Steller dezer oordeelkundige Recensie mogt, helaas! de vervulling van dit verlangen niet beleven. Redact.

(*) Nota bene, of Nieuwbakken, zoo als de lezer verkiest.

(*) Gesch. en Letterk. Mengelw. D. IV. St. 2. bl. 265.

(*) Walter scott.

(*) Zoo wordt er ook over geoordeeld door - helaas wijlen! - den smaakvollen Hoogl. van kampen, Gesch. d. Nederl. Lett. en Wetensch. D. III. bl. 10, door den Uitgever teregt aangehaald.

(*) Conf. phaedr. Lib. I. Fab. I.

Ad rivum eundem lupus et agnus venerant, 
Siti compulsi; - superior stabat lupus, 
Longeque inferior agnus. - 
- - - - - - - - 
A te decurrit ad meos haustus liquor. 


(*) Onder anderen Algemeene Konst- en Letterbode voor 1838. No. 47. Vaderl. Letteroef. voor 1838. Aug.

(*) Practisch Tijdschrift voor de Geneeskunde, 17 J. 5de St. 1838. omslag.

(†) Rec. ook der Rec. D. XXXI. No. 6.

(§) D. XXXI. No. 12, en D. XXXII. No. 1.

(*) Alwat gij mij van dien aard vertoont, haat ik, daar ik geen geloof aan hetzelve sla.

(*) B.v. in dit Hoofdstuk, bl. 22, ‘eene 2-3 voet lange druif verzadigt een geheel huisgezin,’ l. druiftros; bl. 24: ‘Het vertelseltje, dat voor den Hebron abraham's graf in de plaats steit;’ onverstaanbaar! Hebron was immers geen berg of rivier, maar eene stad; en wat is dan nog het overige?

(*) Gelukkig, dat de naam van buchner bij ons genoeg bekend is; men zoude anders moeite hebben, dien zoo uit de vreemdsoortige letters op het titelblad te lezen. Waartoe toch die ongevallige inschuivingen?

(*) G. w. rabener's Satiren 2 Th. Ein Traum von der Beschäfftigung der abgeschiednen Seelen, S. 57.

(†) Pro
Archia poëta.

(*) Zoo zegt ook william stokes, ueber die Heilung der innern Krankheiten etc. Deutsch bearbeitet von Dr. t.j. behrend, Leipzig 1839: ‘Durch die genauere Kenntniss der pathologischen Anatomie ist die Diagnose der einzelnen Krankheiten sehr verbessert worden.’

(*) Ejusmodi sanguis, velut altioris vitae igniculos recondens. - Friedländer, Fundamenta doctr. Pathologicae, § 280.

(*) Men kent nu reeds den aanvankelijken uitslag van dat Pleidooi, en wel ter gunste van den Memorieschrijver; doch weet tevens, dat Heeren Commissarissen daartegen in appel gekomen zijn. Redact.

(*) 1825. Boekbesch. bl. 874.

(*) In deze en de vorige aanhaling valt, verkeerdelijk, de klemtoon op het.

(*) In de Aant. (71) had de Schrijver ook kunnen verwijzen naar Mark. VI:23.

(*) Hollandsche Spectator.

(*) Verg. Wenken en Meeningen omtrent de Geneeskundige Staatsregeling enz. bl. 184. Oud-Amsterdamsche Keure nopens de Kwakzalvers.

(*) Op eene andere plaats van dit boek, bl. 373, noemt le roy ‘de Goddelijke Openbaring, zoo als zij in den Bijbel vervat is, de eenige bron onzer kennis ten opzigte van het bovenzinnelijke, zoo ver den inhoud aanbelangt;’ maar hoe kan hij dan aldaar tusschenvoegen, dat ‘zij met de vorderingen der practische Rede uitmuntend overeenstemt’? Immers indien, gelijk er voorafgaat, ‘alle gezag buiten dat des Bijbels ten eenemaal moet worden ter zijde gesteld,’ dan heeft de Rede in zake van Godsdienst gezag noch stem zelfs; dan heeft zij geene vorderingen te doen: hoe strookt dit een met het ander?

(*) Sedert deze Recensie, wier plaatsing door toevallige omstandigheden vertraagd werd, ingekomen is, volgden reeds weder drie nieuwe oplagen de hier aangekondigde derde. Red.

(*) Letteroef. 1837. Bockbesch. bl. 447.

(*) ‘Je tire vers ma sin.’ Zie wagenaar, Vaderl. Hist. D. XVII, bl. 107.

(*) De Redactie, niet in de gelegenheid om het hier aangekondigde werk te zien, verwondert zich, hier het belangrijke voorbeeld van abraham niet vermeld
te vinden, en weet niet, of dit bij den Eerw. Schrijver, dan wel bij den Berigtgever ligge; zij kon deze leemte echter niet onopgemerkt laten.

(*) Ware gewisse niet beter?

(*) Men zie dit Tijdschrift, Meng. voor 1838. No. XI.

(*) De gemoedelijkste regter zal toch wel nooit kunnen vergeten, dat ook hij mensch en zondaar is, wanneer de wet het hem ten pligt maakt, medezondaren te veroordeelen.

(*) Over de zedelijke verbetering der Misdadigers, van fred. wilh. van hoven, Koninkl. Beijersch Opper-Medicinaalraad, bl. 173.

(*) Men weet, dat in Engeland en in Noord-Amerika die titel aan Godgeleerden gegeven wordt, zelfs wanneer zij den akademischen graad, waaraan dezelve verbonden is, elgenlijk niet bezitten.

(*) Den geëerden Inzender, wiens heuschheid ons ‘eene uitgebreidere en oorspronkelijke Grieksche Hymne’ aanbiedt, zij minzaam berigt, dat der Redactie is gebleken, dat de vermenigvuldiging van dusdanige, schoon ook in hare soort verdienstelijke, proeven in de talen der Geleerden minder welgevallig is in een Tijdschrift als het hare.

(*) Zie eichhorn, Gesch. der Literatur, 2 B. p. 779. Gregory, Works, V. II. Edim. 1788. Preface, p. VI-VII. schultens, Oratio de Ingenio Arabum, p. 10-12.

(*) Zie den lof van charles nodier bij Prof. lulofs, in deszelfs uitmuntende Aanteekeningen op blair, die zoo vele treffende voorbeelden bij de voorschriften des kunstregters voegen.

(*) Nodier, Promenade de Dieppe aux Montagnes d'Ecosse, Paris 1821. p. 257-261.

(*) Nieuwe Bijdragen ter bevordering van het Onderwijs, enz. Julij 1836. bl. 625.

(*) Zie het Tweede Verslag van den staat der Stads Armen-Inrigting te Zwolle, op den 1 Aug. 1834, uitgegeven van wege de Regering dier Stad.

(†) Nieuwe Bijdragen voormeld, bl. 625-636.

(§) Van deze vindt men een verslag in de Revue des Familles, Amsterdam, 1837, bij van der vinne uitgegeven, bl. 7 en volg. door victor cousin gesteld.

(※) Punten van Beschrijving, voor de Algemeene Vergadering der Maatschappij Tot Nut van 't Algemeen, bl. 102, en Lijsten, houdende Ontwerp-Prijsstoffen, voor 1837, bl. 76. Ook de Heer bruno tideman, in zijne voortreffelijke Redevoering ter opening van de Algemeene Vergadering van het voorleden jaar, noemde, bl. 22, de Bewaarplaatsen voor kleine Kinderen onder de hoogstnuttige Inrigtingen, aan den loffelijken ijver van de Leden der Departementen verschuldigd, en welke wij gelooven, dat aan de algemeene persoonlijke medewerking der Leden dezer Maatschappij mag blijven aanbevolen. Ook te
Arnhem beproeft het Departement de zaak.

(*) Over Statistiek van Strafvordering, in de Bijdragen tot Regtsgel. en Wetgev. 1838. No. 3.

(†) In deszelfs voortreffelijk werk: Le Visiteur du Pauvre, 3e Edit. Paris, 1826.

(*) Een eerste Leermeester van eene der talrijkste Stads Armenscholen alhier verzekerde mij, dat hij nimmer gehoorzamer, bevattelijker, rustiger, meer ontwikkeld kind op de school gehad had dan één, hetwelk terstond van een Bewaarschooltje tot de Armenschool was toegelaten; en dat het alzoo wel wenschelijk ware, dat de Bewaarschooltjes, op ruimere schaal ingerigt, zich aan de Stads Armenscholen aansloten.

(*) Van der palm, Bijbel voor de Jeugd, XXste Stuk. 9de Hoofdstuk.

(*) Om echter de kinderen niet te zeer te verwennen, of van de schamele woningen hunner ouders te vervreemden, schijnt het, althans voor den meestbehoeftigen stand, verkieslijker te zijn, de kinderen niet, dan bij eene enkele uitzondering, gedurende den geheelen dag op de Bewaarschooltjes te doen verblijven, maar alles zóó in te rigten, dat zij met geen' weêrzin tot het ouderlijk verblijf terugkeeren.

(†) Van de bevordering der zuiverheid en vorming van de spraak, door dergelijke oefeningen, vindt men een opmerkelijk voorbeeld aangehaald in het voormelde Verslag aangaande de Kleine-kinderscholen te Deventer, bl. 634: ‘Een jongetje van omstreeks 4 jaren, dat verschillende letters niet konde noemen, en naauwelijks de eene had leeren zeggen, of het noemde weder eene andere verkeerd, verkreeg op de Bewaarschool, door het aanwenden van vele moeite en geduld, in tamelijk korten tijd, eene goede en zuivere uitspraak; hetwelk aan hetzelve welligt nimmer zou zijn te beurt gevallen, indien het alleen aan de zorg zijner ouders ware overgelaten geworden.’

(*) Daar ik deze Salle d'asile alleen toevalligerwijze, en dus slechts vlugtig, bezocht, kan ik hieromtrent, of omtrent andere bijzonderheden, geen stelliger berigt geven; en verzoek dit hier, en elders, wel in aanmerking te willen nemen, indien ik mij, ten opzigte van dit of eenig ander punt, min naauwkeurig uitgedrukt of ergens in mogt vergist hebben.

(*) Men kan de Leermeesters en Leermeesteressen het best op deze Bewaarschooltjes zelve vormen, en, gelijk hier te lande, naar wij meenen, bij de Bewaarschooltjes meestal heeft plaats gehad, door eene Meesteres, van een bestaand Bewaarschooltje afkomstig, een elders nieuw opgerigt schooltje laten besturen. Ook is het niet ongeraden, de mededinging en den wedijver tusschen dezelve onderling op te wekken, door vermeerdering van traktement, bij verplaatsing, naar verdiensten, van eene min talrijke naar eene talrijker Inrigting van dien aard.

(*) Hoe waar en menschkundig is niet het zeggen van victor cousin, in het Verslag omtrent den staat van het lagere Schoolwezen te Rotterdam, in de boven
aangehaalde Revue des Familles: ‘Le peuple et l'enfance demandent une patience sans bornes: qui n'est pas doué d'une telle patience, ne doit pas songer à être maître d'école.’

(†) Verslag aangaande de kleine Kinderscholen te Deventer, Nieuwe Bijdragen voormeld, bl. 633.

(§) Zoo bezigt men elders, tot het leeren kennen en onderscheiden der zaken door de kinderen, ook wel verschillende soorten van graankorrels of grutterswaren, om de kleinen tevens met de voortbrengselen der natuur bekend te maken, hun begrip aanvankelijk te ontwikkelen, en hen te doen nadenken.

(*) Welligt was de door ons bezochte Salle d'asile eene dergene, waarvan degerando, in zijn uitmuntend, boven aangehaald werk: Le Visiteur du Pauvre, pag. 154, gewaagt: ‘Un établissement de ce genre,’ zegt deze Schrijver, ‘fut formé à Paris, il y a plus de vingt ans, par une dame, qu'inspira le génie de la charité et dont la vie offre tous les modèles.’ En vervolgens: ‘Paris voit se former en ce moment une association dirigée par des dames pleines de zèle, qui, nous l'éprouvons, ne tardera pas à nous faire jouir des mêmes bienfaits.’

(*) De knaap won eigenlijk meer bij zijnen vond dan zijn Heer: immers deze verkreeg daarbij eenige schitterende steentjes; hij, het kostelijkste juweel, zijne persoonlijke vrijheid, welke hem, met eenig geld, geschonken werd.

(*) Oorspronkelijk waren er zes gebroeders geweest; maar een hunner was in den oorlog, nog vóór den slag van Wortester, gesneuveld. Allen woonden op het land, en waren, als boschwachters, pachters en molenaars, nabij Boscobel gezeten. De vijfde muntte, evenzeer als zijne broeders door zijne loyaliteit uit, daar hij ondernam, Lord wilmot (naderhand Graaf van Rochester) in veiligheid te brengen.

(*) Non inculta.

(†) The Poems of ossian in the original Gaelic, Vol. III. p. 421-431.

(*) Dit woord komt af van Kael, den volksnaam, (Kelt, Kalt, Kael, Gal, bij ons en de Engelschen Wal of Wael) en Don of Dun, (hoogte, ons duin) en dus Bergcelten.

(*) Caes. de Bello Gall. L. VI. C. 14.

(†) C. 13.

(§) Davies, Celtic Researches, aangeh. in Poems of ossian fron the Originals, V. III. p. 388, 389.

(*) Tot aan het midden der elfde Eeuw, (de heillooze Regering van macbeth) was het Galische de algemeene taal in Schotland, zelfs ten Hove, en de Geestelijkheid kon geene andere taal spreken. Zie Poëms of ossian in the Original, V. III. p. 394.

(*) Ossian in the Original, V. III. p. 401, 402.

(*) Poëms of ossian in the Original, V. III. p. 447. J. mac arthur, Supplementary Observations an the Authenticity of ossian. Wij denken, dat de jaarteekening Februarij 1760 een misslag is, want toen was macpherson nog niet op reis naar de Hooglanden.

(†) De naam van mac pherson en anderen zijn in
Schotland zoo algemeen, omdat zij die van Clans of stammen zijn, waar de gemeene man heet zoo als zijn Lantird of stamhoofd.

(*) Te vinden in ons Mengelwerk voor 1837. bl. 377 enz. Men zie verder ald. bl. 351 enz. en bl. 684. Alsmede voor 1838. bl. 24 enz.

(*) Dus noemen de Engelschen sedert eenigen tijd degenen, die in het een of ander vak uitmunten en zich roem verworven hebben.

(†) Een diepe nacht bedekke het!

(*) Prediker XII:3.

(*) Zonen en schoonzoon van scott.

(*) The Birthday-ode, Ode op 's Konings Verjaardag. De gelauwerde Dichter had de taak, dit dichtstuk te vervaardigen. Men ziet, dat scott deze uitdrukking schertsenderwijs gebruikt.

(*) Zoo noemen, bij naamsverkorting, de Engelschen gaarne hunne Koningin elizabeth.

(*) Haussiers en baissiers, speculateurs op het rijzen en dalen der fondsen.

(†) Een dorp, dat binnen scott's bezittingen lag.

(*) Geen groot man is groot voor zijn' kamerdienaar.

(*) De medeleden der Vrouwenvereeniging te Hamburg.

(*) Dit stuk bevat, met de noodige bekortingen, den hoofdinhoud eener redenering over dit onderwerp, onlangs in een der meest geachte Engelsche Tijdschriften geplaatst, met inlassching van eenige opmerkingen, door een niet minder geacht Engelsch Dagblad, bij de gedeeltelijke overneming daarvan, gemaakt.

(†) Jez. XI: vs. 1.

(*) Soltau, Reis door Schotland en de Schotsche Eilanden, IIde D. bl. 137-144. Zie ook het verdere zeer belangrijke gesprek tot bl. 167.

(*) Mac arthur, Supplementary Observations (Poems of ossian.) Vol. III. p. 471-479. Onder die stukken was de zoo betwiste Aanspraak aan de Zon, die naar milton gemaakt zou wezen.

(*) Hier vergist zich macpherson zelfs, door Lora door een' kleinen stroom te houden: (Aanteekeningen op Temora, 5de Boek); want alsdan zou die vergelijking geen steek gehouden hebben, en de natuur toont het tegendeel. Dit is waarlijk het werk van een' verdichter niet!

(*) Hoezeer de geëerde Schrijfster hier zeer behartigenswaardige en maar al te veel vergetene waarheden ontwikkelt, zoo kan ik mij toch met hare voorstelling niet geheel vereenigen. In het O.V. moge niet meer geopenbaard zijn, het Evangelie geeft wegens Gods oogmerken met tijdelijke rampen een hooger inzigt. Zie o.a. 2 Cor. IV:17, 18. Matth. V:4, en vooral ook joan. IX:3. Dat adam en eva aan moeite en dood onderworpen werden, was voor hen, bij bestraffing, tevens heilzaam geneesmiddel. Kan het voor abel niet enkel opleiding tot hoogere volmaking en zaligheid geweest zijn? - Vert.

(*) Verkorting van den naam napoleon.

(*) Een Compagnon van het huis constable.

(*) Uit den Tristram.

(†) Een hoogdravend artikel.

(*) Voorgedragen in een landelijk Departement der Maatschappij: Tot nut van 't Algemeen. Daar de Schrijver van dit stuk oorspronkelijk geen het minste voornemen had tot de openbare uitgave, heeft hij nagelaten, de plaatsen der Ouden, hier en daar vermeld, naauwkeurig aan te halen; hetgeen dan ook minder noodig is. Het onderwerp ware, zijns inziens, eene meerdere ontwikkeling waardig, dan hier gegeven is of kon gegeven worden.

(*) Hoofdst. V:8.

(*) Ik zie met genoegen, dat de menschkundige Schrijfster hier niet spreekt van de onkunde, onbeschaafdheid of ongevoeligheid, die der godsvrucht niet zoo zeer in den weg staan, en ook niet zoo heerschende zijn bij de armere klassen, als men zich gemeenlijk voorstelt. - Vert.

(*) Ik denk, dat dit meer van Duitschland, dan van Holland geldt. - Vert.

(†) Daar sommigen zich zelfs niet ontzien hebben, om voor de ooren der Presidente wezenlijke Godslasteringen te spreken, zoo moge dit ten minste tot bewijs dienen, dat zij allen Zelotischen ijver zoekt te vermijden. Ik denk althans, dat zij geen' lust zouden gehad hebben, om voor het ongeloof martelaars te worden, en dat, hadden zij gemeend, dat men door vrome taal ondersteuning van ons verwerven kon, zij zich wel meer in acht zouden genomen hebben. Inderdaad begeert de Schrijfster in het rijk des geesten eene volmaakte vrijheid; en elke poging, om het geloof te dwingen, schijnt haar niet alleen eene schreeuwende onregtvaardigheid, maar ook de grootste onzin te zijn, omdat een gedwongen geloof in 't geheel geen geloof is. Kan men ook eenen stekeblinden wel gebieden, zich in het zonlicht te verblijden? Eene geschikte, liefderijke, zorgvuldige hand ligte hem den staar, en dat bevel zal niet meer noodig zijn.

(*) In het bijzonder hoort men zulk eene taal dikwijls van zonden tegen het zesde [zevende] gebod. ‘Haar is een ongeluk overgekomen,’ is eene zeer gewone uitdrukking omtrent een gevallen meisje. In vroegere tijden werd zulk eene gevallene aan kerkelijke straffen onderworpen, en werd zij in de oogen des volks voor onteerd gehouden. Wie kan de som van ellende berekenen, welke over de menschheid gebragt is door de thans zoo algemeen heerschende onverschilligheid omtrent dit punt? Ik geloof niet te veel te zeggen met te beweren, dat te Hamburg ten minste de helft van den nood der armen te weeg gebragt wordt door eene zondige verkeering der beide seksen, en de daardoor veroorzaakte vroege en ligtzinnige huwelijken.

(*) ‘Ook door de Vaderlandsche Letteroefeningen, in eene Recensie over een werkje van Prof. hofstede de groot; zie dit Tijdschrift voor 1838. bl. 606.

(*) De Manicheërs.

(*) Dit verband blijkt duidelijk uit de Schrijvers der Nieuwplatonische school, die, hoewel geene Christenen, niet zonder invloed op dezelve bleven.

(*) In zijne bekende Ideën zur Philosophie enz., waar ook camper wordt aangehaald.

(*) Aangehaald door Prof. w. vrolik, in twee schoone Voorlezingen in de Maatschappij Felix Meritis, over de overeenkomst en het verschil van sommige apensoorten met de menschen.

(*) Ik wil hier nog eenmaal herhalen (zie lager), dat deze éénheid van ziel en ligchaam geen bepaald gevoelen van mij is. Ik weet, hoe weinig men in deze zaken bepalen kan, en hoezeer de algemeene denk- en spreekwijze, vooral der Christenen, mij daarin tegen is. Mijn doel was alleen, zekere eenzijdigheid tegen te gaan, de dwalingen, daaruit voortspruitende, te bestrijden, eene proeve te geven, hoe onafhankelijk ons allerheiligst geloof van menschelijke opvatting en beschouwing in wetenschappelijke zaken veelal is, en de zorge van het Opperwezen meer en meer in het licht te stellen.

(*) Uit deze voorstelling der zake volgt niet volstrekt, dat het eeuwige leven eerst met de opstanding ten jongsten dage zou beginnen. Ondertusschen vereenig ik mij met den schranderen bosveld, in zijne Voornaamste Waarheden van het Christendom, waar hij zegt: ‘Wanneer de Christenen van onzen tijd van den dood en het leven daarop volgende spreken, dan valt het denkbeeld allereerst op den staat der afgescheidene ziel na den dood, en men vooronderstelt vooraf, dat die ziel, terwijl het ligchaam naar het graf gaat, onmiddellijk in eenen staat van geluk of ongeluk is, zonder dat men bijna aan de wederopstanding denkt. Doch het heeft in het lezen van het Nieuwe Testament mijne aandacht dikwerf tot zich getrokken, dat de denkwijs der menschen toen op eenen anderen toon schijnt gestemd te zijn geweest. Immers, zoo niet altijd, ten minste doorgaans vallen zij met hunne gedachten van den dood, of eindpaal dezes levens, onmiddellijk op de wederopstanding, zonder den tusschenstand der ziele, welke nu al onze aan dacht tot zich trekt, in aanmerking te nemen. Joann. VI:39, 40 enz. Even gelijk in het geval van J.C. de Schrijvers des N.T. van den zoon des menschen, alzoo spreken zij, ten aanzien van onze opstanding, ook altijd van den geheelen mensch. Zij beschouwen den mensch bestendig als een eenig geheel, als een eenig ding of voorwerp. En van dit eenig voorwerp zeggen zij: De mensch sterft, de mensch zal opstaan, opgewekt worden
enz.’ IIde D. bl. 115 en 126.

(*) Ik herinner mij in gesprek met een' man, die zich het eenvoudig Christendom lang ontgroeid achtte, en enkel als Critisch Wijsgeer aan God en onsterfelijkheid geloofde, mij een woord over de mogelijke eenheid van den geestelijken en ligchamelijken mensch te hebben laten ontvallen; waarop de man mij aanzag op eene wijze, alsof ik de grootste ketterij had uitgestooten, terwijl hij toch had moeten weten, dat juist zijne gronden van geloof althans met zulk eene vraag niets te doen hadden.

(*) Meermalen trof den Vertaler het eergevoel bij den dusgenoemden Gemeenen Man, dat, in de aangeplakte Publicatiën van voltrokkene straffen, waardoor de misdadigers en hunne meestal geheel onschuldige familiën als 't ware ten tweeden male geschandvlekt worden, altijd eenige der aldus gebrandmerkte namen met zwarte verf onleesbaar maakt. O, mogt dit wreede aanplakken, gelijk ook de grievende Advertentiën, die den gerehabiliteerden nog eerst eens weder met naam en toenaam aan de schandkaak stellen, - mogt dit een en ander weldra voor mildere verordeningen plaats maken!

(*) Bladz. 288, aant. III.

(*) Men vatte dit niet letterlijk op. De Steller van dit Vertoog is te heusch om te ontkennen, dat wie op eenigzins vasten voet bijdragen aan een goed Tijdschrift levert, zijnen arbeid ook naar verdienste erkent ziet. Hij beweert slechts, en dit stemt de Redactie gaarne toe, dat de lusten van het recenseren de lasten niet opwegen. Red.

(*) D. II. Dewijl deze tegenwerpingen in het antwoord worden opgenomen, kan men de mededeeling, om ruimte te sparen en herhalingen te vermijden, hier tot de aanwijzing bepalen.

(*) Deze herhaling werd bij deze beschouwing in den Menschenvriend noodig geacht voor zoodanige Lezers, welke de Schets van Bencoolen niet gelezen hadden.

(†) Zoo als dezelve naderhand is opgenomen in deszelfs uitvoerig werk over de Indiën, getiteld: Brieven over Bencoolen, Padang, het Rijk van Menangkabau enz. in den jare 1826 te Breda bij hollingerus pijpers uitgegeven.

(*) Wij deelden hetzelve hier boven mede.

(†) Liefde en Hoop, D. II. bl. 92.

(*) Allerbelangrijkst is hierover te lezen het doorwerkt Rapport over Borneo, door wijlen den kundigen Raad van Indië, muntingh, aan de Hooge Regering op Java uitgebragt, en geplaatst in de Bijdragen van den Graaf van hogendorp.

† Zie de belangrijke mededeelingen in het Handelsblad 19 Mei 1830, onder het opschrift: Statistiek der Gevangenissen in de Nederlanden.

(*) Van waar, volgens uwe, van den Heer biddge overgenomene opgave, in 6 jaren tijds, 12000 veroordeelden, (dat is, dooreen, 2000 hoofden in het jaar!) uit Engeland naar Nieuw-Holland overgevoerd, verzameld zijn, betuige ik niet te vatten. Ik onthoude mij, moet ik het voor waarheid aannemen, om uit zulk een verbazend aantal misdadigers eenig gevolg af te leiden tot de gehalte der nationale zedelijkheid.

(*) En hoe vele schepen in het jaar zendt de Handelmaatschappij, zonder eenige passagiers, naar de Indiën uit!

(*) 1830, weinige maanden vóór den Belgischen opstand.

(*) Backwoodsman, man achter uit de Bosschen. Aldus worden de laatste kolonisten genoemd, die zich in de nog onontgonnen grenswouden nederzetten, of meer eigenlijk die lieden, die hunne pas ontgonnen gronden aan anderen afstaan, en telkens dieper het land intrekken, deels om winst te doen, deels omdat zij in zulk eene levenswijs genoegen scheppen.

(*) Zulke kleine kogels gebruiken de Indianen en ook de blanke grensbewoners bij voorkeur, omdat uit eene goede buks ook een kleine kogel ver genoeg draagt, en het er, bij lange togten, voornamelijk op aankomt, geenen te zwaren last aan lood met zich te voeren. Een groote kogel heeft bijna geen ander voordeel, dan dat het wild sneller verbloedt. Met minder goed schietgeweer ondertusschen is meerdere zwaarte van kogel noodig. Militaire geweren schieten kogels van 16 tot 20 in het pond.

(*) Vergel. intusschen Athenaeum, 2de Jaarg. Maart 1837, No. 3. bl. 254-57, waar men onder anderen leest: ‘Van een verband, van een onverklaarbaar verband, tusschen het psychische en physische in den mensch, en van eene verwonderlijke harmonie tusschen beide, kan hier geen rede zijn. Beide zijn geene grootheden van hetzelfde gehalte; ons ligchaam vertoont niet zich zelf, niet het ligchaam als zoodanig; dat doet hetzelve slechts bij het dier; maar in ons vertegenwoordigt of verwezenlijkt hetzelve den geest’ enz.

(*) Deze bijzonderheden luiden als volgt: ‘De schoone tempelruïnen te Borobodor, zonder tegenspraak onder de fraaiste te rekenen, welke uit den ouden Hindoe-tijd zijn overgebleven, hebben door de beschrijvingen van raffles en crawfurd eenen algemeen verbreiden naam verkregen. Dezelve zijn nogtans in later jaren door de zorg van den ijverigen Resident van Kadoe, den Heer hartmann, nog meer opgedolven, zoodat daardoor nog vele bas-reliefs aan het licht zijn gebragt, wier aanwezen men vroeger niet kende. Eene nadere, naauwkeurige beschrijving dus dezer Oudheden door een bekwame pen ware wel te wenschen.

Het is waarschijnlijk, dat deze Tempel, in vroeger tijden, door eene uitbarsting van den Merapi gedeeltelijk overdekt, en daardoor voornamelijk in den tegenwoordigen bouwvalligen staat gebragt is. Dit vermoeden wordt gestaafd door het ontdekken van eenen anderen kleineren, doch niet minder fraaijen Tempel, op slechts een en een half of twee palen afstand van Borobodor gelegen, die naast dien van Borobodor als eene der schoonste bouwvallen uit den Hindoe-tijd op Java te beschouwen is, en wel verdient nader bekend te zijn.

Deze Tempel, Djandi Mundut genaamd, is vóór twee of drie jaren door den Resident hartmann, aan wiens ijverige pogingen tot het herstellen en onderhouden dier schoone Oudheden niet genoeg lof kan worden toegezwaaid, opgedolven, en bestaat, even als die van Borobodor, uit cubisch gehouwen steenen van trachitische lava, die van talrijke kleine poriën doortrokken is. Het is een achthoekig, met eene soort van koepel en vier inspringende hoeken voorzien, gebouw, omgeven van eene gracht of uitgediepte hofruimte, insgelijks uit cubische lavasteenen opgemetseld. Een trap leidt tot dit voorplein en tot den ingang van den Tempel in het westen. De facaden en hoeken des gebouws zijn met vele keurig bewerkte nissen en uitspringende kroonlijsten, beelden en bas-reliefs voorzien, tafereelen uit de Hindoe-Mythologie voorstellende. De spits of het koepelachtig uiteinde van den Tempel loopt piramidaal toe. De inwendige ruimte van den Tempel, in welken men langs zestien trappen opklimt, is vierkant piramidaal, en wel zoo, dat de bovenste steen altijd buiten den benedenste uitspringt; eene bewonderenswaardige bouworde, welke men voor het overige aan vele der Hindoe-Tempels op Java aantreft. Deze ruimte is donker, en ontvangt alleen door den ingang eenig licht. Aan de zijde tegenover den ingang en de beide overige kanten ziet men drie kolossale beelden, de beide laatstgemelden iets kleiner dan het middelste, versierd en uitgedost met halsketenen en zoogenaamde hoofdsieraden (tiares). De gelaatstrekken zijn vrouwelijk en zacht; de houding van beiden is zittend, met één been ondergeslagen, en wel bij het beeld aan de regterzijde het regter-, en bij dat aan de linkerzijde het linkerbeen. Het middelste beeld schijnt eene voorstelling van
bhudda zelf te zijn; deszelfs zachte en peinzende gelaatstrekken en het hoofdtooisel komen ten minste volkomen overeen met die der voor bhudda's gehoudene beelden te Borobodor. Dit beeld is van geheel kolossalen omvang, veertien voet hoog, en op de Europesche wijze met nederhangende beenen zittend daargesteld. Het is uit één stuk steen gehouwen, en geheel naakt; ook de vormen van dit beeld zijn zacht en meer vrouwelijk, regelmatig, de oogen gesloten, de handen en vingers zoo aan elkander gebragt, als bij een persoon, die, in diep nadenken verzonken, over iets te peinzen of iets uit te rekenen schijnt. De beide beelden aan de zijden schijnen die van aanbidders van bhudda te wezen, zoodat de geheele groep zou kunnen beschouwd worden als eene voorstelling der negende incarnatie van vischnoe, - bhudda namelijk, de volmaakte, verhevene, aanbiddelijke, aangebeden door twee zijner vereerders. De ingang tot de ruimte, waar deze beelden staan, is slechts acht voet hoog, en levert alzoo een bewijs, dat het Tempelgebouw eerst na het plaatsen der beelden voltooid en gedekt is geworden. Het beeldhouwwerk behoort onder het beste, dat van dien aard op Java gevonden is, althans het middelste beeld mag voor het schoonste en kolossaalste in zijne soort gehouden worden. De beide beelden aan de zijden zijn volkomen in den oorspronkelijken toestand gebleven; terwijl het middelste waarschijnlijk bij de catastrophe, die den Tempel overstelpte, van zijne vroegere plaats iets ter Zijde naar beneden gezakt is: overigens zijn alle drie volkomen onbeschadigd.

Deze Tempel ligt aan den linkeroever van den Ello in overal bebouwd land, een of anderhalve paal oost-noordoost van Borobodor, en verdient, als een der schoonste en best bewaard geblevene stukken van dien aard, wel eene nadere opname en beschrijving. Deze weinige trekken dienen alleen om deze ontdekking meer algemeen bekend te maken, en reizigers tot het bezoeken, en zoo mogelijk beschrijven, daarvan uit te lokken; waartoe de Redactie van dit Tijdschrift ieder, die daartoe in de gelegenheid is, ten sterkste uitnoodigt.’

(*) Oneindig erger ware het toch nog geweest, bijaldien de beschuldiging grond hadde gehad. Vert.

(*) Een lang mes, vrij gelijk aan het cuchillo der Kataloniërs, en van hetwelk de Amerikanen zich in hunne krakeelen bijna even gereedelijk bedienen, als de Engelschen van de vuist.

(*) Verloren heb ik 't; uw doorluchte Telg heeft mij

Verwezen tot betalen; maar mag zij

Op U gelijken, dan (vergeef den onbezonnen'!)

Heeft heel het wereldrond door mijn verlies gewonnen.

(*) Bij de Mahomedanen een der 72 jonkvrouwen, wier jeugd en schoonheid nimmer verwelken, en die in het Paradijs de geloovigen beloonen. Vert.

(*) Heilige roeper, die zich dagelijks vijfmaal op de Minarets of torens der Moskéën vertoont, om de Muzelmannen aan het gebed te herinneren. Voyage de hodges, T. 2. p. 183. Vert.

(*) Slaat deze uitval van den, zoo 't schijnt, door zulke verzekeringen te leur gestelden schrijver ook misschien op degenen, welke hij hierboven als huisvrienden van Mejuffer rachel heeft voorgesteld? De zaak zelve is intusschen ook hier te lande, zelfs in gedrukte reisverhalen, niet geheel
onbekend. Vert.

(*) Dit strookt kwalijk met de vroegere grootspraak van den Papa. Vert.

(*) Welke majesteit vooral de Ouden oordeelden in den gang gelegen te zijn,
blijkt uit eene menigte hunner uitdrukkingen. Men denke slechts aan het Divûm incedo regina, het vera incessu patuit Dea van virgilius, enz. Vert.

(*) Het ware onzin geweest. De Anecdote kan dus nog als voorbeeld van iets anders dienen, dan van den naijver der Franschen op eene juiste uitspraak hunner taal. Vert.

(*) Eerst voorgedragen in eene zitting van de tweede klasse van het Koninklijk Nederlandsch Instituut, op den 28 Junij 1838; daarna in de Maatschappijen Felix Meritis en Tot Nut van 't Algemeen, en, op bijzonder verzoek, in de Amsterdamsche Afdeeling van de Hollandsche Maatschappij van Fraaije Kunsten en Wetenschappen.

(†) Een dezer was de Hoogleeraar van kampen. (Zie zijne Verhandeling in dit Tijdschrift voor 1837. No. I.) Deze waardige en edeldenkende Man moedigde de herhaalde voorlezing dezer Verhandeling niet alleen aan, maar deed, als Voorzitter bij de Amsterdamsche Afdeeling van de Hollandsche Maatschappij van Fraaije Kunsten en Wetenschappen, haar zelfs voorafgaan van eene hartelijke en loffelijke vermelding, betuigende openlijk, dat hij mij tot de mededeeling had aangemoedigd. Hij verklaarde mij echter, even openhartig, in het bijzonder, dat hij in sommige opzigten over de zaak eenigzins anders bleef denken. Zoo edel was en handelde deze brave en door mij diepbetreurde Vriend!

(*) Chute d'un Ange van de la martine.

(*) De kundige en hoog door mij geachte Schrijver w. de clercq, in zijne Verhandeling: de ware Dichter be schouwd als de vertegenwoordiger van zijn Volk en van zijnen leeftijd. Zie Nederl. Stemmen, Deel VI, bl. 210-214.

(†) Orpheus, amphion, arion.

(*) Vergelijk de verhandeling van den Heer van kampen voormeld.

(*) De lamartine, in zijn Jocelyn en La Chute d'un Ange.

(*) Vergelijk hetgeen spontini over de Toonkunst dezer dagen; zie de Vaderl. Letteroefen. voor Julij 1838, bl. 479, en andere over andere kunsten elders gezegd hebben.

(*) Vergelijkt bilderdijk, in het gedicht het Hollandsch; zie Winterbloemen, D. I. bl. 94.

(*) Er wordt niet vermeld, dat een van hen die lessen in praktijk gebragt heeft. Waarschijnlijk bepaalden ze zich tot het temmen van onhandelbare paarden, of gewone huisdieren. - Vert.

(*) Voorgedragen in het Perpetueel Committé van het Zeeuwsch Genootschap der Wetenschappen te Middelburg, den 2den van Louwmaand, 1839.

(*) Londres, 1764, page 229-233.

(*) Philosophie de kant, 2de part. p. 117-120 de la 2de édit. Utrecht, chez n. van der monde, 1833.

(*) Zie de Aanteekening achter deze Verhandeling.

(*) A. simons, de waarde van den Mensch, tweede Zang.

(*) De Redactie neemt met vermaak deze kleine bijdrage in haar Tijdschrift op, in hope van daarvoor weldra iets min vlugtigs van dezen jeugdigen Correspondent te ontvangen.

(*) Een vermaard, ook bij ons niet onbekend gebleven Treurspel. Wie den inhoud zich herinnert, zal deze Anecdote nog piquanter vinden.

(*) Deze Redevoering werd uitgesproken in eene vergadering van het Departement der Maatschappij: Tot Nut van 't Algemeen, te Schagen.

(*) Voorgedragen in het Departement Westlandsche Dorpen der Maatschappij Tot Nut van 't Algemeen.

(*) Te Duisburg aan den Rijn (mijne vaderstad) werd ik, in 1794, zoogenaamd praeparatoir, en te Nijmegen, in 1797, peremptoir geëxamineerd.

(*) Men weet, dat de Franschen - hoe onuitputtelijk ook in allerlei pligtplegingen enz. geene andere titels gebruiken, dan: Monsieur, Mademoiselle en Madame, behalve hunne begroetingen van hoogaanzienlijken met Monseigneur, Excellence, Eminence, Altesse enz.

(†) In Duitschland noemt men de Candidaten weleerwaardig, de Hulppredikers hoogweleerwaardig, de Predikanten hoogeerwaardig, (zonder bijvoegsel van zeer geleerd, ten zij aan gedoctoreerden) de hoogere Geestelijkheid hoogwaardig, en de Professoren in de Godgeleerdheid hoogwaardig en hoogeleerd.

(*) Grondbeginselen der Zedelijke Wetenschappen.

(†) Uber den Ursprung und die Absichten des Uebels. (Brieven over het Kwaad.)

(§) De beide Kritieken.

(※) Theologus Politicus.

Wanneer ik zoo verschillende Auteurs naast elkander plaats, dan houde men in het oog, dat ik alleen van derzelver resultaat ten opzigte der zedelijke vrijheid spreek, en daaruit voor geen hunner, zoo min als voor onzen Schrijver der Proeve, eenigerlei kwaad gevolg wil getrokken hebben. Met de latere stelsels, van schelling, hegel, den jongeren fichte, enz. heb ik mij zoo diep niet ingelaten, maar meen toch, althans omtrent de twee eersten, zoo veel gunstiger niet te mogen denken.

Trouwens, ik zeg met den welsprekenden eichstad (in oratione de ancipiti aetatis nostrae genio. Jenae die I Septembris A. 1838.) ‘Tenuissima quaedam inducitur philosophandi ratio, velut ex araneolorum filis contexta, de cujus argutiis et obscuritate ipse fortassis, si adhuc viveret, Heraclitus conquereretur - caligo in bonis numeratur studiorum, et doctoris in laude ponitur.’

(*) Ministerie van buitenlandsche zaken.

(*) Liniën noemt men te Weenen, hetgeen te Parijs barrieren heet; de buitenste omsluiting en grenskring der stad en voorsteden.

