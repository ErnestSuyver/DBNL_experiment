
   
        
           
               Juliaan de afvallige
               Marcellus Emants
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Juliaan de afvallige van Marcellus Emants uit 1874.
               
               
                   
                       p. 75: gewaaarschuwd → gewaarschuwd: ‘Ik heb u gewaarschuwd’
                   
               
           
           
           
               eman001juli01_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 9075 F 36, scans van Google Books
               
               Marcellus Emants, Juliaan de afvallige. W.C. de Graaff, Haarlem 1874
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Juliaan de afvallige
               Marcellus Emants
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Juliaan de afvallige
               Marcellus Emants
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-05-18
               
                   AvN
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Marcellus Emants, Juliaan de afvallige. W.C. de Graaff, Haarlem 1874
 
Zie: https://www.dbnl.org/tekst/eman001juli01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

JULIAAN DE AFVALLIGE.
DRAMA
IN VIJF BEDRIJVEN
DOOR
MARCELLUS EMANTS.
HAARLEM,
W.C. DE GRAAFF.
1874.




{==2==} {>>pagina-aanduiding<<}

Personen.


JULIAAN, mederegent van keizer Constantius, later alleenheerschend keizer.

MAXIMUS, heiden-priester.

NEDA, dochter van Maximus en heiden-priesteres.

THEODORETUS, monnik.

SALLUSTIUS, officier van Juliaan.

ANATOLIUS, officier van Juliaan.

GRAAF FELIX officier van Juliaan.

ORIBAZIUS, geneesheer van Juliaan.

DECENCIUS, schrijver en gevolmachtigde van Constantius, den voorganger van Juliaan.

ORION, vader van Theodoretus.

BASILIDIUS, tweede zoon van Orion.

WOLFF, soldaat van Juliaan.

De genius van het Rijk.

Senatoren van Antiochië en hunne vrouwen. Christenen, Heidenen en Joden in Antiochië, Soldaten van Juliaan, Christenbisschoppen, Wichelaars enz.



De handeling valt voor:


Iste Bedrijf te Parijs.

IIde Bedrijf te Antiochië.

IIIde Bedrijf te Antiochië.

IVde Bedrijf te Antiochië.

Vde Bedrijf in Perzië.



De aanduiding van: rechts en links is steeds van den toeschouwer gerekend.







{==3==} {>>pagina-aanduiding<<}

Bedrijf I.

Een kamp in een bosch. Links op den achtergrond de burgt, waarin Juliaan woont. Avond.

Eerste tooneel.

Sallustius, Decencius, Anatolius en Oribazius zitten aan een ruw houten tafel, rechts.


Decencius. 
Bevelen, zoo duidelijk, streng en bepaald, 
Ontnemen mij 't recht in een schikking te treden. 
De Celten, Herulers, Bataven en ook 
Driehonderd der dapperst' en krachtigste strijders 
Vertrekken van hier naar het Oosten des rijks. 




Sallustius. 
Zoo wordt Juliaan den barbaren geleverd, 
Wanneer ge zijn beste soldaten hem rooft! 




Decencius. 
De keizer beveelt, dien Gods goedheid beware! 




Anatolius. 
De keizer vond eenmaal, den last van 't bestuur 
Te zwaar voor zijn schouders, en steld' onzen Cesar 
In 't vorstelijk purper naast zich op den troon. 

{==4==} {>>pagina-aanduiding<<}

Hij gaf hem tot taak de barbaren te dringen 
Uit Gallië weg, in Germanje terug. 
Waartoe hem dit werk nu onmoog'lijk te maken? 




Oribazius. 
Wellicht was de keizer bevreesd, dat zijn neef 
Te veel hem den last van 't bestuur zou verlichten. 
Decencius, dacht hij zoo niet, onze vorst? 




Decencius. 
Ik wil naar den zin uwer woorden niet vorschen, 
Niet ieder kan hooren en zwijgen als ik. 
Pas op, Orbazius, wik uwe woorden. 
En gij, officieren van 't keizerlijk heir, 
Zoodra aan den hemel de zon is verrezen, 
Verwacht ik uw troepen gereed tot vertrek. 




Anatolius. 
Bij 't werven der troepen beloofd' onze Cesar, 
Dat buiten zijn vaderland niemand zou gaan. 
Zijn woord is gegeven, hij zal 't niet verbreken. 




Decencius. 
Dan kieze hij tusschen dat woord en zijn trouw, 
Verpand aan Constantius d' eeuwigen keizer. 




Oribazius. 
En wat komt u voor het verstandigst te zijn, 
Op eigen beleid en op troepen steunen, 
Of wel op Constantius' vriendschap en trouw. 



{==5==} {>>pagina-aanduiding<<}



Decencius. 
Een woord uit den mond van den grootste der keizers, 
Gedempt is het oproer, geveld ligt zijn hoofd! 




Oribazius. 
Decencius spreekt overtuigend. 




Decencius. 
Geen opstand 
Is tegen Constantius ooit nog gelukt. 
Magnentius, Vetranion en Sylvanus, 
Die roofdieren strekten hun klauwen reeds uit 
Naar rijkdommen, glans en gezag zeer begeerig. 
Hij sprak, en vernietigd was al hun vertoon! 
Jehovah heeft met onzen keizer gestreden. 




Oribazius. 
En luisterde niet naar 't vijand'lijk gebed. 
Wij bidden Constantius' God niet om zege, 
Maar wagen met andere goden den strijd. 




Decencius, 
een kruis slaande. 
Die lastertaal moog' u de hemel vergeven; 
Uw Cesar begint met den keizer geen strijd. 




Oribazius. 
Niet hij, maar zijn vrienden verklaren den oorlog, 
Wij maken en breken de keizers, niet waar, 
Wij geven der wereld haar meesters. 



{==6==} {>>pagina-aanduiding<<}



Sallustius. 
Gelukkig 
De wereld, die zulk een' beheerscher verkrijgt. 
Omlaag met Constantius' christenkanalje, 
Weg, bisschoppen, priesters, eunukengespuis. 
Een ziekenhuis werd in uw handen de wereld 
Het menschdom een troep oude wijven gelijk. 




Anatolius, 
opstaande. 
Hij leev' Juliaan, de geliefde der goden, 
Hij leve de veldheer, met vrees onbekend, 
Hij leev' de rechtvaardige, wijste der wijzen. 




Decencius. 
Hij keizer! O! dwaasheid, geen enkel soldaat 
Gehoorzaamt dien baardigen boekengeleerde. 




Oribazius. 
Met invloed en goud wordt een leger gedwee, 
Dat reeds heeft geleerd op zijn veldheer te bouwen, 
Sinds Marcus Aurelius is 't ook iets nieuws 
Een vorst-philosoof op den troon te zien prijken; 
Het nieuwe blijft nimmer van aanhang ontbloot. 




Decencius. 
Kortzichtigen! 




Oribazius. 
Veel is te winnen, mijn waarde, 
Slechts weinig wordt bij onze poging gewaagd. 
Constantius krijgt het te kwaad met de Perzen, 

{==7==} {>>pagina-aanduiding<<}

Wanneer Juliaan hem in 't Westen bestookt. 
Het leven is kort en wij willen genieten, 
Daarom dit barbaren-nest spoedig ontvlucht. 




Anatolius. 
Mijn leven staat borg voor de trouw der soldaten, 
Zijn naam is geliefd bij Romein en barbaar. 




Sallustius, 
tegen Decencius. 
Of wien durft uw machtige keizer vertrouwen? 
Misschien op zijn bisschoppen, twistziek gebroed? 




Decencius. 
Het einde zal leeren op wien tegenwoordig, 
Een heerscher met vrucht zijn vertrouwen nog stelt. 




Oribazius. 
Te ver dreef uw keizer de christ'lijke liefde; 
Zijn rekening met Juliaan wijst nog steeds 
Een bloedschuld van negen verwanten te wreken: 
De purpere draak heeft zijn krachten beproefd! 




Anatolius. 
De rijzende zon zal een' keizer begroeten, 
Die hulde bewijst aan haar' eeuwigen glans! 
Dat kan van ons ieder u plechtig verzeek'ren, 
Dat zweert bij de gôon Anatolius hier. 




Sallustius. 
Sallustius zweert. 



{==8==} {>>pagina-aanduiding<<}



Oribazius. 
Oribazius zweert. 


Een vertrek in de burgt door Juliaan bewoond. Rechts een groot openstaand venster. Nacht.


Tweede tooneel.

Juliaan zit links aan een tafel met boeken en eenige scheikundige werktuigen bedekt.


Juliaan. 
O! zend een' lichtstraal in der toekomst duister, 
Apollo, god des levens, wijs mij aan 
Den weg, die tot uw zaligheid geleidt. 
Beveelt ge dat mijn hoofd gehoorzaam buige 
Den slag des beuls als 't offerdier verwacht, 
Om uit des keizers achterdochtig hart 
Met bloed den laatsten argwaan uit te delgen, 
Of heeft uw wil als wreker mij verkozen 
Voor 't edel bloed van een vermoord geslacht, 
En 't heilig recht van uw onteerde tempels? 
Wijs mij den weg, waar eer en aanzien bloeit, 
Indien uw wijs besluit mij waardig keurt 
Des levens schoonste bloesems af te plukken. 
Dat na mijn dood het jonglingshart u smeeke: 
Apollo, laat mij zijn als Juliaan! 
O! zend een lichtstraal in der toekomst duister. 
Apollo, god des levens, wijs mij aan 
Den weg, die tot uw zaligheid geleidt! 





{==9==} {>>pagina-aanduiding<<}

Derde tooneel.

Op den achtergrond verschijnt de genius van het rijk door electriek licht beschenen.


Juliaan, De Genius.


Genius. 
Wat aarzelt ge, uitverkorene der goden? 
De dampkring is verpest met vliegend gif, 
Door goddelooze handen toebereid, 
Om 't menschdom tot een wis verderf te voeren. 
Het snelt van stad tot stad, van huis tot huis, 
En drijft het kalmste bloed tot razernij. 
Verscheurd wordt elke band der Maatschappij. 
De vader vloekt zijn' zoon, de zoon zijn' vader, 
En voor den nieuwen God des Joodschen dwepers. 
Verlaat het overmoedig volk zijn goden, 
Berooft de tempels, werpt hun beelden neer. - 
Indien gij dezen kanker kunt genezen, 
Wat aarzelt gij? - het rijk is in uw handen. 




Juliaan. 
Wie zijt ge, die zoo stoute woorden spreekt? 
Indien een god u herwaarts heeft gezonden, 
Bewijs mij, dat gij zijn bevelen brengt. 




Genius. 
Zoodra de troepen op een schild u heffen, 
Uw voorhoofd sieren met den diadeem, 
En juichend tot Augustus u verklaren, 

{==10==} {>>pagina-aanduiding<<}

Herinner u, dat ik dit heb voorspeld, 
En draag tot eer der menschheid en der goden, 
Het purper, dat hun wil u waardig keurt. 




Juliaan. 
Mijn voorhoofd past niet voor een' diadeem, 
Het purper zal mijn schouders loodzwaar drukken 
Ontheft mij van die taak, benijde machten, 
Serapis, groote god, gedaantelooze, 
Dien nooit een mensch'lijk oog heeft aangeschouwd, 
En nooit begrijpen kon een menschelijk brein, 
Die 't leven wekt, en jaargetijden schept, 
De zielen der gerechten tot u trekt, 
Die al wat is in u alléén bevat, 
Die zijt hetgeen ge wilt, en tot uw' troon 
Het eeuwig onveranderlijke licht 
Verkoren hebt, mijn ziel versmacht naar u! 
Hef mij omhoog, dat ik uw' glans aanbidde, 
Daarboven waar geen strijd, geen haat of moord 
De rust en eeuw'ge vrede stoort. 




Genius. 
Volvoer 
Uw taak, en laat de goden verder zorgen. 
Zij kozen u, zij kennen uwe krachten. 
Weet jong' Aurelius, dat in den hemel 
Geen wezen grooter dan de mensch bestaat, 
Die strijdt om tot volmaking te geraken; 
Maar weet ook, dat hij zonder rust of stilstand, 
En hijgend tot het eind zijn leven moet 
Ten offer brengen. (Verdwijnt.) 



{==11==} {>>pagina-aanduiding<<}



Juliaan. 
Eertijds richtt' een god 
Den pijl des schutters, die zijn hulp begeerde. 
Achilles kreeg van Juno een gedachte, 
Het feit is door Homerus zelf beschreven, 
En Socrates werd door een' god gewaarschuwd. 
De stem der goden heb ook ik herkend. 
Ik zie den weg mij duid'lijk afgebakend, 
Geen aarz'ling meer! 




Vierde tooneel.

Sallustius, Anatolius, Oribazius, Decencius, Wolff, Juliaan en Soldaten, die met fakkels in de hand, het vertrek voor een deel vullen.


Anatolius. 
Heil der Germanen 
Dapp're bedwinger! 
Heil aan den keizer! 
Heil Julianus, 
Felix Augustus! 




Soldaten, 
met de schilden tegen de knie slaande. 
Heil aan den keizer! 
Heil Julianus 
Felix Augustus! 




Juliaan. 
Wat voert u herwaarts, en wie gaf u 't recht 

{==12==} {>>pagina-aanduiding<<}

Een' titel aan mijn' naam te knoopen, die 
Constantius uitsluitend toebehoort. 




Sallustius. 
Gerechte meester, door uw woord beschermd, 
Zijn duizend, dappre strijders uitgerukt 
Om voor hun vaderland met ons te strijden, 
Gij hebt hen aangevoerd, en kent hun' moed, 
Verlaat hen niet, die op uw woord vertrouwden, 
Nu met een wreed bevel van 's keizers hand 
Decencius hen tegen uw belofte 
Een' onbekenden vijand te gemoet 
Naar 't Oosten voeren wil en onbeschermd 
Hun vrouwen, kindren, grijsaards achterlaten, 
Voor wie zoo dikwerf zij den dood trotseerden. 




Juliaan. 
Ik zal hun voorspraak bij den keizer wezen. 




Decencius. 
De wil des konings klinkt uit zijn bevelen 
Zijn leger heeft behoeft' aan goede troepen, 
Want immer stouter wordt der Perzen vorst 
En eischt de landen weer, die aan zijn rijk 
Galerius, de keizer-held ontscheurde. 
Geweld is noodig tegen 't heidendom, 
Ook steken allerwege Christen ketters 
Hunne onbeschaamde koppen weder op. 
Ziehier op schrift des keizers machtig woord (een rol papier toonende.) 
Dat elken band op aarde kan verbreken, 

{==13==} {>>pagina-aanduiding<<}

En dus beloften heidenschen barbaren 
In nood gedaan, verbiedt gestand te doen. 




Juliaan, 
ziet het geschrift in. 
Ik heb gezien, begrepen en... veroordeeld. 




Soldaten. 
Heil aan den keizer! 
Heil Julianus, 
Felix Augustus! 




Decencius. 
Gehoorzaamheid aan dit bevel te weig'ren 
Is hoogverraad. - Soldaten, officieren, 
Gij zijt ontslagen van den eed van trouw! 




Juliaan. 
Gij zijt ontslagen, vrienden, gij zijt vrij, 
Maar mij kan niemand van mijn woord ontheffen, 
Zelfs geen bevel van keizerlijke lippen. 




Soldaten. 
Heil aan den keizer! 
Heil Julianus 
Felix Augustus! (Decencius sluipt heen.) 




Sallustius. 
Een diadeem! dat wij den keizer kronen. 




Anatolius, 
na een oogenblik zoekens. 
Ziehier een keten, die een' vrouwenhals 
Versieren mocht. 



{==14==} {>>pagina-aanduiding<<}



Juliaan. 
Geen vrouwen-diadeem, 
Sinds Julius, de groote Cesar viel, 
Zat op den troon zoo menige oude vrouw. 




Oribazius, 
ter zijde tot Sallustius. 
Een man, een vaste hand, een radde tong, 
Da's nieuws genoeg om aan een beet're toekomst 
Het volk te doen gelooven. 




Juliaan, 
nadat een ander' diadeem hem op het voorhoofd is gebonden, wordt op een schild geheven. 
Getrouwe vrienden. Dank voor uw vertrouwen 
De taak is zwaar, die gij mij waardig keurt; 
Doch zij, voor wie de toekomst helder is, 
En wie voortaan mijn leven zij gewijd, 
Zij billijken uw daad, zij strijden aan uw zij. 
Ik neem dus aan, en hoop met uwe hulp 
Den troon, waar eens de wijze Marcus zat, 
Tot eer te kunnen strekken. - Recht voor allen, 
Belooning slechts aan heldenmoed en trouw, 
Geen eer met goud of kuiperij betaald, 
Ziedaar mijn leus, en moge de oude deugd, 
De heldenmoed en liefde tot de goden, 
Die Scevola, Cincinnatus, bezielden, 
Nu blijken door een' tijd van ongeloof 
Niet uitgewischt te zijn in 't volk, dat eens 
Aan Jupiter en Mars zijn' roem en macht 
Te danken had. - Opdat voor alle trouwen 

{==15==} {>>pagina-aanduiding<<}

De dag van heden onvergeet'lijk zij, 
Zal ieder man vijf stukken goud ontvangen, 
Sallustius, draag zorg hiervoor. Ik heb 
Gezegd. 




Soldaten, 
eerst de binnenstaande, daarna degene, die buiten zijn, als Juliaan voor het raam hun vertoond wordt. 
Heil Julianus 
Felix Augustus!! (Af.) 




Vijfde tooneel.

Juliaan, Maximus, Neda, Wolff, die als wacht bij den ingang is achtergebleven.


Neda, 
binnenkomende. 
Aanschouw den vorst, die ons de goden zonden! 
De goddeloozen sidd'ren voor zijn' blik, 
De leugen bergt haar schaamrood aangezicht, 
En vliedt, terwijl de waarheid jub'lend nadert! 
Juicht, landen, zeeën, dieren, menschen, juicht! 
Geeft eer den vorst door hooger hand geschonken! 




Juliaan, 
Neda en Maximus bij de hand vattende. 
De waarheid nadert; Neda, Maximus, 
Getrouwen, staat mij bij, opdat zij vinde 
Een menschdom, dat haar eert en waardig is. 
Verwijfd' aanbidders van Maria's zoon 
Verpesten d'atmosfeer met dwaze leugens, 

{==16==} {>>pagina-aanduiding<<}

Verdwenen is de moed en burgertrouw; 
Losbandigheid en misdaad zegevieren, 
Ontaard is 't volk door moord en slavernij, 
Als roovers woeden keizerlijke troepen, 
En schurken zijn tot overheid gesteld. 
Terwijl een moordenaar den troon bezoedelt. 
De liefde preêkend, wreeder dan de tijgers, 
Verscheuren ze om een woord de hechtste banden, 
En treffen vriend en vijand te gelijk. 
Een jood aan 't kruishout vastgeklonken, 
Met bloed bevlekt, het doodzweet op 't gelaat 
Verdringt Latona's zoon den god des lichts, 
Apollo, eeuwig jeugdig, eeuwig schoon. 
Tien afgesleten, nuttelooze wetten 
Voor dieven, moordenaars en overspelers 
Vervangen thans der goden reine leeren. 
O! koningen des hemels heb erbarmen, 
En wendt uw aangezicht niet van ons af. 
Door u verlaten dorst de mensch naar bloed, 
Vervolgt zijn broeders, viert zijn drift de teugels, 
En vult door blinde lusten voortgezweept 
Met wangedrochten op uw schoone wereld. 




Maximus. 
Verheven is uw plan, en aangenaam in de ooren 
Van hem, die voorzit aan de zeven hemelsferen; 
Doch eendracht maakt de macht der Christenen geducht, 
En onverwinbaar is hun stille tegenstand. 



{==17==} {>>pagina-aanduiding<<}



Juliaan. 
Als steen slijt tegen steen, vergaat de zachtste. 




Maximus. 
Uw moed is grootsch, o! machtig keizer, die den strijd, 
Reeds durft beschouwen in den glans der overwinning; 
Maar acht dien niet gering. De zege blijft den goden, 
Doch zal uw hand de vlam aan Vesta toegewijd, 
Op 't altaar wederom voor eeuwig doen ontbranden? 




Juliaan. 
Die strijden durft, heeft ook den moed te sneven, 
Voordat zijn taak geheel is afgedaan. 
't Is beter voor de waarheid korten tijd; 
Dan lang in dienst der leugen hier te toeven. 




Maximus. 
Beheerschers van 't heelal, ik heb uw stem vernomen, 
Rijst op, verminkte godentempels, op, 't is tijd, 
De glans van Helios dringt door het wolken-floers, 
En warmt met heilig vuur zijn altaar lang verkoeld. 
Knielt neder, bloemomkransd' aan Zeus gewijde stieren, 
En buigt den fieren kop voor zijne majesteit. 
Juicht! volken, grijsaards, juicht, dat nog uw stervende oogen 
De nieuwe stralen zien na jaren somb'ren nacht, 
Juich, pas geboren wicht, dat reeds uw eerste blik 
Den eeuw'gen zonnegod verheerlijkt mag aanschouwen, 
Juicht, zielen, die daar zweeft in 's hemels lichte sferen, 
Die medelijden met uw zonen hebt gevoeld, 

{==18==} {>>pagina-aanduiding<<}

En gij, die ons aanschouwt in onverstoorb're rust, 
Waaraan geen eind zal wezen, geen begin ooit was, 
Dezelfd' in eeuwigheid, door hartstocht nooit bewogen, 
Die zonder liefd' of haat des levens wagen stuurt, 
Den een'gen rechten weg, het pad ons voorgeschreven, 
Beschermers van het zijn, onsterfelijke machten, 
Verleent ons werk uw' steun, verdelgt de goddeloozen, 
En neemt onze offers aan, gelijk van onze vad'ren, 
De helden Griekenlands, gij ze aangenomen hebt. 




Juliaan. 
U, Maximus, zij toevertrouwd de zorg 
Met priesters, schoone beelden, offerschalen, 
De nieuw te wijden tempels te voorzien. 
Uw dochter Neda heb ik toegedacht 
De zorg der priesteressen, ingesteld 
Door Numa's vroom besluit den wijzen koning, 
Om 't eeuwig vuur aan Vesta toegewijd, 
Onuitgebluscht op aarde te onderhouden, 
Gelijk in 't hemelruim de reine maan 
Apollo's gloed eerbiedig in haar' schoot, 
Als glansrijk teeken van zijn macht bewaart. 
Zoek vrouwen uit, die trouw gebleven zijn, 
En niet aan Galileesche leugentaal 
Uit laffe vrees, een willig oor verleenden 
Leer dezen afstand doen van aardsch genot, 
Opdat uitsluitend aan der goden dienst 
In reinen wandel zij haar leven wijden. - 
Ons eerste werk, getrouwen, zij den god 
Wiens aldoordringend, levenwekkend licht 

{==19==} {>>pagina-aanduiding<<}

De waarheid ons aanschouw'lijk heeft gemaakt 
In offeranden onzen dank te brengen. - 
Apollo, middelaar der eeuw'ge goden, 
Die in 't heelal den glans der schoonheid spreidt, 
Met goden uit uw' reinen gloed geschapen 
De hemelruimen vult en u verbindt, 
Der menschen vader, veler steden stichter, 
O! god, wiens pijlen reeds mijn jeugdig hart 
Met vuur'ge liefde voor uw' glans doordrongen, 
Toen onder 't opgeheven zwaard des beuls 
Mijn mond den lof des Nazareners zong, 
Verwerp ons offer niet, maar schrijf uw' wil 
In 't lillend ingewand, verklaar de toekomst, 
En geef ons macht uw teekens te verstaan. 




Neda. 
U, lieveling der goden, menschenvriend, 
Aan wien 't heelal zijn redding heeft te danken, 
U zal Apollo's macht ter zijde staan, 
Maar offer ook der hemelkoningin, 
De trouwe gade van Apollo's glans, 
De jageres Diana met de honden. 
Wie kent u durft u noemen, 
Uw schoonheid roemen, 
Diana, onbevlekte maagd? 
Is uw gemaal Osiris, 
Dan is ook Iris 
De naam, dien gij met liefde draagt. 
Die hem als Mithras eeren, 
In u waardeeren 

{==20==} {>>pagina-aanduiding<<}

Der blanke Mithra reinen glans. 
Zal hij Adonis heeten, 
Toch nooit vergeten, 
Astarte blinkt ge aan 's hemelstrans, 
Hij moge 't goud ons wezen, 
Gij, onvolprezen, 
Zijt aan des zilvers gloed gelijk. 
Is hij des hemels luister, 
Hoe ak'lig duister, 
Waar zonder u het wereldrijk. 
Die hem als aller midden 
En geest aanbidden, 
Zij heeten u Harmonia; 
Hij komt, een stormwind loeiend, 
Van woede gloeiend, 
Als malsche regen volgt gij na. 
Hij mag een godheid hieten, 
Die kan genieten, 
Den liefdekus van uwen mond, 
Zijn ziel in gloed ontstoken, 
Heeft losgebroken 
Den band, die haar aan 't lichaam bond. 




Juliaan. 
Wie breekt in aller machten harmonie 
Eén schakel uit de keten, die ons bindt 
Aan d' aanvang en het eind van alle zijn, 
't Gevoelloos, eeuwig, onbeweegbaar Één? 
O! laat mij zweven tot uw' glans omhoog, 
Of is voor wat ik deed, dat loon te groot, 

{==21==} {>>pagina-aanduiding<<}

Zoo sterkt mij hemelvorsten in den strijd, 
Vergunt mijn ziel de lang begeerde zege 
Op 't duizend-koppig monster: ongeloof. - 
Nu, laat ons gaan, en dankende offers brengen 
Aan hen, die ons tot groote daden riepen. 
Laat tot den kamp om nieuwe kracht ons smeeken. (Af.) 




Zesde tooneel.

Neda, Wolff.


Neda, 
als Wolff bij 't weggaan den zoom van haar kleed kust. 
Wat wilt ge van mij? 




Wolff. 
U, die Wodan gezonden 
In 't leger des keizers, kust Hagbart's zoon Wolff, 
De strijder van 't Noorden uit helden ontsproten, 
Den zoom van het kleed, dat uw' glans ons verbergt. 




Neda. 
Wie zeid' u, dat Wodan mij herwaarts gezonden? 




Wolff. 
Nadat ik u binnen zag komen in het kamp, 
Verzeld van den priester met sneeuwwitte haren, 
Kwam Wodan, de machtige tot m'in den slaap, 
En sprak met geweldige stem deze woorden: 
‘Eer Wolff, zoon van Hagbart, de vrouw, die ik zond 
Op aard' om uw' keizer de zege te brengen. 

{==22==} {>>pagina-aanduiding<<}

Goed is Juliaan voor mijn krijgers geweest, 
Wanneer zij met trouw en met ijver hem dienden, 
Maar tegen hun broeders was hard zijn gemoed, 
Die stout en vermetel zijn woede trotseerden.’ 




Neda. 
En wat zeid' u Wodan nog verder? 




Wolff. 
‘Volg haar, 
Zij wijst u den weg naar 't Walhalla der helden, 
Zij voert u een' roemvollen dood te gemoet, 
En reikt u haar melkwitte hand om te kussen, 
Wanneer gij met lauw'ren uw' hoofd hebt omkransd, 
Wanneer gij als held onder helden gezeten, 
Uw' dorst uit de schedels der vijanden lescht’. 




Neda. 
Uw zwaard zal ik scherpen, gelijk aan de schichten, 
Door Wodans almachtige ving'ren omklemd; 
Geen vliegende pijl zal uw harnas doordringen, 
Graniet zij uw helm voor 't vijandelijk staal, 
En zijt ge den naam uwer vaderen waardig, 
Als held in 't Walhalla der helden geëerd, 
Dan reik ik met trots u mijn hand om te kussen, 
Als Wodan, de koning der goden beval, 
Tot prijs voor mijn diensten verlang ik slechts weinig: 
Gehoorzaamheid aan mijn geringste bevel. 




Wolff. 
Die prijs zij voldaan, onbegrijpelijk wezen, 

{==23==} {>>pagina-aanduiding<<}

Hoedanig uw naam is, aan Wodan bekend, 
Een Norne, die ziet in toekomstige dagen, 
Of Walkier, door Wodan naar 't slagveld gestuurd, 
Als leidsvrouw der helden naar 't god'lijk Walhalla, 
Of Fylgië trouw met den keizer vereend, 
De kracht van zijn zwaard en het licht van zijn oogen. 




Neda. 
Vertrouw op mijn' bijstand, wat baat u mijn naam? 
Gehoorzaam mijn' woord, zóó heeft Wodan bevolen. 
Hij riep uwen keizer tot aanzien en roem, 
Verkoos Juliaan uit miljoenen van dapp'ren, 
Opdat hij zijn' wil zou vervullen op aard, 
Bewaak en bescherm dat geheiligde leven. 
Wend nimmer uw blikken, rust nooit van die taak, 
Verraad is nabij en de moordenaar loerend. 
Vang op in den strijd met uw schild, met uw borst, 
De hoekige pijl op zijn hart toegevlogen. 
Verpletter den booswicht in 't nachtelijk grauw, 
Die weigert uw aanroeping antwoord te geven. 
Vermengt een ellendeling gif in zijn' drank, 
Zoo dwing hem zijn eigen venijn op te slikken. 
Bescherm Juliaan, want zijn lot is mijn lot, 
Zijn arbeid, de mijne, zijn leven, mijn leven! 




Wolff. 
Gelukkig de keizer, geleid door uw hand, 
Door Wodan tot roemvolle daden geroepen; 
Gelukkiger nog de soldaat, die u dient, 
Den zoom van uw kleed aan zijn lippen mag drukken, 

{==24==} {>>pagina-aanduiding<<}

En wien in 't Walhalla gij reikt uwe hand 
Tot kussen, als Wodan beloofd' aan zijn strijder. 




Neda. 
Wees waakzaam, den los in de wouden gelijk, 
Zoo trouw als de hond, als de leeuw fier en moedig, 
Behendig en glad als de loerende slang. 
Zwijg stil als de mol, tot mijn stem zich laat hooren, 
En niemand verneem' dat g'een Fylgië kent! 








Bedrijf II.

Een zaal in het keizerlijk Paleis.

Eerste tooneel.

Sallustius, Oribazius, Wolff achteraan als schildwacht.


Oribazius, 
binnenkomend, Wolff groet hem. 
Zoo is 't onze beurt dan toch ook eens geworden 
Het roer van den staat naderbij te bezien. 
In zwijgenden eerbied begroet ons de krijgsman, 
Wiens zwaard aan den heerschenden vorst steeds getrouw, 
Voor korten tijd nog op Constantius wenken 
Den tijd om te biechten ons niet had vergund. 
Nu siddert hij voor den geminachten heiden, 
En vreest de vergelding van vroegere trouw. 




Sallustius. 
De tijden zijn omgekeerd. Wie kan 't beseffen, 

{==25==} {>>pagina-aanduiding<<}

Dat hij, die met purper wreedaardig getooid, 
Als 't offerdier reeds tot den dood zich bereidde, 
Wiens blik van des levensgenot afgewend, 
Standvastig op duurzamer vreugde zich vestte, 
Dat hij, over leven en dood zou gebiên, 
Benoemd door den wil der rechtvaardige goden. 




Oribazius. 
Ja, wie kan 't beseffen, misschien is 't een droom; 
De droom is niet kwaad, maar pas op voor 't ontwaken. 




Sallustius. 
Neen, hier is geen droom, geen bedrieg'lijke slaap, 
Mijn oog heeft den rook van het altaar zien stijgen, 
De goden ontfermen zich over den staat, 
De heldenmoed zal in hun zonen herleven, 
De deugd wordt herboren, en 't god'lijk geslacht, 
Gelijk in den strijd van Trojanen en Grieken, 
Verlaat in den slag zijn getrouwen niet meer. 




Oribazius. 
Voorbij is voorbij, en wat dood is herleeft niet, 
Misschien is ook 't leven verbeelding en dood, 
Maar, ach! wat kan philosophie ons nog baten, 
Wij staan op de bovenste sport van den trap, 
Wij kunnen niet stijgen, wij willen niet dalen. 




Sallustius. 
Gedankt zij de hulp onzer goden. 



{==26==} {>>pagina-aanduiding<<}



Oribazius. 
Maar nu, 
Waar voeren hun zorgen ons verder nu henen? 
De zon blijft in 't zenith niet staan. 




Sallustius. 
Hoe, gij vraagt? 
De weg is gebakend, de waarheid zal heerschen, 
De vrede moet keeren, en 't Christengespuis, 
Dat haat en ellende der menscheid kwam brengen, 
Vertrapt zij 't, vernield. Juliaan kent zijn taak. 




Oribazius. 
Zijn eenmaal de vogels vernietigd, die dieven, 
Dan hebben de rupsen het spel al te vrij, 
Zij knagen in 't merg en de boom moet bezwijken, 
Voordat er één vrucht aan zijn kruin is gerijpt. 
Als vogels er zijn, laat ze blijven. 




Sallustius. 
Zij, blijven, 
Wier dwaasheid de wereld verpest, en de leer 
Der goden verdringt door hun leugens en kunsten? 
De waarheid beveelt of de leugen op aard' 
Zij kunnen 't gezag niet verdeelen. 




Oribazius. 
Verteren, 
Verdringen, da's wereldgeschiedenis, vriend. 

{==27==} {>>pagina-aanduiding<<}

Wij zijn als de rest niet zoo slecht, ook niets beter, 
Wat leven ontvangen heeft is parasiet. 




Tweede tooneel.

Sallustius, Oribazius, Wolff later Anatolius, Juliaan, eenvoudig gekleed met den philosofen-mantel.


Juliaan, 
komt binnen, allen groeten hem. 
De groote Jupiter, de god der vrienden 
Schenke u een lang bestaan. - Gij brengt mij tijding, 
En goede tijding, Oribazius. 
Der goden wil is duid'lijk geopenbaard, 
Zij steunen 't groote werk, dat voorwaarts spoedt. 




Oribazius. 
Ik kan, mijn vorst, u goede tijding brengen. 
't Gehate kruis is reeds alom verdwenen, 
Men groet der goden beelden als voorheen, 
En dag aan dag verlicht de glans der waarheid 
Veel honderde oogen door bedrog verblind. 
Herleefd is ook de glans der wijsbegeerte, 
Die eens verdacht, beschuldigd en geketend, 
Door u in eer en aanzien werd hersteld; 
Wij, die voorheen ter aarde moesten blikken, 
Gelijk een' dommen os, gekromd in 't juk, 
Wij slaan weer vrij den blik ten hemel op, 
Gesteund door uw gezag en wijze wetten, 
En volgen onbeschroomd den loop der starren. 

{==28==} {>>pagina-aanduiding<<}

Geen toeval richt des menschen daden meer, 
De landman, die met God niet durfde woek'ren, 
Richt naar den stand der zon zijn' arbeid weer, 
Niet meer bevreesd hare opkomst aan te schouwen. 
De zeeman, schuw Gods wetten te doordringen 
Bepaalt weer der planeten vaste banen, 
En richt zijn koers door 't hemelsch vuur geleid. 
De stramste knieën buigen willig neer 
In 't heiligdom, dat ook hun vad'ren eerden, 
Apollo zegeviert! 




Juliaan. 
Zij knielen neêr, 
't Is goed, maar is 't met vreugd', met overtuiging? 
Is voor de waarheid mart'laars bloed gestroomd? 
Wie heeft zijn' vader, wie zijn' zoon verlaten, 
Wie bracht zijn geld, zijn goed, zijn rust ten offer, 
Omdat zijn oog een' lichtstraal had gevat 
Geboren in Apollo's eeuw'gen glans? 




Oribazius. 
Gerechte vorst, nog is die tijd niet daar. 
De mensch gelooft wat hem zijn voedster leerde. 
Hier baat geen overtuiging, ijd'le klank; 
Beginnen wij der jeugd haar les te leeren. 
Wellicht gelooft na twee of drie geslachten, 
Het menschdom alles, wat mijn vorst beveelt. 




Juliaan. 
Dus, wat de tijd vermag, mislukt der rede? 



{==29==} {>>pagina-aanduiding<<}



Oribazius. 
't Geloof bemoeit zich weinig met de rede; 
Zoo menigeen heeft vrienden voor de leus 
Wier hulpbetoon hij dankbetuigend weigert, 
Omdat vertrouwen tusschen hen onbreekt. 
Uw voorbeeld slechts kan wonderen verrichten, 
Zooals de keizer denkt, zoo denken vele. 




Juliaan. 
Indien mijn voorbeeld wond'ren doet, welaan, 
Dan zal er menig wonder nog geschieden. 
Zie rond, waar is de stoet van hovelingen, 
Van hoofd tot voeten gladgeschoren wezens, 
Verborgen in de zij, met verf beklad? 
Waar is de sleep van zwaar vergulde dienaars? 
Waar zijn de gouden, zil'vren drinkbokalen, 
Waarin Constantius met bloed bevlekt 
Verdooving zocht na 't achterdochtig moorden? 
Waar is de gloed der kostbare edelsteenen, 
Die als een zon den keizer vonk'len deden? 
Verdwenen is de pracht, verjaagd de schijn! 
Voortaan zij de eenvoud op den troon verheven. 
Zij gaf aan Rome wereldheerschappij, 
Zij binde nu 't uiteengespatte rijk, 
En heffe 't op een nieuwe glorie tegen. 




Oribazius. 
Uitmuntend plan. Het volk van weelde zat, 
Zal met den eenvoud van zijn keizer dwepen, 
Doch in der goden tempels te gelijk 

{==30==} {>>pagina-aanduiding<<}

Zij aan de pracht een nieuw terrein ontsloten, 
Opdat de nijverheid geen afbreuk lijde, 
En 't volk zijn schouwspel niet behoeft te missen. 




Juliaan. 
Gij zwijgt Sallustius, wat is de reden? 
Bij Hermes en de Muzen, spreek vrij uit, 
Al is 't een slechte tijding, die gij brengt. 




Sallustius. 
Wie zou met grooter vreugd' en spoed dan ik, 
De brenger van een goede tijding wezen? 
Maar ach! de lafaards, die in 't stof zich went'len 
En van het brood hun toegeworpen, leven, 
Die 't Christendom gelijk een' mantel dragen, 
Welke op uw wenken van hun schouders zakt, 
En dien zij morgen weer eerbiedig torschen, 
Wanneer een Christenvorst hun diensten koopt, 
Ziedaar de nieuw bekeerden, schoone winst, 
Het vuil der Galileërs eens, nu 't onze, 
En tot den strijd bereidt zich 't Christenheir 
Om in de nederlaag te zegevieren. 
Herinner u den tijd van Decius, 
Den kamp, die eens Diocletianus voerde. 




Juliaan. 
Geen pijn, geen mart'laarsdood zij hun vergund, 
De woordenstrijd is hun geliefd terrein, 
Ik zal met woorden ook den kamp beslissen. 
Hun is 't uitsluitend recht op deugd en liefde, 
Wij zullen grooter deugd en liefde toonen. 

{==31==} {>>pagina-aanduiding<<}

Zij zoeken in 't geduld hun grootste kracht, 
Wij zullen wachten tot hun moed bezwijkt, 
Totdat zij langzaam uitgestorven zijn, 
Bespot, en door ons voorbeeld diep vernederd. 




Oribazius. 
Dank, goden, dank, die zulk een' vorst ons zondt. 
Zijn wijsheid is te groot voor deze wereld. 




Sallustius. 
Misschien vreet de eene hond den andere op, 
Indien zijn twistzucht ander voedsel mist. 




Juliaan, 
als Anatolius binnentreedt. 
Wat voert u herwaarts, Anatolius? 




Anatolius. 
De Christenpriesters bidden om vergunning 
Zich aan uw' troon eerbiedig neêr te buigen. 
Ook zij, die uit hun vaderland verbannen, 
Als ketters in den vreemde moesten zwerven, 
Door uw grootmoedigheid terug geroepen, 
Verlangen huld' aan uw rechtvaardigheid, 
En keizerlijke goedheid te bewijzen. 




Juliaan. 
Leid allen binnen. (Anatolius af.) Priesterhuld' aan mij 
De tijden zijn veranderd. Laat ons hooren 
Hoe ver hun onderdanigheid zal gaan. 




Oribazius. 
In woorden ver genoeg. 



{==32==} {>>pagina-aanduiding<<}



Sallustius. 
Wij zullen tot 
Gehoorzaamheid hen ook in daden dwingen. 




Juliaan. 
Ik eisch van niemand afgedwongen eerbied, 
Ik zal hun' God ontzien, indien zij ook 
Den mijn' ontzag bewijzen. 




Derde tooneel.

Dezelfden en Christen-bisschoppen.


Juliaan, 
nu op een' troon zittend. 
Christen-priesters, 
Wat komt gij binnen deze muren zoeken? 
Of is 't u wellicht onbekend dat hij, 
Die vierentwintig jaar op dezen troon 
Als Christen-vorst den schepter zwaaien mocht, 
Door hooger macht ontzet is van zijn ambt? 
Zijn asche moog' in vrede kunnen rusten. - 
Misschien is 't u ook onbekend, dat thans 
Een ander vorst, geroepen door de goden 
Het afgedwaalde volk den weg zal wijzen, 
Die tot geluk en waarheid voert? 




Eerste bisschop. 
Wij weten, 
Genadig keizer, dat een nieuwe hand 
Met vasten greep den schepter heeft omklemd. 

{==33==} {>>pagina-aanduiding<<}

Op wreed bevel verbannen uit het rijk, 
Riep zij uit verre landen ons terug, 
Omdat rechtvaardigheid haar dierbaar was, 
Meer dan een strijd, die broeder scheidt van broeder, 
En bitt'ren haat in Christenharten zaait. 




Juliaan. 
Al was hun dwaling grooter nog dan die 
Der kinderen van Aloüs, voor mij 
Bestaat hun strijd, hun recht en onrecht niet. - 
Maar om te danken zijt ge niet alleen 
Hierheen gekomen? 




Eerste Bisschop. 
Edelmoedig vorst, 
Wil ons de stoutheid niet ten kwade duiden, 
Die bij het danken ook te bidden waagt, 
Vertrouwende op uw goedertierenheid, 
En strikt rechtvaardig streven. 




Juliaan. 
Ik, rechtvaardig? 
Vergeet ge, dat nog ongewroken is 
't Onschuldig bloed van negen bloedverwanten - 
Door Christenmin vergoten, die met purper 
Getooid, den keizerstroon bezoedeld heeft - 
Indien de gruwb're macht der Furiën 
Die droeve taak mij niet ontnomen heeft? 
Dan helpt geen biecht, geen priesterwoord, geen kruis, 
Geen hostie smoort haar stem, weerhoudt haar slagen; 

{==34==} {>>pagina-aanduiding<<}

Zij treffen juist en zij vergeven nooit. - 
Doch verder. 




Eerste Bisschop. 
Menig Christen aan uw voeten 
Werd als een ketter uit de kerk gestooten, 
Zijn leer als valsch gevloekt, zijn ambt ontnomen, 
Omdat de meerderheid nog anders dacht. 
Als drie van vijf dezelfde dwaasheid denken, 
Staat dan hun meening als een waarheid vast? 




Tweede Bisschop. 
Waarom heeft juist de minderheid gelijk? 




Eerste Bisschop. 
De Heer was één, de Farizeën vele, 
Voltooi uw' arbeid, edelmoedig keizer, 
En geef ons 't recht terug, de leer des Heeren 
Naar ons geweten zuiver te verkonden. 




Juliaan. 
U, Christ'nen is de waarheid geopenbaard. 
Van waar dan zooveel strijd nog in 't gelooven, 
Als 't weten zoo gemak'lijk is? 




Eerste Bisschop. 
Al schijnt 
De zon voor elk, 't is voor den blinde nacht. 




Derde Bisschop. 
Wordt niet beweerd, dat Christus heeft geleden? 
Alsof een God kon lijden! 



{==35==} {>>pagina-aanduiding<<}



Tweede Bisschop. 
Christus, God? 
Een God werd niet geschapen. 




Eerste Bisschop. 
Was hij mensch, 
Die van zijn graf den steen gewenteld heeft, 
Die tot Zijn' Vader is omhoog gevaren? 
Pas op, verblinding gaat in laster over! 




Zesde Bisschop. 
In 't mensch'lijk lichaam daalde Godes geest, 
De nooit geschapen Zoon des eeuw'gen Vaders. 




Tweede Bisschop. 
Belachlijk is uw machtelooze God, 
Die lijden moest om 't menschdom te bevrijden, 
De zoon, die wel een' vader had, doch nooit 
Geschapen werd. 




Derde Bisschop. 
Zijn lijden was slechts schijn. 




Vierde Bisschop. 
Een mensch was Christus uit een' mensch geboren, 
Zijn ziel alléén vloog tot den Vader op. 




Vijfde Bisschop. 
Wat twist gij dwazen, die niets weten kunt, 
De zaligheid behoort d'onnoozelen, 
Hun werd het eeuwig koninkrijk beloofd. 



{==36==} {>>pagina-aanduiding<<}



Eerste Bisschop. 
Weg met die leer voor luiaards en voor ezels, 
Er staat nog meer, dat lezenswaardig is, 
Er staat ook: Bid, u zal gegeven worden, 
Er staat ook: Zoek, en gij zult vinden. 




Vijfde Bisschop. 
(De volgende vijftien regels steeds heftiger.) 
Zoek, 
Maar zoek geen' ijdlen waan, als 't heidendom; 
Geloof, o! zondig mensch, die niets kunt weten, 
Wee! u, gij, schriftgeleerden, Farizeën, 
Uw werk is veinzerij, uw taal is leugen! 




Tweede Bisschop. 
Gij zijt degeen, die valsch'lijk profeteert, 
Voor wiens verleiding velen zullen zwichten. 
Toch zal de wijsheid gerechtvaardigd worden. 




Vijfde Bisschop. 
Ach! waart gij blind, gij zoudt geen zonde hebben, 
Doch nu ge zegt: ‘wij zien’ zoo blijft uw zonde. 




Eerste Bisschop. 
Gebruik geen woorden, die gij niet verstaat, 
Gijlieden zijt niet van des Heeren kudde. 




Vijfde Bisschop. 
Wij zijn niet rijk als and're Christenherders. 
Eer gaat een kemel heen door 't oog der naald, 
Voordat in 't koninkrijk der hemelen 
Een rijke binnen gaat. 



{==37==} {>>pagina-aanduiding<<}



Juliaan. 
Nu zwijgt en luistert. 
Gelijk de Franken zwegen toen ik sprak. - 
Homerus zeide: ‘Wie zich vijand noemt 
Der eeuw'ge machten, scheppers van 't heelal, 
Ik kan hem nimmer als mijn' vriend beschouwen’, 
Maar 'k wil u dulden als de hovenier, 
Die schuwe hagedissen niet vertrapt; 
Zij baten niet, maar schaden evenmin. 
Geen voorrecht stell' u boven and're burgers. 
De Christenpriester strijd' in 't leger meê, 
En diene 't vaderland als ieder ander. 
Zijn hand beroofde van hun kostb'ren tooi; 
In dollen overmoed de rijke tempels, 
Vernietigde in barbaarsche razernij 
De godgelijke beelden voor wier schoonheid 
De Gallileër ongevoelig bleek, 
En wierp de muren om uit dorst naar wraak. 
De booswicht zij gestraft, de dwaze niet. 
Herstellen zal hij wat vernietigd werd, 
En wedergeven wat gestolen is. 
Doch wat uw leer betreft, ik wil u helpen, 
Uw' God behoorlijk hulde te bewijzen. 
In Hem alleen is waarheid, zegt g'eenstemmig, 
Stel met dien schat u voortaan dus tevreden, 
En laat aan ons, Homerus, Aeschylus, 
Hesiodus en and're leugenaars! 
Op uwe scholen past de fraaie taal 
Van Lucas en Mattheus bij 't geloof, 

{==38==} {>>pagina-aanduiding<<}

Dat aan een kruis zijn' God, den timmerman, 
Een' slaaf gelijk naast moordenaars laat sterven. 
Één voorrecht zij van hart' u toegestaan, 
Verdoemt en haat elkaar zooveel gij wilt; 
Doch zijt gewaarschuwd, hindert and'ren niet, 
Die minder eerbied voor uw visschers toonen. 
Gaat nu, ik heb gezegd. (Bisschoppen af.) 
Dat zoet vergif 
Bereidde hun een doodelijke kwaal. 
De kracht, die weerstand bood aan felle slagen, 
De moed, die hijgde naar de mart'laarskroon, 
Verwrongen macht van afgedwaalde zielen, 
Een wanklank in der sferen harmonie, 
Zij sterven weg, want strijd was hun bestaan, 
Gestolen kennis was hun eenig voedsel. 




Oribazius. 
O! aldoordringend licht, O! wijsheid, die 
Minerva steunt, Apollo heeft gewapend! 
Waar and'ren jaren lang geweldig woedden, 
Heeft uw lancet met vaste hand gevoerd 
Een' ader, die naar 't hart geleidt, getroffen. 
Gij hebt aan 't monster zoete rust bereidt, 
Een' slaap, welke eeuwig duren kan. 




Sallustius. 
Ik vrees 
Dien slaap, indien geen breede wond mij wijst, 
Waar 't leven is ontvloden. 



{==39==} {>>pagina-aanduiding<<}



Juliaan. 
Wreede krijgsman, 
Het zwaard vernielt, mijn werk is op te bouwen, 
Ik werp de zwakke, rieten hut niet om, 
Maar sticht daarnaast mijn marmer, hecht paleis, 
Waar plaats genoeg voor allen wezen zal, 
Die voor der goden majesteit zich buigen, 
En smachtend naar Apollo's eeuw'gen glans, 
Naar vrijheid uit des levens banden streven, 
Dan moge 't rieten dak van zelf vergaan, 
Dat slecht voor wind en regen kon beschutten, 
Terwijl 't den weg voor 't reine licht der waarheid, 
Hardnekkig bleef versperren. 




Vierde tooneel.

Juliaan, Sallustius, Oribazius, Wolff Maximus, Neda.


Maximus. 
Heil! Ulysses, 
De schranderste in den raad, de prins, dien Pallas liefhad, 
Heil! Nestor, rijpe geest, in 's levens strijd gelouterd, 
Heil! Agamemnon, vorst der vorsten, held der helden! - 
Aan nieuwe beelden rijk, die voor ons sterf'lijk oog 
Der goden majesteit in eed'len vorm verklaren, 
Zijn weer in pracht en eer, de halfverwoeste tempels 
Met ijver opgebouwd en plechtig ingewijd. 

{==40==} {>>pagina-aanduiding<<}

Den trouwgebleev'nen is hun toevluchtsoord hergeven. 
Met blijden gloed verwarmt Apol de zware zuilen, 
En heft de rookkolom, welke uit de vlammen rijst, 
Op 't altaar door gewijde priesterhand ontstoken, 
In 't ondoordringbaar licht aan zijnen boezem op. 
Door 't warme stierenbloed gezuiverd van den doop, 
Die 't zwak bedreigd gemoed aan Christus had verbonden, 
Buigt in zijn heiligdom berouwvol elken dag 
Een nieuw bekeerde neer, en brengt in goud en zilver, 
Of vonkelend gesteent' een offer, dat zijn' toorn 
Als milden zonnestraal op 't schuldig hoofd laat dalen. 
Gegroet o! lieveling der onvolprezen machten, 
Gegroet o! morgenrood, dat ons een' nieuwen dag, 
Den schoonsten heeft gebracht, dien ooit de mensch aanschouwde. 




Juliaan. 
Zijt welkom hier, mijn guldentijding brenger, 
Zijt welkom Neda, schoonste priesteres. 
Mijn arbeid vordert snel in trouwe handen. 




Neda. 
Mijn vorst, waar uwe stem gebiedend klinkt, 
Daar buigt de traagste knie van zelve neder, 
Daar zinkt elk hoofd aanbiddend op de borst, 
En 't gretig oor verneemt den wil der goden. 




Juliaan. 
Niet zoo. Ulysses zeid: ‘ik ben een mensch, 
Wat zult ge mij gelijk de goden eeren?’ 

{==41==} {>>pagina-aanduiding<<}

Spreek, Maximus, heeft reeds een philosoof 
De rijen der weldenkenden verlaten? 




Maximus. 
De groote Ecebolus verliet Maria's zoon. 




Juliaan. 
Hoort, Oribazius, Sallustius, 
Een retor is bekeerd! 




Sallustius. 
Eén zwaluw maakt 
De lente niet. 




Oribazius. 
De druif rijpt bij de druif. 




Juliaan. 
Hij zij van 't werk de schitterende gevel 
Als Pindarus verlangt, maar spreek van 't volk, 
Beschrijf den dichten stroom, die afgemat 
Door strijd en Christen-haat, nu banden vrij 
De tempels binnendringt, en nederknielt 
In heil'ge vrees voor 't goddelijk mysterie, 
Aanbiddend wat zij niet doorgronden kunnen. 




Maximus. 
De wijsbegeerte, vorst, deugt voor 't gepeupel niet. 




Juliaan. 
Een volk, dat eeuwen lang gebeden heeft, 
Zou nu aan 't redelooze dier gelijk, 

{==42==} {>>pagina-aanduiding<<}

Verblind zijn voor de hoogste majesteit?! 
Voorzichtig, Maximus! - Bestraalt de zon 
Ook hem niet, die haar' glans onwaardig is? 
Wat baten alle hovelingen mij, 
Bij éénen burger vergeleken, die 
Vrijwillig, zonder baat zijn offer brengt? 
Verwaarloos 't waarlijk schoon' en goede niet. 
Voor 't innig rotte, blinkend door vernis. 
Het volk bekeeren zij ons hoogste doel, 
Dat zij ons mikpunt, als Homerus zegt. 




Maximus. 
Slechts de ingewijde kan van aardsche banden vrij, 
Met hoogste wilskracht zich, op vleug'len der extase 
Verheffen boven 't stof, naar 't ongedachte stijgen, 
Om in het oogverblindend licht van aangezicht 
Tot aangezicht der goden majesteit te aanschouwen. 
Het volk knielt voor een beeld; wat maakt het uit voor welk? 




Oribazius. 
De godsdienst is de sterkst' en lichtste muilband, 
Gij hebt dien in uw macht, houd vast, mijn vriend, 
Een dolle hond kan zeer gevaarlijk worden. 




Julianus. 
Den trouwen hond, die voor zijn meester vecht, 
Die vrij, zijn voedsel deelt, zijn erf bewaakt, 
Dien heb ik lief; u schijnt hij onbekend. 



{==43==} {>>pagina-aanduiding<<}



Oribazius. 
Wie zou mijn vorst, uw' juisten smaak niet deelen? 
Een trouwe hond vond steeds in mij een' vriend, 
Wanneer de zweep gehoorzaamheid hem leerde. 




Juliaan. 
Die woorden zijn uit Christenmin geboren. 
Is dan Romeinsche heldenmoed gestorven, 
En Grieksche deugd verstikt door 't giftig brood, 
Als Jezus lijf, door priesters toegediend? 
Torscht deze grond dan meesters slechts en slaven? 
Ik wil geen meester zijn, geen slaven dwingen, 
Maar aan 't verstrooide volk tot leidsman strekken, 
Opdat Apol hen eenmaal waardig keure 
In 't onvergank'lijk licht zijn' glans t' aanschouwen. 




Oribazius. 
Uw ziel mijn vorst, is voor deez' aard' te groot; 
Doch als uw liefd'rijk hart de banden schuwt, 
Houd dan met spelen aller aandacht bezig, 
En laat aan niemand tijd om na te denken, 
Hoe groot d'ellende van hun leven is. 
Verbaas door nooit aanschouwde praal hun blikken, 
Hernieuw der gladiatoren woeste spelen, 
Laat tijgers, leeuwen, stieren, dag aan dag 
Bij honderdtallen in d'arena sneven, 
En lesch des menschen vuigen dorst naar bloed, 
Totdat hij overzat en walgend keere, 
Om t' huis zijn' roes van eeuwigheid te droomen. 
Aan al wat leeft is bloeddorst ingeschapen, 

{==44==} {>>pagina-aanduiding<<}

En wat uw majesteit niet willig geeft, 
Dat zal de hond, aan band, noch zweep gewoon 
Niet aarz'len met geweld te nemen. 




Maximus. 
Ja, 
Hij heeft gelijk. Leg af uw' philosofenmantel, 
Vertoon u aan het volk, verblindend, ongenaakbaar, 
Een' god in pracht gelijk, want driemaal wee den vorst 
In wien dat volk een mensch, zijn evenbeeld aanschouwt. 




Juliaan. 
Veeleer voor 't kruis de stugge knie gebogen! 
Ja, ware 't niet, dat mij de Christenleer, 
En Mozes wet een kinderdwaasheid scheen, 
Dat nog mijn tong den bitt'ren smaak bewaart 
Van Christenhaat en broedermoord uit liefde, 
De monnikscel waar' beter toevluchtsoord 
Dan Cesars troon, waarvoor een volk ontaard, 
Verwaarloosd en bedrogen nederkruipt, 
Als tijgers hunk'rend naar het oogenblik 
Dat in des meesters hand geen zweep meer dreigt. 
Volg hen, de Christenijveraars, zij dwalen; 
Doch grooter dan de pronk van Sidon's sluiërs, 
En 't vonkelend metaal van Colophon, 
Zal 't aanzien zijn, dat eenvoud, trouw en moed, 
Met vuur'ge liefde een beter doeleind' waardig 
Bij 't nageslacht hun' naam doet vergezellen. 




Maximus. 
De dienst der goden dan verblind' en binde 't volk. 



{==45==} {>>pagina-aanduiding<<}



Juliaan. 
Geen weeld' is groot genoeg om hen te eeren. 
Al wat ik 't mijne noemen kan, zij hun 
Met vreugde toegewijd; doch ééne lijn, 
De kortste, rechte weg bepaalt mijn schreden. 
Dien wees een godheid mij, ik weifel niet, 
Mijn voorbeeld moog' aan ieder kunnen leeren, 
Een mensch op aard, hiernamaals god te zijn. 
Ik ga vooruit, en die mij lief heeft, volge. 




Maximus. 
Ons werk is één, mijn vorst. 




Oribazius. 
Wie aarzelt ooit 
Uw uitverkoren voorbeeld na te volgen? 
Wiens hoofd buigt niet eerbiedig neer in 't stof 
Voor hem, aan wien de goôn zich openbaarden. 
O! held der helden, denker voor wiens blik 
Geen duist're hoek der schepping ondoorgrond bleef, 
De teugels van 't heelal zijn in uw handen. 




Sallustius. 
Ik ga, waarheen uw stem mij roepen zal, 
Uw doel is 't mijn', uw leven is mijn leven. 




Juliaan. 
Ik weet op wie ik mij verlaten kan, 
Maar Neda, gij, vriendin en priesteres, 
Wilt ge ook met ons der wereld lust verachten, 

{==46==} {>>pagina-aanduiding<<}

In reine liefd' een Christenmaagd gelijk, 
Welke als een godheid aangebeden wordt. 




Neda. 
Toen 't leger als Augustus u begroette, 
Legde ik mijn leven aan uw voeten neer, 
Geen ademtocht is meer de mijne, keizer, 
Mijn ziel, mijn lijf, 't is al uw eigendom. 




Juliaan. 
Dan zij 't aan 't groote doel gewijd met al 
Wat ik op aarde 't mijne noemen kan, 
Doch nu aan 't werk, de dag is ver gevorderd, 
En veel omvattend is des vorsten taak. 
Vooreerst Apollo's zegen afgesmeekt, 
Opdat zijn hand voor dwalen ons behoede. (Af.) 


Een straat in Antiochië. Links het huis van Orion, daar tegenover de tempel van Apollo.


Vijfde tooneel.

Orion, Theodora.


Theodora. 
't Is binnen zoo kil, en zoo liefelijk buiten, 
De hemel is blauw, en de zonneschijn warm. 
Zit neer, beste vader, geniet van den morgen. 




Orion, 
zittende op de bank voor het huis. 
't Is stil op de straten en vreedzaam in 't land, 

{==47==} {>>pagina-aanduiding<<}

Geen twisten verscheuren de Christenheid langer, 
Moest daartoe een heiden als keizer gebiên, 
Mijn God ondoorgrondelijk zijn uw besluiten. 
Waarom zet g' u niet naast mij neder, mijn kind. 




Theodora. 
Ik sta hier zoo goed, en versta immers alles, 
Gij spraakt van den keizer... 




Orion. 
Wat staart g'in de straat? 
Waarom niet uw' arbeid te voorschijn gekregen, 
En rustig u naast mij gezet? 




Theodora. 
Ach! ik dacht, 
Dat ginds onze buurman naar huis terugkeerde. 




Orion. 
Ik, dwaas, niet terstond te begrijpen, niet waar, 
Wien zooveel belangstelling geldt. Theodora, 
Graaf Felix zal komen. 




Theodora. 
Hij komt, doch ik vrees... 




Orion. 
Wat vreest ge? Verliefden zijn nimmer tevreden. 
De beker loopt over van vreugd' en geluk, 
Toch smachten zij nog naar een druppeltje alsem. 



{==48==} {>>pagina-aanduiding<<}



Theodora. 
Geen twijfel kwam ooit aan zijn trouw bij mij op, 
Maar Felix is Christen, de keizer een heiden. 
Misschien wordt zijn post hem ontnomen. 




Orion. 
Welnu, 
Hij kan zich een ander bestaan toch verschaffen, 
En eerlijk voorzien in zijn dagelijksch brood. 
De keizer, mijn kind, is niet wreed, en verstandig, 
Al offert zijn hand aan een' machteloos god. 
Hij weet de bekwaamheid met oordeel te schatten, 
Hij kent de waardij van een goed officier. 




Theodora. 
Daar komt hij! - de vroolijkheid straalt uit zijn oogen! 
Met luchtigen tred snelt hij voorwaarts, hij lacht, 
Goddank, zonder recht was mijn angst. 




Zesde tooneel.

Orion, Theodora, Felix.


Felix. 
Theodora, 
Geliefde, mijn edele bruid, wees gegroet. 
Gegroet, vader Orion. 




Orion. 
Felix, mijn jongen, 

{==49==} {>>pagina-aanduiding<<}

Ge komt als geroepen. Mijn kind zag u reeds, 
Ontzet van uw' post, ja, misschien wel gevangen. 
Kom, stel haar gerust, en vertel hoe aan 't hof, 
Een goed officier zich gezien weet te maken. 




Felix. 
Geen zorg, Theodora. Wees vroolijk en blij, 
Mijn aanzien aan 't hof is wellicht nog gestegen; 
Geen rimpel ontsiere dat lief'lijk gelaat. 
Wij hebben elkander, is dat niet voldoende? 
Wat deert u de keizer, het leger en 't hof? 




Theodora. 
Mag ik in uw lot geen belangstelling toonen, 
Hangt daarvan ons beider geluk dan niet af? 




Felix. 
Belangstelling, ja doch bezorgdheid, mijn liefste, 
Past niet op uw lippen tot lachen gemaakt. 
Neen, laat voor ons, mannen, dat angstige zorgen, 
Bekommer u niet over keizer en staat, 
Maar leef voor uw' vader, uw' man en de vreugde. 




Theodora. 
Dus heeft u de keizer naar waarde geschat? 




Felix. 
De keizer begeert slechts getrouw' officieren. 




Orion. 
Heb ik u dat zelfde niet duid'lijk gezegd? 
Van jongere lippen verstaat men dat beter. 



{==50==} {>>pagina-aanduiding<<}



Theodora. 
Dus sprak u de keizer ook vriendelijk toe? 




Felix. 
O! zeker, maar laat ons iets anders bepraten; 
Ik heb nu van zaken reeds meer dan genoeg. 




Theodora. 
Neen, Felix, beproef niet mij iets te verbergen, 
Wat is er gebeurd? - Heeft u iemand gekrenkt, 
De keizer, of een van zijn heidensche vrienden? 




Felix. 
Wat zou 'k u verbergen? Een dienstzaak, wellicht, 
Waartoe u met beuzelarijen vervelen? 
In 't leger komt iederen dag wel iets voor. 




Theodora. 
Ik spreek van geen dienstzaak, ik denk aan geen leger, 
't Is meer dan een beuzelarij, wat ge zwijgt. 
Spreekt, heeft men u voorgesteld God te verlaten, 
Misschien wel gedwongen? 




Felix. 
Natuurlijk, mijn kind, 
Die heidensche priesters, zoowel als de Christ'nen 
Zijn tuk op bekeeren. 




Theodora. 
En fel was hun drift, 
Toen vast, als een rots, gij hun weerstand bleeft bieden, 

{==51==} {>>pagina-aanduiding<<}

Niet waar - waarom wendt g' u terzij? - zie mij aan - 
Of zijt ge bezweken... afvallig... een heiden? 




Felix. 
Veroordeel mij niet Theodora, bedenk, 
Den tooren des keizers kan niemand trotseeren, 
Wiens gansche bestaan in zijn handen berust. 
Ik zal toch een marmeren beeld nooit aanbidden, 
Maar stel met den schijn Julianus te vreê. 




Theodora. 
Ik zag u als banneling liever vertrekken, 
Ja, 'k zag u op 't slagveld met vreugd' uitgestrekt, 
Wanneer ik die smet van uw voorhoofd kon wisschen, 
Het brandmerk, dat nooit den verrader ontgaat. 




Felix. 
Den Christen-God wil ik met u blijven dienen, 
Maar breng alle jaar voor des keizers vermaak, 
Apollo een tweetal van rund'ren ten offer. 
Wat schaadt u die dwaasheid, waarmeed' ik de gunst 
Des machtigen heerschers voor altijd verzeker? 
Wees niet onrechtvaardig, ik heb u zoo lief, 
Kom, laat ons het leven te samen genieten. 




Theodora. 
Gij schaamt u een dienaar van Christus te zijn, 
Gij loochent den God, dien uw mond heeft geprezen 
Voor wereldsche grootheid en ijdelen roem! 
Ga heen, uit mijn oogen, mijn liefd' is gestorven, 
Mijn achting is dood! - Groote God, is 't een droom? 

{==52==} {>>pagina-aanduiding<<}

Verschrikkelijk ledig! - O! vader valt weenend aan haars vaders borst. 




Orion. 
Mijn liefste! - 
Ga, Judas. Mijn vloek vergezell' u in 't graf, 
Voor goud hebt g' uw ziel aan den duivel geleverd; 
Geniet van uw leven, want eens komt de dag, 
Dat ieder naar werken zijn loon zal ontvangen! 




Felix. 
Ik lach met uw woede, verachting en haat, 
De rechter, die richt in den laatste der dagen, 
Is tegen den glans van metaal niet bestand! 
Dat heerlijke kind met geweld of vrijwillig 
Zal mij toebehooren, dat zweer ik u hier, 
Bij Jupiter, Christus en al zulke spoken, 
Door mensch'lijke dwaasheid tot goden gemaakt. 




Orion. 
Ik zag haar den brandstapel liever betreden, 
Den marteldood sterven als hemelsche bruid, 
Dan leven door onreine liefde gekoesterd, 
Bevlekt door uw adem, onteerd door uw' naam, 
O! God mocht ik daartoe mijn dochter behouden? 




Felix. 
Bedaar, machtelooze. Wat deert mij uw smaad? 
Verspil zooveel woorden niet. Luister naar reden. 
Daar ginds staat een tempel Apollo gewijd, 

{==53==} {>>pagina-aanduiding<<}

Het kost mij een woord, en 't bewijs is geleverd, 
Dat eertijds de plek, waar uw woning verrijst, 
Den god was gewijd, en zijn' tempel behoorde. 
Ik klaag u van diefstal der sieraden aan, 
Vervaardigd tot heilig gebruik, doch verdwenen, 
Toen 't Christ'lijk geloof in zijn' hoogsten triomf 
Het achtste gebod in praktijk zocht te brengen. 
Eén wenk mijner hand, en uw huis is geslecht, 
Uw huisraad verkocht, en uw dochter gevangen. 
Dan kleuren de ijzeren pennen van 't rad 
Met bloedige lijnen uw oude gewrichten, 
En sleuren 't gerimpelde vel met zich voort. 
Dan woelen de gloeiende tangen in 't lichaam, 
Theodoretus verschijnt op den achtergrond. 
Waarvoor ik een beter genot had bedacht, 
Geef toe, oude dwaas, want gij zijt in mijn handen. 




Orion. 
Ons leven berust in een hoogere macht, 
Haar wil zal geschieden. 




Felix. 
Ellendige stijfkop, 
Het rijk van uw' God is geëindigd op aard'. 
Al daalde Hij neer met legioenen trawanten, 
Uw grijzende haren beveiligt Hij niet. 
Aan u Theodora, verblijve de keuze, 
Een leven van rijkdom en weeld' aan mijn zij, 
Of langzaam het voorbeeld uws vaders te volgen. 
Ge kent mijn soldaten. Een Noordsche barbaar 

{==54==} {>>pagina-aanduiding<<}

Begrijpt de waardij van een jeugdige deren, 
Voordat zij den strik om haar' nek heeft gevoeld. 




Zevende tooneel.

Orion, Theodora, Felix, Theodoretus.


Theodoretus. 
Ja, Godgewijde jonkvrouw, kies, 
Reeds breekt het dunne wolkenvlies, 
Reeds dalen juichend d' eng'len koren, 
En die tot bruid u heeft verkoren, 
Hij naakt in volle majesteit, 
Uw bruidegom in eeuwigheid: 
Wees krachtig, en gij zult verwinnen, 
Hij voert in 't koninkrijk u binnen, 
Waar ongekende zaligheid 
Den strijder heerlijk loon bereidt. 




Felix. 
Ha! Theodoretus, ge komt als geroepen, 
Om met uwe zuster en vader te saam, 
Als heil'ge drieëenheid gegeeseld te worden! 
Misschien ook verbrand, als 't den keizer behaagt. 




Theodoretus. 
Juich! vader, zuster, juich met mij! 
Zie de overwinning is nabij! 
De Cherubijnen vlechten kransen, 
En zweven neer uit 's hemelstransen 

{==55==} {>>pagina-aanduiding<<}

Om in den strijd ons bij te staan. 
De valsche broeders zijn gegaan, 
Helaas! Zij waren niet verkoren. 
Nu, geesel mij, ik tart uw tooren, 
Vermink dit lichaam, drink mijn bloed, 
Mijn hart versmacht naar vlammen gloed. 
Want op de wolken zal Hij komen, 
Heeft eens mijn ziel Zijn stem vernomen, 
Dan is genezen alle smart, 
En door geen zorgen meer benard, 
Bevrijd van knellende, aardsche banden 
Stijgt in Zijn trouwe vaderhanden 
Mijn ziel naar 't nieuw Jerusalem. 




Orion. 
Vermetele, zwijg, en bedenk dat het leven, 
Een schat is, dien God in Zijn goedheid u schonk. 
Niet ijdelijk zult ge Zijn gaven verwerpen, 
Maar wachten, totdat u Zijn stem tot zich roept. 
Verbitter niet langer dien zwakken verdoolde, 
Beklaag hem veeleer, die zijn Vader verliet, 
Want God zal ook dezen verlaten. 




Felix. 
Hij raze 
Zijn woorden en de uwe staan hier ingegrift, 
Bewaar voor u zelven uw medelij, grijsaard. 
Wanneer u de martelaarskroon wordt gebracht, 
Bij Pluto, ik zweer u, verdiend zal zij wezen. 



{==56==} {>>pagina-aanduiding<<}



Theodoretus. 
Aan bitt're stengels groeien vijgen, 
De roos aan scherpgepunte twijgen, 
Uit ruwe doornen de granaat, 
In steenen ligt de honigraat. 
Een zware proef is 't aardsche leven, 
Maar die standvastig is gebleven, 
Zal troonen aan Gods rechterhand. 
O! duiker, die in 't ingewand 
Der zee stoutmoedig ingedrongen 
Den gruwb'ren monsters hebt ontwrongen 
Het diep verscholen, blank kleinood, 
Uw strijd was zwaar, doch 't loon is groot; 
Maar gij zult nimmer binnentreden, 
Vergeefs geklopt, vergeefs gebeden. 
‘Laat af van mij, ik ken u niet,’ 
Zoo spreekt de Heer, en als gij ziet 
Met Abram, Jakob, de profeten 
In 't hemelsch koninkrijk gezeten, 
Dan zal er tandenknersing zijn, 
En ongedachte zielepijn. 




Felix. 
Reeds onzin genoeg, maar uw wil zal geschieden; 
Als 't nageslacht niet voor uw beenderen knielt, 
En stervende smeekt om uw voorspraak hier namaals, 
Dan is 't voor den duivel mijn schuld niet geweest. 
Nogmaals Theodora, ik laat u de keuze. 



{==57==} {>>pagina-aanduiding<<}



Theodora. 
Van hier, ik veracht u! 




Felix. 
Onthoud dan mijn' eed: 
Al moest ik met koorden uw' tegenstand breken, 
Ik wil u bezitten, dat zweer ik bij Zeus. Af. 




Achtste tooneel.

Orion, Theodora, Theodoretus, Anatolius, Soldaten, Burgers, later Juliaan, Sallustius, Oribazius, Maximus.


Anatolius. 
Op zij daar, maakt ruimte, de keizer komt herwaarts, 
Om dankend den god, die den zonwagen stuurt 
Een offer van drie honderd rund'ren te brengen. 


De soldaten dringen de menigte in twee hoeken samen, zoodat er een weg is gebaand en afgezet voor Juliaan, die links op den achtergrond op het tooneel komt, en naar den tempel rechts op den voorgrond voortgaat. In de verte hoort men reeds het juichen van het volk en het geschal der trompetten. Trompetgeschal op het tooneel.


Het volk. 
Heil! Julianus, 
Wijsgeer der vorsten, 
Koning der wijzen, 

{==58==} {>>pagina-aanduiding<<}

Heil! Julianus, 
Liev'ling der goden 
Heil! Julianus. 
God'lijke keizer! 


Maximus verschijnt op de bovenste trede van den tempelopgang; Juliaan stijgt een paar treden omhoog.


Juliaan. 
Niet mij, den goden voegt uw eerbetooning. 
Elk onderscheid van rang en stand verdwijnt 
In 't aangezicht der ondoorgronde machten, 
Wier blik wij sidd'rend op ons voelen rusten, 
Wier hand mij met ontzetting elken dag 
In duizend wonderwerken gadeslaan. 




Theodoretus, 
onder 't volk staande. 
Ik ken uw god, zijn rijk is nacht, 
Zijn naam is Satan, groot zijn macht; 
Doch grooter is de macht des Heeren, 
Wiens koninkrijk zal triomfeeren! 




Anatolius. 
Soldaten, grijpt den lasteraar der goden, 
Dat niemand van zijn plaats zich afbewege, 
Voordat de booswicht is gevat. 




Theodoretus, 
te voorschijn tredende. 
Hier is hij, die heeft moed gehad 
De waarheid bij haar' naam te noemen. 
Gij durft uw valsche goden roemen 

{==59==} {>>pagina-aanduiding<<}

Mijn tong looft één' almachtig Heer. 
Wat draalt ge? Bind mij, vel mij neer! 
Waar zijn uw geesels, waar uw tangen? 
Mijn ziel versmacht van zoet verlangen 
Naar eindelooze heerlijkheid, 
Die God den martelaar bereidt. 




Orion. 
O! Heer wil aan mijn kind vergeving schenken. 
Verduisterd is zijn blik door vromen ijver, 
Zijn brein verdwaalt door heilig liefdevuur 




Juliaan, 
tot de soldaten die Th. reeds grepen. 
Ja, laat den armen dweper ongedeerd, 
't Is zijne schuld niet, dat het Christendom 
Slechts ééne kunst hem leeren kon: te sterven? 




Anatolius. 
Zijn booze tong heeft u gelasterd, heer. 




Juliaan. 
Geen booze kan een' goede schade brengen, 
Zoo heeft de wijze Socrates gezegd. 




Theodoretus 
nog in de handen der soldaten. 
De waarheid van zijn woord is groot, 
Ik zeg u in den tweeden dood, 
Waar bitt're pijn der helsche banden, 
En knersing wezen zal der tanden, 
Waar Satan viert zijn laatste feest, 
Komt u die spreuk weer voor den geest, 

{==60==} {>>pagina-aanduiding<<}

En klaagt uw stem van 't jam'ren moede: 
‘Voorwaar, de booze schaadt geen' goede’. 




Anatolius. 
Mijn keizer, lever ons den Christenhond, 
Opdat zijn drieste mond het zwijgen leere. 




Sallustius. 
Zijn tong verspreidt een vliegend, dood'lijk gif! 




Juliaan. 
Volvoer uw' plicht, en laat de goden zorgen. 
Homerus zegt: ‘de woorden zijn gevleugeld’, 
Geen ander wapen slechte dezen strijd. 
Op hunne lippen leeft verdraagzaamheid, 
Uit onze daden moet zij zelve spreken. 




Oribazius. 
Laat ons 't met Christendeugd nog eens beproeven, 
Den vijand met zijn eigen wapens slaan. 
Het plan is nieuw, heeft dus een kans van slagen. 




Theodoretus. 
Hij is gekomen de Antichrist, 
De groote strijd wordt nu beslist. 
Zijn stem zal velen tot zich lokken, 
Maar, die van ons is weggetrokken, 
Die Christus voor den duivel liet, 
Hij was de ware broeder niet. 




Juliaan, 
naar den tempel gekeerd. 
Nu, vrienden wendt van onkunde en bedrog 

{==61==} {>>pagina-aanduiding<<}

Uw blikken op tot de een'ge waarheidsbron, 
Aanschouwt der schepping nooit volbracht mysterie, 
Dat eeuwig was, en eeuwig wezen zal. 
Verheft uw ziel in reiner hemelsferen, 
Met ongekende harmonie vervuld. 
Daar zweven rond op zonneglans gedragen, 
De zielen der gerechten, welk' op aard' 
Den weg, die naar volmaking leidt, betreden. 
Benijdt hen, die de goden tot zich riepen, 
Want onverstoorbaar is des hemels rust, 
En hij, die in den glans van Helios, 
In d'aanblik zwelgt van 't ondoorgrond'lijk Één, 
Gevoelloos aanvangspunt van alle ideën, 
Hij kent geen' tijd, de dag wordt eeuwigheid, 
En de eeuwigheid wordt aan een' dag gelijk. 


Hij gaat binnen gevolgd door Maximus, Oribazius en Sallustius. Anatolius blijft aan den ingang staan en knielt neder, ook de soldaten en eenige burgers knielen of de trappen achter hem.


Negende tooneel.

Theodoretus, het volk en de soldaten, als boven aangeduid.


Theodoretus, 
tegenover den tempel op eene verhevenheid staande, omringd door het volk. 
Verschijn nu blinkend, God der wrake; 
Dat eens Uw arm voor ons ontwake; 

{==62==} {>>pagina-aanduiding<<}

Vertoon Uw glansrijk aangezicht; 
Gij, Rechter, die de wereld richt. 
Voorwaar één dag zal evenaren 
't Voorspelde rijk van duizend jaren, 
Want in den Heer snelt duizend jaar 
Voorbij gelijk een dagen-paar. 
De Antichrist is losgebroken, 
Het laatste strijdvuur is ontstoken, 
Nu wordt de profetie vervuld! 
Hij naakt, zijn vleugels zijn verguld, 
Zijn oogen, vuur'ge diamanten, 
Omgeven door zijn lijftrawanten, 
Verzengend in hun duivels pracht. 
Aanschouw zijn wond'ren, vrees zijn macht. 
Geen rots weerstaat zijn felle woede, 
De kerk, die aan haar borst hem voedde, 
Zij trilt bij 't dond'ren van zijn stem. 
De tijd is daar Jerusalem! 
De Heer heeft Satan losgebonden, 
Magog en Gog zijn uitgezonden, 
De laatste, felste strijd ontbrandt, 
Maar ook des Vaders afgezant, 
Elia daalt op aarde neder, 
En geeft den zoon zijn' vader weder, 
Verzoent den naaste met zijn' vrind, 
En op de vleug'len van den wind, 
In lengte driemaal duizend voeten, 
Met haren, die zichzelv' ontmoeten, 
Als ze om de wereld zijn gegaan, 

{==63==} {>>pagina-aanduiding<<}

Snelt op de wolken Christus aan! 
Dit is Mijn Zoon, Dien Ik u zende, 
Ik ben 't begin, Ik ben het ende, 
Ik ben de wortel, ben de stam, 
Ik ben 't die gaf, Ik ben 't die nam, 
Ik ben der wereld eeuw'ge stichter, 
Der volken onomkoopbaarrichter! 
Voorwaar, gekomen is de tijd 
Van d' allerlaatsten, felsten strijd. 
De bodem onder ons zal beven, 
De zee haar dooden wedergeven, 
En uit den killen schoot der aard', 
Van eeuwen her met zorg bewaard, 
Zijn millioenen opgerezen, 
Doch weinigen zijn uitgelezen. 
Wee uwer, die Hij van Zich stoot, 
En neerwerpt in den tweeden dood, 
In 't eeuwig vuur van Satans oven. 
Slechts d' uitverkoornen wacht hier boven 
De lang verbeide zaligheid. 
Verblindend is Zijn majesteit, 
De heem'len zullen dav'rend vlieden, 
Der elementen chaos zieden, 
Geen steen op d' and'ren blijven staan, 
In vuurgloed alles ondergaan! 




Het volk. 
Verschijn nu blinkend, God der wrake; 
Dat eens Uw arm voor ons ontwake, 

{==64==} {>>pagina-aanduiding<<}

Vertoon Uw glansrijk aangezicht, 
Gij, Rechter, die de wereld richt. 








Bedrijf III.

Een andere straat in Antiochie. In het midden een bron waartegen een geschrift is aangeplakt.

Eerste tooneel.

Christenen, Heidenen en Joden wandelen in groote menigte rond.


Een Heiden 
op de spotprent wijzend. 
Zie hier eene schoone teekening met een vers daarenboven voorzien:
Ik ben een hond, 
Wel zonder staart, 
Maar 'k heb een' flinken bokkebaard. 
Mijn vacht is ruig, 
Dat lijkt niet schoon, 
Maar wat geef ik om praalvertoon? 
'k Ben vrijgezel, 
Doch al dat haar 
Maakt mij het kussen bijster zwaar, 
Zoodat geen maagd, 
Van liefde rood 
Mij ooit haar wang tot kussen bood. 



{==65==} {>>pagina-aanduiding<<}



Een Christen. 
De keizer- rundermoordenaar heeft dien spot verdiend. 




Een heiden. 
Had hij ons ten minste brood verschaft! 




Tweede Christen. 
Als de Heer niets laat groeijen omdat Zijn naam dagelijks wordt gelasterd, wie kan in dien nood voorzien?




Tweede heiden. 
Wat de Heer? Alsof de schuren niet vol waren! 
De opkoopers willen het volk laten hongeren, totdat 
zij een korrel graan met goud betaald krijgen. 




Derde heiden. 
Waarom laat de keizer geen koren uit Egypte komen? 




Een Christen. 
Hij heeft geen' tijd aan den nood van zijn volk te denken. Elken dag strijdt hij met den eenen of anderen geleerden bisschop om hem over te halen tot zijne vervloekte afgodendienst.




Eerste heiden. 
Wat vervloekt! Wij zijn allen vervloekt, als wij honger moeten lijden.




Derde heiden. 
Waarom zendt uw Heer nu geen raven om u te spijzigen, als de keizer u geen brood wil geven?



{==66==} {>>pagina-aanduiding<<}



Tweede Christen. 
De Heer zal Zijne uitverkorenen niet vergeten. 
Vraag uwe goden om ambrozijn. 




Tweede heiden. 
Ik ben geen Christen, maar ik betreur toch onzen goddelijken Constantius. Dat was een keizer! Met goud en paarlen was hij overdekt. Nooit knipte hij met zijn oogen.




Derde heiden. 
Nooit heeft iemand hem zijn' neus zien snuiten. 




Tweede heiden. 
Onder de triomfbogen bukte hij neder, als ware hij te groot voor elke poort.




Vierde heiden. 
Hij had zijne fouten, maar Luna mag weten wat onze tegenwoordige keizer in zijn cel uitvoert, waar nooit eene vrouw binnentreedt.




Vijfde heiden. 
Constantius gaf ons spelen en gevechten in den circus. Wat doet deze nu voor zijn volk?




Eerste heiden. 
Thans zit er een bedelaar op den troon. 




Derde heiden. 
Misschien benoemt hij u tot zijn' opvolger. 





{==67==} {>>pagina-aanduiding<<}

Tweede tooneel.

Dezelfden, Theodoretus.


Theodoretus. 
Op! Christ'nen, op, die God bemint, 
De glorievolle strijd begint, 
Het zwerk weergalmt van eng'lenzangen, 
Rijst op den zegepalm t'erlangen. 
De keizer eischt den tempel weêr, 
Die eens zijn' valschen god ter eer, 
Verrees op kosten der gemeente. 
Nu rust er Babylas gebeente. 
Ontrukt zijn heilig overschot 
Der ongodisten hoon en spot. 




Eerste heiden. 
Ja, redt de beenderen van uwe goden, en zet ze in elkander. Is 't niet beter, beelden te aanbidden, dan doodsbeenderen?




Theodoretus. 
Arm menschdom, Satans wisse buit, 
Wiens val geen priesterwoord meer stuit. 
Ik zie der helle poorten open, 
Wee! die hun ziel voor goud verkoopen, 
Want in de stad der heerlijkheid 
Is hun geen zetel toebereid. 




Een Jood. 
Ha! scheurmakers en moordenaars! Niet voor u zal het nieuw Jerusalem opgebouwd worden. Gij be-
{==68==} {>>pagina-aanduiding<<}
hoort niet tot het uitverkoren Israël van Mozes, David en de profeten.




Theodoretus. 
Aanschouwt den machteloozen waan, 
Van d'Antichrist, wiens stout bestaan 
Gods woord verachtend, Isrels tempel 
Aan Satans kind'ren tot exempel, 
Weer uit zijn puin verrijzen deed. 
De donder rolde, 't aardrijk spleet, 
De wereld sidderd' in haar veste, 
Geen steen meer op den and'ren restte, 
Uit d' afgrond kwamen vlammen voort! 
Zoo werd vervuld des Heeren woord! 
Wee! Isrel, volk door God verkoren, 
Gij hebt Zijn liefd' en zorg verloren; 
Zwaar rust op Kanans vruchtbaar land 
Des Heeren streng-gerechte hand. 




Eerste heiden. 
De keizer zelf zal naar Jerusalem trekken, uwe bezweringen vernietigen, en door nog grootere wonderen uwe goocheltoeren in de schaduw stellen.




Eerste Christen. 
Hoort, zij lasteren God! Dood aan de lasteraars! 




Theodoretus, 
weerhoudt den Christen. 
Bevlek uw handen niet met bloed, 
Beklaag hun droeven euvelmoed, 
Die Godes macht niet kan beseffen. 

{==69==} {>>pagina-aanduiding<<}

Indien uw rechterwang zij treffen, 
Zoo reik hun ook uw linker aan, 
De Heer is zelf u voorgegaan. 
Welzalig, die voor Hem mag lijden, 
En de enge grenzen overschrijden, 
Waarin zijn ziel gevangen ligt. 




Tweede heiden. 
Goede leer voor lafaards en oude wijven! 




Tweede Christen. 
Welk een verwijt uit monden, die nacht en dag aan de borsten van ontuchtige vrouwen hangen!




Tweede heiden, 
slaat hem. 
Leer op uw tong passen, Christenhond. 


De Christenen dringen samen, en dreigen de Heidenen.


Tweede Christen. 
Oog om oog! 




Eerste Christen. 
Tand om tand! 




Derde Christen. 
Wraak! Zullen wij ons door een' afgoden aanbidder laten beleedigen? Meester zijn wij niet beter dan zij? Ons is een recht op het eeuwig leven toegekend, en wat hebben zij, de heidenen?




Theodoretus 
zich tusschen hen plaatsend. 
Recht! - Zie de koe, wier melk u voedt, 
Het paard, dat voor u werken moet, 

{==70==} {>>pagina-aanduiding<<}

De hond, die voor uw erf moet waken, 
Wie zal hun boeien eenmaal slaken? 
De dood - maar niemand reikt hun 't loon, 
Voor jaren trouwvol plichtsbetoon? - 
Al heeft in nooit begrepen wetten, 
Welke u met hoovaardij besmetten, 
De Heer aan 't dier een kort bestaan, 
In slavernij slechts toegestaan, 
Ik heb 't gezegd, en zal 't herhalen, 
Zoo lang mijn borst zal ademhalen: 
De koe wreedaardig afgemaakt, 
Wanneer uw lijf naar voedsel haakt, 
De hond, ondankbaar neergeslagen, 
Die blind, genadebrood kwam vragen, 
Het paard, dat aan den weg verrekt, 
Met wonden van uw hand bedekt, 
Op hen ziet God met welgevallen, 
Die stom, doch beter dan gij allen, 
Hun plicht vervullen zonder hoop 
Op 't eeuwig heil, waaraan de doop 
Den Christen aandeel heeft gegeven. 
Doch gij, uit Eden voortgedreven, 
Die steelt, die lastert, haat en moordt, 
Buigt neer voor Gods almachtig woord, 
En bidt, dat u Zijn hand nog spare, 
Dat Zijn gerechte toorn bedare! 
Want onder u is ook niet één, 
Die voor zijn' rechterstoel kan treên, 
En zeggen: ‘Heer, ik ben rechtvaardig!’ 





{==71==} {>>pagina-aanduiding<<}

Derde tooneel.

Dezelfden, Felix gevolgd door eenige soldaten.


Felix. 
Wat kruipt ge daar samen, de straten versperrend? 
Ik ken u, die tweedracht en oproer verspreidt, 
Ik ken Theodora's bedilzieke broeder, 
En Orion's zoon, den gezondene Gods! 




Theodoretus. 
Helaas! ik ken u, apostaat, 
Des duivels trouwen onderzaat, 
Veracht door Christ'nen, Heid'nen, Joden, 
Die aan den dienst der valsche goden 
Voor goud uw lage ziel verkocht. 




Felix. 
Aan 's keizers geduld komt ten laatst' ook een einde. 
De tijd is niet ver, dat mijn paard elken dag 
Zijn' dorst met het bloed van een' Christen zal lesschen. 




Theodoretus. 
Gij zeidet recht, de tijd is daar, 
Ontbonden jaagt der duiv'len schaar; 
Reeds meent hun vorst te zegepralen, 
Maar de adem van den Heer zal dalen, 
Als zengend, alverterend vuur, 
Om in 't voorspeld en zalig uur 
Hun roekelooze vaart te stuiten, 
En achter hen de poort te sluiten, 

{==72==} {>>pagina-aanduiding<<}

Die voert in 't rijk der duisternis, 
Maar, die Hem trouw gebleven is, 
Die naar Zijn wetten ging door 't leven, 
Hem wordt eens heerschappij gegeven 
Op heel 't gevloekte heidendom! 




Felix. 
Wie heeft, en wie geeft heerschappij, dan de keizer? 




Theodoretus 
Daar is geen macht, dan Godes macht, 
En de Antichrist in al zijn pracht, 
Jehovah zal drie volle jaren, 
En 't vierde half zijn glorie sparen, 
Dan is gedaan zijn heerschappij, 
Want alles gaat op aard' voorbij. 
Den somb'ren nacht vervangt de morgen, 
In vreugde ligt de smart verborgen, 
Op regen volgt der zonne schijn, 
Na liefde bitt're zielepijn. 
De zoon moet eens zijn moeder derven, 
Des vaders lieveling moet sterven, 
De zuster wordt den broêr ontscheurd, 
Terwijl de vrouw haar' man betreurt. 
Vergaan moet alles van deze aarde, 
Maar die Gods wetten rein bewaarde, 
Roept eens zijn trouwe vaderstem 
In t' nieuw gebouwd Jerusalem. 
Dan zweeft de ziel verlost van vreezen, 
In 't licht, dat eindeloos zal wezen, 
En zwelgt in liefd' en eeuw'ge vreugd' 

{==73==} {>>pagina-aanduiding<<}

En onvergankelijke jeugd'. 




Felix. 
Den keizer gezonden door de eeuwige goden 
Beleedigt zijn gift-zwangere adderentong. 
Zijn schimpende taal hebt gij allen vernomen, 
Zijn lastering heeft ieder Christen verstaan, 
Aan Majesteits schennis verklaar ik hem schuldig. 
Soldaten, grijpt aan tot de Christenen, die samendringen 
Terug, Christen gebroed! 
Het minste verzet zal gerechtigheid vinden! 
Hij ziet de spotprent. 
Wellicht heeft uw brein deze regels bedacht, 
Nog beter bewijs! Gij versmacht naar 't hier namaals, 
Indien mijn geheugen mij juist onderricht. 
Beken, heeft uw hand deze woorden geschreven? 




Theodoretus. 
Wie gaf u recht mij te ondervragen? 




Felix. 
Des keizers bevel, dien Apollo ons spare! 




Theodoretus. 
't Heelal zal van zijn val gewagen! 
Wat is geschreven, wordt volbracht, 
In God alléén is alle macht. 




Felix. 
Ontkleedt hem, den lasteraar, geeselt zijn' rug, 

{==74==} {>>pagina-aanduiding<<}

Opdat hij een' voorsmaak der zaligheid proeve, 
tot de Christenen En gij, houdt u rustig, ik waarschuw niet meer? 




Theodoretus, 
terwijl men zijn boven kleed afrukt. 
O! Vader, eeuwig goedertieren, 
Wiens liefde d' eng'len zangen vieren, 
Wiens blik in mijn verborgen speurt, 
Heb dank, dat Gij mij waardig keurt 
Een strijder voor Uw rijk te wezen. 
Gaat heen, mijn broeders, zonder vreezen, 
In Godes handen is mijn lot. 
De zorg voor 't heilig overschot 
Van Babylas laat ik u over. 
Gaat heen, voordat de woeste roover 
Zijn heilig graf bezoedeld heeft. 




Felix. 
Gaat heen, zonder vreezen, zijn wensch is verhoord. 
Ik haast mij zijn heilig gebed te vervullen. 




Theodoretus. 
Voorwaar, die met Jehovah leeft, 
Hij zal gezeten op de wolken, 
Regeeren over alle volken, 
Aan Jezus Christus' rechter hand, 
Totdat de strijd is uitgebrand, 
En 't duizendjarig rijk ten einde. 




Een Christen. 
Gevloekte afgodendienaar. Gij zult den heiligen man

{==75==} {>>pagina-aanduiding<<}
niet dooden. Hij heft een knots op. Helpt! Christenvrienden!




Felix, 
velt hem neer met zijn zwaard. 
Ik heb u gewaarschuwd. tot zijn soldaten. Vernietigt de honden! 
De keizer! 




Vierde tooneel.

Dezelfden, Juliaan, Oribazius, Sallustius.


Theodoretus, 
tot Juliaan. 
Zie, Christenbloed is hier gevloeid, 
En de aard' met heilig vocht besproeid, 
Zal vruchtbaar zijn, en zwanger worden, 
Uit elken droppel zullen horden 
Van 's Heeren legermacht ontstaan. - 
Want Satans rijk zal ondergaan, - 
En benden duivelen daarnevens, 
Ontrouw aan God en Satan tevens, 
Wier adem 't gif des oproers spreidt, 
Ver van des Heeren majesteit, 
In 't somber rijk, waarin verbannen, 
De helsche raad onvruchtb're plannen 
Tot ondergang der menschheid smeedt! 




Juliaan. 
Graaf Felix, wie heeft u bevel gegeven 
Tot beulen mijn soldaten te gebruiken? 



{==76==} {>>pagina-aanduiding<<}



Felix. 
Uw naam, grootmoedig keizer werd beschimpt. 
De muren zijn beklad met hekeldichten, 
En met gestolen woorden der profeten 
Beleedigt u een scherpe Christentong. 
Ik meende goed te hand'len, dezen man, 
De bron van alle kwaad van hier te voeren, 
Toen 't Christenrot den uitgang mij versperde, 
Mij dwong geweld te keeren met geweld. 




Juliaan, 
ter zijde. 
O! moet ik overal dan Christ'nen vinden, 
Als scherpe distels, uit den schralen grond 
De laatste, vruchtb're sappen tot zich trekkend, 
En in de hand een bloedig teeken drukkend, 
Die 't goede zaad vergeefs in 't rond verspreidt! 




Oribazius, 
zacht tot Juliaan. 
Uw aldoorziende wijsheid, majesteit, 
Vergunne niet aan Jezus volgelingen 
Een' nieuwen martelaar te kunnen vieren. 




Juliaan, 
zacht. 
Ik ken mijn' weg, den rechten, 'k zie het doel, 
Doch voor mijn voeten ligt een diepe klove. 
Met bliksemsnelheid jagen wij omlaag; 
Zal ons aan de and're zij de kracht nog blijven, 
Den steilen wand tot boven te bestijgen? 
Luid. Die man is Galileër, naar gij zegt; 
Verwijt hem dan zijn' spot en schelden niet, 
Want dat alléén verstaat een kruis-aanbidder. 

{==77==} {>>pagina-aanduiding<<}

Bedenk, dat om hun laffe woordenpraal, 
Gelijk een schildpad om den beet der muggen, 
Een ernstig man zich niet bekreunen mag. 
Laat gaan den dwaas want: ‘beter is vergeven, 
Dan straffen,’ zoo heeft Pittacus gezegd. 
Vertrap de wesp, doch sla de vliegen weg, 
En laat ze leven. 




Een stem uit het volk. 
Wie zal de grootste wesp vertrappen? 




Felix. 
Heer, vergeef uw' knecht, 
Indien de smet geworpen op uw' naam, 
Hem overijld misschien te werk deed gaan. 




Juliaan. 
Heb voor den mensch niet minder achting over, 
Dan voor 't gewijde bosch, en sla hem niet. 
Mij dient gij slecht, door overijld te hand'len, 
En slecht bedekt g'uw eigen, grove fouten, 
Door straffend tegen and'ren op te staan. 




Sallustius. 
Berisp een' trouwen dienaar niet te streng. 
Hij dwaald' uit groote liefde tot zijn' vorst. 




Oribazius. 
Niet ieder, eed'le vriend der hoogste goden, 
Beseft den wijden omvang van uw werk. 
Gij wilt op goed met beter zegepralen; 
Doch weinig zijn er, welk' in 't goed gelooven, 

{==78==} {>>pagina-aanduiding<<}

In 't kwaad gelooft wel iedereen. 




Theodoretus. 
Gelijk in kille regendagen, 
Wanneer aan 't zwerk de wolken jagen, 
Een helder blauwe plek verraadt, 
Dat onder 't somber koud gewaad 
Een schat verborgen is van leven, 
Zoo werd de sluier opgeheven, 
Waaronder diep verscholen ligt 
De laatste vonk van 't hemelsch licht, 
Dat reddend eens uw ziel omstraalde. 
O! zie, met welgevallen daalde 
De blik der Eng'len op u neer, 
Toen God, den Scheppervorst ter eer, 
Uw woord beval een' mensch te sparen, 
Zijn werk. - Wiens hand kan 't evenaren? - 
Maar, ach! gij hebt zijn' glans miskend; 
Vorst, red uw ziel, want zonder end' 
Is voor den zondaar zijn genade, 
Doch talm niet meer, of is 't te spade, 
Ik zeg het u, de dag is daar! 




Een stem uit het volk. 
Scheer de visschen niet, want zij hebben geen wol. 




Juliaan. 
Herinner u, er staat geschreven, monnik, 
Des Konings hart berust in Godes hand. 
Ik weet dat menig vijand mij omringt, 
Maar als de nevel voor hun' blik verdwijnt, 

{==79==} {>>pagina-aanduiding<<}

Wanneer Apol hun duisternis verlicht, 
Dan zal mijn werk gerechtigheid weêrvaren, 
En in zijn' keizer elk een' vriend aanschouwen. 
Ga nu, geloof, wat goed u dunken mag, 
Maar spaar de goôn, en spaar de rust van 't rijk. 


Theodoretus af.


Sallustius. 
Zijn drieste tong zal nimmer 't zwijgen leeren, 
Voordat hij in den Hades nederdaalt. 
Dat Christenvolk kan schimpen slechts en sterven. 




Oribazius. 
Mijn vorst, gij strooit vergeefs een edel zaad, 
De grond is slecht, de tijd brengt misgewas. 




Vijfde tooneel.

Dezelfden. Theodora.


Theodora knielt voor Juliaan.


Juliaan. 
Wat wilt ge, kind? Is u iets kwaad geschied? 
Heeft iemand u gekrenkt of leed gedaan? 
Sta op. - Er rollen tranen langs uw wangen, 
Kan ik ze drogen? Spreek, gij zijt mij welkom. 
Niet elken dag geniet ik zulk vertrouwen. 




Theodora. 
Ik weet, gij zijt geen Christen, machtig keizer; 
Doch iedereen roemt uw rechtvaardigheid. 



{==80==} {>>pagina-aanduiding<<}



Juliaan. 
Wie onrechtvaardig jegens menschen is, 
Miskent de wetten der gerechte goden. 
Mijn streven is rechtvaardigheid, doch spreek: 
Welk onrecht kan mijn zorg herstellen? 




Theodora. 
Keizer, 
Uw wet beveelt aan ieder, weer te geven 
Den grond met al wat eenmaal toebehoorde 
Den tempel, waar voorheen de godenbeelden 
Aandachtig werden aangebeên. Is 't recht 
Dat nu een' Christen alles wordt ontnomen: 
De grond, waarop zijn kleine woning staat, 
Zijn huis en 't huisraad, al wat hij bezit, 
Wanneer den tempel nooit een stuk behoorde? 
Is 't recht, dat uw bevel tot middel dient 
Om aan onschuldigen zijn' haat te koelen? 




Juliaan. 
Bij Jupiter, 't is onrecht, wat gij noemt. 
Indien gij waarheid spreekt, mijn dapper kind, 
Gestrenger dan een' Christen zal mijn hand 
Gerechtigheid aan uw' belager oef'nen. 
Een Galileër kent de grenzen niet, 
Die van het kwade 't hoogste goede scheiden. 
Een vurig ros gelijkt zijn ijv'rig hart 
Waaraan des meesters vaste hand ontbreekt. 
Zijn onbedwingb're kracht, een gift der goden, 
Verpreidt slechts schrik, verderf en dood in 't rond; 

{==81==} {>>pagina-aanduiding<<}

Maar hij, die 't hoogste licht zich waardig keurt, 
Die op den roem-, doch moeitevollen weg 
Zijn schreden naar de godheid durft te wenden, 
Hij moet dien hoogen rang zich waardig toonen, 
Doch tegen wien roept gij mijn bijstand in? 




Theodora, 
op Felix wijzende. 
Hier staat hij. 




Juliaan. 
Graaf, gij hebt de klacht vernomen, 
Wat is uw antwoord? 




Felix. 
Majesteit, mijn plicht 
Gebood de wet op allen toe te passen. 
Indien ik dwaalde, waarom werd de klacht 
Niet eerst bij mij gebracht? Daaruit spreekt haat, 
Die voor uw' blik niet kan verborgen blijven. 




Theodora. 
Hij vraagt waarom? - Hij twijfelt aan mijn' moed, 
Als Christenmaagd, u alles te vertellen? 
Welk kwaad kan mij geschiên, die niets verliezen, 
Doch voor mijn' vader veel nog winnen kan? - 
Hij is mijn bruidegom geweest, o! vorst, 
Toen nog zijn mond den God der Christ'nen loofde, 
En ik... ik heb hem innig lief gehad.... 
Maar nu heeft God, de Heer mijn oog geopend, 
Ik heb doorzien zijn trouweloos gemoed, 
En uit mijn hart heb ik zijn beeld verbannen. 

{==82==} {>>pagina-aanduiding<<}

Dat woog mij zwaar... maar toch... 't is beter zoo... 
Wat had bij hem mijn aanklacht kunnen baten? 
Zijn hoogmoed is gefnuikt, zijn prooi ontglipt, 
Zijn lippen droog van heete dorst naar wraak. 
Indien rechtvaardigheid uw streven is, 
Zoo red mijn vader uit zijn wreede handen. 




Juliaan. 
Men heeft rechtvaardig mij genoemd, en gij, 
Gij hebt die deugd een' heiden niet ontzegd! - 
Ach! waarom heeft niet ieder dit vertrouwen? 
Bewijs uw' vriend, dat g'aan zijn deugd gelooft, 
Dat baat hem meer dan lange zedepreken. - 
Uw zaak mijn kind, zal ernstig onderzocht, 
En zonder onderscheid, ook zonder haat, 
De wet op allen worden toegepast. 
Voorloopig zij uw vader in 't bezit 
Van heel zijn eigendom hersteld, en u 
Zal Anatolius naar huis verzellen. 
Hij kent de zaak, en heeft mijn' wil vernomen. 




Een stem uit het volk. 
Uitstel van onrecht, dat heet thans rechtvaardigheid. 




Theodora. 
Heb dank, mijn keizer, dank ook voor mijn' vader, 
Dat God erbarming hebbe met uw ziel. Af met Anatolius. 





{==83==} {>>pagina-aanduiding<<}

Zesde tooneel.

Dezelfden, zonder Theodora en Anatolius.


Juliaan. 
Graaf Felix. Onder 't heir der afgedwaalden, 
Wier blik door flauwen, mind'ren glans gekluisterd, 
Zich nooit verhief den zonnegloed t' aanschouwen, 
Is vaak de liefde voor hun valsche goden 
Zoo machtig, dat zij liever hong'rend sterven, 
Dan met verboden spijs hun lichaam voeden. 
Maar onder ons, tot wie de wereld opziet, 
Gentiles, uitverkoren volk der goden, 
Is menigeen zoo ijzingwekkend koud, 
Dat zelfs zijn plicht, der goden wet te kennen, 
Te zwaar blijkt voor zijn liefdeloos gemoed. 
Gij waart eens Christen, keer tot hen terug, 
En leer van Christ'nen, hoe men god moet dienen! 
Gij zijt onwaardig in der eeuw'gen tempels 
Uw knie met ons voor 't altaar neer te buigen! 




Een stem uit het volk. 
Een ezel wordt nooit een paard. 




Felix, 
knielend. 
Ach! keizer, heb erbarmen met uw' slaaf, 
Verstoot mij niet, die dwaald' uit grooten ijver. 




Een stem uit het volk. 
De meester en de slaaf verstaan elkander. 



{==84==} {>>pagina-aanduiding<<}



Juliaan. 
Dat zal de toekomst leeren, want gestreng 
Zal 't onderzoek naar al uw daden wezen. 
Ga nu, mijn gunst wordt kruipend niet verkregen; 
Wat recht is zal geschiên, met hulp der goden. 




Zevende tooneel.

Dezelfden, zonder Felix, terwijl het volk langzaam uiteen gaat.


Juliaan. 
Hoe onherstelbaar diep is 't hart bedorven, 
Dat koel der eeuw'gen majesteit aanschouwend, 
In hun' gewijden naam aan eigen lust, 
Aan eigen, vuig belang zijn zorgen wijdt. 
Sallustius, uw blik heeft juist gezien, 
Het Christendom werpt ons zijn' afval toe, 
En 't nieuw geloof is slechts een nieuwe mantel, 
Waaronder laffe baatzucht zich verschuilt. 




Oribazius. 
Och! heer, een mantel is wel ieder mensch, 
Waaronder dikwerf niets verborgen is. 




Sallustius. 
Verban 't gespuis uit der getrouwen rijen, 
Één man geldt meer dan honderd zulke lafaards! 




Oribazius. 
Verban de slechten, als gij beet'ren vindt; 

{==85==} {>>pagina-aanduiding<<}

Zoo niet, wees dan tevreden met gespuis, 
Verand'ren kunt gij 't menschdom niet, mijn vriend. 




Sallustius. 
Het onkruid kan met wortels uitgeroeid, 
En 't veld gezuiverd worden. 




Oribazius. 
Wat blijft over, 
Als 't onkruid op dit veld is uitgeroeid? 




Juliaan, 
als uit een' droom ontwakend. 
Verdwijnt gedachten, weg bespiegelingen, 
Weg moedeloosheid, strijden is mijn taak. 
De hand der goden wees den weg mij aan, 
Ik ken mijn plicht, en de uitslag is hun zaak. 
Sallustius, vereen in mijn paleis 
Antiochiëns Senatoren, alle. 
Ik heb met elk een ernstig woord te spreken 
Ik heb een klacht, welke ieders oor moet hooren, 
't Zij hij zich Christen of geloovig noemt. 
Indien Apollo's kracht mijn woorden steunt, 
Dan zal de laatste vonk van heilig vuur 
In 't zwak gemoed verglommen, diep begraven, 
Tot lang ontbeerden glans op nieuw ontvlammen. 
Hel flikk'rend zal de vlam ten hemel stijgen, 
De menschheid lout'rend met haar' reinen gloed, 
En in hare asch 't vervloekt geloof versmoren, 
Dat immer verder van der waarheid bron 
Den mensch verwijd'rend, haat en tweedracht zaaiend, 
Verstikt moet worden, of verstikken zal 

{==86==} {>>pagina-aanduiding<<}

De kiem van 't god'lijk licht in elk verborgen. - 
De spotprent ziende. 
Werd ooit een Christen priester zoo bespot? - 
O! vond ik fellen weerstand, bitt'ren haat, 
Een' vijand, die den strijd op dood of leven, 
Met woorden of met wapens durfde voeren, 
Ik zou verwinnen kunnen of bezwijken; 
Maar scherpe spot uit onbekenden mond, 
En stille tegenwerking zijn hun wapens, 
Terwijl een nederlaag hun zege brengt. 
Ondankbaar volk, hoe slecht verstaat ge mij, 
Die eeuw'ge wereldvrede u kwam bereiden. Af. 


Een oogenblik pauze.
Een zaal in het keizerlijk paleis. Op den achtergrond een zuilengang uitkomende in de straat, waarachter de stad in het verschiet ligt. Links op den voorgrond een troon. Avond.


Achtste tooneel.

Wolff staat als schildwacht op den achtergrond. Maximus wacht op den voorgrond. Eene menigte heidenpriesters en priesteressen komen springend en schreeuwend van de straat binnen. Juliaan bevindt zich in hun midden, terwijl twee priesteressen eene groote krans hoog boven zijn hoofd ophouden.


Juliaan 
zich losrukkende. 
Genoeg, genoeg, ik dank u voor 't geleide! 



{==87==} {>>pagina-aanduiding<<}



Priesters. 
Heil! Julianus, 
D'eeuwigen keizer Af. 




Juliaan. 
U, Maximus, na mij den hoogsten priester, 
Was tot mijn schatkist steeds de toegang open. 
Aan u vertrouwd' ik al het mijne toe, 
Opdat g' een achtbaar priesterheir zoudt kiezen, 
De best' en wijste mannen uit mijn rijk, 
Die zorgen-vrij die taak zich konden wijden. 
Ik gaf u geld. Wat hebt g'er meê gedaan? - 
Nog is 't mij zwaar mijne oogen te gelooven, 
Dat uwe hand 't eerwaardig priesterambt 
Lichtzinnig toevertrouwd' aan 't schuim der menschheid. 
En toch, helaas! ik zag den heil'gen band, 
Het teeken, dat hen wijdt den dienst der goden, 
Ik zag 't onteerd hun lage tronie's sieren, 
Door leugen, ontucht en bedrog gebrandmerkt. 
Nog walgt mijn ziel van 't diep bedroevend schouwspel. 
Die oogen blauw omkringd door lange nachten 
In dronkenschap en wellust toegebracht, 
Die stemmen heesch van 't dagelijksch venijn, 
Dat langzaam geest en lichaam ondermijnend, 
Den mensch verlaagt beneden 't minste dier, 
Dat uitgeputte lijf gekromd, vermagerd 
Na slapelooze nachten doorgezwelgd, 
In immer sterker opgezweepten lust. 
Dat was de stoet, die herwaarts mij verzelde, 

{==88==} {>>pagina-aanduiding<<}

Een eerewacht voor Rome's imperator, 
Het priest'ren heir den goden toegewijd? 




Maximus. 
Onzeker schijnt de tijd, mijn vorst, voor hem, die ziet 
Hoe sterk de Christen leer geworteld is in 't volk. 
Zoolang Apol ons spaart, uw helder, rijp verstand, 
Blijft ons de heerschappij, doch sidd'rend denkt de priester 
Aan 't schrik'lijk oogenblik, dat Christen-haat den troon, 
Waar liefde heeft geheerscht, bloeddorstend zal bestijgen. 
Daarom, genadig vorst, onzeker schijnt de tijd. 
Hij, die zich wijden durft aan de onbegrepen machten, 
Die 't leven wagen wil, door voordeel aangelokt, 
Moet arm aan goed'ren zijn, of schuwt de zwakke kans, 
En ongewis hoe lang zijn priesterambt zal duren, 
Geniet hij zorgeloos des levens korte vreugde. 




Juliaan. 
Bij Venus! ja, zij waagden niet te veel, 
Een nietig leven slechts, in 't slijk verloren. 
Ach! had Apol hun 't zonlicht nooit vergund! 
Zie, voor Maria's zoon, den timmerman, 
Den slechten Jood, ontrouw aan Mozes wetten, 
Den oproerstichter in 't Romeinsche rijk, 
Het kind der schand' geboren uit een maagd, 
Voor hem is 't bloed van honderden vergoten, 
En steeds zijn nieuwe duizendtallen klaar 
Der vad'ren voorbeeld juichend na te volgen. 

{==89==} {>>pagina-aanduiding<<}

Doch wie bracht u, o! reinste hemelbloesem, 
U, waarheid, echo van der goden wil, 
Wie bracht zijn leven u ten offer aan? 




Maximus. 
Geduld, geduld, mijn vorst! Verdrukt is 't waar geloof 
Door Christen heerschappij. Gij hieft den stengel op, 
Ter aarde neer gebukt; uw blik is zonneschijn, 
Uw woord geeft levenskracht! Geduld, een wijle nog, 
Dan zwelt een jonge knop, en rijpt een bloem tot vrucht. 




Juliaan. 
Werp neer uw bliksemschichten, groote Zeus, 
Verpletter in uw' toorn den zwakken knecht, 
Wiens woord getuigend van uw heerlijkheid, 
Het volk geen heil'gen eerbied af kon dwingen, 
Wiens voorbeeld onvermogend blijken moest 
Ook slechts een' enkel, eerbiedwaardig man 
Uw heiligdom als priester in te voeren! 
O! goden, neem mij weg, verdelg mijn ziel, 
Verstrooi 't gebeent', dat u niet wist te dienen, 
En zend op de aard' een' beter dienaar neer. 
Te zwaar is voor mijn kracht de schoone taak; 
De strijd neemt toe, de vijand onverzwakt 
Snelt juichend aan, wijd uitgespreid zijn armen. 
O! help ons, Jupiter, Apollo, hulp! 
Dat aan zijn borst uw kind'ren niet verstikken, 
Verplett'rend saamgeperst in 't somber kleed 
Der Christendwepers, 't lijkkleed der natuur 
Ter eeuw'ge rust nog levend ingezegend! 

{==90==} {>>pagina-aanduiding<<}

De wereld wordt een graf, een doodenrijk, 
Waar oppermachtig heerscht de Christenpriester. 
O! Christendom, waar is de rijke bron, 
Waaruit g' uw onverwinb're krachten put? 
Waar ligt de voedende ader diep verborgen, 
Die 'k treffen moet, opdat gij krachteloos, 
Vernietigd aan mijn voeten nederzijgt? 




Maximus. 
Ach! laat de dwazen gaan; die dwalen wil, hij dwale! 
Voor de eeuw'ge zaligheid is slechts een klein getal 
Van zielen voorbestemd, op wie ontwijfelbaar, 
Het god'lijk zegel reeds het jeugdig voorhoofd siert, 
Wanneer der eed'le kiem in 't zorgend moederlijf, 
Vóór 't kort bestaan op aard' een woning wordt gegeven. 
Hen voert een zonnestraal in de ongedachte sferen, 
Waar 't oogverblindend licht nooit uitgebluscht zal worden; 
Doch laat de massa vrij in dwaasheid blijven dolen. 
Zij leven voor een poos, en sluim'ren voor een wijle, 
Ontwaken wederom om nogmaals in te slapen. 
Dit is hun cirkelbaan aan 't aardrijk vastgeketend, 
De wijze rijst alleen tot eeuwig leven op. 




Juliaan. 
Wat ons hiernamaals wacht is 't werk der goden. 
Zoolang ons 't aardsche lijf tot woning dient, 
Is 't mijne hand, die zorgen moet voor 't volk. 
Geduld! Alsof 't geduld in staat zou wezen 
Uit veile deernen een Cornelia, 

{==91==} {>>pagina-aanduiding<<}

Een Cocles uit dien priesterstoet te scheppen! 
Er is bederf in 't menschdom, diep bederf. 




Negende tooneel.

Juliaan, Maximus, Sallustius, Anatolius, Wolff, later de senatoren van Antiochië.


Anatolius, 
Sallustius komt op en plaatst zich bij Juliaans troon. 
Antiochiëns Senatoren, alle 
Verwachten de bevelen van hun vorst. 




Juliaan, 
op den troon gaande zitten. 
Ik wacht met ongeduld Anatolius af. Ja, kan ik nimmer 
De waarheid onbeperkt doen zegevieren, 
Ik kan nog 't spoor der misdaad streng vervolgen, 
En wee dan 't Christenhoofd, dat schuldig blijkt! 
Anatolius keert terug en blijft op den achtergrond staan. 
Tot de Senatoren. Er is bederf in 't menschdom, hoor't van mij 
Indien uw oog verblind, geen kwaad vermoedt. 
En hier in deze stad alléén is meer 
Dan in de rest van 't rijk te saâm gerekend. - 
Ik maakt' uw' schuldenlast een vijfde minder, 
De burgers dankten mij met schimpgedichten. 
Ik heb een' prijs gesteld voor 't schaarsche koorn, 

{==92==} {>>pagina-aanduiding<<}

De liefde van uw Christen-handelaars 
Laat van gebrek haar medemenschen sterven, 
Omdat de winst te klein hun hebzucht scheen. 
Toen heb ik zelf het volk met brood gespijzigd. 
En ziet mijn loon bestond slechts in verwijten, 
Omdat bij 't brood ik vogels had vergeten, 
En visch, en oesters tegen hongersnood. 




Een Senator. 
Vergeving, vorst, het onbeschaafd gemeen... 




Juliaan. 
Nog is mijn rede niet ten eind gebracht. 
Integendeel, ik tel uw spotternijen, 
Uw' laffen hoon, uw lagen ondank niet, 
Maar 'k heb een grooter heil'ger schuld te wreken: 
Den smaad Apollo's tempel aangedaan. 
Apollo's feest was gist'ren, Senatoren 
Gij, die geloovig zijt, waar is uw trouw? 
Vergeet gij ook den feestdag uwer moeder? 
Of hebt gij niet vergeten, ja, gebeden? 
Dan zijt gij dubbel schuldig, niet voor mij, 
Ik straf geen lauw, geen trouweloos gemoed, 
Slechts daden komen voor mijn' rechterstoel, 
Maar siddert voor de hand, die u zal richten! - 
Ik was gegaan om 't feest met u te vieren, 
Dat aan zijn' god het rijk Antiochië, 
Gezegendste aller steden bieden zou. 
Reeds zag mijn oog 't phantastisch beeld der pracht 
Den lichtgod waard, den gloed van 't reine goud, 

{==93==} {>>pagina-aanduiding<<}

Geboren uit een' straal in de aard' bedolven, 
De lange rij in 't wit gekleede maagden, 
Der wereld pas ontloken, schoonste bloesems, 
En 't manlijk koor der eerbiedwaarde priesters, 
Wier brein aan wijsheid rijk, den juisten weg 
Aan 't liefdedronken hart ten hemel wijst. 
Reeds zag ik dichte wierookwolken stijgen, 
Den dampkring zuiv'rend met haar reine geuren, 
En wachtte slechts den stoet der offerdieren, 
Die vroolijk 't groen-omkransde hoofd op 't altaar 
Den hoogen god ten offer kwamen brengen, 
Maar, neen, ik had vergeefs op u gerekend, 
Vergeefs in 't koopmans hart een hooger streven 
Dan naar een immer groot're winst gezocht! 
Geen pracht, geen maagden-rij, geen priesterkoor 
Versierde 't eenzaam oord den god gewijd. 
Een oude priester slechts, niet rijk, maar vroom 
Bracht aan zijn' god een schraal, doch welkom offer. 
O! schande, driewerf schand' Antiochië! 
Vervloekt zij 't saamgehoopte goud, waarvoor 
Geen enkel rund geofferd worden kon! 
Ja, siddert voor de hand, die u zal richten! 
Niet u, verwijfde mannen treft de wraak 
Der eeuw'ge goôn met de allerfelste slagen; 
Gij zijt slechts zwak, het kwaad, dat zijn uw vrouwen 
Wier hand als willig speeltuig gebruikt. 
En vreemd is 't niet, dat haar de hoop verlokt 
Van God een' nieuwen bruîgom af te bidden 
Gij werkt van 's morgen vroeg tot 's avonds laat, 

{==94==} {>>pagina-aanduiding<<}

Zij brengen 't geld den Galileeschen priesters, 
En bidden lange nachten bij de graven 
Der Christen martelaars, terwijl de tranen 
Van ingebeeld hijsterisch leed, bij stroomen 
Haar uit de glanzende oogen nedervlieten. 
Zelfs in Apollo's tempel, ongehoord, 
Was onder 't altaar 't lijk van Babylas - 
Een' oproerling aan wien gerechte straf 
Op keizerlijk bevel voltrokken werd - 
In nooit gedachten overmoed verborgen! 
Ik heb die rust aan zijn gebeent' ontzegd; 
De Christenheid zal hem eene and're plaats, 
Een minder heilige elders moeten zoeken. 




Een Senator. 
Vergun ons met een enkel woord te toonen.... 




Juliaan. 
Ik vraag geen wederlegging van mijn woorden. 
Ik toond' u feiten, laat den woordenstrijd. - 
Indien nog ééne borst een vonk bewaart 
Van 't lang verglommen vuur der waarheidsliefde, 
Dat zij u 't schaamrood bloed naar 't voorhoofd jage, 
U, mannen, neergekromd in 't vrouwen-juk, 
U, vrijen, vastgelegd in 't Joodsch gareel, 
Geloovigen, in deugd door atheïsten, 
In moed door laffe Christ'nen overwonnen! 
de stad in 't verschiet wordt eensklaps in rooden gloed gehuld. 
En nu... die roode gloed... bij Jupiter! 

{==95==} {>>pagina-aanduiding<<}

Een brand!... Snel Anatolius! verneem 
Welk onheil ons dat vlammenspel verkondigt. 
Anatolius af 
Een anstig voorgevoel beklemt mijn borst. 
O! goden, trek uw hand nog niet terug, 
Die hield omhoog, Antiochiëns muren. 
Ontspan uw' boog, die nimmer faalt, Apollo, 
Bedwing uw bliksems nog, verheven Zeus! 
Misschien ligt diep in 't zwarte slijk een parel, 
Wier redding grooter waarde voor u heeft, 
Dan 't wis verderf van allen, die u hoonden! - 
Anatolius keert terug, na een oogenblik pauze. 
Welnu... 




Anatolius. 
Mijn lippen aarz'len 't uit te spreken, 
't Verfoeilijk misdrijf u met naam te noemen. 
Ach! moge Zeus nog medelij gevoelen 
Met hen, die in dees' stad rechtvaardig zijn, 
Opdat zijn bliksemstraal ons allen niet 
Met eeuw'ge duisternis omhulle. 




Juliaan. 
Spreek, 
Wat is geschied? 




Anatolius. 
Apollo's heiligdom... 




Juliaan. 
Bij alle goôn, de maat is volgemeten! 

{==96==} {>>pagina-aanduiding<<}

Neen, eeuwig, goedertieren hemelvorsten, 
Ik wacht met meer, totdat uw bliksemstralen, 
Op 't schuldig voorhoofd wrekend nederdalen! 
Mijne onderdanen hebben u beleedigd, 
Ik zal uw onverbid'lijk wreker zijn! 
Verheugt u, uitverkoren volksbestuurders, 
Uw burgers hebben lang vergeefs gemikt, 
En menig' scherpen pijl onnut verschoten, 
Maar deze schicht is diep in 't hart gedrongen, 
Hij trof de rechte snaar, volkomen juist. 
Zij trilt - ik hoor den klank geweldig nad'ren, 
En bij de twaalf der grootste hemelvorsten, 
Nog lang zal hij m'in de ooren, dond'rend galmen! 
Ik heb den spot der burgers kunnen dragen, 
Hun lagen ondank heb ik niet geteld, 
Tot aan het volgend tooneel duurt de brand voort, en snellen voortdurend vele menschen voorbij op den achtergrond. 
Met liefde, bitt'ren haat altijd vergolden, 
Doch wie, gesteund door mijn lankmoedigheid, 
Zich aan der goden tempels durft vergrijpen, 
Hij stort den laatsten droppel in den beker! 
Door bloed alléén wordt zulk een schuld gedelgd! Tot Anatolius. 
Vat hen, Antiochiëns, senatoren. 
Hun leven zal tot onderpand mij strekken 
Voor 't schuldig bloed, dat rijk'lijk stroomen zal. 




Eenige Senatoren. 
Heer! 



{==97==} {>>pagina-aanduiding<<}



Juliaan. 
Zwijg, geen woord. 




Maximus. 
Grootmoedig, edel vorst, 
D' aanzienlijksten der burgers. 




Juliaan. 
Weg met hen! 
Ik ken geen aanzien. 't Volk heeft brandgesticht, 
Zijn overheid heeft 't misdrijf niet verhinderd, 
Op allen rust de schuld! 




Sallustius. 
Ach! wees genadig. 
Eer wederom de zon in 't Westen daalt, 
Zijn al de schuldig' aan hun straf geleverd. 
Wees langzaam, zooals steeds, in 't oordeel vellen. 




Juliaan. 
Indien ik langzaam ben in 't oordeel vellen, 
Ik ben nog minder snel in 't wederroepen 
Van 't eenmaal uitgebracht bevel. Ik zie 
Den toeleg in, 'k herken de Galileërs 
In elk sarcastisch woord, in elken kreet, 
In elke daad, die haat en wraaklust ademt, 
Maar bij den Styx, ik zal van 't koren scheiden 
Het onkruid, dat de sappen tot zich trekt, 
Het goede zaad verstikt, de lucht verpest. 
Wie schuldig is, hij beve! 



{==98==} {>>pagina-aanduiding<<}



Sallustius en Maximus. 
Majesteit... 




Juliaan. 
Geen enkel woord, ik zeg 't ten laatste maal, 
Van hier met hen! Die langer voor hen smeekt, 
Ik zal als medeplichtig hem beschouwen! 




Tiende tooneel.

Dezelfden, zonder Anatolius en de Senatoren. Door de straat op den achtergrond komen de Christenen in optocht voorbij met fakkellicht, dragende onder een' troonhemel een kist met de overblijfselen van Babylas. Theodoretus gaat vooraan.


Christenen. 
Ja, elk der vorsten zal zich buigen, 
En vallen voor Hem neêr, 
Al 't heidendom Zijn' lof getuigen, 
Dienstvaardig tot Zijn eer. 
De Heer in Israël geprezen 
Doet wond'ren, Hij alleen. 
Geloofd zij God, dat eeuwig Wezen, 
Bekleed met mogendheên. 
Zijn naam moet eeuwig eer ontvangen, 
Men loov' Hem vroeg en spa, 
De wereld hoor', en volg' mijn zangen 
Met Amen, Amen, na. De stoet gaat voorbij. 



{==99==} {>>pagina-aanduiding<<}



Juliaan. 
Wat kan die stoet voor mijn paleis beduiden? 




Sallustius. 
't Zijn Christ'nen, heer. Gij stondt hun toe 't gebeente 
Van Babylas, hun' martelaar te bergen 
In een of ander huis den Christengod 
Gewijd. 




Juliaan. 
Hun martelaar ontsnapt' aan 't vuur, 
Terwijl Apollo's beeld tot asch verbrandde! 
O! grievend wee, onlijdelijke hoon! 
Wend af uw aangezicht, o, Helios! 
Een bloedig licht vervangt uw' rijken gloed, 
En tart uw' toorn. Genade, eeuw'ge machten, 
In wier geduchte hand ons leven ligt. 
Van zoenende offers zal uw altaar rooken. 
Wie schuldig is, zijne uren zijn geteld; 
En waren 't Christ'nen, welk' u durfden hoonen, 
Geen Christentempel zal weer geopend worden, 
Voordat in stroomen bloed, van zulk een daad, 
De stoutste, die de wereld ooit aanschouwde, 
De laatst' erinnering is uitgevaagd! 
Ik heb met goedheid willen overtuigen, 
Zij bieden mij den strijd: ik neem hem aan. 









{==100==} {>>pagina-aanduiding<<}

Bedrijf IV.

Een kerk.

Eerste tooneel.

Theodoretus volvoert de laatste handelingen der mis. Eene talrijke menigte knielt dicht achter hem, waaronder Orion en Theodora.


Theodoretus. 
Hier, broeders, hier is onze plaats, 
Als Satan komt, de geest des kwaads, 
Bij 's Heeren altaar laat ons sneven, 
De Heer, Dien was gewijd ons leven. 
Welzalig, die geroepen is, 
Der plaats van Zijn gedachtenis 
Zijn bloed ten offerand' te plengen. 
Neen, Heer, Die redding ons kwam brengen, 
Op Golgotha Uw leven liet, 
Onthoud ons dezen beker niet. 
Ach! laat ons voor Uw glorie sterven, 
En de eeuwigheid tot loon verwerven, 
Die in der heem'len zaligheid 
Uw vaderhand ons toebereidt. 
wapengekletter buiten en gekraak der deuren. 
Hoor, d'ijz'ren deuren angstig kraken, 

{==101==} {>>pagina-aanduiding<<}

Des Satans legerscharen naken 
Op aardsche macht en glorie prat, 
Maar 'k zeg u in de nieuwe stad, 
Blijft de eeuw'ge poort voor hen gesloten, 
Vergeefs zijn dan hun slagen, stooten, 
De muur, die God bouwt, wankelt niet. 
Het wapengekletter wordt bij tusschenpoozen heviger, totdat bij 't eind van het tooneel een zijdeur instort. 
Ach! broeders, dat nog elk ontvlied', 
Wiens hart van dezer aarde dingen 
Ter nauwernood zich los kan wringen. 
Dat hij ontsnappe, nog is 't tijd, 
Wiens oog een stille traan ontglijdt, 
Wanneer hij denkend aan zijn moeder, 
Zijn trouwe bruid, zijn zuster, broeder, 
Niet juichend naar den dood verlangt. 
Ook hij wiens hart de vrees bevangt, 
Of ijd'le roemzucht overmande, 
Ontsnappe nog. Zijn offerande 
Is God, den Heer niet aangenaam! 
Dat niemand zich die zwakheid schaam', 
Want God heeft ieder niet geroepen, 
Om in Zijn uitverkoren troepen 
Te strijden tegen Satans macht, 
Maar dat hij bidde, dag en nacht, 
Dat eens des Heeren stem hem wekke, 
Opdat hij juichend voorwaarts trekke, 
Den somb'ren dood in 't aangezicht. 

{==102==} {>>pagina-aanduiding<<}

Ach! broeders, zaagt g' in 't neev'lig licht, 
Van Noorder, barre hemelstreken, 
Een Zuiderbloesem, die bezweken 
Door 's winter's killen ademtocht, 
Nog in haar' flauwen glans vermocht 
Uw ziel een heerlijk beeld te geven 
Van zachter, reiner, hooger leven? 
Die bloem is Christus ons geweest; 
Hij ging, doch liet in ieders geest 
Het beeld, dat niets kan evenaren, 
Waarop wij zoet verlangend staren 
Van 't land, waarin geen dood meer is, 
Geen droefheid, en geen duisternis. 
De deur bezwijkt. 
Heft broeders, die met mij wilt sterven, 
Die Satans macht niet kan verderven, 
Heft aan den God gewijden zang. 




Het volk. 
Al de afgôon zijn slechts ijdelheden, 
Maar God, Die van ons wordt beleden 
Is 't, Die de heem'len heeft gesticht, 
En voor Zijn god'lijk aangezicht, 
Zet eer met majesteit haar treden. 
Hoe blinkt het alles door vertooning. 
Van sterkt' en sieraad in zijn woning. 
Geef dan, o! allerlei geslacht, 
Den roem van heerlijkheid en kracht 
Aan Isrels grooten God en koning. 





{==103==} {>>pagina-aanduiding<<}

Tweede tooneel.

Dezelfden, Sallustius, Graaf Felix, Soldaten, die den uitgang bezet houden.


Sallustius. 
Hoort, burgers van Antiochië, verneemt, 
Wat hij, dien de goden tot keizer u gaven, 
Wiens naam is geliefd in den hemel, op aard', 
Gerecht in zijn' tooren tot straf heeft bevolen. - 
Totdat hem de schuldige hand is ontdekt, 
Die 't heilige vuur tot een' gruwel misbruikend, 
Des zonnegods tempel in asch deed vergaan, 
Zij 't huis, waar uw God wordt aanbeden, gesloten. 
Al wat aan de tempels der goden ontroofd, 
Door schennende handen hierheen werd gedragen 
Verspille zijn' luister voor Christus niet meer, 
Maar keere terug naar een betere woning. 
Gaat alle van hier, en geen haar zij gekrenkt, 
Mits dat gij den priester in handen mij levert, 
Die sidderend zich bij de vrouwen verschuilt. 
Hij wijze mij aan de gestolene schatten, 
En keer' ongedeerd tot de zijnen terug. 




Theodoretus, 
vooruitkomend. 
Ik sidder niet voor uw soldaten, 
Maar 'k zal dit altaar niet verlaten, 
Noch ik, noch zij, die met mij zijn 
Spuw vrij op ons uw helsch venijn, 
En koel uw woed' aan weerstandsloozen; 

{==104==} {>>pagina-aanduiding<<}

De doornenkroon draagt eeuw'ge rozen! 
Valt aan dan roovers, toont uw' moed, 
Lescht thans uw' dorst naar menschenbloed, 
Rooft met geweld de kostbaarheden, 
Den kelk, de schaal, de priesterkleeden; 
Wat is dat nietig praalvertoon 
Bij 't licht, dat van Jehovah's troon 
In eeuwigheid ons zal beschijnen? 




Sallustius. 
Houd op, en vertoon mij de plaats, waar de schatten, 
Goedkoope geschenken door vromen gebracht, 
Met grendels beveiligd in duisternis rusten? 




Theodoretus. 
Dat eer mijn hand in helsche pijnen, 
Verdord, aan 't lijf zich macht'loos kromm', 
Dat eer mijn juichend lied verstomm', 
Mijn tong verstijv' met vloek beladen, 
Voordat ik Satan zal verraden 
De plaats, waar rust het reine goud, 
In veiligheid mijn zorg vertrouwd, 
En toegewijd den Heer der Heeren! 




Sallustius. 
D'almachtige goden zijn hier mijn getuigen, 
Dat ik u gespaard heb, uw bloed niet verlang. 
Ik heb u gewaarschuwd, gij dwingt mij te straffen. 
Verklager, en rechter, en beul zijt gij zelf. 
Graaf Felix, des keizers bevelen zijn stellig, 

{==105==} {>>pagina-aanduiding<<}

Ontruimd moet dit huis; drijf de muiters uiteen, 
En dwing van den priester met woorden of daden 
Bekentenis af, waar de schat zich bevindt. 


De menigte omringt Theodoretus.


Theodoretus. 
Voorwaar, veel schooner dan de dag 
Wiens stralenkrans ons worden zag, 
Is 't oogenblik, dat uit dit leven 
Door eng'len zacht omhoog geheven, 
De ziel het broos omhulsel vliedt. 




Felix, 
tot de soldaten. 
Voorwaarts! drijft uiteen dat ellendig gespuis, 
En brengt mij den priester zorgvuldig gebonden, 


De soldaten dringen de menigte, die zich verweert in den achtergrond samen, en binden Theodoretus.


Sallustius, 
ter zijde. 
Gij, dwazen, die tergend tot moord hem vervoert, 
Wat deed Juliaan, de beste der keizers? 




Felix, 
terwijl de soldaten bezig zijn Theodoretus te binden. 
Ha! Theodoretus, wij kennen elkaar, 
En kunnen de rekening heden veref'nen. 




Theodoretus. 
De nieuwe dag is aangebroken, 
Ziet, broeders in Zijn borst ontstoken, 
Zendt God Zijn' lichtstraal op ons neer. 
O! juich mijn ziel, en geef Hem eer. 
Vlieg heen, hij zal omhoog u dragen, 

{==106==} {>>pagina-aanduiding<<}

Des hemelvorsten gouden wagen. 
Hoort! broeders, 't jub'lend eng'lenkoor, 
Zij dalen neer langs 't blinkend spoor 
In ongedachte harmonieën. 
O! dankt, geredden, buigt de knieën, 
Verblindend is Gods heerlijkheid, 
Te groot Zijn goedertierenheid, 
Doch zie, Hij naakt in 't licht gezeten, 
Dien eens Maria, zoon geheeten, 
Een hemellent' is Zijn gelaat, 
Een reine sneeuwvlok Zijn gewaad, 
Getooid met vorst'lijk purp'ren randen. 
Een kroon rust glanzend in Zijn handen, 
O! Vader, Broeder, trouwe vrind, 
Neem weg van de aard' Uw zondig kind! 




Felix, 
tot de soldaten, die Th. verbaasd aanhooren. 
Wat draalt ge? Verstaat ge dan 't handwerk niet meer? 




Theodoretus. 
Ik voer geen zwaard, soldaat, wees moedig, 
En wat gij doet, ach! doe het spoedig. 
Bevrijd van uit haar nauwe cel 
Mijn ziel, die reeds zoolang vaarwel 
Aan 't zondig aardrijk heeft geroepen. 




Felix. 
Zoo haastig niet, vriend, indien ik zal bevelen. 
Ga binnen den hemel, waarop gij vertrouwt, 
Niet vliegend, maar kruipend op steenen en doornen. 
Uw dood zij een voorbeeld, geen kindervertoon! 



{==107==} {>>pagina-aanduiding<<}



Theodoretus. 
Bereid u zelven tot den dood, 
Die naakt met bitt're pijn en nood, 
In helsche smarten zult gij sneven, 
Den oorsprong vloekend van uw leven; 
Ook uw tyran, de dwaas, die juicht, 
Van zegepraal reeds overtuigd, 
Hij zal Gods rijk geen haar bekorten, 
En door een' pijl ter aarde storten, 
Gesnord uit onbekende hand, 
Wanneer hij trekt in 's vijands land. 
Zijn lijk zal onbegraven zwerven, 
Zijn ziel ter helle eeuwig sterven! 




Felix. 
Van hier met den schooier! 




Theodoretus, 
terwijl hij wordt weggesleurd naar links. 
Moed! broeders, God is ons nabij. 
Hoort de eng'len juichen aan uw zij, 
Legioenen bij legioenen dalen! 
Moed, moed! wij zullen zegepralen, 
Gesteund door 's hemels legermacht, 
En bij ons graf zal 't nageslacht 
Gods liefd' en heerlijkheid aanbidden! Af. 




Felix, 
ziet Theodora en Orion. 
Aha! nog een tweetal bekenden. Biecht op, 
Waar Theodoretus den schat heeft verborgen? 
Tot Sallustius. 

{==108==} {>>pagina-aanduiding<<}

De vader en zuster des priesters. Beveel, 
Dat zij ons des broeders geheimen ontdekken. 
Zij schijnen mij minder standvastig te zijn. 




Sallustius. 
Zoo dwing hen. Wij moeten de waarheid ervaren, 
Maar spaar den onwetende. 




Felix. 
Orion, spreek, 
Zacht. Kies vrij, Theodora, ge zijt in mijn handen. 
Uw klacht is reeds lang in 't vergeetboek verdwaald, 
Gehaat zijn de Christenen, meer nog dan vroeger. 
Uw hals is te blank voor de vingers der beulen, 
Uw handjes te fijn en te zacht. Wees mijn bruid? 




Theodora. 
Ik ben de bruid des Heeren. 




Felix. 
En ik zal het vuur voor uw huw'lijk ontsteken, 
Een' gloed als geen bruid nog op aard' heeft gevoeld. 
Ik zal voor uw liefde het bruiloftsbed spreiden, 
Zoo zacht, dat ge nimmer ontwaakt uit den slaap. 




Orion. 
Schep moed, mijn kind. Hij, Die ons ziet 
Verlaat in smart zijn kind'ren niet. 




Theodora. 
Hij zal ons ook in 't nieuwe leven 
Elkanders liefde wedergeven. Af. 



{==109==} {>>pagina-aanduiding<<}

Op een' wenk van Felix worden zij van elkander weggerukt, en tusschen soldaten links heengevoerd.


Felix. 
Geen tijd meer verloren, vat aan, en van hier. 


De soldaten voeren allen links van het tooneel af.
Een zaal in het keizerlijk paleis.


Derde tooneel.

Juliaan, Maximus, Wolff, op den achtergrond.


Juliaan. 
Zie de oproerlingen, die Apollo's tempel, 
Door haat en wangunst voortgezweept, verbrandden, 
Zijn Galileërs, Christenen geweest, 
Verkondigers der heil'ge tien geboden, 
Aanbidders van de hoogst' en reinste liefde. 
O! dwazen, diep gehaat, benijd, bewonderd, 
Is dan geen macht van staal of woord in staat 
U uit der dwaling klauwen los te rukken? 
Is 't waar dan, wat mij elke dag verkondigt, 
Maar wat mijn hart toch nooit gelooven kan: 
Dat reeds de laatste vonk van heldenmoed 
Gedoofd, de laatste flikk'ring is gestorven 
Der wijsheid eens in Griekenland geëerd? 
Zal dan verwijfdheid slechts voor 't nageslacht 
Het eenig, kostbaar erfdeel moeten wezen? 
Geen Decius, geen Nero kon hun woorden 
In stroomen menschenbloed voor goed versmoren, 

{==110==} {>>pagina-aanduiding<<}

Ik koos den zachten weg der overreding, 
En elke Christenmond heeft bitt'ren hoon 
Tot dank, en laffen, lagen schimp gebraakt. 




Maximus. 
Ontrust u niet, mijn vorst, niet ver is 't oogenblik, 
Dat Jezus hecht gebouw met kracht uiteen moet spatten, 
Of dat zijn dwaze leer voor eeuwig ligt begraven 
In 't machtig priesterwoord, dat reeds zich gelden doet. 




Juliaan. 
Maar zal Apollo daarbij beter varen? 
Zijn dienaars blijven slecht. Spreek mij van priesters! 




Maximus. 
Is dan de Joodsch' of Christenpriester zooveel beter? 
Wel is hun ijver groot, als die van elken dwaas, 
Doch wie verstandig denkt, vermijdt den strijd met dwazen, 
En haalt de schouders op. Die kalmte past den wijsgeer. 




Juliaan. 
Zij past wellicht den wijsgeer, nooit den priester. 
't Is niet genoeg des altaars vlam t' ontsteken, 
Der goden wil in 't ingewand te lezen 
Van 't offerdier hun toegewijd; en trotsch 
Aan 't volk, gelijk een halfgod ongenaakbaar, 
Zijn priester-glans slechts zelden te vertoonen, 
Uw taak is grooter. Vraag 't den Christenpriester. - 
Geen armen telt het volk van Israël, 
De Galileër kleedt en voedt zijn' broeder, 

{==111==} {>>pagina-aanduiding<<}

Indien 't gebrek diens woning binnensluipt. 
Ja, meer - Hij strekt zijn zorgen verder uit, 
En deelt zijn gaven ook aan heid'nen rond, 
Maar wij! - Waar zorgden wij! - Wie dankt aan ons 
Zijn leven, wie zijn dak? In welk' ellende 
Heeft onze hand ooit leniging gebracht? 
Ik heb u geld gegeven, Maximus, 
Niet om een vadsig priest'ren heir te voeden, 
Maar om den wil der goden te vervullen: 
Het aanzien hunner tempels te verhoogen, 
't Gebrek te mind'ren, en een' kleinen tempel, 
Een menschen hart wellicht hun' dienst te wijden. 




Maximus. 
Aan u was naast de goôn mijn leven steeds gewijd, 
Doch ieder heeft zijn taak, en verg niet van den priester 
Van d' ingewijde niet in 't goddelijk mysterie, 
De kiem van al wat leeft, de kern van al 't geschaap'ne, 
Verg niet van hem, die met de goden mond tot mond 
Zich onderhouden mocht, dat hij zijn blikken wende, 
En 't slijk der aard' een hoogere aandacht waardig keure, 
Dan 't ideale rijk, der schepping prototype. 




Juliaan. 
Dat slijk, het volk, dat ik u toevertrouwde, 
Is 't minder waard dan 't zedeloos gespuis, 
Welks vleierij de gunst u heeft onttroggeld, 
Den priesternaam met schande te bevlekken? 
Helaas! de zaak der waarheid is verloren, 
Indien ik steunen moet op zulke hulp, 

{==112==} {>>pagina-aanduiding<<}

Terwijl de vijand, dicht aaneengesloten, 
En hand in hand, door vriendschap saamgesnoerd, 
Het kruis omhoog, een' juichkreet op de lippen 
Den strijd, den wissen dood met vreugde zoekt. 




Maximus. 
Laat varen dan den strijd, waar zeeg' onmooglijk is, 
Wie zal d' onwetendheid van 't aard'rijk doen verdwijnen? 
Verander vrij haar' naam, haar dooden kunt ge niet 
Wat gister Christen heette, aanbidt Apollo heden, 
En knielt voor Isrel's God wellicht reeds morgen neer, 
Om inderdaad hetzelfde t' allen tijd te blijven. 




Juliaan. 
Beploeg den grond, verspreid het goede zaad, 
De groei, de bloei, dat is der goden taak, 
Apollo's hand bestuurt den zonnestraal 
Die leven wekt, en vruchten rijpen doet. 




Vierde tooneel.

Juliaan, Maximus, Wolff, Sallustius.


Juliaan. 
Sallustius, wat is u wedervaren? 
Verwilderd dwaalt uw blik, uw wang is bleek, 
Als waren u d' Erinnyen verschenen. 




Sallustius. 
O! zoete wellust zijn der Furiën slagen 
Bij 't ijzingwekkend moordtooneel, dat dreigend, 

{==113==} {>>pagina-aanduiding<<}

En onuitwischbaar voor mijn blikken zweeft. 
Die leden uitgerekt, vaneen gescheurd, 
Dat bloed van vrouwen, machtelooze grijsaards 
In stroomen kronk'lend op den weeken grond, 
Die 't warm en rookend vocht niet kon verzwelgen, 
Die triomfante blik ten hemel rijzend, 
Die blauwe lippen, waar de dood alléén 
Den jubelkreet der zege doet verstommen, 
Wanneer zal ooit Apollo's heilig licht, 
Niet bloedig rood door 't vrees'lijk schouwspel heen, 
Maar lief'lijk als voorheen mij weer beschijnen? 




Juliaan. 
Uw krijgsmanshart is week geworden, vriend. 




Sallustius. 
Ik heb gestreden aan uw zij, mijn keizer, 
Gij kent mijn' moed, veranderd ben ik niet. 
Stel mij aan 't hoofd van dapp're legerscharen, 
En 'k sterf, of leg de wereld aan uw voeten, 
Maar geef een' ander 't opzicht over beulen, 
En laat een ander 't weerloos bloed doen stroomen 
Van grijsaards, kind'ren en van zwakke vrouwen! 




Juliaan. 
Indien de straf u niet rechtvaardig scheen, 
Waarom den beul niet in zijn werk gestuit? 
Indien zijn arm hun loon naar werken gaf, 
Van waar dit medelijden? 



{==114==} {>>pagina-aanduiding<<}



Sallustius. 
Was ik vrij, 
Gebonden door uw' scherp-begrensden last? 
Maar schuldig of onschuldig bij den Styx, 
Het Christendom wordt door hun bloed gemest, 
En onuitwischbaar blijft de bloedvlek kleven 
Op ons, der goden uitverkoren volk! 




Juliaan. 
Uw tong heeft bij de Christ'nen school gegaan. 
Verlaat mij dus mijn een'ge vriend, mijn steun 
In 't legerkamp van eigenbaat en lafheid, 
Dat voor de waarheid strijdt? 




Sallustius. 
Verlaten - ik? 
Ach! dat ge zóó durft denken. 




Juliaan. 
Wat kan 't zijn, 
Dat zoo het binnenst' van uw ziel beroerde? 
Of is één godendienaar niet meer waard 
Dan een dozijn hardnekkige atheïsten? 
Veel onkruid is met wortels uitgeroeid, 
Misschien een weinig edel zaad behouden. 




Sallustius. 
Ach! werd Apol gediend gelijk Jehova. 




Maximus. 
Nooit vond een nieuwe dwaling ijverige vrienden, 
Het wufte volk miskent een oude waarheid steeds. 





{==115==} {>>pagina-aanduiding<<}

Vijfde tooneel.

Dezelfden, Anatolius, daarna Neda en de vrouwen der Senatoren.


Juliaan. 
Wat voert u herwaarts, Anatolius? 




Anatolius. 
Der Senatoren echtgenooten smeeken 
Uw majesteit een oogenblik gehoor. 




Juliaan. 
Het is haar toegestaan. Ik ken haar wenschen. 
Anatolius af. 
Voor d' onschuld recht, en voor den schuldige 
Genade. 'k Heb te veel genade reeds, 
Toen niemand smeekte kwistig rondgestrooid. 
Mijn dank was spot, de vrucht was muiterij. 
Ik, dwaas, die kon vergeten, dat een slaaf 
In ketens grootgebracht zijn juk heeft lief - 
Gekregen. Anatolius en de vrouwen der Senatoren komen op. 
Neda, wat verlangen zij, 
Die u tot voorspraak uitgekozen hebben? 




Neda. 
Grootmoedigste aller vorsten, die den schepter 
Als keizers zwaaiden op Augustus troon. 
Aanschouw den langen sleep der diepbedroefden, 
Die weduw zijn, voordat der Parcen schaar 

{==116==} {>>pagina-aanduiding<<}

De saamgevlochten levensdraden scheidde. 
De zorg voor 't huis, 't zij groot of klein, voor 't huisraad, 
Het stadig opzicht over hen, die dienen, 
De zorg der kinderen zijn zware lasten, 
Maar niet te zwaar door twee te saam gedragen. 
Nu zucht de man in 't somber kerkerhol, 
En torscht de vrouw alléén het zwaar gewicht. 
Genade, geef der vrouw haar' steun terug, 
En dat het recht zijn' vrijen loop behoude. 
Beleedigd zijn de goden; bloed alléén 
Kan zulk een schuld van 't zondig menschdom wasschen, 
Maar niemand is gestraft, waar allen lijden. 




Juliaan. 
Er ligt een waarheid in uw woorden, Neda. 
Maar waarom heeft uw mond die uitgesproken? 
Ontbrak de moed haar zelve 't woord te voeren? 
Ik weet het. Christ'nen zijn zij, die versmaden 
Genade van een' heiden af te smeeken. 
Ik zal haar de echtgenooten wedergeven; 
Volhardt dan Christen-vrouwen, en versmaadt 
De gunst, die ik, een heiden, gaarn' u schenk. 




Neda. 
Dank, edelmoedig keizer, dank voor allen 
Die weer Apollo's glans genieten zullen. 
Heb dank voor de oogen, door verdriet omfloersd, 
Die nu een straal van hoop weer glinst'ren doet. 



{==117==} {>>pagina-aanduiding<<}



Juliaan. 
Geen woordendank van u, Antiochië, 
Ik heb uw dankbaarheid geproefd in daden. 
Voortaan zij Tarses de uitverkoren stad, 
En 't volk, dat mij beschimpt, vergete niet, 
Dat Venus' schoeisel zelfs niet kon ontsnappen 
Aan Momus' spot! Doch van jaloerschheid barstte 
De spotter! - Zijn er Christ'nen onder u, 
Dat na den krijg zij voor de goden buigen, 
Wier macht de zegepraal mij schenken zal, 
Wanneer ik trek de Perzen te gemoet. 
Ik zweer het u, bij den Cocytus zweer ik: 
In mijn rijk zal de waarheid zegevieren, 
Al moest ik ieders mond ook openbreken, 
En met geweld zijn keel tot slikken dwingen. 
Ga nu, ik wacht geen' dank, geen woord, 
Geen' groet. Ik heb aan eenzaamheid behoefte. 
De vrouwen af. 
Getrouwen, gaat en laat m'alleen een pooze. 


Allen gaan behalve Neda.


Zesde tooneel.

Juliaan, Neda.


Juliaan. 
Wat toeft gij, Neda langer hier? 




Neda. 
Vergeef 

{==118==} {>>pagina-aanduiding<<}

O! machtig keizer, dat een vrouwenhart, 
Bevreesd voor hem aan wien 't verbonden is 
Door eerbied, trouw, bewondering en liefde 
Niet schroomt haar bange vrees u te bekennen. 




Juliaan. 
Spreek vrij. 




Neda. 
Diana, geef mijn woorden kracht, 
Opdat zij niet als 't suizen van den wind 
Het luist'rend oor ter nauwernood beroeren. 
Mijn keizer, hoogepriester, Julianus, 
Trek niet in 't veld de Perzen te gemoet, 
Vermijd de vlakten, waar 't Romeinsche bloed 
In stroomen heeft gevloeid, en steeds vergeefs. 




Juliaan. 
Niet ik, Constantius begon den strijd, 
Maar als voor overtuiging, noch geweld 
De starre Christenkop zich buigen wil, 
Als elke morgenzon, die rijst, het aanzien 
Van keizer en van goden ziet beklad, 
Bespot en dieper neergetrapt in 't slijk, 
Dan klem ik mij met wanhoopskrachten vast 
Aan 't laatste middel, dat nog overblijft. 
Geen aarz'ling meer. De dood of overwinning! 
Der goden macht moet in de zege blinken, 
En keer ik triomfeerend uit den strijd, 
Gevolgd door trouw' en onversaagde troepen, 
Wee! dan den Christenmond, welk' in mijn rijk 

{==119==} {>>pagina-aanduiding<<}

Den naam des Nazareners nog durft noemen! 
Dan geen genade meer voor grijsaards, geen 
Genade meer voor vrouwen, geen genade 
Voor kind'ren meer, die 't helsch venijn reeds slurpen, 
Nog hulpeloos aan moeders borst geklemd! 
Ontworteld zij de boom, en zelfs de tak, 
De laatste, half-verrotte moet vernietigd, 
Opdat ik zeker zij, dat nimmer meer 
Een bloesem rijpe tot vergifte vrucht! 




Neda. 
Bedenk, dat gij voor alles priester zijt, 
Dat aan de goôn uw leven is gewijd, 
Te kostbaar om de lichte prooi te worden 
Der Perzen vlugge pijlen. 




Juliaan. 
Treft een pijl, 
Wiens vlucht der goden hand bepaalt, mijn borst, 
Dan is mijn leven niet verloren, Neda, 
En brengt wellicht mijn dood de zegepraal. 




Neda. 
Maar 't volk? 




Juliaan. 
De goden zullen verder zorgen. 




Neda. 
Heb medelij met hen, die achterblijven, 
Den haat en wraak der Christenen geleverd. 



{==120==} {>>pagina-aanduiding<<}



Juliaan. 
Aanschouwt die Christ'nen, die met vreugd zien sterven 
Hun vaders, zonen, broeders, dierb're vrienden, 
En tot den dood zich zelven voorbereiden. 




Neda. 
Wat zijn mij duizend martelaren-levens 
Bij uw bestaan, mijn keizer, vergeleken? 
Ik smeek u, zoek den somb'ren dood niet op, 
Terwijl uw leven nog zóó schoon kan wezen. 
Geen krijg; uw arbeid is een werk des vredes. 




Juliaan. 
Mijn leven schoon. 'k Heb ook dien droom gedroomd, 
Maar 'k ben ontwaakt. 




Neda. 
Hoor, Juliaan. Niet meer 
Voor 't volk, dat u met ondank loont, niet meer 
Voor 't klein getal, dat trouw gebleven is, 
Niet voor de macht der goden, maar voor mij, 
Voor mij alléén, kniel ik hier voor u neder, 
En smeek u, mijd de velden, waar 't gebeente 
Van menig held nog onbegraven ligt, 
Waar menig dapper leger is vernield. 




Juliaan. 
Sta op, mijn kind, en luister naar Homerus, 
Die zegt: ‘laat and'ren d' oorlog en den strijd.’ 
Uw vrouwenhart ziet in den krijg slechts dood, 
Er is ook zegepraal. 



{==121==} {>>pagina-aanduiding<<}



Neda. 
Niet tegen Perzen! 
Hun wilde horden zijn als 't zand der zee, 
In woestenijen wordt hun land herschapen, 
Waar van gebrek zelfs de overwinnaar omkomt. 
Ach! leef mijn keizer, leef mijn held. Uw dood 
Zou ook de mijne zijn. 




Juliaan. 
Toen nog mijn arbeid 
Een werk des vredes was, toen heeft een vrouw 
Dit blinkend zwaard mij in de hand gegeven. 
Zij stierf. Geen vrouw zal 't ooit mij weêr ontnemen, 
Want vrouwen zijn 't geweest, die 't volk verwijfd, 
De tucht verslapt, de deugd tot wanklank maakten! 
Weg met haar' invloed, die ontzenuwt, doodt. 
Voor haar past wel de leer des Nazareners, 
Die overspeelsters zelfs beschermen dorst. 
Zij dwingen 't manlijk hart in 't Christenjuk. 
Die de oude deugd en moed herstellen wil, 
Moet boven 't menschdom zich verheffen leeren, 
Ver uit zijn hart, wat menschlijk is, verbannen 
En naar der goden rust en kalmte streven, 
Om zonder hartstocht, onbeheerscht door grillen, 
Zijn volk in woord en daad den weg te wijzen. 
Ga heen, mijn kind, en offer uw godin, 
Opdat zij met ons strijd' in 't slaggewoel. Af. 





{==122==} {>>pagina-aanduiding<<}

Zevende tooneel.

Neda, Wolff.


Neda. 
Vernederd, getroffen in 't binnenst' der ziel, 
Ik, die op den troon als vorstin mij zag heerschen! - 
Wee! u, zoon van Atreus, 't waar wijzer geweest, 
Dat vriend, gij van mij, ik van u waar' gebleven! - 
Zij opent het gordijn, dat den toegang in den achtergrond bedekt, en waar achter zich Wolff vertoont. 
Op! Hagbarts zoon, Wolff, want zie d'ure is daar, 
En Wodans stem roept u tot roemvolle daden! 




Wolff, 
binnentredend. 
Als Wodan beveelt door der Fylgië mond, 
Ligt wachtend mijn degen gereed aan haar voeten, 
De ledigheid dekte mijn zwaard met geen' roest, 
De kracht van mijn' arm kon de rust niet verlammen, 
Uw blik wekt den moed van een leeuw in mijn borst, 
En scherp is mijn oog, als de los in de wouden. 
Spreek, waar is de vijand? Ik hunker naar strijd. 




Neda. 
Nabij is de roemvolle kamp, dapp're krijger, 
Maar eerst heeft u Wodan een taak nog bereid. 
Spreek, zijt ge bereid zijn bevelen te volgen, 
Naar reden, noch oorzaak te vorschen? 




Wolff. 
Ik ben 't. 
Want machtig is Wodan, en wijzer dan allen, 

{==123==} {>>pagina-aanduiding<<}

Hij ziet in de toekomst, en richt het verleên. 
Wat zou ik om reden en rekenschap vragen 
Aan hem, die de vliegende pijlen bestuurt! 




Neda. 
Verneem dan, dat Wodans almachtige wijsheid, 
Die u onder al zijne helden verkoos, 
Om over een keizerlijk leven te waken, 
Besloten heeft, dat Julianus den dood... 




Wolff. 
Geen ijzeren pantser, geen zwaard zal hem redden. 




Neda. 
Door uw hand moet sterven. 




Wolff. 
Tot moordenaar dus 
Heeft Wodan mij voorbestemd? 




Neda. 
Vorsch niet naar reden! 




Wolff. 
Gij zult in 't Walhalla der helden uw hand 
Tot kussen mij reiken? 




Neda. 
Ik zal 't. 




Wolff, 
wil gaan. 
Ik gehoorzaam! 



{==124==} {>>pagina-aanduiding<<}



Neda. 
Nog niet onvoorzichtige! Wacht tot den slag, 
En richt in 't gewoel op zijn borst uwe schichten, 
Want ieder moet wanen, een Perzische pijl 
Verkortte zijn leven, te vroeg afgesneden. 




Wolff. 
Mij huivert voor zulk eenen moord. 




Neda, 
reikt hem hare hand. 
Druk die hand; 
Gij zult in 't Walhalla der helden ze kussen. 




Wolff. 
De vader der goden beveelt door uw' mond, 
De blinde gehoorzaamheid past aan zijn krijgers. Af. 




Neda. 
Wee! u, zoon van Atreus, 't waar wijzer geweest, 
Dat vriend, gij van mij, ik van u waar' gebleven! 








Bedrijf V.

Een kamp; rechts een tent, waarin Juliaan ligt te slapen, links een vuur waarom eenige soldaten, Basilidius zit eenigzins afgescheiden van hen, nog meer links.

Eerste tooneel.

Juliaan slapend, Basilidius, Soldaten.


Eerste soldaat. 
Vervloekt zij dit land, het verslindende graf 

{==125==} {>>pagina-aanduiding<<}

Der dappere legers van 't machtige Rome! 
Veel steden zijn ons door geduld en beleid, 
In bloedige slagen bleef ons de overwinning, 
Maar wat heeft die ijdele roem ons gebaat? 




Tweede soldaat. 
Verbrand zijn de schepen met voorraad geladen, 
En de oogsten, die rijpten op 't vruchtbare veld. 
De vijand vermijdt een' beslissenden veldslag, 
De hongerdood dus moet ons uiteinde zijn, 
En 't vurige steken der giftige vliegen. 




Derde soldaat. 
En wie heeft dien roemvollen dood ons bereid? 
De keizer, die karig met goud ons betalend, 
Nog kariger is in 't verdeelen van brood. 
Waartoe ons zoo diep in dit land ingedreven? 




Eerste soldaat. 
Waartoe? Wel, hij vreesde den Christen-soldaat, 
En stelt hem vooraan in de strijdende rijen. 




Vierde soldaat. 
Neen, eerzucht alleen heeft zijn schreden geleid, 
Maar tegen den Pers is geen roem te behalen. 
Waarom naar het Noorden ons niet heengevoerd? 




Derde soldaat. 
Nu zijn wij gedoemd als een troep wilde dieren 
Te sterven een' langzamen, roemloozen dood, 
Gewond door den pijl van een' vluchtenden vijand, 

{==126==} {>>pagina-aanduiding<<}

Door olifants-pooten in 't stof neergetrapt; 
Of, schrik'lijk vooruitzicht, ten prooi aan den honger, 
En langzaam verterend door brandenden dorst. 
Veel steden zijn ons, die wij moeten verlaten, 
Geen' dierbaren bodem bevrijdt onze dood. 
Wij zijn niet verslagen, wij konden niet winnen, 
Maar vluchten als kind'ren verschrikt uit den strijd. 




Tweede soldaat. 
Reeds zijn vele dappere strijders gevallen, 
Doch wie zal van ons de gelukkige zijn, 
Die brengt aan den vader, de bruid, of den broeder, 
Het laatste vaarwel van zijn' stervenden vriend? 




Vierde soldaat. 
Met iederen dag zijn de voorteekens slechter, 
D'orakelen zwijgen, vertoornd zijn de goôn! 




Eerste soldaat. 
Een bliksemstaal roofd' ons een' man en twee paarden. 




Tweede soldaat. 
En zeven soldaten verstikten in 't hooi. 




Derde soldaat. 
Het keizerlijk ros, Babylonius stortte, 
En 't zadeltuig werd door het slijk heengesleept. 




Tweede soldaat. 
Helaas! de geliefden, wij zien hen niet weder! 




Eerste soldaat. 
Josephus, wellicht spaart de dood uwe jeugd, 

{==127==} {>>pagina-aanduiding<<}

Breng dan aan mijn' grijzenden vader mijn groeten. 




Vierde soldaat. 
De dood kent geen jeugd, maar indien hij mij spaart, 
Vertel ik uw' vader, hoe, strijdend, zijn oudste, 
Als held op het slagveld den eeredood stierf, 
Maar ik liet een treurende bruid eenzaam achter, 
Wie brengt haar dees' ring, als mijn hand is verstijfd? 




Derde soldaat. 
Ik zorg voor den ring, als gij vóór mij moet sneven, 
Doch val ik vóór u, zoo beloof mij, de schrift, 
Die rust op mijn borst onder 't harnas verborgen, 
Mijn moeder te brengen. 't Is Godes gebod, 
Met Lucas' verhaal van des Zoons heilig lijden. 




Vierde soldaat. 
Ik heb niet geleerd aan Zijn woorden geloof 
Te hechten, maar reken op mij voor uw moeder. 




Eerste soldaat. 
En gij, Basilidius, ver van ons af, 
Zit ge eenzaam en zwijgend, ter aarde te staren. 
Aan wie zal de laatste der levend' uw' groet 
Met treurigen blijdschap en trouw overbrengen? - 




Basilidius. 
Aan niemand. De wereld is ledig voor mij. 
De vorst, die mij dwong voor het misboek den degen, 
Het harnas te dragen voor 't priestergewaad, 
Hij nam mij een' vader, een zuster, een' broeder, 
Mijn innig geliefden zijn alle gegaan, 

{==128==} {>>pagina-aanduiding<<}

Gemarteld is Orion, Theodoretus, 
En ook Theodora d' onschuldige bruid. 




Derde Soldaat. 
Veel bloed is gestroomd van onschuldig vermoorden, 
Maar God heeft hun tranen, hun wonden gezien, 
Hen tot zich genomen in 't eeuwige leven, 
Om met Hem te heerschen in 't hemelsche rijk. 
Zijn hand heeft den beul van uw' vader getroffen, 
In bittere smarten gaf Felix den geest. 




Tweede tooneel.

Dezelfden, Maximus, Oribazius en twee Wichelaars.


Maximus. 
Het machtig lijf eens leeuws, bedekt met duizend wonden, 
Gevonden aan den weg, geen twijfel rest ons meer, 
Dat dit een teeken zij, gezonden door de goden, 
Maar welke diepe zin ligt hierin opgesloten? 




Eerste wichelaar. 
Het kondigt den dood van een' machtigen heerscher. 




Maximus. 
Wiens dood? Staat Sapor niet den keizer tegenover? 
Toen Maximianus ging om Narses te bestrijden, 
Ontrustte 't zelfde beeld den keizer en de troepen. 
Toch is des vijands veldheer, Narses toen gevallen. 



{==129==} {>>pagina-aanduiding<<}



Oribazius. 
Dus Sapor is nu door den leeuw aangewezen? 




Tweede wichelaar. 
Maar Narses was aanvaller. 




Oribazius. 
Nu, Juliaan. 
Dus hem zou de leeuw thans den dood komen spellen? 




Tweede wichelaar. 
Waarom niet geluisterd naar 't heilig verbod 
Van 't boek der Sibylle, dat d'oorlog niet wilde? 




Oribazius. 
Omdat zijn besluit onherroepelijk vast 
Bekrachtiging wel van de goden verlangde, 
Maar afkeuring niet. 




Eerste wichelaar. 
Ook vergeefs spraken wij. 
Hij luisterde nauw naar onze ernstige rede. 
Nu wacht ons de vrucht van zijn roek'loos beleid, 
Een snelle terugtocht in 's vijands gewesten, 
Als honden door 't hert uit de bosschen verjaagd. 
De puinhoopen vóór ons der rookende steden, 
De vlakte waar de oogst, nog onrijp, is verbrand. 
Rondom ons de rusteloos jagende Perzen, 
En achter hun leger aan manschappen sterk. 




Oribazius. 
En hem, die ontsnapt, wacht de spot van de Christ'nen. 



{==130==} {>>pagina-aanduiding<<}



Maximus. 
Hij bracht ons in 't verderf, helaas! 't is al te waar. 
Maar niet omdat zijn geest door hooge wijsheid blinkend, 
Terecht uw laffe praal van kennis diep verachtte, 
En geen vertrouwen schonk aan uw voorzeggingskunst; 
Maar wijl der goden wil aldus zijn schreden richtte, 
Die 't diep verdorven volk, dat hen verlaten heeft, 
Den toorn gevoelen doet der ongeschapen machten. 




Tweede wichelaar. 
Veracht onze kunst, maar diepzinnig geleerde 
Verschaf dan aan 't menschdom iets beters in plaats. 
Wij zoeken de toekomst in 't vliegen der vogels, 
Gij hoort in verrukking een god'lijke stem, 
Maar duister blijft alles, zeer zwak onze kennis. 
Wij raden soms juist, doch ook dikwijls glad mis, 
En 't volk, dat ons kent, is niet gul met vertrouwen. 




Maximus. 
Het volk voelt boven uw gesnap zich ver verheven. 




Eerste wichelaar. 
Wij hebben veel eeuwen de menschheid beheerscht. 
Zie toe, dat uw cijfers, uw kokende mengsels 
Als waarheid zóó lang mogen gelden bij 't volk. 




Oribazius. 
Och! thans is veel sneller een waarheid versleten; 
Zij rijzen als blazen bij honderden op, 
In 't kokende mengsel uit spanning geboren. 
Soms verft haar de zon met een' vonk'lenden gloed, 

{==131==} {>>pagina-aanduiding<<}

Soms zwellen zij grauw op de trillende vlakte, 
Maar spoedig of later is barsten haar lot, 
Verdwijnen in damp, en geen spoor achterlaten. 




Maximus. 
Een dwaas bespot, wat zijn bekrompen geest niet vat, 
Beschouwt maar al te vaak zijn grillen als verstand. 
Uw domheid heeft de leer der goôn veracht gemaakt, 
De waarheid blootgesteld den spot van 't straatgemeen, 
En 't Christendom verwekt, dien kanker in den staat. 




Eerste wichelaar. 
Beschuldig ons vrij, maar erken tegelijk, 
Dat al uwe wijsheid de goôn niet kan redden. 




Oribazius. 
De goden, zij slapen, en met hen 't geloof, 
De trouw en de deugd en de moed onzer vad'ren. 
Het magische woord, dat hen wekt uit den slaap 
Is door Juliaan niet gesproken. 




Maximus. 
De waarheid 
Zal uit haar slavernij als heerscheres verrijzen. 
Ik kan haar dienaar zijn, haar rijk hier voorbereiden, 
Indien der goden wil mij niet heeft toegedacht 
Als onwaardeerbaar loon haar zegepraal t' aanschouwen. 




Oribazius. 
Geen strijd heersch' in 't kamp; het gevaar is te groot, 
Dat van den gemeenzamen vijand ons leven 
Elk oogenblik dreigt. Slaat de handen ineen, 

{==132==} {>>pagina-aanduiding<<}

Wie helpt ons, indien wij elkander verlaten? 


Maximus en de Wichelaars geven elkander de hand. Oribazius, Maximus en de Wichelaars gaan zacht te samen sprekend heen.


Eerste Soldaat. 
Aan hen heeft de godheid haar wil g' openbaard, 
Zij kenden de toekomst en spelden ons zege. 
De dwazen, wie redt hen, als wij zijn gedood? 




Derde tooneel.

De Soldaten, Juliaan, De Genius van het rijk. De Genius van het rijk verschijnt zwart gesluierd in Juliaans tent.


Juliaan, 
ontwaakt langzaam. 
Neen, 't is geen droom. Dit is dezelfde bode, 
Die mij der goden wil verkondigd heeft, 
Die in mijn hand den schepter heeft gedrukt; 
Doch nu gesluierd. - God'lijk wezen, spreek, 
Welk nieuw bevel komt mij uw mond verkonden? 
Ik ben bereid, al moest ik ook terstond 
Met eigen hand mijn bloed, als offer plengen 
Om 't dapper heir, mij toevertrouwd te redden - 
Gij antwoordt niet... Wee! ik begrijp dat zwijgen, 
Ik vat dien onheilspellend droeven blik! 
't Is uit met Rome's wereld heerschappij, 
Gedaan is 't rijk, der waarheid, moed en deugd. 
De Genius verdwijnt. 

{==133==} {>>pagina-aanduiding<<}

Wee! heerlijk schoone taak, die 't nageslacht, 
Slechts haat, en spot, en vloek zal waardig keuren, 
Omdat geen voorspoed u gewettigd heeft! 
Wee! nutteloos bestaan. - Neen, goden, neen! 
Gij hebt die levenstaak mij opgedragen, 
Maar ook den rijken troost mij toegezegd, 
Dat in des hemels hooge sferen zelfs, 
Geen wezen grooter dan de mensch bestaat, 
Die strijdt om tot volmaking te geraken. 
Welaan dan, laat ons man zijn tot het einde. 




Vierde tooneel.

Juliaan, Maximus, de Soldaten.


Juliaan gaat uit zijn tent, en ontmoet Maximus die langzaam het tooneel opwandelt.


Juliaan. 
Hoe luidt de wil der goden, Maximus? 
Wat werd ons van de toekomst geopenbaard? 




Maximus. 
Toen aan den krijgsgod Mars tien stieren heden morgen 
Op 't altaar hem gewijd, geofferd zouden worden, 
Bezweken negen reeds voor 't altaar te bereiken, 
En zie de tiend', in steê den fieren kop te buigen, 
Springt schuimend op, verbreekt zijn banden, en ontsnapt. 




Juliaan. 
Bij Jupiter, ik zweer van heden af 

{==134==} {>>pagina-aanduiding<<}

Geen offerande meer te zullen brengen 
Den god met dubbel aangezicht. 




Maximus. 
O! meester, 




Juliaan. 
Ik heb getracht den goeden weg te gaan, 
En moest ik weer van voren af beginnen, 
Ik ging denzelfden weg ten tweedemale. 
Dat nu mijn werk mislukken moet, ik weet het, 
En ga dien weg om nimmer te bereiken. 
Aldus werd door een afgezant des hemels 
De wil der goden straks mij geopenbaard. 
Zij weten, wat der menschheid dienstig is, 
En zenden 't kwaad, opdat er goed uit groeie. 
Daarom geen offers meer. 




Maximus. 
O! Juliaan, 
De goden zien met welgevallen op u neder. 




Juliaan. 
Ach! kon ik nog voor dit verdorven volk 
Den bliksem wenden, die hun hoofd bedreigt, 
Vermocht mijn beê des rechters toorn te stillen. 
Trompetgeschal. De soldaten springen op, grijpen naar hunne wapenen, en snellen weg. 
Luister! de Perzen nad'ren. Op! ten strijde, 
Bid Maximus, indien 't besloten is, 
Dat onvoltooid ons werk moet blijven liggen, 

{==135==} {>>pagina-aanduiding<<}

En smeek den heldendood voor Juliaan, 
Opdat zijn naam in eere leven blijve 
Bij 't volk, dat hij vergeefs heeft lief gehad. 
Zijn degen en helm gegrepen hebbende, ijlt hij weg. 




Maximus. 
Moed! Juliaan, Apollo zal u niet verlaten! Hij volgt hem. 




Vijfde tooneel.

Oribazius, Sallustius.


Oribazius. 
Dit land is een val, en de muizen zijn wij. 
Toch danken w' ons zelven dat heerlijk vooruitzicht, 
Wij, die Juliaan tot Augustus gemaakt? 
Ach! hadden w' een Christen tot keizer verkozen, 
Die wijs'lijk den Perzen een klein stukje gronds, 
Als prijs voor den vrede had overgelaten. 
Een boekengeleerde past niet op den troon. 




Sallustius, 
rukt aan het hoofd eener afdeeling troepen op het tooneel, en houdt aldaar stil. 
Halt! - hier is de plaats bij de tent van den keizer, 
Hier toeven wij, totdat ons roept de trompet, 
Met frisschere krachten de rijen te steunen, 
Den aanval der Perzen van 't kamp af te slaan. 




Oribazius 
Sallustius, vriend, mij berouwt onze dwaasheid, 

{==136==} {>>pagina-aanduiding<<}

Die Rome tot keizer zoo'n ijveraar schonk. 




Sallustius. 
De goden, niet wij, Oribazius, schonken! 
Zij zonden op aard' Juliaan om den mensch 
Tot waarheid terug uit den afgrond te heffen, 
Waarin hij zich zelven heeft nedergestort. 




Oribazius. 
Geloof wat ge wilt, maar ik blijf bij mijn meening, 
Omdat het mij zoo en niet anders bevalt. 
Wanneer ons het vaderland vluchtend ziet keeren, 
Is 't rijk van de goden op aarde beslist. 
't Gepeupel verlangt weer een Christen tot keizer, 
Als Claudius suf, of als Nero barbaarsch, 
Mits dat hij voor 't kruis zich in 't stof nederbuige, 
En Zeus, als Jehovah geloovig aanbidt. 




Sallustius. 
O! machtige goôn, Juliaan is verloren! 
Gij, die op het slagveld de pijlen bestuurt, 
Neem op Juliaan in uw woning des vredes, 
Voer weg in den glans der victorie zijn ziel. 
Trompetgeschal. 
Hij roept ons soldaten! 





{==137==} {>>pagina-aanduiding<<}

Zesde tooneel.

Oribazius, later Maximus.


Oribazius. 
Onsterf'lijke machten, 
Indien gij bestaat, en in vrijheid bestuurt, 
Ach! martelt het menschdom niet langer met kennis, 
Maar schenkt hun de vrijheid der dieren in 't woud. 
Zij knielen niet heden voor Jupiter neder, 
Om morgen Jehovah t'aanbidden als god, 
En Wodan misschien naderhand te vereeren. 
Zij noemen niet godsdienst hun' kruipenden angst, 
Bedriegen zich zelf niet met philosophiën, 
Zij eten, en drinken, en slapen recht veel, 
De moedige strijden, de vreedzame - vluchten. 




Maximus. 
De schilden klett'ren, hoor! de vlugge flitsen vliegen! 
Verward gedruisch van kreten, slagen treft mijn oor. 
Soms dreunt tot hier de grond van 't woedend rosgetrappel. 
Reeds valt de nacht, mijn oog kan slechts een stofwolk zien. 
Nog leeft de leeuw; hij sliep, doch is ontwaakt, 
En strijdt weêr aan de spits van Rome's legerscharen! 
Ja, grijp den mensch in 't hart, en elke man wordt leeuw! 



{==138==} {>>pagina-aanduiding<<}



Oribazius. 
Wij dwazen!... Wie redt ons?... Wie voert ons terug? 
Ik voel geen behoefte voor mart'laar te spelen! 




Maximus. 
Hier wordt op 't Christendom de zege voorbereid. 
Met lauweren bedekt, kan Juliaan hen dwingen 
Te knielen voor de goôn, die d'overwinning schonken. 




Oribazius. 
Wat kalt ge van zege? Wij vluchten als hazen. 




Zevende tooneel.

Maximus, Oribazius, Sallustius, later Juliaan.


Sallustius. 
Vlieg heen naar 't slagveld, Oribazius; 
De keizer is getroffen. Oribazius af. Bij de goden, 
De Christ'nen zelfs bewonderden den held! - 
Van elk der heuv'len, welk' ons kamp omringen, 
Daalde eensklaps neer een woeste ruiterschaar. 
Een zwerm van pijlen joeg als dichte regen, 
Verblindend onzen dapp'ren strijders tegen; 
Reeds weken de eerste rijen, toen de keizer, 
Gelijk een felle stormwind aan kwam jagen, 
En nog bij tijds de vluchtenden weerhield. - 
Om ombeklemd te kunnen ademscheppen, 
Had hij zijn borst bevrijd van 't zware pantser. - 

{==139==} {>>pagina-aanduiding<<}

Een nieuw gevaar riep hem naar de achterhoede, 
Doch zie, daar vielen de olifanten aan! 
Vervloekte monsters, man en ros verplett'rend, 
Wier reuk alléén de paarden wenden deed. 
Toch liet de keizer nog den moed niet zinken, 
Maar wachtt' aan 't hoofd van 't lichtgewapend voetvolk, 
Koelbloedig, maar wanhopend d' aanval af. 
Daar vond zijn waakzaam brein een nieuwe list, 
Die niet meer tegen 't ondoordringbaar harnas 
Der ruiters te vergeefs de pijlen richtte, 
Maar op des olifanten zware pooten, 
En op de vlugge beenen van de paarden. 
Dat middel sloeg den aanval. - Zij weken, 
En de onzen volgden na in snelle vaart. 
Maar, ach! een wreede pijl wondde in de zijde 
Den besten vorst, die ooit den schepter zwaaide, 
En als hij 't staal met kracht poogde uit te rukken, 
Sneed in zijn hand de dubbel scherpe punt. 
Bewust'loos viel hij neer. - 
De strijd duurt voort, maar wat zal 't einde wezen? 
Is 't heden niet, dan wacht de dood ons morgen; 
Het onverslagen leger is verloren. 


Juliaan wordt op eene draagbaar op het tooneel gedragen, en in zijne tent nedergelegd. Nacht.


Oribazius. 
De wond'... 



{==140==} {>>pagina-aanduiding<<}



Juliaan. 
Is doodelijk. Ik wist het, vrienden, 
Dat mij der goden hulp niet zou begeven. 
Nu kan ik zonder vreezen tot hen gaan, 
Zij zijn voldaan, die mij den heldendood 
Op 't veld der overwinning waardig keurden. - 
Hef op het doek, ik snak naar frissche lucht, 
En wil den hemel eenmaal nog aanschouwen: 
Het doel, waarheen ik vaak verlangend staarde, 
Waar ook mijn ziel weldra verblijven zal. - 
Een heete dorst verschroeit mijn lippen... water.... 
Oribazius reikt hem een beker. 
Sallustius, gij waart mijn beste vriend, 
Blijf thans alléén hier bij mij.... Maximus, 
Vaarwel, vaarwel ook, Oribazius. 
Hij reikt hun de hand. 
Gij hebt mijn zorg en moeite trouw gesteund, 
De zaak der waarheid u gewijd, - ik dank u. 
Daarboven zien wij dra elkander weder. 
Oribazius en Maximus af. 
Doch waar is Anatolius? 




Sallustius. 
Hij is 
Den heldendood gestorven. 




Juliaan. 
Trouwe vriend. 
Een beste reisgenoot, Sallustius! - 
Zie, aan den horizont verdwijnt een star, 
't Is Mars met bloedrood schijnsel. Jupiter, 

{==141==} {>>pagina-aanduiding<<}

Mijn liev'lings star stijgt ginds naar 't zenith op. 
Ik heb gedaan, wat in mijn krachten stond 
Om 't volk, dat aan mijn zorg was toevertrouwd, 
Den weg, die voert tot eeuwig heil, te wijzen, 
En is mijn taak mislukt, dan is 't omdat 
Het recht, den uitslag van ons werk te leiden, 
De goôn in hooge wijsheid zich behielden. 




Christengezang 
achter het tooneel. 

Ja, elk der vorsten zal zich buigen, 
En vallen voor Hem neer, 
Al 't heidendom Zijn' lof getuigen, 
Dienstvaardig tot Zijn eer. 






Juliaan. 
Ik heb vergeefs den strijd gevoerd voor waarheid; 
De Galileër zegeviert. - 
Wee! hoor der Christ'nen zangen juichend klinken, 
Der goden blik is afgekeerd van 't volk. 
De waarheid zal verloren gaan op aard, 
En in den dienst van onkund' en bedrog, 
Gaat nu de menschheid eeuwen van ellende, 
Van krijg en levenszatheid te gemoet. 
Het volk zal juichen na mijn' dood, mijn naam 
Met smaad bedekken... reik mij water, vriend, 
Maar komen zal de tijd... Sallustius.... 
Dat in zijn slavernij... uw hand, mijn trouwe... 
O! Jupiter, ik zie uw' glans niet meer!... 
Dat in zijn duisternis een helder licht, 
De reine glans der eeuw'ge waarheid schijne, 

{==142==} {>>pagina-aanduiding<<}

En de eerste zonnestraal van Helios, 
Die dringt door 't eeuwenheugend nevelfloers 
Wischt dan de vlek, welke mijn naam bedekt. 
Het nageslacht zal recht mij doen weervaren, 
Zoodra de nacht hun oog niet meer omhult. - 
Tot wederziens mijn dapp're, trouwe helper, 
Daarboven aan Apollo's borst gekoesterd, 
Verloren in den glans, die hem omstraalt! - 
Vaarwel... kom spoedig... spoedig... een'ge vriend. 


Hij sterft.


Sallustius. 
Ach! Julianus, kon ik met u gaan! tot de buitenstaanden. 
Komt in, uw keizer is niet meer. 


Maximus en Oribazius keeren terug.


Oribazius. 
Wien heeft 
Zijn laatste wil tot vorst ons aangewezen? 




Sallustius. 
Hij wees mij niemand aan. 




Maximus. 
Wie, Juliaan, 
Wie durft de plaats, door u bekleed, vervullen? 




Oribazius. 
Het volk begeert een' Christenkeizer, vrienden. 
Laat ons den draad van 't spel in handen houden. 



{==143==} {>>pagina-aanduiding<<}



Sallustius. 
Kies wien gij wilt! Wat raakt uw keizer mij, 
Ik heb mijn vriend verloren. 


Hij werpt zich bij het lijk neder.


Oribazius. 
Een dwaze vriend, die op den keizerstroon 
Geen goud, geen macht, geen' roem wist te verwerven. 



{==144==} {>>pagina-aanduiding<<}
    





