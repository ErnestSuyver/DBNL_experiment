
   
        
           
               Tybaerts en Cie
               Domien Sleeckx
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Tybaerts en Cie van Domien Sleeckx uit 1867.
               
               
                   
                       
                   
               
           
           
           
               slee003tyba01_01
               DBNL-TEI 1
               
                   2015 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 3144 D 39
               
               Domien Sleeckx, Tybaerts en Cie. C. Annoot-Braeckman, Gent 1867
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Tybaerts en Cie
               Domien Sleeckx
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Tybaerts en Cie
               Domien Sleeckx
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2014-12-12
               
                   RK
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Domien Sleeckx, Tybaerts en Cie. C. Annoot-Braeckman, Gent 1867
 
Zie: https://www.dbnl.org/tekst/slee003tyba01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

TYBAERTS EN CIE
en
ANDERE VERHALEN.

{==2==} {>>pagina-aanduiding<<}

Aan de vereischten der wet is voldaan.
Gent, drukkerij C. Annoot-Braeckman.

{==3==} {>>pagina-aanduiding<<}

TYBAERTS EN CIE
EN
ANDERE VERHALEN,
DOOR
SLEECKX,
Lid der Maatschappij van Nederlandsche Letterkunde, te Leiden.
TWEEDE DRUK.
GENT,
ALGEMEENE BOEKHANDEL VAN AD. HOSTE, UITGEVER,
Veldstraat, 49.
1881

{==4==} {>>pagina-aanduiding<<}

Tybaerts en Cie verscheen voor de eerste maal in den boekhandel van W. Rogghé, te Gent, in 1867.




{==5==} {>>pagina-aanduiding<<}

Tybaerts en Cie.

De Vesten.

Vredewijk was eertijds eene versterkte stad. Sedert lang zijn echter hare buitenwerken gesloopt, spoorloos verdwenen, zoodat zelfs de oudste inwoners de ligging der vroegere ravelijnen, lunetten, reduits, redouten, contregarden, hoorn-, kroon- en andere bolwerken niet meer weten aan te wijzen. Wat de binnenwerken betreft, alhoewel zij, streng genomen, nog gedeeltelijk bestaan, hunne gedaante en bestemming hebben zulke gewichtige veranderingen ondergaan, dat men ze nauwelijks kan erkennen. De grachten zijn tot eene fraaie vaart uitgediept, die aan handel en nijverheid niet weinig dienst bewijst; en de breede wallen werden in bekoorlijke wandelingen herschapen: eene soort van Engelschen hof, waarin malsche graspleinen en frissche boschaadjen, nette bloemperken en statige boomgroepen, lommerrijke dreven en schilderachtige slingerpaden, houten en steenen rustbanken en andere sieraden en geriefelijkheden, in bonte, doch smaakvolle

{==6==} {>>pagina-aanduiding<<}
mengeling, elkander afwisselen en een recht liefelijk geheel vormen.
Hoe verrukkelijk die wandelingen in het schoone jaargetijde zich voordoen, hoe uitlokkend zij den vreemdeling toelachen, die, ze bewonderende, niet begrijpt, hoe een steedje van derden of vierden rang aan eene versiering komt, welke vele groote steden moeten missen, men zoude zich bedriegen, indien men ging denken, dat al de Vredewijkenaars deze naar waarde schatten. Een aanmerkelijk deel der bevolking schijnt voor hare schoonheden en voordeelen geene oogen te hebben en veeleer tot het besluit te zijn gekomen er nooit den voet te zetten. Vraagt maar naar de reden van dit zeldzame besluit, van die onverklaarbare onverschiligheid, dan verneemt men, dat onder de deftigste familiën, de zoogenaamde notabiliteiten, het gevoelen heerscht, als zou wandelen niet voornaam genoeg wezen, vooral wanneer men gevaar loopt op zijnen weg menschen te ontmoeten en, wat nog erger is, met personen in aanraking te komen, die ettelijke honderden franken minder in het jaar te verteren hebben, of wier ouders, grootouders, overgrootouders of overoudgrootouders niet ter goeder faam en naam stonden. Kleeft de middelstand dit gevoelen uit overtuiging aan, of gaat hij alleen uit naäpingszucht te werk? Het valt moeilijk te beslissen. Zooveel is zeker, dat hij insgelijks de wandelingen op de wallen versmaadt, schuwt en er zich zelden vertoont. Het gevolg is, dat slechts lieden van de

{==7==} {>>pagina-aanduiding<<}
geringe klas, arme huisvaders met vrouw en kinderen, jonge werklieden met hunne liefste, knechts en meiden in hunne luttele vrije stonden, van deze gebruik maken, en dat zij alleen des zondags - die lieden hebben anders niet veel gelegenheid tot wandelen, - bezocht worden. Het overige der week is de Engelsche hof, bij al zijne heerlijkheid, eenzaam en verlaten. Te nauwernood treft men er, hier en daar, een graadloozen krijgsman aan van het kleine garnizoen, die, wanhopig, daar hem de noodige centen ontbreken, om aan de herbergpret zijner makkers deel te nemen, een gedwongen troost zoekt in de beschouwing van evengemelde graspleinen, bloemperken, boomgroepen, rustbanken, enz., of zwaarmoedig zich verlustigt met, ter voortbrenging van kringetjes, in het water der vaart te keilen, de toppen der jonge gewassen met een rietje af te slaan of gedachteloos de voorbijvarende schuiten en bakken na te staren. Een vreemde bezoeker, die, na de kerk en het stadhuis te hebben bezichtigd, een uurtje of wat vóor het vertrek van den eerstvolgenden spoortrein te wachten heeft; een schoolknaap, die uit de klas gebleven is, om achter de haag te loopen, en thans niet weet wat met zijnen tijd en zijne vrijheid aan te vangen, zijn verder de eenigste figuren, welke het landschap, in uitzonderlijke gevallen nogal, stoffeeren.
Eene andere aanmerking, welke op die wandelingen te maken valt, is deze: tusschen de lieden, welke zich niet schamen ze te benuttigen, schijnt eene stil-
{==8==} {>>pagina-aanduiding<<}
zwijgende overeenkomst te zijn gesloten betreffende dat gedeelte van den zondag, waarop zij die zullen bezoeken. De huisvaders met vrouw en kinderen geven de voorkeur aan den nanoen, de meiden en knechts aan den vroegen morgen, en de jonge werklieden met hunne liefste aan den vooravond. Voor de twee eerste soorten van wandelaars laat zich die voorkeur verklaren. Dat dienstboden niet mogen uitgaan, tenzij om boodschappen te verrichten en de kerkelijke plechtigheden bij te wonen, geldt, sinds onheuglijke tijden, te Vredewijk, als stokregel. Van daar, dat de knechts en meiden, die gewoonlijk de eerste mis, des zomers om 5 en des winters om 5 1/2 uur, hooren, de kans waarnemen, om, zoodra deze uit is, op het gevaar af hunne heerschap naar het ontbijt te laten wachten, een toertje langs de Vesten - de wandelingen heeten nog altoos zoo, - te doen, en met elkaar over het weder, den vermoedelijken oogst, de stadnieuwtjes, de vrijerijen hunner vrienden en kennissen, de voor- en nadeelen der dienstbaarheid, de zwakheden en gebreken van onzen Mijnheer, de luimen en verkeerdheden van onze Madam, en andere gewichtige onderwerpen een praatje te voeren. Met de arme huisvaders is het anders gesteld. Die hebben den zondag morgen met moeder de vrouw zooveel te overleggen en te beredderen, met de kleinen en den kerkgang het zoo druk, dat het noen wordt, vooraleer zij de handen vrij hebben, inderdaad rust genieten, en dat zij niet dan na den eten aan wandelen

{==9==} {>>pagina-aanduiding<<}
mogen denken. Maar de jonge werklieden en hunne vrijsters? zal men zeggen. Waarom zij juist den vooravond uitkippen, is iets waaromtrent geen hunner ons tot hiertoe voldoende uitlegging wilde geven. Wij moeten dus ons dienaangaande met bloote gissingen bevredigen, en ons bepalen bij het aanstippen der omstandigheid, dat dit uur van den dag hun bijzonder voor het wandelen geschikt voorkomt, zonder meer.
Het is voor het minst eene halve eeuw geleden, dat de liefelijke wandelingen werden aangelegd, welke de naburige steden aan Vredewijk benijden, en waarmede evenwel de welstellende burgerij zoo weinig schijnt op te hebben; en sedert voor het minst eene halve eeuw duurt ook dezer onverschilligheid, wij zouden haast zeggen, afkeer, voort, blijft zij hardnekkig het genot dier wandelingen weigeren: zoo bezwaarlijk ziet men in eene kleine stad van eene kwade gewoonte af, zoo halsstarrig houdt men er aan eene eenmaal opgevatte denkwijze, hoe dwaas en bespottelijk die ook moge wezen. Dat het ons niet te zeer bedroeve. Ook aan goede gewoonten en verstandige gevoelens blijft men er langer trouw, dan in groote steden, en verschopt niet zoo licht het oude, waarvan men de deugdelijkheid heeft ondervonden, voor het nieuwe, waarvan de voordeelen nog raadselachtig zijn: iets, wat bij de beweenlijke zucht naar verandering, de onzalige wispelturigheid, welke onze landaard meer en meer van onze zuiderburen dreigt over te nemen, een alleszins troostend verschijnsel mag heeten.


{==10==} {>>pagina-aanduiding<<}

Stoffel en Regina.

De vijfuur-mis was uit. Een aantal boerenknapen der omliggende dorpen en gehuchten, met den zondagschen fijn blauwlinnen kiel, den hardgekleurden zijden halsdoek en de lakensche klak (1) getooid, stonden vóor den grooten ingang der hoofdkerk van Vredewijk op post, om de dienstboden, inzonderheid de vrouwelijke, die het huis Gods verlieten, in oogenschouw te nemen, van top tot teen te begapen en te monsteren. Om zich aan dit geliefkoosd vermaak te vergasten, hadden zij zich gehaast, onmiddellijk na het Ite, missa est, en zonder het kruisken en St-Jans Evangelie af te wachten, naar buiten te stormen.
Onder de gemonsterden bevond zich eene zedige, eenigszins bedeesde deerne van nagenoeg dertig jaar, op welke zich al spoedig de aandacht van een der monsterenden, een jonkman van gelijken ouderdom, vestigde. Schoon waren zij geen van beiden; doch het meisje had regelmatige wezenstrekken en sprekende oogen, die van goedheid en gedweeheid getuigden; en de jongen zag er meer schrander uit, dan de meesten zijner makkers. Hoewel bijna nog eenvoudiger dan de overigen, waren zij toch zindelijk gekleed. Niet zoodra hadden zij malkander in het oog gekregen, of zij traden uit de groepen, waarvan zij deel

{==11==} {>>pagina-aanduiding<<}
maakten, wisselden een boerschen, doch hartelijken groet, en verwijderden zich in de richting van de vestwandelingen.
Hier vinden wij hen eenige minuten later weder. Zij aan zij waren beiden op eene bank gezeten, zoodanig in gesprek verdiept, dat zij de voorbijkuierende dienstboden niet eens bemerkten, hoezeer dezer gesnap en geschater soms hun onderhoud hadde moeten onderbreken.
‘Ziet gij, Regina?’ sprak de jongen op half treurigen, half korzelen toon, ‘ziet gij? Langer houd ik het bij Piet Dyckes niet vol. Werken is wel: dat doen wij, en daar heeft niemand onzer iets tegen, 't Is echter den baas niet genoeg: slaven wil hij van ons maken, die van 's ochtends tot 's avonds voortwroeten, zonder de oogen op te slaan. Daarbij voedt hij ons slecht: glazige aardappels, die men elders de varkens voorsmijt, botermelk zoo wrang, dat ze u den mond samentrekt, beschimmeld brood van geschoten rogge, is al wat hij ons geeft. Verbeeld u, dat wij nooit bier, zelfs geen kleinbier hebben, en sedert veertien dagen geen onnoozel stukje spek meer tusschen de tanden kregen! Sus de ploegknecht verweet het hem gister nog. Daar hadt gij Piet Dyckes moeten hooren uitvaren! De eene vloek vermeed den anderen niet. Ja, vloeken, dat is het eenigste, waarmee hij zich mild toont, wijl het hem niets kost. Ook, als ik zeg: langer houd ik het bij hem niet vol. Dat is geen meester; een beul, een duivel is 't, in de gedaante eens pachters!’

{==12==} {>>pagina-aanduiding<<}

‘Maar wat zult gij aanvangen, Stoffel?’ vroeg het meisje. ‘'t Is zeker erg,’ ging zij meewarig voort, ‘en ikzelve weet wat het zeggen wil bij lieden te dienen, die niets voor hunne boden overhebben, die ze erger dan het stomme vee behandelen. Daarom juist acht ik mij gelukkig bij de gebroeders Tybaerts beland te zijn. In mijn vorigen dienst had ik eene meesteres, die slechts scheen te leven, om mij 't dienen zuur te maken. Nooit was zij tevreden: schimpen en schampen den ganschen dag, en niets kon men haar naar den zin doen. Daarbij hing de schapraai er zoo hoog, dat ik meesttijds met honger slapen ging. En toch moest ik geduld nemen, een beteren post afwachten; en dat moet gij insgelijks. Geloof mij: de goede diensten zijn niet uit de wereld. De kunst is er de hand op te leggen.’
‘Mogelijk,’ kloeg Stoffel even moedeloos; ‘doch voor mij schijnen zij niet bestemd. Ziedaar reeds den vierden, waarin 't mij zoo ellendig gaat. Ook heb ik vast besloten het dienen vaarwel te zeggen.’
‘Het dienen vaarwel zeggen!... En dan? Gij kent immers geen ander ambacht, dan den boerenstiel?’
‘Om het even! Wanneer men handen aan het lijf heeft en niet te lui is, komt men overal te recht. Gij kent Jan Kevers, die onlangs bij Dyckes wegging... Ik ontmoette hem zondag laatst. Gij hadt hem moeten zien! Een heer kon niet beter vóor den burger komen: lakensche jas, glimmende hoed en laarzen..., niets ontbrak aan zijnen tooi. Ik geloof het wel: hij wint zijne vijf en zeventig frank in de maand! Dat klinkt anders, dan onze tachtig gulden in het jaar, he?’

{==13==} {>>pagina-aanduiding<<}

‘En wat doet hij?’
‘Jan Kevers? Werkman aan den ijzeren weg: pakken en kisten opladen, afladen, aanhalen, naar huis voeren: al dingen, die iedereen kan. Waarom zou ik 't niet kunnen? Waarom zou ik niet even goed mijne vijf en zeventig frank in de maand winnen?’ vroeg hij met zekere fierheid.
‘Omdat gij niemand hebt, die u aan zoo'n baantje wil helpen, Stoffel.’
‘Niemand!.. Het is waar!’ sprak hij weer neerslachtig. ‘Ik heb niemand om mij bij de overheid aan te bevelen, om een goed woord voor mij te spreken!’
‘Gij ziet derhalve, dat gij best zult doen geduld te nemen...’
‘Geduld!.... Neen, ik neem het niet!’ riep hij. ‘'t Heeft reeds te lang geduurd: er moet een einde aan komen... Doch ik weet er iets anders op,’ ging hij kalmer voort. ‘Gij kent Tone Draveman, die den vrachtdienst op N... heeft, en er een aantal karren op nahoudt. Hij heeft mij weleens gevraagd, of ik geenen lust had voerman te worden. Ja, hij weet, dat ik met paarden kan omgaan: onze bles wil door mij alleen verzorgd worden... Tone betaalt wel: twee frank per dag, indien ik mij niet bedrieg... Dien wil ik aanspreken. Ik zal hooren, of hij mij nog kan gebruiken... Het is een bijna onafhankelijk bestaan: men is meest altoos van huis en krijgt den baas enkel bij het afrijden en weerkeeren te zien.’
‘Zou het waar zijn?’ riep Regina met onverholen

{==14==} {>>pagina-aanduiding<<}
vreugd. ‘Gij zoudt mee in de stad wonen, eene voermansplaats hebben, beter uw brood winnen en meer tevreden zijn!... o Welk geluk!’
‘Een oogenblik! Zoo verre zijn we niet. Ik heb hoop, dat is al. En zelfs als het meevalt, als Tone mij wil, zal er nog wat aan mijn genoegen ontbreken. Om mij geheel tevreden te stellen, moet er iets bijkomen, en dat iets, Regina, hangt van u af, van u alleen.’
‘Van mij! Wat wilt gij zeggen?’
‘Ik wil zeggen, dat wij lang genoeg verkeeren, om eindelijk aan ons huwelijk te mogen peinzen. Het zal met aanstaande kermis vijf jaar zijn, dat wij malkaar het eerst ontmoetten en afspraken samen te gaan. Veronderstel, dat ik het met Draveman eens word, aan twee frank per dag met de kar rijd... Moet ik van mijn dagloon in een logies den kost koopen, dan zal er bitter weinig overschieten: een voerman dient ordentelijk gekleed te gaan en bijwijlen onderweg een glas bier of eenen borrel klare te drinken. Gij zult mij zeggen: hij heeft kleine profijten... Dat is zoo; nochtans... Zie, Regina, ik geloof, dat het voordeeliger ware, indien ik u den zaterdag avond mijn weekgeld tehuis bracht; en dat wij licht met ons twee konden leven van hetgene ik anders alleen zou verteren.’
Bij de eerste woorden, welke Stoffel van hun huwelijk repte, was Regina als verschrikt opgesprongen. Daarna was zij beurtelings bleek en rood geworden. Doch naarmate hij voortsprak, had zij allengs hare

{==15==} {>>pagina-aanduiding<<}
bedaardheid teruggekregen; en vooraleer hij eindigde, was zij genoeg aan het denkbeeld gewend, om half mijmerende te antwoorden:
‘Gij zegt daar zoo al iets, Stoffel.’
‘Ik zeg de waarheid!’ vervolgde hij met vuur. ‘Voor min dan een frank per dag, kan ik geen logies vinden; en ik ben zeker, dat wij beiden, indien wij getrouwd waren, geenen frank zouden noodig hebben.’
‘Maar.... maar... zullen wij met ons beiden blijven?’ vroeg zij met neergeslagen blik, en bloosde opnieuw, zoodat zij, ondanks haar gebrek aan schoonheid, wezenlijk schoon werd.
‘Waarschijnlijk niet,’ sprak hij welgemoed. ‘Wat geeft het? Waar voor twee te eten is, is voor drie, misschien wel voor vier... Ten andere, wie zegt, dat wij niet zouden vooruitkomen? Met braaf op te passen, met Tone te voldoen, kon ik het tot twee en een halven frank, ja tot drie frank brengen: hij heeft voerlieden, welke hij zooveel betaalt... En dan, in den eersten tijd van ons huwelijk zouden wij zuinig zijn, wat oversparen tegen later... Gij, van uwen kant, kondet mee verdienen. Wat zou u, bij voorbeeld, beletten een winkeltje of kraampje van het een of ander op te zetten? Ik heb eene kous (1)... Veel is er niet in; maar met hetgene gij gegaârd hebt... Gij hebt immers ook gegaârd?’
‘Iets of wat, doch hoog loopt het niet. Zoolang

{==16==} {>>pagina-aanduiding<<}
moeder leefde, heb ik haar, gelijk het mijn plicht was, met mijne huur trouw bijgestaan. Het is eerst sedert haren dood, dat ik aan sparen kon denken; en gij begrijpt, dat ik in twee jaar weinig heb overgelegd.’
‘Gevoegd bij mijn spaargeld, wordt het een aardig sommetje, toereikend om eene kleine zaak te beginnen, eene zaak,’ hernam hij met zekere drift, ‘die kan grooter worden en stilaan uitbreiding krijgen.... Komaan, wat denkt gij?... Doen wij 't?... Stemt gij toe, dan ga ik straks naar Draveman. Ik zeg, indien 't bij hem lukt, Piet Dyckens van avond nog den dienst op. Hij heeft mij niets te verwijten: binnen drie weken is het St. Pieter... Tot dan zal ik, zoo hij 't volstrekt wil, hij hem blijven.’
Regina toonde zich nog immer huiverig.
‘Zouden wij 't nog niet wat uitstellen?’ vroeg zij. ‘Ik heb nu een goeden dienst: de menschen zijn braaf, en ik win eene redelijke huur. In eenige jaren zou mijn spaarpotje aangroeien.’
Stoffel bedacht zich eene poos.
‘Neen, het gaat niet!’ zegde hij hoofdschuddende. ‘Wat gij van den eenen kant zoudt uitsparen, zou ik van den anderen verteren. Let wel op, dat wij ons huishouden zoo voordeelig inrichten, dat wij zoo profijtelijk leven kunnen, als wij willen. Daarentegen, logies is logies; en men betaalt denzelfden prijs, of men veel eet of weinig. Nogeens, ik geloof, dat wij er zullen bij winnen, als wij trouwen. En bedenk eens, Regina: wij zullen ons eigen meester zijn, gij vooreerst, die

{==17==} {>>pagina-aanduiding<<}
van niemand meer zult afhangen, op niemands wenken draven: ik daarna, want als hij maar op tijd vertrekt en aankomt, de bagaadje verzorgt en met de klanten beleefd is, heeft men verder van eenen voerman niets te eischen. Dus, wij zullen geen van beiden knorren of kijven moeten hooren... Begrijpt gij, hoe schoon het zal wezen?... Gij hebt uw vader vroeg verloren, jong onder vreemden dwang gezucht, voor vreemden geslaafd: uw ouders huis staat u zoo levendig niet meer voor den geest; doch mij... Ik heb mijne ouders langer behouden: het was eerst na de loting, dat ik moest gaan dienen. Ik ween soms, wanneer ik aan mijne vroegere onafhankelijkheid, wanneer ik aan de schamele hut terugdenk, waarin ik werd grootgebracht, waarin wij, bij al onze armoede, zoo gelukkig waren, daar wij voor onszelven arbeidden, de vrucht van ons zweet niet aan anderen moesten afstaan, anderen niet naar de oogen zien. Welnu, dat geluk zal ik opnieuw, zullen wij te zamen smaken: werken vroeg en laat, ons best doen, maar weten voor wien. Het zal voor geene meesters, het zal voor onszelven, voor elkander zijn; en, indien onze arbeid wordt gezegend, zullen wijzelven er de vrucht van plukken. Geen mensch zal verder het recht hebben ons te vragen wat wij uitrichten, hoe wij leven; geen mensch baas over ons spelen, ons vloeken naar het hoofd smijten, als wij 't niet verdienen; geen mensch ons iets te bevelen of te verbieden hebben... Laat hooren: zijn wij het eens? Wij zullen vrij en onafhankelijk wezen, als

{==18==} {>>pagina-aanduiding<<}
de vogel in de lucht, en... wat wij winnen, wat wij veroveren, zal het onze zijn. Wie weet, of wij tegen den ouden dag geen potje bijeenkrijgen, dat ons in staat stelt, als begoede lieden, zonder werken te leven!’
Stoffel was aangedaan, terwijl hij, bijna welsprekend, het geluk afmaalde, dat een, in zekeren zin, vrij en onafhankelijk bestaan, en, later, een rustig, kommerloos leven hun konden bieden. Gelijk het onvermijdelijk was, maakten zijne woorden een diepen indruk op Regina's gemoed: zij deden haar in zijne aandoening deelen. Stilzwijgend, maar met tranen in de oogen, stak zij de hand naar hem uit, vatte de zijne en drukte ze met eene innigheid, die beter hare toestemming te kennen gaf, dan de langste volzinnen.


De Opkomst der Tybaertsen.

Terwijl op de Vesten van Vredewijk dit gesprek tusschen Regina en Stoffel plaats had, werd elders een ander gevoerd, dat met het eerste in nauw verband stond.
In het fraaiste gedeelte der stad, op de Markt, woonden de gebroeders Erasmus en Marcus Tybaerts, twee eerzame alleenloopers, de eerste vijf en zestig, de andere omtrent zestig jaren oud, die, om hun verstand, hunne rechtschapenheid en hun christelijken levenswandel, niet minder dan om een aantal andere deugden

{==19==} {>>pagina-aanduiding<<}
en voortreffelijkheden, door elkeen werden geroemd, en een aanzienlijken rang onder de voornaamste burgers bekleedden. De oudste, Erasmus, was sedert jaren lid, volijverig lid van den kerkeraad; de jongste, Marcus, zetelde, als raadsheer, op het stadhuis, en werd, bij elke verkiezing, met overgroote meerderheid van stemmen opnieuw benoemd. Onlangs nog was er spraak geweest hem het eervol ambt van schepen op te dragen; en zoo de benoeming niet doorging, dan kwam het enkel hierbij, dat de waardige man, welverre van eerzuchtig te zijn, integendeel al te bescheiden was, zoodanig dat hij er niet kon toe besluiten bij feestelijke en andere gelegenheden, te midden zijner medeburgers, met een zilververbraamd kleed, een driekleurigen sluier, eenen degen en een witgepluimden steek of suwarow te pronken.
De gebroeders Tybaerts hadden den naam van schatrijk te zijn. Zulks droeg niet weinig bij, om hen als toonbeelden van verstand en deugd te doen roemen, algemeen te doen achten en beminnen, hun een grooten invloed te verschaffen. Immers, in steedjes als Vredewijk, zijn de belijders van den eeredienst des gulden kalfs betrekkelijk veel talrijker dan elders. Geld hebben is er de schoonste, wij zouden haast zeggen, de eenigste als schoon erkende hoedanigheid, en zonder geld kan men er moeilijk op verstand en deugd aanspraak maken. Men heet er, wel is waar, zeer goedkoop rijk; en wie zich in het bezit van een fortuintje mag verblijden, dat in eene groote stad onbe-
{==20==} {>>pagina-aanduiding<<}
duidend zoude zijn, gaat allicht er voor eenen Cresus door. Hoe zouden dan de Tybaertsen niet onder de vermogendste burgers zijn gerekend geworden? Voor hen werd van minstens een paar honderdduizend frank aan kapitaal gesproken, wat de gebroeders te meer tot eer verstrekte, daar zij, gelijk ieder wist, met niets waren begonnen, lang in armoedige omstandigheden hadden verkeerd, en hun, voor hunne stadgenooten althans, ontzaglijken rijkdom aan vlijt en schranderheid, gevoegd bij eene welverdiende mate geluk, te danken hadden.
Vader Tybaerts zaliger was namelijk een eenvoudig rondleurder geweest, een marskramer, die met een stevig pak wollen dekens, katoenen spreien, bonte hals- en zakdoeken, baalkatoen, slaapmutsen, bretellen, enz. op den rug, de omliggende dorpen afliep, en meest op jaarmarkten en kermissen zijne waren ventte. Hij had zijne zonen tot denzelfden handel opgeleid, welken zij, tot lang na zijnen dood, met uitsluiting van allen anderen, hadden gedreven. Dat zij, evenmin als de overledene, met dien handel schatten konden vergaderen, meende iedereen. Zij wonnen, dacht men, hun brood, maakten geene schulden, slaagden er in alle jaren, gelijk de Franschman zegt, de beide eindjes aaneen te knoopen; maar dat was al. En nochtans had, scheen het later, iedereen het mis; want zekeren dag, toen niemand het meer voor mogelijk hield hen ooit tot staat te zien komen, en allen hen veroordeeld waanden om levenslang het spoor des vaders te druk-
{==21==} {>>pagina-aanduiding<<}
ken en met dekens, spreien, enz. op het land te gaan, zag men eensklaps de twee nederige marskramers in deftige kooplieden, de twee arme Vredewijkenaars in rijke burgers herschapen. De wijze, waarop dat in zijn werk ging, was zoo verrassend, baarde zooveel opzien, dat wij niet kunnen nalaten het eenigszins breedvoeriger uiteen te zetten.
Het was eenige jaren na de omwenteling van 1830. Erasmus en Marcus waren minder dan ooit in tel, werden meer dan ooit door de voorname wereld van Vredewijk met den nek aangezien. Op de Markt stond sinds maanden een huis te huur en kon maar niet aan den man geraken. Hoe hadde het ook? De eigenaar eischte vierhonderd frank in het jaar, zonder de lasten; en die buitensporig hooge huur moest noodzakeljk al de gadinghebbenden afschrikken, nademaal van menschenheugenis geene woning, hoe groot en prachtig, zelfs op de Markt, meer dan tweehonderd vijftig werd verhuurd. Het is dat de Engel geen eigendom was, gelijk een ander. Op voortreffelijken stand gelegen, uitmuntend geschikt voor alle slach van koophandel en nijverheid, was hij, sedert meer dan eene eeuw, als huis van negotie, wijd en zijd, ten minste drie mijlen in de ronde, befaamd. Moest men de overlevering gelooven, dan was er nog nooit iemand bankroet gegaan, maar hadden integendeel, twee drankslijters, een spekslachter, een borstelmaker en een lakenkooper er hunne schaapjes op het droge gekregen. Zelfs was het den laatsten huurling, den lakenkooper, er zoo voor-
{==22==} {>>pagina-aanduiding<<}
spoedig gegaan, dat hij, na zijne vier dochters voordeelig te hebben uitgehuwd, met een inkomen van twaalfhonderd frank den handel had opgegeven, om het overige zijner dagen een benijdenswaardig renteniersleven te leiden. Ofschoon nu dat alles de onmatige eischen des eigenaars min of meer verklaarde, zooniet rechtvaardigde, was het huis, wij zegden het reeds, verscheidene maanden ledig gebleven, en liet niets voorspellen, dat er binnen de eerste drie, vier jaar een huurder zou opdagen, vermetel genoeg, om, zelfs met het vooruitzicht eener Capuaansche weelde van twaalfhonderd frank renten, de schromelijke dure huur van vierhonderd frank, zonder de lasten, te trotseeren.
Daar verspreidde zich eensklaps een gerucht, zoo onverwacht, zoo zonderling, dat het gansch Vredewijk met verbazing sloeg, en onder alle standen der Samenleving eene ware opschudding te wege bracht. Men bedenke eens: de woning in kwestie, het voortreffelijk gelegen eigendom, het uitmuntend geschikte huis van negotie, de wijd en zijd befaamde Engel, waarvan de eigenaar zich zoo veeleischend, zoo onhandelbaar toonde, dat niemand hem in de eerste jaren eenen huurling dorst voorspellen, waarin nooit iemand bankroet ging en menigeen, integendeel, zijn fortuin maakte, die woning, dit huis, dit eigendom was, niet verhuurd, maar, wat oneindig ongeloofelijker klonk, verkocht, wel degelijk met ap- en dependentiën verkoch geworden ! En aan wien...? Niet aan ergens

{==23==} {>>pagina-aanduiding<<}
een vreemden waaghals, niet aan een millioenrijken bankier van Brussel, Gent of Antwerpen, niet aan een pseudo-mededinger van Rothschild; neen, maar... aan twee inwoners, twee inboorlingen van Vredewijk, aan de gebroeders Tybaerts, diezelfde marskramers, welke men niet telde, welke men arm waande ; welke, dat men wist, geen enkel eigendommeken bezaten en in eene geringe achterbuurt een gering huurhuizeken bewoonden ; welke men veroordeeld achtte om levenslang de dorpen der omstreken met pak en zak af te loopen!... Het was onwaarchijnlijk in den hoogsten graad, verbazend, ongeloofelijk, onbegrijpelijk; doch... het was zoo. Notaris Polfliet, voor wien de acte van verkoop was verleden, die gevolgenlijk de gewichtige gebeurtenis in hare minste bijzonderheden kende, notaris Polfliet, een zeer ernstig man, die nooit lachte en niet in staat was om te schertsen, als er iets notariëels op het tapijt kwam, had het voor vaste waarheid verteld, publiek gezegd, ten aanhoore van al de aanwezige leden, in het Leesgezelschap verklaard: zoodat geen twijfel mogelijk was, en de tijding als echt, als quasi-officiëel kon beschouwd worden!
Was dit gerucht door zichzelve een van de zonderlingste, wonderlijkste, ongehoordste, welke ooit te Vredewijk in omloop werden gebracht, de omstandigheden, welke, volgens dit gerucht, den verkoop en het verlijden der acte vergezelden, waren niet minder buitengewoon. Niet alleen waren Erasmus en Marcus op éen, twee, drie, dat is op min dan veertien dagen, het

{==24==} {>>pagina-aanduiding<<}
met den eigenaar van de Engel eens geworden; niet alleen hadden zij, op den ontzettenden prijs van zevenduizend frank, slechts viermalen afgeboden en eindelijk zonder eenigen afslag dien prijs ingewilligd; zij hadden nog, wat veel onverklaarbaarder scheen, dien prijs contant, in klinkende speciën en gangbare munt, betaald, ja, op verzoek van den notaris, buitendien eene goede som voor de onkosten gestort, behoudens later met dien openbaren ambtenaar af te rekenen, na afloop van al de formaliteiten van registratie, hypotheek, enz. Wij zeggen van hypotheek, want zij hadden vlakaf geweigerd eene rente ter hoofdsomme van vijftienhonderd gulden Brabantsch courant op het eigendom te laten, ofschoon ze maar 3 ½ p.c. intrest betaalde, en, na een paar dagen overweging, hun verlangen te kennen gegeven het goed vrij en onbelast te koopen.
En dat was alles niet. Eene laatste bijzonderheid, nog verrassender dan al het overige, was het, welke vooral opzien baarde, opschudding wekte, opzien baren en opschudding wekken moest... De gebroeders Tybaerts waren voornemens in het zoo rejaal gekochte, zoo prompt betaalde huis handel te drijven, en dat bevreemdde niemand, daaraan had iedereen zich verwacht. Waar echter niemand zich aan verwachten kon, en wat diensvolgens iedereen, meer nog dan al het overige, moest verbazen en verbijsteren, was, dat zij het plan hadden eenen winkel op te richten, niet van drank of spek, van borstels of laken, gelijk de vorige

{==25==} {>>pagina-aanduiding<<}
bewoners, die er waren rijk geworden; evenmin van wollen dekens, katoenen spreien, slaapmutsen en bretellen, gelijk hun vak het meebracht; maar wel van... nieuwerwetsch lijnwaad. Dat deze bijzonderheid meer dan al andere geschikt was, om de ontsteltenis der Vredewijkenaars ten top te voeren, zullen wij pogen bevattelijk te maken.


De Engel in vollen Luister.

Men vergete niet, dat het feit, waarvan wij spreken, en dat meer dan een vol jaar aan geheel Vredewijk stof tot de belangwekkendste gesprekken leverde, eenige jaren na de omwenteling van 1830 plaats greep.
Het was alstoen, dat onze linnennijverheid de grondige veranderingen begon te ondergaan, waarvan de volgende jaren, maar bovenal het hongerjaar 1846 nog meer de noodwendigheid moesten betoogen. Fabrikanten van Gent, Brugge, Kortrijk en andere middenpunten, ziende, dat de beroemde Vlaamsche lijnwaden, ondanks de hooge beschermrechten, waarmee zij door de Belgische wetgeving werden begunstigd, allengs het onderspit dolven, door de Engelsche, Fransche en Duitsche werden verdrongen, en onmogelijk langer aan de vreemde mededinging konden het hoofd bieden, waren tot het wijze besluit gekomen, op hunne beurt, aan de eischen der verbruikers van de binnen-, zoowel als de buitenlandsche markten toe te geven. In stede van hardnekkig tegen die eischen in

{==26==} {>>pagina-aanduiding<<}
te gaan, gelijk sommige kortzichtige staathuishoudkundigen rieden, aan het handgespin de voorkeur te blijven geven en uitsluitelijk onvermengde, deugdelijke, maar dure weefsels voort te brengen, die, evenzeer geprezen als vroeger, minder en minder gevraagd werden, legden zij er zich op toe deze grootendeels door gemengde, min stevige, doch goedkooper en schoonerschijnende te vervangen. Kortom, daar zij begrepen, dat onze lijnwaadhandel, wilde men hem en allen, die er bij leefden, voor volslagen ondergang behoeden, moest ophouden in zijn verouderden toestand voort te slenteren, poogden zij door het invoeren van nieuwe spin- en weeftuigen, de aanwending van stoomkracht en het verwerken van katoen- en vlasmengsels, hem op de hoogte of, wil men, op de laagte van den uitheemschen te brengen, ten einde aan de voorwaarden van goedkoopheid, fijnheid en blankheid te voldoen, welke de vreemde voortbrengsels, tot in het hart van Vlaanderen zelf, den verbruikers aanboden.
Onmiddellijk gezocht in de groote steden, alwaar men spoedig vertrouwd werd met die vreemde voortbrengsels, bleven de nieuwe fabrikaten onzer nijveraars lang buiten de kleine gesloten, en op het platte land, men zou haast zeggen, verafschuwd. Ook moesten er jaren verloopen, vooraleer hunne voordeelen algemeen werden gewaardeerd, zelfs door die menschen, voor wie ze het gevoeligst zouden wezen. Zoo was het nieuwerwetsche lijnwaad, als men het

{==27==} {>>pagina-aanduiding<<}
noemde, op het oogenblik dat de Engel door de gebroeders Tybaerts werd gekocht, te Vredewijk nog ten deele, zooniet geheel, onbekend, of werd het door hen, die het kenden, als een weefsel veracht, dat, ja, den naam van lijnwaad droeg, doch geenszins het gemis van echt lijnwaad kon vergoeden. Van de deftige lieden wilden de eenen er geene kennis mee maken, en beschouwden de anderen het eenvoudig als eene betere soort van katoen, waarvan het gebruik hun, die zichzelven eerbiedigden, niet was aan te raden, maar aan de armste sukkels moest worden overgelaten. De mindere standen wachtten zich insgelijks het te koopen, wijl zij het voor eene schande hielden eene stof te bezigen, welke door de rijken werd versmaad; en de werklieden zelven, die er nu en dan de proef van namen en er zich wel bij bevonden, durfden het niet bekennen, uit vrees dat men hen behoeftiger zou achten, dan zij wezenlijk waren.
En in zulke koopwaar wilden Erasmus en Marcus handelen! Dit verachte, verafschuwde lijnwaad vreesden zij niet te Vredewijk te willen invoeren, aan stedelingen, nog meer, aan buitenmenschen - de Vredewijksche handel leeft voor drie vierden bij dezen, - te koop bieden! Als wij zeggen, die tijding was nog zonderlinger, nog onbegrijpelijker dan al het overige. Ook kon schier niemand ze ernstig opnemen. Zelfs de personen, die anders aan al dit overige geloof sloegen, er geloof moesten aan slaan, na de bevestiging van die leden des Leesgezelschaps,

{==28==} {>>pagina-aanduiding<<}
welke het notaris Polfliet met zijn eigen sprekenden mond hoorden verklaren, zelfs die personen meenden ze te moeten betwijfelen. Het scheen hun zoo dwaas, zoo stout, zoo vermetel, zoo moedwillig, dat het denkbeeld alleen hunnen lach- en spotlust wekte. Volgens hen kon die tijding slechts het uitvindsel zijn van dezen of genen lijnwaadfabrikant, die er vermaak in schepte de Vredewijkenaren schrik aan te jagen. De diepzinnigsten gingen zoo verre te beweren, dat zij eene list van fondsenspelers was, ten doel hebbende den prijs van het echt Vlaamsche linnen te doen dalen, om alzoo, Machiavelischer wijze, op de beurzen van Brussel en Antwerpen, van Parijs en Londen te drukken. Ten slotte vereenigden allen zich in het gevoelen, dat het gerucht valsch was en leugenachtig; dat het geenen inboorlingen van Vredewijk - dat waren de Tybaertsen in allen gevalle, - kon in het hoofd komen iets van dien aard te ondernemen; en dat alleen Gheelenaars daartoe in staat waren. Men verklaarde eenstemmig, dat men aan de uitvoering van het zinnelooze plan, aan de opening van een nieuwerwetschlijnwaadwinkel zou gelooven, als men het zag, eerder niet, en dat men zeker was het nimmer te zullen zien. Nochtans moest men eindigen met er aan te gelooven, want... men zag het. Geene acht dagen waren sedert het sluiten van het koopcontract verstreken, of de gebroeders Tybaerts hadden de hand aan het werk geslagen. De eeuwenoude gevel van de Engel, met zijne puntkap, zijne smalle vensters en in lood

{==29==} {>>pagina-aanduiding<<}
gevatte, rammelende ruitjes, verdween, om voor een splenternieuwen plaats te maken. Beneden werden eene glazen dubbeldeur en eene sierlijke winkelkast aangebracht; op het eerste en tweede verdiep, breede vensters met groote ruiten. Eene kornis, met besneden draagklampen en rozetten opgeluisterd, bekroonde het geheel, dat, naar de teekeningen van den stadsbouwmeester voltrokken, weldra de bewondering van al de metselaars, timmerlieden, glazenmakers en smeden wekte, en, ettelijke weken lang, dagelijks hoopen nieuwsgierigen vóor den nieuwen bouw lokte. Eene maand later hadden Erasmus en Marcus hunne achterbuurt verlaten, om hun eigendom op de Markt te betrekken; zuchtten de net geschilderde schabben (1) des winkels onder het gewicht der koopwaren; was de overige ruimte met stukken en balen goed volgepropt; prijkte de kast aan de straat met de fraaiste stalen nieuwerwetsch linnen, kunstig uitgestald en aan vaste prijzen geteekend; had de Engel geheel het voorkomen van een dier aanzienlijke magazijnen, welke men in de groote steden aantreft, maar destijds te vergeefs in de kleine hadde gezocht; en stonden de gebroeders Tybaerts, met el en schaar gewapend, achter eene toonbank, met gouden engelkens op hemelsblauwen grond versierd, de klanten af te wachten, gereed om burger en boer, arm en rijk, geestelijk en

{==30==} {>>pagina-aanduiding<<}
wereldlijk van de overvloedige keus hunner uitgestalde en niet uitgestalde weefsels te bedienen.
En lang moesten zij op klanten niet wachten. Het uitlokkend voorkomen huns winkels en hunner waren, de civielheid hunner prijzen, de voordeeligheid hunner voorwaarden, de beleefdheid en vriendelijkheid, waarmee zij elkeen, zonder onderscheid van rang, bejegenden, de zorg, nauwgezetheid en trouw, waarmee zij tot de geringste bestellingen behandelden, deden én stedelingen én buitenlieden naar hun huis stroomen. Met den dag nam hunne klandizie toe; en weldra genoot de Engel eene befaamdheid, bij de vroegere niet te vergelijken. Op zon- en feest-, maar vooral op marktdagen, verdrongen de koopers zich op hunnen vloer, stonden zij tot vóor hunne deur, was de toeloop zoo groot, dat men met moeite de toonbank bereiken kon. De gebroeders hadden nauwelijks den tijd aan eten of drinken te denken, met iedereen te spreken en tevens te meten en af te snijden, uit- en in te pakken, te ontvangen en af te leveren. Hunne nering vermeerderde eindelijk zoozeer, dat zeven achtsten voor het minst der Vredewijkenaren en der dorpelingen uit de nabijheid met het nieuwerwetsche lijnwaad op korten tijd werden verzoend; dat dit lijnwaad er spoedig in slaagde het dure, ouderwetsche, ook in deftige familiën, te vervangen; en dat eerlang nog slechts eenige weinige verachterde menschen durfden staande houden, dat het verbruik er van iemand tot oneer verstrekte. Een jaar na de opening

{==31==} {>>pagina-aanduiding<<}
des winkels was in het steedje geen enkel bewoner meer, die niet beweerde van eerst af dien voorbeeldeloozen bijval der gebroeders te hebben voorspeld; geen, die zich niet op hun magazijn, als op eene openbare instelling, verhoovaardigde.
Zes jaar later werden Erasmus en Marcus tusschen de rijkste ingezetenen gerekend, golden zij voor notabiliteiten, en had schier iedereen hunnen vader den rondleurder, de nederigheid hunner afkomst, hun verblijf in eene achterbuurt en hun eigen marskramerschap vergeten. Daarentegen had men toen lang reeds in beiden hoedanigheden en bekwaamheden ontdekt, te voren nooit vermoed, en zich in geweten verplicht geacht hun in kerke- en gemeenteraad eene plaats in te ruimen, welke hun, volgens het algemeene oordeel, van rechtswege toekwam.
Het eenigste wat men zich, na die jaren, van hun armoedig verleden soms herinnerde, was de wonderbare wijze, waarop zij eigenaars van de Engel werden, en de buitengewone omstandigheden, welke dien aankoop, alsmee de opening huns winkels hadden vergezeld. Waar zij het geld hadden van daan gehaald, bleef een tergend raadsel, waarvan de scherpzinnigsten vruchteloos de oplossing zochten. Er waren daaromtrent verscheidene uitleggingen in omloop; doch niemand kon zeggen, welke den nagel op den kop sloeg. Aan spaarpenningen ten beloope van zevenduizend frank voor het huis en wie weet hoeveel voor de kosten van aankoop, van inrichting en bevoorrading

{==32==} {>>pagina-aanduiding<<}
des magazijns, viel niet te denken. Op het uithangbord stond: Tybaerts en Cie, Negocianten in Lijnwaad, wat sommigen deed besluiten, dat Cie voor niet weinig, wellicht voor alles in de onderneming moest wezen. Die uitlegging werd echter op goede gronden bestreden, namelijk op deze: dat geen Vredewijkenaar Cie kende, ooit gezien had; dat de gebroeders nooit van hem spraken, en handelden, alsof hij niet bestond. Men maakte daaruit op, dat hij niets anders was, dan eene commerciëele fictie, bestemd om de zaak een ernstiger aanzien te geven. Van eenen oom, die arm naar Amerika vertrokken, aldaar rijk en kinderloos was gestorven, werd ook gewaagd, zoowel als van beduidende winsten in Spaansche fondsen en van het trekken van het groote lot in eene Duitsche loterij. Bij slot van rekening moest men zich met gissingen vergenoegen en bekennen, dat al die veronderstellingen juist, maar evenzeer valsch konden wezen, vermits Erasmus en Marcus aan geen mensch ter wereld iets van den oorsprong huns vermogens en de beteekenis hunner firma zegden, en zij alleen dien oorsprong en die beteekenis met zekerheid hadden kunnen opgeven.


Marcus bij Erasmus.

Het was in de Engel, dat, tenzelfden tijde als Regina met Stoffel op de Vesten aan 't keuvelen was, tusschen de gebroeders Tybaerts, het gesprek werd gevoerd, dat wij hiervoren aankondigden.

{==33==} {>>pagina-aanduiding<<}

Marcus, die in de kamer naast die zijns broeders sliep, was, in zijne onderbroek en hemdrokmouwen, de wollen topmuts op het hoofd en de zelfeinden sloffen aan de voeten, bij Erasmus binnengetreden.
‘Broer!’ sprak hij.
‘Marcus?’ vroeg de ander, die, ofschoon wakker, nog te bed lag, maar, bij de intrede zijns broeders, overeind ging zitten.
‘Vindt gij niet, dat Regina weer verschrikkelijk lang wegblijft?’
‘Wat uur is het?’
‘Zes en half.’
‘En zij is uitgegaan?’
‘Kwaart voor vijven, als gewoonlijk. Ik ontwaakte, toen zij de straatdeur toetrok.’
‘Hm! Hm!’
‘De vroegmis eindigt om vijf en half. Als wij veronderstellen, dat er aan het Evangelie in gepredikt werd, kon zij toch vóor zessen tehuis zijn... En, ik herhaal het, 't is ruim half zeven.’
‘Waar zou zij blijven?’
‘Waar?... Het is niet moeilijk te raden...’
‘Niet?’
‘Och Heere, neen!’
‘Hoe verstaat gij dat, Marcus?’
‘Ik wil 't u zeggen, Rasmus... Ik geloof, ik ben bijna zeker, dat zij verkeering heeft!’
‘Hoe!’

{==34==} {>>pagina-aanduiding<<}

‘En dat zij tegenwoordig met haren vrijer op de Vesten wandelt.’
‘Onmogelijk!’
‘Ik zeg, dat ik er bijna zeker van ben.’
‘Ik begrijp het niet.’
‘Zoo wil ik 't u doen begrijpen.’
Bij het uitspreken dezer woorden, had Marcus eenen stoel gekregen, en was nevens het bed van Erasmus, die nog de noodzakelijkheid van op te staan niet scheen te gevoelen, gaan neerzitten.
‘Ik moet u bekennen,’ ging hij voort, ‘dat het mij schromelijk hindert. Eene meid, die verkeert, is eene pest in huis. Het hoofd staat haar niet naar 't werken, zij geeft niets om haar volk, en men loopt gevaar haar elk oogenblik te verliezen: van vrijen tot trouwen is maar éen stap voor zulke malloot, en dien stap doet zij, als men er het minst aan denkt... Wij hadden in den laatsten tijd veel tegenslag met de meiden, broer Rasmus; en hadde het langer moeten duren, ik ware er ziek van geworden... De eene bestool ons: ik konde des nachts niet slapen, wanneer ik vergeten had de tooglade (1) naar mijne kamer mee te nemen. De andere was spilziek: eene kwistekole, gelijk men 't in Vlaanderen noemt. Eene derde was lui en morsig: zij het ons huis als eenen stal liggen; eene vierde stout en kriegel: eene kribbebijt-
{==35==} {>>pagina-aanduiding<<}
ster, eene helleveeg, die ons uithangbord te schande maakte. Eene vijfde... Maar wat wil ik van de vijfde, de zesde, de zevende, enz. spreken? Gij weet even goed als ik, hoe ze allen waren, welke onaangenaamheden zij ons berokkenden, en hoe zwaar 't ons viel de beste langer dan éene maand te houden. Ik zeg u, dat ik ziek ware geworden, hadde het blijven duren... Gelukkig kregen wij toen Regina...’
‘Ha ja, Regina!’
Erasmus had de opsomming der wederwaardigheden, welke zij met hunne meiden beleefden, met waren angst aangehoord. Alleen de herinnering dier wederwaardigheden deed hem zoozeer aan, dat eene smartelijke uitdrukking zijn wezen betrok. De naam Regina bracht hem, als bij tooverslag, terug op zijn stuk. Ook kon hij niet nalaten dien naam met verrukking te herhalen en daarbij diep te ademen en te glimlachen, als iemand, die zich van een drukkenden last voelt ontheven, of die aan een dreigend gevaar ontsnapt.
Die zucht, die glimlach en die verrukking waren zijnen broeder niet ontgaan:
‘Regina!... Op welken toon spreekt gij dien naam uit?’ riep hij getroffen.
‘Wel, mij dunkt, dat mijn toon zeer natuurlijk is,’ antwoordde verwonderd Erasmus.
‘Hoor eens, broer,’ zei de argwanige Marcus droogjes, ‘indien gij een oog op het meisje geworpen hebt, zoudt gij wel doen het mij rechtuit te bekennen!’

{==36==} {>>pagina-aanduiding<<}

‘Ik!... Op mijne jaren!... Gij lacht er mee.’
‘Het is, dat het de zaak zou veranderen en al wat ik u verder te zeggen heb, noodeloos maken...’
‘Broer!’
‘Gij hebt zeker het recht het meisje gaarne te zien, tot vrouw te nemen, indien gij 't verkiest...’
‘Haar... tot... vrouw... nemen!’ stotterde Erasmus, in de uiterste verbazing, zijne handen naar den hemel van zijn bed heffende.
‘Alleen doe ik u opmerken,’ sprak de hardnekkige Marcus voort, zonder op den uitroep en het gebaar zijns broeders te letten, ‘alleen doe ik u opmerken, dat uw huwelijk ons van de achting, den eerbied en de genegenheid onzer medeburgers zou berooven. Gij kent ze, onze waarde medeburgers, gij weet, hoe ze zijn, en hoe het met ons aanzien en onzen invloed gedaan ware, indien zij den oorsprong van ons fortuin konden raden, indien zij vermoedden, dat... De fiere Mevrouw Van Loenhout, de trotsche Mijnheer Dillemans, al die voorname vrienden en kennissen, welke ons thans hoogschatten en bewonderen, zouden, gelijk vroeger, meer dan vroeger, met minachting op ons neerzien; uw kerkmeester- en mijn raadsheerschap waren om zeep; wij werden opnieuw versmaad, ver...’
‘Marcus!’
‘Ik versta u: gij zult haar niets openbaren, zij zal niets weten,’ vervolgde hij met bitterheid.
‘Maar de vrouwen, broer, de vrouwen!... Bij

{==37==} {>>pagina-aanduiding<<}
ondervinding ken ik ze niet; doch ik heb genoeg van haar gehoord, over haar gelezen, om ze niet te betrouwen. Zij zijn den duivel te slim en hebben het talent hare mans, in zekere oogenblikken, te doen uitbrengen wat zij willen, al wisten dezen voorslags, dat zij zich aan de galg klappen. Bij al hare eenvoudigheid zou Regina, indien zij u onder de pantoffel had, - en dat geschiedde alras, broer, - zou Regina, zeg ik, het middel vinden, om u aan 't babbelen te helpen, en eindigen met te vernemen, wat wij haar, wat wij geheel de wereld moeten verbergen!... En dan, ik herhaal het,’ fluisterde hij, als met schroom, ‘dan stortte het gebouw onzer achtbaarheid, onzer eerbiedwaardigheid in duigen; onze deugden en hoedanigheden werden geloochend; men keerde ons den rug; men...!’
‘Maar, Marcus, om de liefde Gods!’ sprak Erasmus, deze reis met zooveel klem, dat zijn broeder wel verplicht was naar hem te luisteren, ‘wat steekt gij u al in het hoofd?... Ik het meisje gaarne zien!... Haar huwen!... Wie peinst aan iets dergelijks?... Toen wij jong waren, dachten wij geen van beiden ooit aan vrijen of trouwen: wij hadden den tijd niet; en nu..., nu wij zestigers zijn, zou ik...? Het ware dol, onvergeeflijk, en ik versta niet, hoe gij mij voor zulk een domkop kunt aanzien... Zeker, ik houd van Regina, ik zie haar gaarne, doch niet op de wijze als gij meent... Zij is braaf, zindelijk, spaarzaam, gedwee: wij hebben nooit eene betere meid gehad en zullen

{==38==} {>>pagina-aanduiding<<}
nimmer eene betere krijgen. Ziedaar waarom ik daar straks haren naam met geestdrift uitsprak. Na uwe nare optelling van de lange reeks ondeugden, welke wij, vóor hare komst, moesten wegjagen, was het mij eene verlichting u haar te hooren noemen.’
‘Is dat alles?...
Alles!’
‘Heusch?’
‘Ik zweer het u!’
‘Laten wij er dan niet langer bij stilhouden,’ zei Marcus, eensklaps bedarende. ‘Laten wij liever zien wat ons te doen staat... Doch eerst wil ik u zeggen, waarom ik geloof, dat zij verkeert... Vóor een paar weken, vond ik haar, bij mijne terugkomst van het stadhuis, in druk gesprek met eenen jonkman... Zij was de deur aan 't afkeren... Toen ik naderde, spoedde zij zich in huis. Ik herkende in den knaap... Stoffel van Piet Dyckes, den pachter, die ons jaarlijks onzen voorraad aardappels levert.’
‘Stoffel!’
‘In den beginne zag ik daarin niets kwaads; maar toen het weinige dagen daarna weer gebeurde, werd ik achterdochtig. Ik vroeg haar wat het beduidde. Zij werd rood, stamerde, beleed, dat zij den jongen kende, en gaf mij verder een antwoord, dat aan niets leek. Het maakte mij ongerust. Ja, na al wat wij met hare voorgangsters uitstonden, zou het mij zeer spijten, meer spijten, dan ik zeggen kan, moesten wij haar verliezen. Ook keek ik sedert scherp toe. Stoffel vond

{==39==} {>>pagina-aanduiding<<}
ik niet meer aan de deur; maar verleden zondag bemerkte ik, hoe zij veel later dan anders uit de kerk kwam, en hoe wij eerst om zeven uur koffie dronken. Ik besloot evenwel tot heden te wachten, vooraleer u mijne vermoedens mee te deelen... En gij ziet het: 't is nogmaals zoo. Daarom zeg ik, dat zij op de Vesten wandelt, en dat wij aan dat wandelen, alias verkeeren, met den knecht van Dyckes moeten een einde stellen.’
‘Maar hoe?’
‘Het is om daarover met u te beraadslagen, dat ik hier ben... Het blijft dus eene uitgemaakte zaak, dat wij moeten zien haar te houden, niet waar?’
‘Of het!... Ik huiver bij het denkbeeld, dat zij ons den dienst konde opzeggen, en krijg de nachtmerrie, als ik de kwellingen naga, welke wij onvermijdelijk met nieuwe meiden zouden beleven!’
‘Dus, zij is ons onontbeerlijk?’
‘Onontbeerlijk is het woord. Zij eet niet veel, praat niet veel, en werkt als een muilezel. Zij is eene parel van eene dienstbode, gelijk men er, eilaas! heden weinige aantreft, dank aan onze Vredewijksche dames, die hare meiden door hoog loon en vleierij bederven; gelijk men er eerlang geene meer zal vinden.’
‘En gelijk wij er evenwel eene noodig hebben, Rasmus. Wij krijgen jaren, jongen: de oude dag staat vóor de deur. Wie zou ons, gelijk zij, oppassen en verzorgen, indien wij ziek werden!... Eene gasthuisnon of zwartzuster kan niet zorgvuldiger en lief-
{==40==} {>>pagina-aanduiding<<}
derijker zijn, zooals gij 't onlangs, toen gij aan die erge verkoudheid leedt, hebt ondervonden.’
‘Altemaal waar; doch...’
‘Het middel om haar te beletten door te gaan, meent gij? Luister: ik geloof er een te hebben...’
Erasmus luisterde. Wat het middel van Marcus beteekende, zullen wij verder zien. Voor het oogenblik bevredigen wij ons met aan te stippen, dat Erasmus het in den eerste een weinig kras, dat is trouwloos oordeelde, doch niet lang wachtte het allerkostelijkst, allergrappigst te noemen, en eindelijk het zoo drommelsch geestig vond, dat hij niet overeind in zijn bed kon blijven, maar al lachende op zijn oorkussen terugviel, en nog lang het uitproestte, nadat de beminde van Stoffel was tehuis gekomen, om in allerhaast de koffie voor de Heeren te zetten.


Wachten is de Leus.

Den volgenden zondag, na het einde der mis, bevond het meisje zich andermaal met Stoffel op de Vesten. Dezen keer zaten zij niet. Zij wandelden in het minst bezochte gedeelte van den Engelschen hof over en weder. Regina was, als altoos, kalm en ingetogen; Stoffel, daarentegen, scheen veel moediger en vroolijker, dan vóor acht dagen. Zijne bewegingen waren losser, zijne gebaren levendiger: geheel zijne houding verried zelfvoldoening en zelfvertrouwen. Met flerheid hief hij het hoofd in de hoogte, en een glimlach verhelderde schier onafgebroken zijn gelaat.

{==41==} {>>pagina-aanduiding<<}

‘Ja, Regina,’ sprak hij, ‘het is eene afgedane zaak: ik ben in mijne veertien dagen; met St-Pieter ga ik van Dyckes weg. Draveman was ter dege in zijd schik, toen ik mij bij hem aanbood. Hij liet mij nauwelijks eindigen, en vroeg, of ik niet van des anderdaags konde komen. Ik had des noods gekunnen, dewijl ik niet zinnens ben nog ooit als knecht te dienen, en was halvelings voornemens zijne vraag in te willigen, toen mij het spreekwoord: Bergen en dalen ontmoeten elkander niet, maar menschen wel, te binnen schoot. Ik besloot ordentelijk mijnen huurtijd uit te doen. Dan, dacht ik, valt er niets te zeggen; Piet Dyckes kan mij niet te na spreken, en... wie weet waarvoor het goed is... Daarbij, 't is eerstdaags St-Pieter, en nog een paar weken slechten kost, ruwen arbeid, gekijf en gevloek zullen mij niet deren: ik heb zoo lang er voor lief mee genomen. Ik moet aanstippen, dat, zoo de arbeid en de kost niet verbeterd zijn, het kijven en vloeken fel verminderd is, sedert ik den pachter mijnen dienst opzegde. Hij beschouwt mij bijna met ontzag, nu hij weet, dat ik voerman word, en spreekt mij haast beleefdelijk toe. Ja, zoo gaat het: hij meende, dat ik niet zonder hem kon, en daar hij ziet, dat hij zich bedroog, verandert hij teenemaal van gedragswijze! Het zou mij niet bevreemden, indien hij, eer het twee dagen verder is, mij goede woorden gaf, en beloofde mijne huur te verhoogen, om mij te houden. Doch, niet te doen: ik ga bij Tone. In den beginne zal ik slechts twee

{==42==} {>>pagina-aanduiding<<}
frank krijgen; “later zullen wij zien,” heeft hij gezegd. Ik ben zeker, dat het niet lang zal duren, of ik trek een zoo hoog loon, als de ruimst betaalde voerlieden.’
‘Des te beter, Stoffel.’
‘O, wij zullen er komen: daar ben ik niet bang voor, vooral, indien gij ook wat kunt verdienen... En, nu ik daarvan spreek, laat zien: hebt gij u bedacht? Wat zoudt gij zoo al kunnen aanvangen?’
‘Al wat gij wilt.’
‘Wij moeten iets uitkiezen, waarop veel winst en weinig verlies is... Wat denkt gij van een winkeltje van holblokken, houtskolen, turf en fosfoorstekskens?’
‘Ik denk... Verlies is er zeker niet op; maar de winst is klein, en op groote klandizie valt niet te rekenen: er zijn zooveel menschen, die er in doen. Het is te gemakkelijk.’
‘Gij hebt gelijk... Wat zegt gij dan van saai, breikatoen, garen, lint, spelden en naalden ? Ik ben overtuigd, dat daarmee een fraaie stuiver te verdienen is, en verlies kan er evenmin op wezen.’
Regina schudde het hoofd:
‘Als men dat alles in het groot kan inkoopen, dan zeg ik niet neen,’ meende zij, ‘dan kan de winst beduidend zijn; maar als men, gelijk wij, met kleine hoeveelheden moet innemen, dan zal de verdienste alweer niet veel beteekenen, vrees ik...’
‘Maar eindelijk, weet gij er iets beters op? Hebt

{==43==} {>>pagina-aanduiding<<}
gij een denkbeeld van iets winstgevenders, dat toch met eene kleinigheid kan ondernomen worden?’ vroeg Stoffel een weinig ongeduldig.
Regina peinsde een luttel. Daarna:
‘Om het u rechtuit te bekennen,’ antwoordde zij, andermaal het hoofd schuddende, ‘ik ben er niet wijs genoeg in. Gold het alleen een weinig van mijnen kant te winnen, totdat Tone Draveman uw loon verhoogt, dan ware het niets, dan geloof ik, dat holbokken, houtskolen, turf en fosfoorstekskens nog het best zoude zijn. Verlies is er in het geheel niet op: wat men niet verkoopt, kan men zelf gebruiken... Maar indien gij meer verlangt, zie ik er geen dag door...’
Stoffel was met dat antwoord maar half tevreden.
‘Meer verlangen!’ morde hij. ‘Het spreekt van zelf, dat wij niet altoos ons met een armzalig winkeltje of kraampje kunnen tevreden houden. Ik vraag niet, dat gij van eerst af grof en groot verdient, verre van daar. Maar mettertijd zou, gelijk ik reeds aanmerkte, de kleine zaak zich kunnen uitbreiden. Waarom konden wij later niet in hoeliekolen, kalk en steen handelen? Waarom zouden wij geen hout- en koolmagazijn hebben? Ik zie niet, dat het onmogelijk zou zijn. Daar is Flip Van Camp, mijn oud speelmakker, die thans zoo groote zaken doet, op zoo'n breeden voet leeft, en aan al de timmerlieden en metselaars van de stad levert... Hij is, zoomin als wij, er van gekomen: zijn vader was zandboer, en

{==44==} {>>pagina-aanduiding<<}
toen hij, Flip, met zijne vrouw zaliger trouwde, zat hij er stellig min goed voor dan wij. Hij was een ongelukkige metserdiener, die de helft van den tijd ledig liep, en zij een meisken uit de Kempen, die van toeten noch blazen wist, wat hen niet belet heeft welstellende lieden te worden... Waarom zouden wij 't ook niet?’
‘Gij vergeet, dat Flip Van Camp heeft geërfd van zijn vrouws broer, en dat het slechts was, toen hij geld in handen had, dat zijne zaken een gunstigen keer nam,’ zei Regina.
Mismoedig liet Stoffel het hoofd op de borst zinken.
‘Het is waar,’ bekende hij, ‘al te waar! O,’ ging hij de vuist ballende voort, ‘zeggen, dat er zonder geld niets is aan te vangen, wat iemand er bovenop kan helpen!.. Zeggen, dat men alleen met geld geld winnen kan!... Het is om zich de haren uit te rukken, om zich voor het hoofd te slaan, als men geen heeft, en toch gaarne zekere hoogte in de wereld zou bereiken!... Want, ziedaar, Regina, de gedachte alleen, dat wij zouden veroordeeld zijn, om tot onzen dood in armoede voort te sukkelen, dat wij nimmer de hoop zouden mogen koesteren, ook eenmaal welstellende, ja rijke lieden te worden, die gedachte beneemt mij den moed, rooft mij zelfs het genoegen, dat ik mij van de voermansplaats beloofde!’
Stoffel was eer- en geldzuchtig, gelijk men ziet. Acht dagen vroeger bepaalden zich nog zijne wenschen

{==45==} {>>pagina-aanduiding<<}
bij eene voermansplaats en een min of meer onafhankelijk bestaan. Thans reeds droomde hij van meer, en beschouwde het voermanschap en zijn huwelijk met Regina enkel als eenen trap om hooger te klimmen. Hij wilde ernstig zaken doen, allengs die zaken uitbreiden, niet om zijn bestaan te verzekeren, zijne onafhankelijkheid te bevestigen, maar om rijk te worden, om fortuin te maken. En daar hij wel inzag, dat het zoo gemakkelijk niet ging, als hij zich had voorgesteld; dat hem, althans gedeeltelijk, de grondstof ontbrak, waarmee de fortuinen worden aangelegd, verloor hij opnieuw den moed, en verviel in eene neerslachtigheid grooter dan degene, welke de goede Regina vroeger, door hare toestemming in hun huwelijk, zegepralend had bestreden.
Medelijdig beschouwde zij hem eene poos, terwijl hij, met gebogen hoofde en sprakeloos, langzaam aan hare zijde stapte. Dan, hare hand op zijnen arm leggende, hield zij hem eensklaps staan, en dwong hem naar heur op te zien.
‘Stoffel!’ voerde zij hem te gemoet: ‘begrijpt gij nu, waarom ik u de verledene week vroeg, of het niet raadzaam ware ons huwelijk uit te stellen en te wachten, tot ik wat meer gespaard had?’
‘Wachten!’ morde hij. ‘Wachten!... Wie weet hoe lang wij moesten wachten! En dan, het blijft altoos hetzelfde: gij zult sparen, ik verteren. Er konden lange jaren voorbijgaan, wij konden oud worden, eer gij iets van belang bijeenhadt.

{==46==} {>>pagina-aanduiding<<}

‘En zoo ik eens de verzekering had veel, heel veel bijeen te krijgen?’
Hij haalde de schouders op:
‘Heel veel!... Wat verstaat gij door heel veel?’
‘Wel, eenige duizenden frank misschien.’
‘Duizenden!’ riep hij ongeloovig.
‘Ja, duizenden!... Hoor: hoe zij 't te weten kwamen, versta ik niet; maar mijne meesters schijnen van ons voornemen de lucht te hebben gekregen.’
‘Uwe meesters!’
‘Zondag laatst, na den eten, juist toen ik met afwasschen gedaan had, kwamen zij te zamen bij mij, in de keuken. M. Marcus voerde het woord. Hij prees mij, dat ik er beschaamd over werd, en vroeg, of ik bij hen tevreden was. Ik kon niet neen zeggen, dat spreekt van zelf; want, ik heb het u nog bekend, Stoffel, 't is wezenlijk een goede dienst, de beste, dien ik tot hiertoe gehad heb... ‘Welnu,’ liet hij erop volgen, ‘als gij tevreden zijt, dan moet gij maar bij ons blijven, aan geene verandering denken. Wilt gij ons dat beloven?’ - Ik wist niet waar ik het had. Het was net, als hadden zij ons gesprek van des morgens afgeluisterd. Ook was ik zoo gepakt (1), dat ik niet kon antwoorden. ‘Indien gij ons dat wilt verspreken,’ hervatte M. Marcus, ‘dan zullen wij op onze beurt u iets beloven, dat u zonder twijfel aangenaam zal zijn....

{==47==} {>>pagina-aanduiding<<}
Wil ik 't haar maar zeggen?’ wendde hij zich tot zijnen broeder. M Erasmus glimlachte en knikte van ja. Toen: ‘Hoor, Regina,’ zei M. Marcus weer: ‘wij wilden 't u verzwijgen; doch het is misschien beter, dat gij van nu af weet, waaraan gij u moogt verwachten, in geval gij voortgaat trouw en naarstig ons te dienen, gelijk gij tot hiertoe deedt. Wij zijn beiden oud, kunnen het niet zeer lang meer trekken, en hebben geene bloedverwanten, die ons nauw aan het hart liggen... Welnu, indien gij niet verandert en bij ons blijft, indien gij belooft ons niet te verlaten, dan zullen wij u... in ons testament zetten, en voor geene kleinigheid, wees er zeker van.’ En daar ik, al meer en meer verbluft, neerkeek, en nog min kon antwoorden: ‘Bedenk u eens wel,’ voegde M. Erasmus er bij. ‘Gij moet u niet haasten, kind. Als gij ons zondag toekomend maar bescheid geeft, is het tijd genoeg. Wilt gij ons dan op het heilig woord beloven hetgeen wij verlangen, zoo wordt de volgende week ons testament gemaakt, en ge staat er in!’
‘Dat..., dat hebben zij gezegd?’ riep Stoffel, bleek van ontroernis, met bevende stem en schitterenden blik.
‘Ik herhaal u hunne eigen woorden.’
‘En... gaven zij te verstaan, voor hoeveel zij u in het testament zouden stellen?’
‘Met juistheid niet. Alleen meen ik uit M. Marcus' zeggen te mogen opmaken, dat het voor eenige duizenden kan zijn; want, vooraleer de keuken te

{==48==} {>>pagina-aanduiding<<}
verlaten, keerde hij zich in de deur nog om, en: “Onthoud wel: het zal niet voor eenen appel en een ei wezen,” lachte hij. “Wij zijn rijk en zonder bloedverwanten, wien wij verplichting hebben.” - Wat denkt gij er van, Stoffel? Wat zal ik doen?’
‘Wat ik denk! Wat gij zult doen!’ riep Stoffel opgetogen. ‘Ja zeggen, meisken! Blijven! Beloven! Al beloven, wat zij willen!’
‘Doch het wachten?... Zal het niet te lang duren voor u, die zoo haastig waart?’
‘Het wachten heeft nietmetal te beduiden, zoodra gij in het testament staat!.... Lang duren! Het kan niet lang duren: zij zijn inderdaad allebei oud. En toch, al duurde het lang... Ja, zoo gij enkel eene beuzeling mocht verhopen, dan... Maar nu, na hetgeen M. Marcus, die goede M. Marcus van geene kleinigheid en geene bloedverwanten heeft gezegd; na hetgeen hij er in de deur heeft bijgevoegd... Want het is de waarheid, Regina: zij zijn rijk, steenrijk!... Piet Dyckes, die zich op zijne hoeve en zijn ander goed zooveel laat voorstaan; die voor geenen pachter in de omstreken moet onderdoen, placht altoos te zeggen, dat hij zeker was zijn fortuin verdubbeld te zien, indien hij maar voor een vierde in de erfenis der Tybaertsen mocht komen... Ik was haastig, ik ontken het niet; doch het testament verandert de zaak. Na hunnen dood zullen wij zeer waarschijnlijk niet eens noodig hebben iets bij de hand te nemen. Wij zullen wellicht van zelf op onze renten kunnen leven.’

{==49==} {>>pagina-aanduiding<<}

‘Dus raadt gij mij?’
‘Ras den koop toe te slaan, ras!.. 't Is bijkans jammer, dat gij 't niet reeds gedaan hebt... Maar het is nog niet te laat: zij hebben u tot heden tijd gelaten, om hun bescheid te geven.’
Nog eene poos werd er gewandeld en gepraat. Stoffel scheen een geheel ander mensch. Zijne tevredenheid was niet alleen teruggekeerd, maar merkelijk verhoogd. Nooit zag Regina hem zoo gelukkig. Hij babbelde als eene ekster, lachte, dat het den omtrek rond klonk, en bouwde luchtkasteelen, zoo schoon, zoo verlokkend, dat het meisje zelf zich van nu af half eene rentenierster waande. Het kwaart voor zeven eerst, dacht zij er aan naar huis te keeren, wat ten gevolge had, dat de gebroeders Tybaerts dien zondag nog later hunne koffie dronken, dan de twee vorige.


Tien Jaar later.

Tien jaren zijn verloopen sedert den dag, waarop Stoffel aan Regina ried bij de gebroeders Tybaerts in dienst te blijven.
Erasmus heeft korteling het tijdelijke met het eeuwige verwisseld. In den gezegenden ouderdom van 74 jaar, 8 maanden en 12 dagen overleden, is hij, tot aan zijnen dood, lid van den raad der kerkmeesters gebleven, en omringd van de achting, den eerbied en de genegenheid zijner stadgenooten ten grave gedaald. Zijn afsterven werd als eene openbare ramp betreurd,

{==50==} {>>pagina-aanduiding<<}
en zijne lijkplechtigheid met eenen luister gevierd, die ze op dezelfde lijn als degene des laatsten dekens zaliger en des vorigen burgemeesters stelde. Na eene prachtige uitvaart in de hoofdkerk, bijgewoond door geheel de bevolking van Vredewijk, hebben de voornaamste inwoners hem naar zijne laatste rustplaats vergezeld. Op zijn graf zijn niet minder dan zeven lijkredenen uitgesproken, alle vervuld met den lof zijner deugden en lang en breed uitweidende over de gewichtige diensten, door hem aan Kerk en Staat bewezen. Ook heeft iedereen bij de herinnering zijns vromen en eervollen levenswandels geweend, eene schop aarde op zijne kist geworpen en het kerkhof verlaten met de overtuiging, dat Vredewijk een zijner verstandigste en rechtschapenste burgers, een zijner braafste en verdienstelijkste zonen had verloren.
Marcus leeft nog. Meer dan ooit is hij de man van aanzien en invloed, dien wij kennen. Bij de laatste verkiezing voor den gemeenteraad, was het getal stemmen, welk hij bekwam, veel grooter dan voorheen, grooter dan eenig ander lid, burgemeester en schepenen niet uitgezonderd, vereenigde: slechts drie witte briefkens dorsten zich tegen hem verklaren. De fiere Mevrouw Van Loenhout, de trotsche Mijnheer Dillemans en overige notabiliteiten schijnen de dosis achting, eerbied en genegenheid, welke zij voor zijnen broeder koesterden en sedert diens dood beschikbaar hadden, op hem te hebben overgedragen, zoodat hij thans dubbeld ontzien, bemind en bewon-
{==51==} {>>pagina-aanduiding<<}
derd wordt. En hoe kan het anders? De Engel doet, bij voortduring, uitmuntende, schitterende zaken, want de verachterde lieden, die van het nieuwerwetsche lijnwaad afkeerig gebleven waren, zijn allen bekeerd, en Marcus geldt voor eenen der rijkste inboorlingen van Vredewijk; want als erfgenaam van Erasmus heeft hij gansch het reusachtig vermogen der firma Tybaerts en Cie in zijn bezit.
En Regina? En Stoffel? zal men vragen. Regina en Stoffel bevinden zich, op ettelijke kleine veranderingen na, in denzelfden toestand als vóor tien jaar. Stoffel is nog altoos bij Tone Draveman, en rijdt wekelijks eenige malen met de vrachtkarre op N... over en weder, in afwachting dat het legaat van Regina hem toelate te trouwen en eene zaak in het groot te beginnen, of beter, als een heer van zijne renten te leven. Tot twee en een halven frank per dag heeft hij het kunnen brengen; tot drie frank niet. Ziehier de reden: gedurende de eerste jaren van zijn voermanschap liet zijn gedrag niet het minst te wenschen. Stipt op zijnen tijd vertrekkende, kwam hij even stipt te zijner bestemming aan, was uiterst nauwkeurig in het afleveren van vaten, kisten, balen en pakken, beleefd en gedienstig, men kan niet meer, voor verzenders en destinatarissen. Hij werdt als het puik der voerlieden geroemd en zijnen makkers tot voorbeeld gesteld. Van daar eene eerste verhooging van loon. Sinds is de kaart gekeerd: hij is aan den drank geraakt, en die om-
{==52==} {>>pagina-aanduiding<<}
standigheid maakt alle verdere uitlegging overbodig. Hij heeft tot zichzelven gezegd, dat sparen van zijnen kant nutteloos is, vermits hij niet missen kan gegoed te worden; en daar hij bemerkte, dat, ondanks zijne berekening van vroeger, zijne daghuur meer dan toereikend was, om in zijn onderhoud te voorzien, heeft hij welwijselijk besloten, bij middel van het overschietende dier huur, het getal glazen bier en borrels klare, eenen voerman onontbeerlijk, te vermeerderen. Op die wijze is hij allengs een dronkaard geworden, en dagelijks wordt het moeilijker hem anders dan tusschen twee waters, dat is dan met een halven of een geheelen roes, aan te treffen. Juist daarom heeft Tone Draveman, die, zegt hij, den breugel kent, en thans dikwijls klachten over zijne nalatigheid en onbeschoftheid hoort, het onnoodig geoordeeld zijn loon tot drie frank te brengen, iets wat overigens Stoffel 
zich niet bijzonder aantrekt, daar, gelijk hij met veel scherpzinnigheid aanmerkt, de oude Tybaerts - Marcus loopt op zijne zeventig, - niet eeuwig kan leven, en eerlang moet eindigen met de belofte, aan Regina vóor jaren gedaan en sedert menigwerf vernieuwd, als een eerlijk en gewetensvol man daar hij is, door zijn afsterven te vervullen.
Wat Regina aangaat, zedelijk veranderd kunnen wij haar niet noemen. Nog immer is zij de zedige, eenigszins bedeesde deerne, welke wij, vóor tien jaar, op eenen zondag morgen de kerk zagen verlaten, om met Stoffel zich in de richting der Vesten te begeven;

{==53==} {>>pagina-aanduiding<<}
de brave, zindelijke, zuinige, arbeidzame meid, de parel, aan welker diensten Erasmus en Marcus zooveel prijs hechtten, welke zij met zoo innige spijt hun huis zouden hebben zien verlaten. Lichamelijk bleef zij ongelukkig niet dezelfde. Zonder juist schoon te zijn, was zij, men zal het zich herinneren, niet onaangenaam met hare regelmatige trekken en sprekende oogen. Eilaas ! thans is zij werkelijk leelijk geworden. Zij is tien jaar ouder en bijgevolg eene jonge dochter van omtrent de veertig ; doch het zijn de jaren niet, welke haar uiterlijk hebben misvormd. De arme sloof heeft, sedert wij haar de laatste maal met Stoffel ontmoetten, de rotkoorts of, met een deftiger, geleerder, min verstaanbaar woord, den typhus gehad, en die vreeselijke ziekte liet bij haar blijvende sporen na. Hare gezichtskleur is vaal geworden, hare oogen staan dof. Haar glinsterend zwart haar is uitgevallen, en niet weder ingegroeid. Haar fijnbesneden neus en lippen zijn gezwollen, en hare slanke gestalte heeft zich gekromd. Zij lijkt een bijna afzichtelijk oud wijveken, in hetwelk men met veel moeite de voormalige Regina kan herkennen.
Of Stoffel haar nog bemint? Wij durven het niet verzekeren, daar zij, in haar huidigen toestand, wel iets heeft van een vrouwmensch, dat men, een weinig onbeleefd, maar tamelijk juist en schilderachtig, eene remedie tegen de liefde placht te heeten. Ten andere is het voor ons hoogst twijfelachtig, of hij haar ooit waarlijk bemind hebbe. Aan hunne kennismaking had,

{==54==} {>>pagina-aanduiding<<}
althans van zijnentwege, liefde, oprechte, belanglooze liefde, geen deel. Hij was alleen in de wereld zonder magen, zonder vrienden; zij bevond zich nagenoeg in hetzelfde geval, want hare moeder leefde verre verwijderd. Daarbij was de jongen van een ontevreden aard, en had behoefte aan een wezen, dat naar het relaas zijner wezenlijke of ingebeelde grieven luisterde. Dit wezen had hij in Regina aangetroffen, wier liefderijk gemoed als voorbeschikt was, om in een anders lijden te deelen, die niets liever wenschte, dan anderen te troosten en op te beuren. Zoo ontstond hunne verkeering. Van lieverlede begon eigenbelang, altoos van Stoffels zijde, eene grootere rol in die verkeering te spelen. Hij was geld- en eerzuchtig, gelijk wij zagen, doch zonder moed of verstand genoeg, om zijner gelden eerzucht voldoening te verschaffen. Regina's spaarpot, dien hij beter gevuld meende, dan deze werkelijk was, en daarna de belofte van het legaat hadden hem verlekkerd. Nu zelfs verlekkeren zij hem nog meer, want hij gevoelt, wanneer hij nuchter is, dat zij alleen hem voor kommer en ellende in den ouden dag kunnen behoeden. Ziedaar waarom het leelijk worden van Regina hem weinig deert, waarom het hem niet belet haar, op zijne manier, te beminnen, of liever, met haar te blijven gaan, gelijk het in zijne taal heet.
Niet minder moeilijk valt het te zeggen wat Regina eigenlijk voor hem gevoelt. Dat zij hem vroeger liefhad, is buiten kijf. Met hare teerhartigheid en hare warme deelneming voor ieders lijden, moest zij hem

{==55==} {>>pagina-aanduiding<<}
beminnen, zoodra hij haar zijn leed kloeg, en te meer naarmate hij zich ongelukkiger geloofde. Hadde hij gewild, zij hadde hem bovenmate bemind, zij ware in staat geweest voor hem zich de zwaarste zelfopofferingen te getroosten, de ergste gevaren te trotseeren. Dan, hij heeft het niet gewild, niet kunnen willen, wijl hij te baat -, te ikzuchtig is, wijl hij haar niet beminde, niet konde beminnen, gelijk zij het wenschte en verdiende. Ook heeft zij sinds lang de dorheid zijns harten begrepen, en is sedert dien het warmere gevoel, dat zij eens voor hem koesterde, sterk bekoeld. Zelfs is zij hem niet eens dankbaar meer voor zijne standvastigheid en trouw, want zijne drijfveren zijn voor haar geen geheim, en zij weet waarom haar misvormd gelaat en hare gebogen gestalte hem niet afschrikken. Hare genegenheid voor hem is tegenwoordig enkel eene zaak van gewoonte; en het ware niet onmogelijk al denkt hij 't wellicht niet, dat zij den eenen of anderen dag hem de verkeering afzeide, en hem aan het rampzalig lot overliet, welk hij, als onverbeterlijk dronkaard, onvermijdelijk te gemoet gaat.
Om zoo te spreken, hebben wij verscheidene zeer gegronde redenen, waarvan wij enkel de twee voornaamste zullen opgeven. Vooreerst heeft Marcus met Stoffel niet op, integendeel. Het laat zich bevroeden. Dat Regina inderdaad voornemens was de Engel te verlaten, om met den voerman te trouwen, toen zij het raadzaam achtten haar door testamentelijke beloften in hunnen dienst te houden, hebben de gebroeders later

{==56==} {>>pagina-aanduiding<<}
geweten. Hadden zij, in het vervolg, over het lang wegblijven hunner meid, den zondag morgen of bij andere gelegenheden, als: te biechten gaan, boodschappen doen en dergelijke, te klagen, dan vernamen zij weldra, dat Stoffel de grootste schuldige was; want wat kan in eene kleine stad, hoe heimelijk ook, gebeuren, dat niet een uur nadien in het Leesgezelschap en andere kringen, in het huis van Mevrouw Van Loenhout, Mijnheer Dillemans en twintig anderen wordt rondgebriefd ? De voornaamste oorzaak tot misnoegen heeft Marcus echter bij het overlijden van Erasmus gekregen. Wilde Stoffel Regina niet zoeken wijs te maken, dat de haar gedane beloften alstoen reeds een begin van uitvoering vereischten ?.... Dat had hij, en zelfs zoo verre haar tot zijne zienswijs overgehaald, dat Marcus verplicht was haar aan het verstand te brengen, hoe het testament van Erasmus hem enkel den last opdroeg die beloften bij zijnen dood na te komen. Het spreekt van zelf, dat zulke schaamtelooze stoutheid niet geschikt was, om hem gunstig voor Stoffel te stemmen. Ook begon hij van dan af voor goed den invloed te ondermijnen, dien nog de knaap op het meisje uitoefende, het wantrouwen te versterken, dat zij al geruimen tijd te zijnen opzichte koesterde, het misnoegen te vergrooten, welk zijn dronkemanspraat en wangedrag haar veroorzaakten. Thans gaat geen dag meer voorbij, zonder dat hij het een of ander ten nadeele van Stoffel haar in het oor blaast, zonder dat hij, bij middel van toespelingen en voorbeelden,

{==57==} {>>pagina-aanduiding<<}
hare aandacht vestigt op de droevige misrekeningen, waaraan zij, na zijnen dood, met al haar geld, zich zal blootstellen, indien zij niet van gedachte verandert en Stoffel laat loopen, waar hij goed voor is.
Onze tweede reden is nog gewichtiger. Men oordeele: Dolf Verheyen komt sedert eenige maanden veel bij Tybaerts aan huis, en staat met Regina op den besten voet. Hij praat gaarne met haar, bewijst haar kleine diensten en brengt haar keukenrecepten, hem door vader en moeder voor haar ter hand gesteld. Marcus haalt hem aan en ziet met welgevallen, dat de jonkman zijne meid te vriend houdt. Dikwijls, als hij hem met Regina in de keuken aan het praten vindt, vertoont zich een glimlach op zijn gelaat, die Stoffel niets goeds voorspelt. Wij vreezen, dat de raadsheer op een plan broeit, hetwelk den voerman, indien het zich verwezenlijkt, eene bittere teleurstelling moet berokkenen. Vooraleer dit plan verder te bespreken, is het noodig op onze stappen terug te keeren en uit te leggen wie Dolf Verheyen is, in welke hoedanigheid hij de Engel bezoekt, en welke betrekkingen bestaan tusschen hem en den meester van dit zoo gunstig gekend, zoo hoog gegeroemd handelsgesticht.



{==58==} {>>pagina-aanduiding<<}

Een domme Streek en zijne Gevolgen.

Dolf of, gelijk zijne moeder en de oude jongejufvrouwen van Vredewijk hem noemen, Dolfken Verheyen, is de zoon van Judocus en van dezes tweede vrouw, eene voormalige kamenier van Mevrouw Van Loenhout, met name Anna Cornelia Amelberga Vanden Heuvel.
Judocus Verheyen was vroeger, dat is vóor circa dertig jaar, bakkersknecht. Hij diende bij eene weduwvrouw zonder kinderen, die er goed in zat, en den naam had het beste krentenbrood te verkoopen, dat in de gansche stad te vinden was.
Een volle neef van vaders zijde des ouden Tybaerts zaliger, Marcus' en Erasmus' vader, wiens moeder ook eene Verheyen geweest was, had Judocus, bij zijne komst in de stad, - hij was een boerenjongen van Klippeloo, - zich eerst en vooral tot neef Tybaerts gewend, die, veel ouder dan hij en te Vredewijk sedert lang gevestigd, hem ernstige diensten kon bewijzen. Neef Tybaerts, een allerbest mensch, zeer op instandhouding van familiebetrekkingen gesteld, had hem met open armen ontvangen. Ofschoon zelf niet ruim gehuisd en, als marskramer, het niet te breed hebbende, aarzelde hij niet den jongsten zoon zijns ooms weken achtereen kost en inwoning te verleenen, zonder een cent schadeloosstelling, en zijne eigen zaken te verwaarloozen, om met hem bij al de

{==59==} {>>pagina-aanduiding<<}
bakkers - neef Verheyen wilde met geweld bakker worden, - rond te gaan en te hooren, of ze hem ook in de leer konden nemen. Zoo was hij er op den duur in geslaagd hem bij gemelde weduwe te plaatsen. Dat was het geluk van Judocus. De bakkerin, eene vrouw van jaren, die aan haar overleden man, een ziekelijken sukkel, weinig vreugd beleefd had, kreeg met hem op: hij was eene flink, opgeschoten kerel van viermaal zeven, die onder een zeer eenvoudig, zelfs sulachtig voorkomen, eene tamelijke maat loosheid wist te verbergen. Toen hij zijn ambacht genoeg kende, wachtte zij niet lang haren meesterknecht door te zenden en hem, Judocus, het bewind over de bakkerij te vertrouwen. Zes maanden nadien schonk zij hem hare rimpelige hand, en maakte hem alzoo heer en meester van haar eerbiedwaardigen persoon en niet minder eerbiedwaardigen broodwinkel.
Zoolang Judocus knecht bleef, ging alles wel. Hij hield veel van neef Tybaerts, kwam des zondags en op andere dagen, als er niet op het land gegaan werd, na verrichten arbeid, hem bezoeken, wandelde met vader en zonen naar buiten, of ging met hen zijn glas bier drinken. Langer duurde het evenwel niet; en, zoodra hij met de weduwe gepaard en van knecht tot meester opgeklommen was, begon zijne vriendschap voor de marskramers gevoeliger wijze te dalen. Ter bruiloft werden zij verzocht; doch in de wittebroodsweken reeds verwijderde hij zich van bloedverwanten, die hem niet meer dienstig konden zijn, ep wier

{==60==} {>>pagina-aanduiding<<}
geringe stand hem niet toeliet bij zijne klanten en nieuwe kennissen met hen te pralen. Hij brak zoetjes aan de verkeering met hen af, zag soms in maanden niet naar hen om, en liet meestijds zeggen, dat hij niet tehuis was, als zij hem een bezoek brachten. Allengs werd de verwijdering grooter. Er kwam een tijd, dat hij zich der Tybaertsen openlijk schaamde, hen straffeloos liet kleinachten, wanneer in herberg of gezelschap het gesprek over hen liep, en eindelijk zelfs alle verwantschap met hen stoutweg loochende. Bij den dood van vader Tybaerts was de bakker zoo verre, dat hij glad scheen te vergeten, hoe des rondleurders moeder eene Verheyen geweest was. Hij woonde noch den lijkdienst, noch de baarmissen (1) van zijnen neef bij, en gedroeg zich voortaan tegenover dezes zonen erger, dan hij tegenover wildvreemde menschen hadde durven doen. Wij moeten te zijner verontschuldiging er bijvoegen, dat hij, door vlijt en overleg, in betrekkelijk korten tijd, de bakkerij een duurzamen bloei wist te verzekeren en het kapitaaltje zijner vrouw, bij middel van een kleinen handel in graan, beduidend te vermeerderen.
Den ouden Tybaerts had de ondankbaarheid van Judocus fel gegriefd. Hem moedwillig de familiebanden ziende verscheuren, zoo heilig in zijne oogen, had hij zijne zonen op het hart gedrukt den verwaanden zot - het waren zijne eigen woorden, -

{==61==} {>>pagina-aanduiding<<}
aan zijnen hoogmoed over te laten, geene pogingen hoegenaamd te beproeven, om die banden heraan te knoopen, en, mocht het hun eenmaal voorspoedig gaan, en wilde hij, van zijne dwaling terugkeerende, opnieuw hen naderen, geenen stap te zijner tegemoetkoming te zetten. Dat Erasmus en Marcus die aanbeveling niet in den wind sloegen, ja ze niet eens behoefden, zal men begrijpen. Het onvergeeflijk gedrag des neven had ook hen verontwaardigd, verbitterd, te meer, daar zij zich van zijn huwelijk met de bakkerin zekere stoffelijke en zedelijke voordeelen hadden beloofd, waarvan de berooving voor hen gelijk stond met eene werkelijke rechtsmiskenning. Toen dus zijne afwezigheid van den lijkdienst huns vaders zijner ondankbaarheid en versmading van de banden en plichten der maagschap de kroon opzette, steeg hunne verontwaardiging, verbittering ten top en zwoeren zij hem zijn schandelijk gedrag nimmer te vergeven. Zonder met elkander af te spreken, besloten zij, ieder bij zichzelven, zich op den verwaten deegkneder-graanbijter - zij vonden geen hatelijkeren naam, - te wreken, hem vroeg of laat zijnen hoogmoed te doen bezuren, en, gelukte het hun inderdaad zich boven hunnen tegenwoordigen stand te werken, onverbiddelijk te zijn voor den ontaarden bloedverwant, die zich, na al hetgeen hun vader voor hem gedaan had, niet schaamde hen snood en laf te verzaken.
Aan Judocus konden de vijandelijke gevoelens,

{==62==} {>>pagina-aanduiding<<}
welke de Tybaertsen te zijnen opzichte bezielden, niet ontgaan. Tot dan toe hadden zij hem en zijne vrouw, ondanks hun misnoegen, op straat gegroet. Sedert den dood huns vaders vreesden zij niet hem den goeden dag te weigeren. Zij achtten het onnoodig zelfs naar de lucht of den grond te kijken, wanneer zij hem tegenkwamen, maar zagen hem vlak in het gezicht, zonder spreken, zonder een enkel teeken van beleefdheid, of wendden met gemaaktheid het hoofd af. Dat was stout voor Vredewijk, alwaar niet zelden doodvijanden elkander in het openbaar als boezemvrienden bejegenen, en verried een meer dan gewonen graad van wraakzucht. Toch stoorde hij er zich luttel aan. Hoe zou ook de welgezeten bakker Verheyen, wiens oven het lekkerste krentenbrood leverde, die de eerste familiën der stad onder zijne klanten telde, handel in granen dreef, hoe zou die zich aan den wrok van twee arme stakkers, twee ellendige marskramers gestoord hebben? Was hij niet te verre boven hen en huns gelijken verheven, om eenig nadeel in zijne zaak of faam van hunnentwege te duchten? Mocht hij integendeel zich niet gelukkig achten op die wijze van hen af te raken, zich niet verheugen henzelven te zien beseffen, hoe onbetamelijk, onmogelijk alle betrekkingen tusschen zijn gezin en zulke neven zouden wezen? O ja, dat mocht hij gewis! Werd hij niet tot zeker punt onder de burgers van tweeden en derden rang ontzien en geëerd? Was hij niet een der invloedrijkste leden

{==63==} {>>pagina-aanduiding<<}
van het bakkersgild? Verscheidene zijner collega's, eenige zijner geburen, en twee, drie boeren, die des zaturdags hun koren te Vredewijk ter markt brachten, en bij wie hij gewend was te koopen, luisterden immers gaarne naar hem, als er van politiek werd gesproken? Bij elke verkiezing konde hij immers minstens over zes stemmen, de zijne medegerekend, beschikken? Hoe zou hij zich dan over de ongunstige denkwijze, zelfs over den haat van lieden bekommeren, die tot de geringste klas behoorden, waarschijnlijk altoos zouden behooren, en wier tevredenheid en genegenheid alleen hem tot nadeel en oneer konden verstrekken?
Zoo dacht, zoo redeneerde Judocus tot daags vóor den aankoop van de Engel door zijne arme bloedverwanten. De tijding van dien aankoop was voor hem, meer nog dan voor de andere Vredewijkenaars, een ware donderslag. Ineens kreeg hij als een duister voorgevoel van de glansrijke rol, welke Marcus en Erasmus geroepen waren eerlang in de Vredewijksche wereld te spelen. Het verontrustte hem geweldig. Wel poogde hij eenigen tijd het gelukken hunner onderneming te betwijfelen, en schaarde hij zich in de rangen der hardnekkigste tegenstanders van het nieuwerwetsche lijnwaad; doch wat hielp het? Weldra werd alle twijfel bespottelijk, moest hij zich met iedereen tot dit lijnwaad bekeeren. De benoeming van Erasmus tot kerkmeester en die van Marcus tot raadslid voerden zijne onrust ten top. Zij overtuigden

{==64==} {>>pagina-aanduiding<<}
hem meer en meer, dat hij een dommen streek begaan had met de marskramers te verongelijken, te verloochenen, tegen zich in het harnas te jagen. Hij nam een kort besluit. Hij wilde, kost wat kost, dien dommen streek weer goed maken en zich uit den ongelukkigen toestand redden, waarin hij zich tegenover hen had geplaatst. Hij wilde het uiterste wagen, om zich met hen te verzoenen, ja, moest het zijn, zich de bloedigste vernederingen getroosten, om opnieuw door hen in genade te worden aangenomen; om opnieuw het recht te hebben zich des noods op familiebanden te beroepen, zoo onvoorzichtig, zoo roekeloos door hem verscheurd.
Dáar wachtten hem de gebroeders Tybaerts. Getrouw aan de aanbeveling huns vaders, niet minder dan aan hun persoonlijken wrok, lieten zij hem den smartelijken kelk der zelfvernedering tot den bodem ledigen, de lafste middelen aanwenden, tot de onteerendste fleemerijen de toevlucht nemen, zonder hem den troost te gunnen het terugwinnen hunner genegenheid in het verste verschiet vooruit te zien, zonder hem het flauwste straaltje hoop op eene betere toekomst, op de eindelijke bedaring huns rechmatigen toorns te laten opvatten. Hij was begonnen met deemoedig hen op straat te groeten. Lang verwaardigden zij zich niet dien groet te bemerken, laat staan te beantwoorden. Het schrikte hem niet af: hij ging voort, bij elke ontmoeting, zich zoo klein mogelijk voor hen te maken, letterlijk voor hen in het Stof te kruipen. Tevergeefs! Na jaar en dag was hij

{==65==} {>>pagina-aanduiding<<}
er niet in geslaagd hun iets meer dan een trotschen hoofdknik, nog krenkender dan hunne vroegere onbeleefdheid, af te dwingen. Er verliepen jaren, vooraleer zij er konden toe besluiten hem met een koelen, doch betamelijken wedergroet te vereeren; en toen hij, eens zoo verre, zich vleide gewonnen spel te hebben en, bij eene volgende gelegenheid, het waagde hen te naderen, om met het smeekendste gezicht en in de zoetsappigste bewoordingen naar den staat hunner gezondheid te vernemen, blikten zij hem, als verbaasd over zooveel vermetelheid, met verachting aan, maten hem stilzwijgend van het hoofd tot de voeten, en keerden hem den rug toe... Troffen zij hem in gezelschap aan, dan hielden zij van zijne aanwezigheid geene rekening, deden alsof zij hem niet kenden, nooit iets uitstaans met hem gehad hadden, alsof hij voor hen niet bestond, niet bestaan kon, alsof hij geheel niet in de wereld geweest ware.
Niet beter voer hij met de brieven en geschenken, welke hij zich verstoutte bij hen aan huis te zenden. Ongeopend werden de eene, onaangeroerd de andere hem regelmatig teruggestuurd. Toch gaf hij den moed niet op. Hij was uitvinder eener nieuwe soort van boterkoeken met krenten, een niet onsmakelijk gebak, dat, onder den naam van familiekoeken, thans nog te Vredewijk op koffievisieten prijkt. Eens kwam hij op den inval hun een dozijn van die koeken te schenken. Hij had ze opzettelijk voor hen vervaardigd en er al zijne kunst, met zijne fijnste bloem, zoetste melk,

{==66==} {>>pagina-aanduiding<<}
verschte eieren, frischte boter en duurste krenten, er aan te koste gelegd. Wat hem op dien inval bracht, was de onverhoopte omstandigheid, dat de drie laatste brieven, welke hij hun schreef, hem niet terugkwamen. Denzelfden avond ontving hij een groot pak aan zijn adres; en, bij de opening, bleek, dat het de drie ongelezen brieven en de twaalf ongerepte koeken bevatte, met eene nota geheel in den vorm van een handelsschrijven. De Heeren Tybaerts en Cie, negocianten in lijnwaad, te Vredewijk, verzochten daarbij in het vervolg van dergelijke bezendingen verschoond te blijven, daar het artikel niet bij hunne zaak hoorde, en de firma niet voornemens was met den zender handelsbetrekkingen aan te knoopen!...
Meer dan het vierde eener eeuw duurde dien toestand voort, zonder dat iets dien wijzigde of liet vermoeden, dat hij ooit zou gewijzigd worden. Vrouw Verheyen stierf: Erasmus en Marcus namen er geene notitie van. Judocus hertrouwde. In persoon ging hij hen op de bruiloft noodigen. Hen niet kunnende te zien krijgen, gaf hij zijne boodschap der meid in roerende woorden af, haar bezwerende zijne voorspraak bij de heeren te zijn; doch wie niet op de bruiloft verschenen, waren zij. Zijne tweede vrouw schonk hem een zoon. Beiden sloegen het peterschap af, iets wat zij anders aan geene huisvaders weigerden, zelfs aan de armste niet, als dezen stout genoeg waren, om 't hun op te dragen. Toen Dolfken - zoo heette het zoontje, - zijne Eerste Communie deed, richtte Judocus een groot feest in,

{==67==} {>>pagina-aanduiding<<}
of het mocht gebeuren, dat de gebroeders, in aanzien van de beduidenis der plechtigheid, zich lieten vermurwen en deze reis zijne uitnoodiging aanvaardden; doch het was alweder mis. Om kort te gaan, wat hij poogde en beproefde, uitpeinsde en verzon, waagde en zich onderwond, de Tybaertsen toonden zich inderdaad onverbiddelijk. Na meer dan vijf en twintig jaren, was nog vorenvermelde koele, doch betamelijke wedergroet het eenigste, wat de bakker van zijne onverzettelijke bloedverwanten, ten koste van zoovele vernederingen en laagheden, had kunnen bekomen, het eenigste, wat hem de hoop op een gedeelte van het ontzaglijke erfdeel van Marcus en Erasmus voor zich of zijn zoon niet geheel deed opgeven.


Dolfken en het Plan van Marcus.

Eerst sedert het overlijden van Erasmus is in dien toestand verandering gekomen. Verheyen en zijn zoon wachtten zich natuurlijk wel deze maal op de begrafenisplechtigheid te ontbreken. De wijze, waarop zij zich in de kerk en op het kerkhof gedroegen, was zeer geschikt, om Marcus, wiens gemoed bereids door 't verlies des broeders was verteederd, tot vredelievender gevoelens te bewegen. Onder de offerande toonden zij zich zoo rechtzinnig bedroefd, dat hij halvelings besloot hen voortaan minder stuursch te bejegenen; en bij het graf stortten zij, terwijl de lijkredenen werden opgedreund, zoo overvloedige tra-
{==68==} {>>pagina-aanduiding<<}
nen, dat hij het op zijnen wrok kon winnen hen, met eenige voorname aanwezigen, in de Engel op een glas madera te noodigen. Ook hier gedroegen zij zich allerbest: als met eerbiedigen schroom betraden zij den drempel zijner woning, durfden nauwelijks op den boord van den hun aangeboden stoel zich nederzetten, den hun geschonken wijn slechts eventjes met de lippen aanraken, en den heer des huizes niet dan met dankbare blikken aanstaren. Die bescheiden houding had ten gevolge, dat Marcus, toen zij, met eene zee van dankzeggingen en dienstaanbiedingen, afscheid namen, den bakker bijna vriendelijk toeknikte en zelfs den zoon half de hand toestak, om hem zijn pink te laten omklemmen.
Daarbij bleef het niet. Judocus, geenszins de man, om het smeden van het heete ijzer te verwaarloozen, deed machtige voorsprekers optreden. Vooral wendde hij zich tot Mevrouw Van Loenhout, de voormalige gebiedster zijner tweede echtgenoote, en smeekte haar een goed woord voor hem en de zijnen te doen, half zeker als hij was, dat dit woord, gelijk thans de zaken stonden, niet in den wind gesproken, maar tien tegen éen zou aanhoord worden. Van al het vroeger gebeurde werd de schuld aan wijlen de eerste vrouw Verheyen gegeven. Zij alleen had hem, heette het, belet zijne plichten als bloedverwant te vervullen en de Tybaertsen te behandelen, gelijk zij 't aan hem met woeker verdienden; zij alleen had hem gedwongen hen te miskennen, met zwarten ondank te beloonen.

{==69==} {>>pagina-aanduiding<<}
Zeker, hij had - hij aarzelde niet het rouwvol te belijden, - hij had slecht gedaan met hare verfoeilijke eischen in te volgen; doch men stelle zich in zijne plaats, in de plaats van een armen echtgenoot, die tusschen het behoud van huiselijken vrede en de eerbiediging van familiebetrekkingen heeft te kiezen. Zijne verlegenheid moet medelijden inboezemen; en hijzelf is eerder te beklagen dan te laken, wanneer hij de laatste aan den eersten opoffert, wanneer hij brave verwanten verongelijkt, om zijne onverstandige eegade te believen; want wat kan hij anders doen? Een man moet toch met zijne vrouw leven, en de wet, zoowel als de godsdienst, verbiedt hem het huis tot eene hel te maken. - Wat Mevrouw Van Loenhout van die verontschuldiging dacht, is ons onbekend. Genoeg, zij beloofde het gevraagde woord te doen. En zij deed het. Nog denzelfden dag liet zij door haar ouden koetsier, hare oude paarden vóor hare oude koets spannen, reed, ofschoon de Engel nauwelijks een boogscheut van hare woning gelegen was, in volle statie naar den lijnwaadkooper, en liet plechtig om een onderhoud met hem verzoeken. Zij bracht getrouwelijk de verontschuldiging aan Marcus over en gaf hem te verstaan, dat het haar persoonlijk zou aangenaam zijn, indien hij er wilde in toestemmen zich te verzoenen met Verheyen, die, naar heur inzien, streng zijnen misslag had geboet. Dat hij met den bakker en diens gezin op gemeenzamen voet zou verkeeren, eischte zij in geenen deele. Zij wist, dat een te groote afstand hen

{==70==} {>>pagina-aanduiding<<}
scheidde, en meer dan iemand was zij van oordeel, dat die afstand, in het belang van Kerk en Staat, van godsdienst en Samenleving, moest geëerbiedigd worden. Wat zij alleen verlangde, was, dat hij voortaan zijne aanverwanten genadiger zou behandelen, hunne beleefdheden niet meer zoo stug van de hand wijzen, en, als hoofd der familie, dulden, dat zij, bij zekere gelegenheden, als daar zijn: Nieuwjaar, hoogtijden, zijn naamfeest, enz., hem hunne gelukwenschen brachten. Verder was hij niet verplicht hen te ontvangen. Kon hij nochtans voor den jongen Dolf, die aan niets schuld had, eene uitzondering maken en hem al eens meer laten komen, het zou vast veler goedkeuring wegdragen en menigeen hunner wederzijdsche vrienden genoegen geven. De knaap toch zag er beschaafd en weldenkend uit, zat weinig in de herberg, liep niet veel uit de stad, was meer dan christelijk, ging netjes gekleed en scheen geenen lust te hebben, om zijnen vader in de bakkerij op te volgen. Dat alles duidde zeer verheven gevoelens aan, pleitte duchtig in zijn voordeel, verdiende ernstig in aanmerking te komen. Nogeens, zij verstond geenszins Marcus dienaangaande eenige verplichting op te leggen, maar was van gevoelen, dat hij misschien der goede zaak een grooten dienst zou bewijzen, met Dolf Verheyen wat, althans wat meer dan zijne ouders, aan te halen. Wellicht had men later dien jonkman noodig; want de Vredewijksche jeugd schitterde, over het algemeen, niet door opvoeding en deftig gedrag,

{==71==} {>>pagina-aanduiding<<}
zoodat het dagelijks moeilijker werd jongelieden van eenig gehalte en toekomstige candidaten voor gemeente- en provincieraad te vinden... Eindelijk, zij deed zoowel haar best, om de pil behendig te vergulden en Marcus' zwakke zijde met beleid te streelen, dat deze aan hare menigvuldige drangredenen niet kon wederstaan en, half willens, half onwillens, moest verspreken haar verzoek rijpelijk te overwegen.
En ook hij deed wat hij versprak. Eerlang kwam eene soort van verzoening tot stand. Veel hebben de gehuischen Verheyen daarbij niet gewonnen; want zelfs zijne klandizie gunt Marcus hun nog niet, daar hij, uiterst nauwgezet, er eene gewetenszaak van maakt, iemand - zijnen bakker namelijk, - te verleggen, die hem altoos braaf bediend heeft. Met het weinige, dat zij wonnen, toonen zij zich ondertusschen zeer tevreden. Bij hen laat de lijnwaadkooper zich zelden zien; doch zij mogen hem gerust bezoeken, als 't niet te dikwijls gebeurt. Hunne geschenken van krentenbrood en familiekoeken neemt hij goedgunstig aan, op de straat groet hij hen beleefdelijk en weigert niet meer hun te woord te staan, als zij hem aanspreken. Bij het vroegere vergeleken, is zulks vrij beduidend, en daarom gevoelen zij zich gelukkig. Wat hen nog gelukkiger maakt, is de vriendschap, welke hij van lieverlede voor hunnen Dolf schijnt op te vatten. De knaap heeft de toelating zooveel in de Engel te komen, als 't hem lust; en wanneer hij verzuimt van die toelating gebruik te maken, - wat zelden het

{==72==} {>>pagina-aanduiding<<}
geval is, - is Marcus zoo vriendelijk hem al lachende verwijten toe te sturen. Is hij niet voornemens naar het Leesgezelschap te gaan kaarten, dan laat de oude heer Dolf ontbieden, speelt met hem eene smousjas of een partijtje domino en dwingt hem mede het avondmaal te gebruiken. Om de veertien dagen wordt de jonkman des middags ten eten gevraagd. Bij die gelegenheid zijn vader en moeder Verheyen als uitgelaten. Terwijl zijne vrouw niet ophoudt het gewichtige nieuws aan al wie in den winkel komt, mee te deelen, gaat Judocus opzettelijk een uur vroeger te bier, om er in een paar herbergen meer te kunnen op snoeven.
Daaraan is het toe te schrijven, dat wij tegenwoordig in den lijnwaadwinkel op de Markt soms eenen jongeling aantreffen, die bijna van den huize schijnt, met Marcus vertrouwelijk praat, en met Regina in de beste verstandhouding leeft. Die jongeling is Dolf Verheyen. Het plan, door Erasmus' broeder ten nadeele van Stoffel gesmeed, staat met zijne bezoeken in nauw verband, gelijk wij 't, na deze onontbeerlijke ophelderingen, willen uitleggen.
Dolf Verheyen is sedert Pinksteren zijn twintigste jaar ingetreden. Lang, wel in het vleesch, frisch en blozend van gelaatskleur, met groote nietszeggende oogen en rosblond sluikhaar, is hij wat men te Vredewijk een knappen jongen noemt. Hij kleedt zich, gelijk door Mevrouw Van Loenhout werd aangestipt, met zekeren kleinsteedschen zwier, des zomers in het

{==73==} {>>pagina-aanduiding<<}
grijs en des winters in het zwart; heeft, als hij niet uitgaat, meesttijds hardgekleurde pantoffels aan, waarmede hij gaarne aan zijne deur staat, om ze door de voorbijgangers te laten bewonderen, houdt zich op zijn respect, en maakt deel van een aantal broederschappen, alsmede van eene handboogmaatschappij, welke slechts huisvaders en neringdoende personen onder hare leden telt.
De zoon van den bakker is ook wat men weleens een zachten gezouten heet. In werken heeft hij weinig zin; in wandelen, praatjes houden, lang slapen, lekker eten en drinken, fijne cigaren en schoone kleederen des te meer. Dat alles is zeer natuurlijk. Gekoesterd en vertroeteld door ouders, die hem op reeds gevorderden leeftijd wonnen en nooit andere kinderen hadden, werd hij al vroeg een bedorven dans. Toen men, zoo laat mogelijk, besloot hem naar school te zenden, geschiedde het met dit beding: dat hij maar weinig lessen te leeren en niet veel thema's en anderen schoolarbeid zou te maken hebben. Den meester werd op het hart gedrukt toch te zorgen, dat zijne medeleerlingen hem plaagden noch mishandelden, en dat hij zich niet te sterk vermoeide noch zijne nette kleedij bemorste. Al het overige was van weinig belang, meenden Judocus en zijne echtgenoote; en als hij verder maar gezond bleef en tamelijk lezen, schrijven, rekenen en eene klad Fransch leerde, zouden zij den onderwijzer nimmer eene aanmerking maken. Zelfs mocht de jongen tehuis nooit een boek in de

{==74==} {>>pagina-aanduiding<<}
hand nemen, uit vreeze dat hij, zijne hersens overspannende, zijne kostelijke gezondheid zou in gevaar brengen. Dat hij dientengevolge een weetniet bleef en zich gaarne opsiert, kan niemand bevreemden; en dat hij mettertijd een vadzige smulbek en een kleingeestige praatvaar geworden is, evenmin. In de bakkerij ziet men hem zelden eene hand toesteken, ja nauwelijks verschijnen; en dat hij ooit zal noodig hebben eenig ambacht of beroep uit te oefenen, schijnen zijne ouders, zoomin als hij, te kunnen aannemen.
Waarmede hij dan later zijn brood zal verdienen? Vrouw Verheyen de Tweede heeft daaromtrent hare eigen denkbeelden, en 't is haar gelukt Judocus in deze te doen deelen. ‘Vooreerst’ zegt zij, ‘zal Dolfken een aardig fortuintje van ons erven. Daarbij is hij eene wolk van een jongen, een rechte lievert; en... er zijn te Vredewijk en elders zooveel jufvrouwen met geld, die niets vuriger wenschen, dan eenen man van zijnen stempel gelukkig te maken.’ Hij moet dus fortuin doen, en dat hij het doen zal, daaraan wordt door de Verheyens niet getwijfeld. Dat hij met zijne toekomende wederhelft het zaligste leven zal slijten, daarvan zijn zij almede ten volle overtuigd Gelijk al de Vredewijkenaars van hunne soort, gelooven zij vastelijk, dat geld alles is in de wereld, en dat hij, die geen geld bezit, onmogelijk eenige voldoening kan smaken. Het komt er derhalve niet op aan wie of wat zijne vrouw zal wezen, en of hij al dan niet haar zal bemin-
{==75==} {>>pagina-aanduiding<<}
nen. Als zij maar een fraaien stuiver medebrengt, die hem toelaat zonder arbeiden op zijne zeven gemakken te leven, moet hij, volgens hen, onvermijdelijk met haar gelukkig zijn, kunnen geene ongeneugten of wederwaardigheden zijn geluk storen.
Marcus kent die denkwijze, en het is op deze, dat hij zijn plan bouwt. Waarin dit plan bestaat, heeft waarschijnlijk de schrandere lezer lang geraden. Inderdaad: hij verlangt noch min noch meer, dan Dolf aan Regina te koppelen! Zij is leelijk, doorleelijk, en zoo oud, dat zij zeer wel voor zijne moeder kon doorgaan; maar dat geeft niet. Marcus weet, dat zoomin haar ouderdom, als haar uiterlijk voor de Verheyens een hinderpaal zal wezen, indien zij geld heeft. En zij zal geld hebben. Zal dan haar legaat zoo aanzienlijk zijn? Het schijnt van ja. Zelf spreekt haar meester daarvan niet; doch er zijn andere menschen, die er van spreken; en wij vermoeden, dat notarïs Polfliet, bij al zijne bescheidenheid, meer oogenblikken van te groote vertrouwelijkheid heeft, en andermaal in het Leesgezelschap uit de school heeft geklapt. Immers, hoe zou men anders te Vredewijk weten, dat Marcus, eenige dagen na Erasmus' dood, zijn testament heeft gemaakt? Hoe konden de gewichtigste bepalingen van dit testament: legaten aan kerken, kapellen, godshuizen en andere liefdadige gestichten, het aandeel van Regina, enz., min of meer bekend zijn? Hoe ware anders, in den laatsten tijd, de lof der edelmoedigheid, mildheid, godvruchtigheid

{==76==} {>>pagina-aanduiding<<}
van den lijnwaadkooper met verdubbelden ijver, op alle tonen, door zijne vrienden en vereerders zijn gezongen? Hoe zouden de deugden en voortreffelijkheden van Regina, niet minder dan die haars meesters, door sommige oude alleenloopers uitgebazuind worden, die, naar het heet, slechts op eene goede gelegenheid, dat is op eene rijke vrouw, wachten, om het vrije jonkmansleven eindelijk den schop te geven.
Deze omstandigheden zijn het, welke ons doen vreezen, dat Stoffel, al meent bij het niet, zonder den waard zou kunnen rekenen, en dat Regina wel eens kon eindigen met van hem af te zien. De aanmerkingen van Marcus op des voermans wangedrag, zijne raadgevingen en voorspiegelingen aan het leelijke veertigjarig meisje, en meer dan deze, de bekende standvastigheid of liever hardnekkigheid, waarmede hij zijne plannen doordrijft, geven ons bijna de verzekering, dat hij ook ditmaal zijn doel zal bereiken en, eerder dan men denkt, er in slagen een huwelijk tot stand te brengen, dat bovengemelde trouwlustige oude jonkmans, en met hen Stoffel, moet wanhopig maken.


De Zaak krijgt haar Beslag.

In zijn twee-en-zeventigste jaar begon Marcus te sukkelen. Tot dan toe was hij, ondanks zijn vroeger marskramersleven, voorzeker een der nadeeligste voor de gezondheid, nooit ziek geweest. Nu echter braken

{==77==} {>>pagina-aanduiding<<}
zijne uitstapjes door dik en dun, zijne omzwervingen door hitte en koude hem zuur op; en, gelijk het veeltijds met oude lieden gaat, die nooit van ziekte geweten hebben, eens op dien slechten weg, zag hij zijnen toestand veel spoediger verergeren, dan bij anderen gewoonlijk het geval is. Na weinige dagen bedlegerigheid, verklaarde de geneesheer, dat voor den zieke van geene hoop op herstel spraak kon wezen, dat hij wel zou doen aan zijn naderend einde te denken en de noodige schikkingen te nemen, om zijner ruime nalatenschap hare bestemming te verzekeren.
Marcus, hoe ziek ook, grimlachte, toen de doctor van nalatenschap sprak. De man van de kunst maakte er uit op, dat de schikkingen, welke hij aanried, alreeds, gelijk het openbare gerucht meende, genomen waren, en dat de lieden, die uitlegden, hoe Tybaerts zijn onmetelijk fortuin had verdeeld, waarschijnlijk het fijne van de zaak wisten. Zoo oordeelden ook zijne cliënten en anderen, bij wien hij dienzelfden dag nog van zijn onderhoud met Marcus en van dezes grimlach - voor hem een glimlach, - gewaagde; zoo oordeelden mee de bakker Verheyen, zijne vrouw en Dolfken. Deze laatsten waren niet teenemaal gerust; want het openbare gerucht had van schikkingen te hunnen voordeele geen woord gerept. Zouden zij vergeten zijn? Had neef Tybaerts, trots de verzoening en zijne vriendschap voor Dolf, hen buiten de nalatenschap gesloten? Het was niet te denken. De

{==78==} {>>pagina-aanduiding<<}
verzoening scheen zoo oprecht van Marcus' zijde als van de hunne; en van zijne vriendschap voor Dolf had neef de raadsheer menigvuldige blijken gegeven... Was Dolf misschien algemeene erfgenaam? Wie weet! Maar neen; het ware te schoon: zij durfden er niet aan peinzen... En dan, wat zou wel het aandeel van Regina wezen? Daarvan werd niet met zekerheid gesproken. Klein kon het niet zijn: zij woonde sinds zoo lange jaren in de Engel, en tijdens Erasmus' leven reeds waren haar, dit wist geheel de stad, groote beloften gedaan. Indien eens zij algemeene erfgename ware?... Dat zou de drommel!... Neen, zij waren niet teenemaal gerust.
Nochtans waren zij ook niet zonder hoop. Marcus had in de laatste dagen aan Dolf eene veelbeteekenende blijk van vertrouwen geschonken. Zoolang hij te been bleef, had hij het als een punt van eer beschouwd zijnen post achter de toonbank niet te verlaten. Edoch hij bevond zich weldra, gelijk wij vroeger zagen, in de onmogelijkheid op de been te blijven. Alsdan had hij het bestuur van den winkel aan Regina en Dolf overgelaten. Regina was aan zulk vertrouwen gewend. Tijdens de ziekte van Erasmus reeds had zij dezen, op zekere dagen, moeten vervangen. Er was zelfs eene hulpmeid in huis gekomen, om haar den arbeid in de keuken te verlichten. Onder de leiding van Marcus was zij, die jaren achtereen de gebroeders aan het werk zag en vele geheimen hunner handelspolitiek kende, spoedig even bekwaam

{==79==} {>>pagina-aanduiding<<}
als hij in het bedienen der klanten. Van daar, dat zij thans op hare beurt aan Dolf les in het gerieven kon geven. Hij bleek goed van aannemen te zijn, in een vak, dat geene bijzondere inspanning en weinig handenarbeid vorderde. Het moeilijkste van het werk toch, het boekhouden, had Marcus, ondanks zijne bedlegerigheid, zich voorbehouden, ten eerste, omdat zoomin Dolf als Regina bekwaam was het voor hem te doen; ten tweede, omdat het hem, zegde hij, verzette. Ook kon men hem een groot gedeelte van den dag - zijne ziekte was van slependen aard, - in zijn bed overeind vinden zitten, bezig met de posten in te schrijven. Hij had het voornemen uitgedrukt zulks tot aan zijnen dood vol te houden, en, viel het hem te zwaar, een jongen heer, hem ten warmste aanbevolen, uit Vlaanderen te ontbieden, om hem den last over te dragen.
Gemelde blijk van vertrouwen liet de Verheyens voor Dolf het beste verhopen. De vriendschap van den ouden neef voor den zoon van Judocus scheen overigens met de ziekte zelve toe te nemen. Hij kon hem haast nooit meer missen en liet hem nauwelijks toe zich des avonds te verwijderen, om in het huis zijner ouders te gaan slapen. Nooit te voren had hij zooveel genegenheid voor hem aan den dag gelegd, zoo vaderlijk met hem gesproken. Nu en dan zelfs begon hij zich met den jongeling over dezes toekomst te onderhouden. Zekeren dag, dat men weinig volk in den winkel verwachtte, liet hij hem verzoeken op zijne kamer te

{==80==} {>>pagina-aanduiding<<}
komen. Hij had hem, fluisterde Regina, over eene zeer ernstige zaak te raadplegen.
Dolf haastte zich aan het verzoek te voldoen. Toen hij bij den zieke binnentrad, hield deze een papier in de hand: 't leek wel een notariëel stuk. Hij gaf der Zwartzuster (1), die hem diende, een teeken. Zij verliet de kamer. Op een wenk van Marcus, nam Dolf bij het bed plaats.
‘Dolf,’ begon de lijnwaadkooper met zwakke stem, ‘ik heb een slechten nacht gehad. Nog een paar dergelijke, en ik ga mij spoediger bij mijn waarden Erasmus vervoegen, dan wij dachten.’
‘Lieve neef, verontrust u niet,’ meende Dolf te moeten zeggen. ‘De volgende nacht zal beter zijn. Gij kunt spoedig genezen; gij zult...’
De zieke liet hem niet uitspreken:
‘Ik weet wat ik zeg,’ hernam hij hoofdschuddende: ‘ik moet mijzelven het best voelen. Ik vrees, dat ik nooit meer achter de toonbank zal staan.’
‘Nogeens, neef, gij hebt ongelijk den moed te laten zinken,’ troostte Dolf. ‘Gij zijt in het geheel zoo erg niet, als gij 't u inbeeldt: de doctor verzekerde daar straks, dat gij niet achteruitgaat. Wat de toonbank betreft, hoeft gij u niet te kwellen. Ik en Regina, wij zijn in den winkel teenemaal tehuis. Het is ons, alsof wij ons geheele leven geriefd hadden...’

{==81==} {>>pagina-aanduiding<<}

‘Ik geloof u. Ook is het de winkel niet, waarover ik mij bekommer: ik ben overtuigd, dat gij met u beiden in staat zijt dien zoo goed te besturen, alsof ik er bij ware. Maar des nachts, jongen lief, zijt gij niet hier... Zeker, ik word wel opgepast. Regina is... eene parel, gelijk zij 't altoos geweest is; van de zuster kan ik niet dan lof spreken; en zelfs de hulpmeid in de keuken doet wel haar best, naar ik hoor. 't Zijn echter zwakke vrouwen; en men weet niet wat gebeuren kan... Een huis van negotie, waar soms veel geld in kas is, staat allicht aan zekere gevaren bloot. Talrijk zijn de dieven te Vredewijk niet en stout evenmin...; maar de gelegenheid...’.
Dolf had hem verstaan:
‘Indien gij verlangt, dat ik ook des nachts blijf,’ onderbrak hij dienstwillig, ‘hebt gij maar te spreken. Ik zal hier slapen.’
‘Juist, dat is het; dat zou mij volkomen geruststellen: het zou de dieven, indien er zijn, die aan eenen aanslag op mijn huis durven denken, afschrikken... De vrouwen zelven zouden niets liever wenschen: zij waren mee geruster. Dan, er is eene moeilijkheid, jongen, eene groote moeilijkheid.’
‘Eene moeilijkheid!... Ik zie er geene, van het oogenblik dat ik vader en moeder verwittig, dat zij weten waar ik ben, zullen zij integendeel zeer tevreden zijn, dat ik niet naar huis kom.’
Marcus schudde nogmaals het hoofd:
‘Dat is het niet, wat ik bedoel,’ antwoordde hij. ‘Ik

{==82==} {>>pagina-aanduiding<<}
twijfel geenszins, of uwe ouders zullen er vrede mee hebben, dat gij uw armen zieken neef ook des nachts hulp biedt, want zij ook zijn zeer goed voor mij; doch... mijne buren, doch onze stadgenooten... Gij weet, hoe zij bestaan. Denkt gij, dat zij het zouden goedkeuren?’
De jonge Verheyen keek vreemd op.
‘Uwe buren!... Onze stadgenooten!... Waarom zouden zij 't niet goedkeuren? Wat hebben zij er mee te stellen?’ vroeg hij met een onnoozel gezicht.
Marcus glimlachte goedaardig:
‘o Heilige onschuld!...’ riep hij. ‘Gij begrijpt dan niet, Dolfken, dat het ergernis zou kunnen geven, opspraak wekken?’
‘Ergernis! Opspraak!... Hoe zoo?’
‘Wel zeer natuurlijk! Of vindt gij er niets ongewoons, niets stootends in, dat een frissche knaap, een knap jonkman, gelijk gij, dag en nacht met drie, ten minste met twee jonge vrouwliê, - want van de zuster spreek ik niet, - onder éen dak woont?... Gij zult mij tegenwerpen, dat uwe faam van braaf, christelijk mensch gevestigd is, en dat ik ook hier ben; doch het is niet genoeg, om de kwaadsprekendheid te beteugelen. Vooreerst tel ik niet meer: ik lig altoos te bed, en kan geen opzicht over mijne huisgenooten uitoefenen... Daarbij zou uwe faam van braaf- en christelijkheid zelve sommige slechte menschen aansporen, om kwaad te denken en te zeggen... Verstaat gij mij nu, en ziet gij de moeilijkheid in, welke ik bedoel?...’
Deze reis begreep Dolf, wat de zieke vreesde. Nog

{==83==} {>>pagina-aanduiding<<}
had hij evenwel geen denkbeeld van datgene, waar Marcus heenwilde. Deze ging voort:
‘Slechts éen middel zou er zijn, om alles te schikken, om u zonder ergernis ook des nachts hier in huis te houden, om niemand kwaad te doen denken en de slechte menschen - zij zijn te Vredewijk, eilaas! sedert de invoering der ijzeren wegen, vrij talrijk geworden, - den mond te snoeren.’
‘En dat middel, neef?...’
‘Het zal u in den beginne misschien een weinig... zonderling schijnen; als gij er wel over napeinst, zult gij echter, geloof ik, er u spoedig mee verzoenen, ja het, evenals ik, zeer verstandig vinden.’
‘Daar ben ik zeker van,’ sprak Dolfken met voorkomendheid; ‘en zoo gij mij wilt zeggen, waarin het bestaat...?’
‘Welnu, luister: hoe vindt gij Regina?’
‘Hoe ik Regina vind!’
‘Ik spreek niet van het uiterlijk, neefken. Schoon is zij zeker niet; maar dat is het minste. Schoonheid is vergankelijk. 't Is eene bloem, die..., welke., eene bloem, in éen woord, wat beteekent, dat zij niet lang duurt, en dat een weldenkende jongen ze niet op prijs mag stellen... Dus Regina is niet schoon. Zij is zelfs, laten wij het bekennen, min of meer leelijk. Wat geeft het? Men wordt er aan gewend: ik weet het bij ondervinding; want ik verzeker u, dat ik haast geen verschil vind tusschen hetgene Regina nu is en wat zij was, toen zij in de Engel kwam wonen. En dan,

{==84==} {>>pagina-aanduiding<<}
zij heeft zulken goeden aard, bezit zooveel deugden, is zoo zorgvuldig, zindelijk, zuinig, arbeidzaam,... en... kent zoo wel de keuken!’
‘Dat mag gezegd worden!’ viel Dolf hem in de rede. ‘De keuken kent ze; en al wat zij voor de tafel bereidt, is overheerlijk.’
Hij was, gelijk wij weten, een lekkerbek; en het eten smaakte hem bij neef Tybaerts oneindig beter, dan bij moeder Verheyen.
‘Welnu, wat denkt gij van haar?’ vroeg nog Marcus. ‘Zoudt gij er iets tegen hebben.... met haar in.... den echt te treden?’
Verheyen zoon verschrok. Aan die vraag had hij zich niet verwacht. Hij kon van ontsteltenis niet antwoorden.
‘Gij zult mij zeggen,’ vervolgde Marcus, die zich hield, alsof hij zijnen schroom en zijne vergelegenheid niet bemerkte, ‘gij zult mij zeggen, dat zij ruim veertig is, en dat gij geene twintig telt. Het is waar; doch op den keper beschouwd is die ongelijkheid van ouderdom niet wat zij schijnt, kan zij geen beletsel wezen. Gij zijt jong, maar stil, wijs en verstandig: gij gedraagt u als een vijftiger. Zij daarentegen is wat ouder, maar zij heeft een jeugdig hart... Ik ben zeker, dat zij u zal op de handen dragen, dat gij met haar een zeer benijdenswaardig leven zult leiden.’
‘Maar... Stoffel?’ stamelde Dolf. Met geheel de stad kende hij de ruim twaalfjarige verkeering van Regina met den voerman.

{==85==} {>>pagina-aanduiding<<}

‘Van Stoffel’ sprak Marcus met minachting, ‘hebt gij niets te vreezen. Hij is een dronkaard, een deugniet, harer geheel onwaardig, gelijk zij het sedert lang zelve begrijpt, gelijk ik 't haar nog beter zal doen begrijpen, indien gij er in toestemt haar te huwen. Stoffel!’ ging hij, als tot zichzelven sprekende, voort, ‘Stoffel zou met mijn zuurgewonnen geld schoon weer spelen! Hij zou het goed verbrassen, waarvoor ik en mijn broeder zoolang gezwoegd hebben! O neen, dat zal niet, dat zal nimmermeer!... Dolf,’ wendde hij zich opnieuw tot dezen, ‘Dolf, ik moet u alles zeggen... Ik moet u bekennen, dat Regina mijne algemeene erfgename is. Zij heeft het aan mij en mijnen broeder ruimschoots verdiend, en 't is haar, in zekeren zin, door Erasmus en mij vóor vele jaren reeds beloofd. Stemt gij niet toe, wilt gij haar niet trouwen, dan zal ik haar gelasten u een legaat uit te keeren, daar kunt gij staat op maken. Alleen moet ik u verwittigen, dat het niet zeer aanzienlijk kan wezen. Mijn geweten verzet er zich tegen; want na de haar gedane belofte, moet ik al wat ik u zou maken, als eene soort van roof te haren nadeele beschouwen. Daarom had ik veel liever, dat het legaat onnoodig wierd, dat gij haar trouwdet. Dan kondet gij terstond hier in huis komen, ook des nachts blijven, voor goed hier wonen; dan ware mijn vermogen in goede handen, en kon ik gerust mijn hoofd neerleggen, in het bewustzijn mijne familie niet te kort te hebben gedaan, en zonder te vreezen, dat die akelige

{==86==} {>>pagina-aanduiding<<}
Stoffel, ondanks mijne raadgevingen, later de man van Regina, de meester en verkwister van mijn vlijtig gespaard geld wierd... Wat zegt gij?’
Nog altoos viel het Dolf moeilijk antwoord te geven. Het vooruitzicht eene oude, leelijke vrouw te huwen, de verbazing te vernemen, dat zij algemeene erfgename zoude zijn, en de vrees zich met een armzalig legaat te moeten bevredigen, benamen hem de spraak, roofden hem schier de bezinning. Marcus, die het begreep, en ried wat in hem omging, besloot hem den laatsten slag toe te brengen. Hij reikte hem het papier, het notariëel stuk, dat hij bij het binnentreden van neefken in de hand hield, dat hij tijdens geheel den duur van het gesprek niet uit de hand gelegd had.
‘Ik wil u niet dwingen nu seffens een besluit te nemen,’ hervatte hij, ‘maar veeleer u tijd tot bedenken laten. Ik weet, dat het huwelijk eene ernstige zaak is, tot welke men niet onbedacht mag overgaan. Hier hebt gij een afschrift van mijn uitersten wil, die ter studie van meester Polfliet berust. Ik vertrouw u die kopij toe; doch, let wel op, ik vertrouw ze aan u alleen, en gij moogt ze niemand dan uwe ouders toonen: geen ander mensch ter wereld, zelfs Regina niet, mag er den blik in werpen. Gij zult zien, hoe ik over mijn goed beschik... Morgen brengt gij mij het stuk terug, en zegt mij wat gij, vader en moeder besloten hebt. Zijn wij het eens, dan hoef ik geene letter aan mijn testament te veranderen: gij trouwt met gemeenschap van goederen. Wilt gij Regina niet

{==87==} {>>pagina-aanduiding<<}
tot vrouw, dan kan ik, tot mijn innig leedwezen, van uw vriendelijk aanbod hier des nachts te blijven geen gebruik maken. De naam van de Engel is zoo zuiver als verschgevallen sneeuw: ik mag hem niet in gevaar brengen bezwalkt te worden: 't mocht de zalige schim van Erasmus in het Hemelsch Jerusalem bedroeven... Alsdan zal ik u in een codicil het legaat vermaken, dat ik u bestem... Thans heb ik u alles gezegd, wat mij op het hart lag, en ben ik vermoeid. Verlaat mij, ga terug naar beneden, en zend mij de zuster. Nogeens: laat de kopij aan niemand dan uwe ouders zien; zeg niemand iets van hetgene wij verhandeld hebben; en... let wel op den winkel.’
Dolf verliet de kamer als een beschonkene, en betrad den vloer des winkels, zonder tot bezinning gekomen te zijn. Zoodra hij kon, snelde hij naar huis, om vader en moeder het zonderlinge voorstel mee te deelen en hun het afschrift van het testament voor te leggen. Dat er over het een en ander geheel dien avond en een groot gedeelte van den nacht werd gesproken en beraadslaagd, kan men denken. De slotsom der overwegingen was, dat Dolf den koop zou toeslaan. Het afschrift verdedigde het voorstel zoo welsprekend, dat Regina's leelijkheid er ter dege werd door verminderd, en Judocus en zijne vrouw op den duur twijfelden, of de beminde van Stoffel wel leelijk verdiende genoemd te worden. Het verklaarde haar inderdaad algemeene legataris, na aftrekking van een aantal giften ten voordeele van het gesticht voor ouderlingen,

{==88==} {>>pagina-aanduiding<<}
het weeshuis, de kerken en kapellen, de schamele armen, enz., die van de menschlievende, godsdienstige en echt Vredewijksche gevoelens des testateurs getuigden, en bewezen, dat de lieden, die zegden de bepalingen van het testament te kennen, door notaris Polfliet ontvangen, niet gansch den bal missloegen.
Des anderdaags maakte Dolfken neef uit de Engel met zijne en zijner ouders toestemmende beslissing bekend. Marcus liet er geen gras over groeien. Nog denzelfden dag had Regina teenemaal en, moeten wij er bijvoegen, met vreugd van Stoffel afgezien. Den volgenden zondag kregen zij en Dolf hun eersten roep in de hoofdkerk, en twee weken later waren zij getrouwd. Verreweg de meeste Vredewijkenaars vonden het zeer natuurlijk, en beweerden het sedert lang te hebben voorzien. Zelfs onder de jonge lieden der hoogere standen waren er, die den zoon van Judocus zijn geluk benijdden; en onder de oude alleenloopers werden verscheidene ziek van verkropte woede. De getrouwden bleven bij Marcus inwonen... Stoffel was razend. Vóor het huwelijk trof men hem nog enkele malen nuchter aan; na het huwelijk niet meer. Tone Draveman dacht er ernstig aan hem door te zenden.


De Berg baart eene Muis.

In den beginne was het, alsof het gelukken van zijn plan voor Marcus de beste medecijn moest worden. Naarmate de dag des huwelijks naderde, werd hij

{==89==} {>>pagina-aanduiding<<}
beter, fleurde op, zoodanig, dat hij den dag der bruiloft zelven, het bed kon verlaten en eenige uren opblijven. Wie hem daar in zijn breeden ziekstoel zag met een veelbelovend blosje op de wangen en met flonkerende oogen, hadde gezworen, dat hij alle gevaar te boven was en op weg naar eene volkomen herstelling. Zijn wezen glansde van genoegen, hij glimlachte gedurig, en hield niet op de handen te wrijven; en toen hij, bij hunne terugkomst uit de kerk, bruid en bruidgedom geluk wenschte, deed hij het in zulke hartelijke bewoordingen, op zoo vroolijken toon en met zoo loozen blik, dat niemand zich herinnerde hem ooit tevredener te hebben gezien.
Niet lang evenwel bleef hij aan de beterhand. Na weinige dagen was hij opnieuw ingevallen en spoedig weer even krank. Allengs verslechtte nu zijn toestand meer, en nauw eene maand na het huwelijk, lag hij op zijn uiterste. De jonge heer uit Vlaanderen, die, sedert ruim veertien dagen, te Vredewijk was aangekomen, hield de boeken en bemoeide zich met de zaken, als gingen ze hem persoonlijk aan. Niet alleen schreef hij de posten op, naarmate Dolf en Regina verkochten; hij zorgde tevens voor de inkoopen, en ontbood lijnwaad, om den voorraad volledig te houden. Ja, hij ontzag zich niet in den winkel bevelen uit te deelen, welke Verheyen de jonge en zijne vrouw wel een luttel bevreemdden, maar die zij eerbiedigden, en waaraan zij zonder tegenspraak gehoorzaamden, omdat het hun door Marcus was aanbevolen, en zij

{==90==} {>>pagina-aanduiding<<}
daarenboven wisten, gelijk de zieke het hun had verzekerd, dat alles in hun belang geschiedde. Wij moeten niettemin bekennen, dat het meesterschap van dien jongen heer hun bij poozen zwaar viel, dat zij in den grond des harten het nu en dan naar de maan wenschten, en, bij al hunne genegenheid voor Marcus, niet altoos het verlangen konden onderdrukken spoedig door dezes dood er van ontslagen te worden, om op hunne beurt de Engel naar goeddunken te besturen.
Dit verlangen werd eindelijk bevredigd. Marcus stierf. Des morgens was hij, voor de derde maal sedert het begin zijner ziekte, berecht geworden. In den namiddag ving zijn doodstrijd aan, en, eer het avond werd, had hij den laatsten adem uitgeblazen. Weinige uren vóor zijn verscheiden had hij nog zijne vereenigde huisgenooten om vergiffenis verzocht voor het ongenoegen, dat hij hun mocht berokkend hebben. In het bijzonder had hij Dolf en Regina gebeden hem toch het leed kwijt te schelden, dat hij hun misschien had gedaan, met hun huwelijk tot stand te brengen. Hij hoopte van dit huwelijk alles goeds; doch men kon niet weten... En moest het hun eenmaal berouwen, zij zouden misschien gestoord op hem zijn en zijne nagedachtenis... niet zegenen. Daarom smeekte hij hen, wat ook later mocht geschieden, zijner met toegevendheid te gedenken, iets waarin zij gereedelijk toestemden. Veel werd er overigens in het sterfhuis niet geweend. Dolf en Regina hadden Marcus in zekeren zin lief, maar den boekhouder uit Vlaanderen

{==91==} {>>pagina-aanduiding<<}
heel niet. Die laatste was hun, integendeel, hoe langer hoe onverdraaglijker geworden; en wij twijfelen, of zij, hunnen weldoener de oogen sluitende, zich niet een luttel met de gedachte getroost hadden, het hatelijke jonge mensch nu spoedig te zien vertrekken. Wat dezen zelven betreft, hij toonde zich niet bijzonder gevoelig aan eene gebeurtenis, welke hij veeleer als een gewoon handelsvoorval scheen te beschouwen, slechts hierin van andere verschillende, dat het niet op dezelfde wijze in dag- of grootboek moest worden aangeteekend. Bijna uitsluitelijk in de keuken werden er dus tranen gestort, en het was, om zoo te spreken, de hulpmeid alleen, die rechtzinnig om het verlies des aflijvigen treurde.
Er werden zegels gelegd. Marcus had te Klippeloo neven en nichten, en onder dezen minderjarige, schier even na als de zoon van Judocus. Het was nogmaals de boekhouder, die op zich nam alles te regelen. Dolf en Regina lieten hem begaan, in de hoop te eer van hem ontslagen te zijn. Daags vóor de begrafenis kwamen de neven en nichten opdagen. Zij waren zoo talrijk, dat de vier ordentelijke afspanningen van Vredewijk ze met moeite betamelijk konden huisvesten.
Die begrafenis was, zoo mogelijk, nog prachtiger dan degene van Erasmus. De geestelijke en wereldlijke overheid, openbare besturen en onderwijsgestichten, groote en kleine burgerij, rijken en armen, iedereen wilde den voorbeeldigen raadsheer, den waardigen stadgenoot, den uitstekenden koopman eene laatste

{==92==} {>>pagina-aanduiding<<}
blijk van eerbied en liefde geven met zijne lijkplechtigheid bij te wonen. Van de kerk werd zijne kist, op de schouders van vier zijner naaste buren, naar het kerkhof gedragen. De burgemeester, de voorzitter van den raad der godshuizen, de vader van het weeshuis en de voorzitter van den raad der kerkmeesters hielden de hoeken van het baarkleed; en eene onafzienbare menigte - voor zooveel de menigte te Vredewijk ooit onafzienbaar kan genoemd worden, - volgden den stoet. Deze werd voorgegaan door de twee Vredewijksche muziekgenootschappen, vergezeld van hunne omfloersde standaarden en op beurt treurmarschen uitvoerende. Aan de lijkredenen dreigde ditmaal geen einde te komen, daar de bestuurders van de gestichten, door Marcus in zijn testament bedacht, allen het woord verlangden, om hunner dankbaarheid jegens den edelmoedigen menschenvriend, den milden schenker, den godsdienstminnenden erflater lucht te geven. Reeds een vol uur had men hem tot den derden hemel geprezen, en nog was de lijst der sprekers op verre na niet uitgeput, toen gelukkig eene malsche regenvlaag aan die vreeselijke uitbarsting van baatzuchtige welsprekendheid perk en paal kwam stellen, en redenaars en toehoorders dwong naar een goed heenkomen uit te zien.
Thans was het gewichtigste oogenblik daar voor Dolf, Regina en overige erfgerechtigden: het testament zou geopend en voorgelezen worden. Die lezing greep bij den notaris plaats, daar in het sterfhuis

{==93==} {>>pagina-aanduiding<<}
geene zaal was, groot genoeg om al de belanghebbenden te bevatten. Ook de boekhouder woonde ze bij, wat de bloedverwanten, inzonderheid de Verheyens, zeer bevreemdde, die niet begrepen wat hij eigenlijk daarbij te maken had. Meester Polfliet, dien zij, bij hunne intrede, met het jonge mensch druk aan 't praten vonden, het onnoodig oordeelende zich tegen dezes aanwezigheid te verzetten, achtten zij 't voorzichtig te doen, alsof ook zij die goedkeurden. De lezing ving aan. Nademaal Dolf en Regina het testament kenden, hoorden zij ze tamelijk onverschillig aan. Zoo onverschillig de neven en nichten niet. Maakte de opsomming der menigvuldige giften en legaten aan kerken, kapellen, kloosters, godshuizen, enz., hen boos, de benoeming van Regina tot algemeene erfgename voerde hunne gramschap ten top. Eerst wierpen zij de begunstigde en haren man venijnige blikken toe; daarna borsten zij in bittere woorden, hevige verwijten, vloeken en verwenschingen los. Zij stonden gereed, om tot dadelijkheden over te gaan, en Dolf dacht er ernstig aan met Regina het hazenpad te kiezen, om zich door eene schielijke vlucht buiten het bereik huns toorns en hunner vuisten te stellen, toen de boekhouder, vooruittredende, met toelating van den notaris, het woord nam, en in éen ommezien eene volkomen verandering van tooneel te wege bracht.
Hoe hij zulks kon? Op zeer eenvoudige wijze. Na de noodige stilte te hebben verkregen, stelde hij den vertoornden onterfden eene enkele vraag,

{==94==} {>>pagina-aanduiding<<}
namelijk deze: ‘Of zij wel zeker waren, dat het der moeite waard was om de nalatenschap te krakeelen?’
Op die vraag volgde eene groote verslagenheid, welke nog grooter werd, toen de vrager der vergadering eene notariëele acte in behoorlijken vorm voorlei. Uit die acte bleek,... dat de firma Tybaerls en Cie eene zeer ernstige firma, en geenszins eene commerciëele fictie was, gelijk men te Vredewijk tot dan toe zich had ingebeeld; dat Cie een voornaam Gentsch lijnwaadfabrikant was, met wiens geld de Engel aangekocht, de winkel ingericht en de handel in nieuwerwetsch lijnwaad gedreven waren; en dat Erasmus en Marcus zelfs nooit zijne wezenlijke deelgenooten, nooit iets anders geweest waren, dan zijne schrandere en volijverige loonbedienden, wien hij eene jaarwedde betaalde, toereikend om hun toe te laten in het steedje zekere figuur te maken en geheel Vredewijk zand in de oogen te strooien!....
Dat, ten gevolge dier opheldering, de neven en nichten van Klippenloo het huis van den notaris verlieten, bijna evenzeer voldaan, alsof zij inderdaad geërfd hadden, zullen wij ons onthouden aan te stippen. Wie een weinig kennis van het menschelijk hart bezit, weet genoeg, hoe veelal anderer misrekeningen den met rede en verstand begaafden schepselen ruim zooveel genoegen verschaffen, als het welslagen hunner eigen pogingen, de vervulling hunner vurigste wenschen. Hoe groot de teleurstelling van Dolf en Regina, van Judocus en zijne wederhelft waren, laten wij oordeelen:

{==95==} {>>pagina-aanduiding<<}
na betaling van de zeer beduidende kosten der begrafenis en van ettelijke kleine schulden, schoot van het reusachtig, het ontzaglijk gewaande vermogen der gebroeders Tybaerts letterlijk niets over!... Ook waren zij het hart in, en durfden gedurende de eerste weken zich niet in het openbaar vertoonen. Nog meer het hart in misschien waren Mevrouw Van Loenhout, Mijnheer Dillemans en verdere notabiliteiten, die zich door de looze marskramers lieten om den tuin leiden, en twee ongegoede burgers, twee loontrekkende dompelaars, twee winkelknechts tot aan hunnen dood als huns gelijken, zelfs als hunne meerderen hadden vereerd. Onder de andere Vredewijkenaars waren er, als gewoonlijk, velen, die, na de eerste dagen van verbijstering, verklaarden zich nooit door de onbegrijpelijke verheffing en den ongehoorden voorspoed der Tybaertsen te hebben laten verblinden, maar altoos te hebben staande gehouden, dat Cie de geldschieter, het hoofd des lijnwaadhandels was, en dat geheel de geschiedenis van de Engel zoo en niet anders moest eindigen.
Behalve de neven en nichten, was er nog iemand, die den uitslag der bijeenkomst ten huize van meester Polfliet en de ergernis van Regina cum suis met de grootste vreugd vernam. Wij bedoelen Stoffel. Toen het gebeurde ruchtbaar werd, was hij juist met zijne kar op den terugweg naar Vredewijk. In eene herberg, alwaar hij gewoon was te pleisteren, hoorde hij van het onverwachte nieuws. Zijne blijdschap was zoo onmatig, dat hij aan de verzoeking niet weerstond er eene

{==96==} {>>pagina-aanduiding<<}
schrikbarende hoeveelheid borrels klare op te zetten. Het had ten gevolge, dat hij, vooraleer Vredewijk te bereiken, smoordronken werd, van zijne kar viel, onder de paarden sukkelde en deerlijk werd overreden. Een uur later was hij een lijk.
De Gentsche fabrikant liet de Engel en de lijnwaadzaak aan den jongen boekhouder, een zijner meestvertrouwde bedienden, over. Dolf en Regina gingen bij Judocus wonen. De voormalige meid van Tybaerts en Cie bleef den Verheyens niet lang tot last: zij overleefde Marcus nauwelijks een jaar en drie maanden. Haar dood werd door de kwade tongen meer aan de plagerijen harer huisgenooten, dan aan ziekte toegeweten... Vader en moeder Verheyen zijn sedert ook gestorven. Daar hun aardig fortuintje hem niet toeliet zonder werken te leven, heeft Dolf er wel moeten toe besluiten bakker te worden. Hij is vóor een half jaar hertrouwd, want hij deed redelijk slechte zaken. Zijne tweede vrouw bracht hem geld aan; doch hij is er niet gelukkiger om. Gemelde kwade tongen beweren, dat de tegenwoordige bakkerin zich gelast heeft Regina te wreken. Volgens haar zoude zij zich niet altoos bij plagen bepalen, en niet schromen de hand op haren zachten gezouten echtvriend te leggen, wanneer deze te veel genegenheid toont voor het lui en lekker leven, dat hij eenmaal met het vermogen der Tybaertsen hoopte te leiden.




{==97==} {>>pagina-aanduiding<<}

Il primo buffo.

Sedert ruim veertien dagen stond de Venetiaansche stad Udine letterlijk overhoop. En hoe hadde zij niet? Il Signor Vercellone, de impresario van haren schouwburg, een der voornaamste van Noorder-Italië, had aan de talrijke dilettanti en tooneelminnaren de opvoering beloofd van la Donna di Genio volubile, eene opera van il maestro Portogallo, welke overal, waar zij tot hiertoe werd vertoond, ongehoorden bijval had verworven.
Udine, de hoofdstad der delegatie of provincie Friaul, telde te dien tijde - onze geschiedenis dagteekent van het einde der vorige eeuw, - eene bevolking van ongeveer 25,000 zielen. Het getal harer schouwburgbezoekers was echter daarom niet minder groot. Voor het oogenblik mocht zelfs dit getal buitengewoon aanzienlijk heeten. Ten gevolge der overgave van Mantua, waren de staten der doorluchtige republiek

{==98==} {>>pagina-aanduiding<<}
van Venetië in de handen der Franschen gevallen, en werden, in afwachting dat het vredeverdrag van Campo-Formio ze aan Oostenrijk leverde, door luitenanten van Buonaparte bestuurd. Bernadotte, die in Friaul het bevel voerde, had zijn hoofdkwartier te Udine gevestigd, en het waren de officieren zijner afdeeling, welke het cijfer der muziekliefhebbers aldaar zulke ongemeene hoogte deden bereiken.
De zaak was, dat die officieren de beloofde opvoering met niet minder, wellicht met meerder belangstelling te gemoed zagen, dan de Udiners zelven. Het liet zich insgelijks verklaren. Portogallo's stuk werd al eenigen tijd te Milaan, te Florence, te Parma, te Rome, op twintig andere plaatsen vertoond, en wekte er, trots de hachelijke omstandigheden, waarin het schiereiland verkeerde, ware geestdrift. In die geestdrift deelden ook de Fransche officieren van het leger van Italië, welke die steden bezocht en bijgevolg het geluk gesmaakt hadden met de keurige melodieën van den gevierden maestro kennis te maken. Zij lieten zich op die kennismaking niet weinig voorstaan, en verzuimden geene gelegenheid om met den uitbundigsten lof van het zangspel te gewagen, inzonderheid wanneer het toeval hen met makkers samenbracht, die tot andere legerafdeelingen behoorden, en welke zij konden veronderstellen nooit het stuk te hebben gezien. Dat zulks die makkers en dus ook de officieren van Bernadotte zeer vernederde, spreekt van zelf; en dat dezen zoo vurig als al andere melomanen naar

{==99==} {>>pagina-aanduiding<<}
de eerste voorstelling der Donna di Genio volubile hunkerden, moet niemand verwonderen. Die voorstelling toch kon alleen hun het middel aan de hand doen op hunne beurt min gelukkige wapenbroeders te vernederen, in osterie en koffiehuizen de goddelijke cavatine Per amar abbiamo il cuor aan te heffen, en zich uit den staat van minderheid op te beuren, dien zij zoo lang reeds zich tegenover hunne gezellen van meer zuidelijke garnizoensplaatsen moesten getroosten.
Het was alles niet. Eene bijzonderheid, welke de nieuwsgierigheid, de belangstelling, het verlangen der burgerlijke en der militaire dilettanti in niet geringer mate aanhitste, dan de roem der opera zelve, en te Udine, ja in de naburige streken, al de hoofden op hol bracht, was deze: Paër, de componist Paër, had de rollen van Portogallo's stuk verdeeld, de tooneelschikking bezorgd, de repetitiën geleid, kortom de studie van het zangspel in persoon geregeld en bestuurd!... Paër nu, ofschoon slechts bij den aanvang zijner loopbaan, had toen alreede zich eenen naam weten te maken, die van het eene einde van Italië tot het andere met achting en eerbied werd uitgesproken, als die eens toonzetters, welke voor de toekomst wonderen beloofde. Wel had hij nog de meesterlijke partitiën niet geleverd, welke hem eenige jaren nadien aan de hoven van Weenen en Dresden zulke glansrijke stelling deden innemen; wel had hij nog dien Achille niet voortgebracht, die hem later de gunst van keizer Napoleon won, hem aan het bestuur van dezes kapelle en verder

{==100==} {>>pagina-aanduiding<<}
aan dat der Parijsche Opera hielp, noch dien Maître de Chapelle, welke tot op onze dagen eene der parels gebleven is van het repertorium, ondanks de verminkingen, waaraan onwetende zangers en onkundige bestuurders hem onderwerpen; maar sedert la Locanda dei Vagabondi en i Pretendenti burlati, zijne eerste werken, hadden i Molinari en l'Intrigo amoroso, welke hij te Venetië schreef, Ero e Leandro, dat hij voor San Carlo te Napels dichtte, Idomeneo en l'Orfana riconosciuta, te Florence opgevoerd, Griselda, Tamerlano, Camilla, Circe, Laodicea, Lenore en vele andere gewrochten, beurtelings te Parma, te Padua, te Turijn, te Bolonia, gelijk te Milaan, te Napels en te Rome toegejuicht, aan allen de hoop doen opvatten, dat hij eerlang in den rei der maestri illustrissimi zou schitteren. Nog meer: alhoewel er jaren moesten verloopen, vooraleer hij het toppunt van zijn talent en van zijne faam bereikte, viel het van toen af aan de kenners niet moeilijk te voorspellen, dat hij geroepen was, om eenmaal een beduidenden invloed op de Italiaansche tooneelmuziek uit te oefenen; of, wil men, in den jeugdigen kunstenaar den meester te voorzien, wiens werken, met die van Spontini en Cherubini, den overgang zouden daarstellen, welke de muziek van Piccini, Paësiello en Pergolese tot Caraffa en Cimarosa, en verder tot Bellini en Rossini, Donizetti en Mercadante, ja eindelijk tot Verdi zou brengen.
En die bekwame man, die talentvolle componist, die reeds vermaarde maestro had de instudeering van

{==101==} {>>pagina-aanduiding<<}
Portogallo's gewrocht bewaakt, al de proefvertooningen gevolgd, al de voorbereidende werkzaamheden bijgewoond!.. Men mocht zich dus aan iets puiks, iets uitmuntends verwachten; men mocht op eene uitvoering rekenen, welke niets zou te wenschen laten, ja alles overtreffen, wat in andere steden bij de vertooning der opera was gehoord... Zoo ten minste oordeelden er de Udiners over, die de uomini en donne, dat is zangers en zangeressen van het gezelschap des impresario's Vercellone, naar waarde wisten te schatten, en met dezer verdiensten zeer hoog liepen. Van daar de gespannen verwachting, waarmee de burgerlijke liefhebbers de aangekondigde opvoering te gemoet zagen; het vurig verlangen, het hunkeren van Bernadotte's officieren naar den volzaligen avond, die hen moest in staat stellen op hunne beurt met motieven uit de Donna di Genio volubile te pralen; van daar eindelijk de onbetoombare nieuwsgierigheid, de toenemende ontroernis, de hartstochtelijke bezorgdheid, waaraan sedert ruim veertien dagen de muzikale wereld, en met haar schier de gansche bevolking der hoofdplaats van Friaul ten prooi was.
Hoe het kwam, dat den schouwburg en den schouwburgbezoekeren te Udine een zoo onverhoopt, zoo benijdenswaardig geluk ten deele viel? Dat Paër, de veelbelovende, reeds zoo gunstig gekende, reeds voortreffelijke Paër er had willen in toestemmen zijne zorgen te wijden aan de tentooneelbrenging van het werk eens mededingers? Om dit ongewone verschijnsel op

{==102==} {>>pagina-aanduiding<<}
voldoende wijze uit te leggen, dienen wij eenige jaren achteruit te gaan.
Men weet dat Ferdinando Paër, zoon van den befaamden waldhoornist Giulio Paër, en kleinzoon van den Duitschen kapelmeester Michaël Paër, in 1774 te Parma werd geboren en aldaar achtervolgens van zijnen vader, van den organist Ramis en den contrapuntist Ghiretti onderricht in de muziek en de toonzetting ontving. Op zijn zestiende jaar vervaardigde hij zijne eerste opera, en bleef tot aan zijnen dood, in 1839, eenen bijval genieten, waarover weinige componisten zich mogen verheugen.
Bezitter van eene fraaie stem, legde Paër zich in zijne jeugd, gelijk overigens al de Italiaansche toonzetters, bijzonder toe op den zang; en nauwelijks twintig jaar oud, werd hij niet minder als zanger en als zangmeester, dan als schrijver geroemd. Dat zijne methode groote verdiensten moest hebben, blijkt uit de zangpartijen zijner opera's zelven. Ook was het bij hem, dat vele Fransche en Duitsche componisten de wijze gingen leeren, waarop men voor de stemmen dient te schrijven, en voorname operisten stelden er eene eer in lessen bij hem te nemen. Zoo vond hij gelegenheid verscheidene uitmuntende leerlingen te kweeken, welke de impresarii niet nalieten elkander om het zeerst te betwisten, zelfs vooraleer hunne muzikale opleiding geheel voleindigd was, en die in het genoten onderricht het middel vonden, om al hunne mededingers te overschaduwen.

{==103==} {>>pagina-aanduiding<<}

Onder de uitstekendste dezer leerlingen, onder degenen, welke de lessen van Paër het best hadden benuttigd en den wakkeren meester vooral tot aanbeveling strekten, bevond zich eene jonge juffer van goeden huize, met name Francesca Riccardi. Met eene lieve sopranostem en veel muzikaal gevoel begaafd, was zij spoedig onder zijne leiding eene der eerste kunstenaressen geworden. Bij het eindigen harer studiën, werd haar eene verbintenis voor den schouwburg San Carlo aangeboden; en nauwelijks had zij zich op dit befaamde tooneel eenige malen laten hooren, of haar lof was in aller mond, en zij werd door de Napolitanen vergood, als zij nog nooit eene zangeres vergood hadden.
Niet alleen was Francesca Riccardi eene waarlijk groote kunstenares; zij mocht tevens voor eene schoonheid, ja wat meer is, eene deugdzame vrouw doorgaan. Paër had haar allengs om hare beminnelijke hoedanigheden liefgekregen, en lang vóor dat zij als tooneeliste schitterde, hing hij haar aan met ware hartstochtelijkheid. Hare faam als zangeres, de zegepralen, welke zij bij elke nieuwe verschijning verwierf, vuurden zijne liefde zoodanig aan, dat het hem op den duur onmogelijk werd zonder haar te leven. Hij nam haar tot vrouw, verliet Parma, alwaar hij tot hiertoe was gevestigd gebleven, en begon achtervolgens de verschillende Italiaansche steden te bewonen, naarmate zijne echtgenoote nu bij dit dan bij geen operagezelschap eene verbintenis vond.
Zoo kwam hij te Udine. Vercellone had Francesca

{==104==} {>>pagina-aanduiding<<}
Riccardi zulke voordeelige voorwaarden voor het carnavalsaizoen aangeboden, dat zij er wel moest toe besluiten den koop toe te slaan. Nevens een voor dien tijd zeer aanzienlijk maandgeld, zoude zij een deel der ontvangsten en verder eene benefietvertooning genieten. Onmogelijk aan het verleidelijke voorstel te wederstaan! Immers Mevrouw Paër zou ongetwijfeld ook hier spoedig de gunst van het publiek winnen, en dus zouden de ontvangsten telkens zwaar en het benefiet van belang wezen. Weldra was inderdaad de gunst van het publiek gewonnen. De prima donna di cartello (1) Francesca Riccardi werd ook door de Udiners op de handen gedragen, in elke rol met bravissima's, oorverdoovend handgeklap, terugroepingen zonder eind, bloemtuilen zonder tal, eerbewijzen van allen aard overladen... Voor het benefiet werd door haar de Donna di Genio volubile gekozen, eene keus, welke de impresario te gereeder goedkeurde, daar il maestro Paër, natuurlijk ook een weinig in het belang zijner eegade, dat is der gemeenschap, er in toestemde zich werkdadig met de toebereidselen voor de opvoering der Portogallo'sche opera bezig te houden.
En ziedaar hoe het gebeurde, dat een der knapste componisten van Italië de rollen van het stuk verdeelde, het aanleeren der partijen bestuurde, de tooneelschikking regelde en de proefvertooningen leidde;

{==105==} {>>pagina-aanduiding<<}
hoe het niet anders kon, of de liefhebbers van Udine en de officieren van Bernadotte, ja al de bewoners der hoofdstad van Friaul en der omliggende plaatsen moesten met de opvoering van la Donna di Genio volubile gemoeid wezen. Ziedaar hoe de voorstelling dier opera met eene nieuwsgierigheid, eene belangstelling, eene drift werd te gemoet gezien, waarvan wij, bewoners van meer noordelijke streken, ons slechts een flauw denkbeeld vormen, die aan de echtelingen Paër een benefiet rijk aan eerbetooningen en stoffelijke voordeelen beloofde, en aan Signor Vercellone en de leden van zijn gezelschap eene lange reeks vruchtbare ontvangsten en luisterrijke zegepralen.

De groote dag verscheen eindelijk. Alles was voor de indrukwekkende plechtigheid gereed, alles beloofde eenen uitslag, die zelfs de stoutste verwachtingen zou overtreffen. De bevoorrechten, welke de laatste repetitiën hadden bijgewoond, vertelden ongeloofelijke dingen van de zangers en zangeressen, de koren, de kostumen, de schermen, van de accessoires zelven. Volgens hen konde het niet missen, of eene reusachtige zegepraal, eene zegepraal gelijk te Udine nog geene aan eenig stuk te beurt viel, moest de pogingen van Vercellones gezelschap bekronen. De muziek der opera was nog schooner, dan men had gedacht, en de uitvoering onberispelijk, verrukkelijk, verbazend: het orkest kweet zich overheerlijk van zijne taak, de tooneelschikking

{==106==} {>>pagina-aanduiding<<}
liet niet het minste te wenschen. Het geheel was zoo prachtig, als men het van de bemoeiingen eens duchtigen meesters, gelijk Paër, mocht verwachten. Tot de kleinste rollen werden met talent vervuld; en wat de eerste partijen betreft, die moest men hooren: het ging alle denkbeeld te boven. De primo uomo overtrof zichzelven; de basso, de baritono, de buffo, de tenorino zongen en speelden met genie, en de prima donna was aller goddelijkst: de rol scheen voor haar geschreven. Al de aria's zouden stellig gebisseerd, al de koren geacclameerd worden; al de finalen zouden eenen donder van toejuichingen doen losbreken, eene weergalooze opschudding wekken. Men vreesde het getal terugroepingen te berekenen. Kortom het zou een toonkundig feest wezen, dat met gouden letteren in de annalen van het Italiaansche tooneel verdiende geboekstaafd te worden; de opera van Portogallo zou men met zulk eene kunde, een vuur, brio, eene maestria uitvoeren, dat de personen, die ze reeds elders zagen, zouden gedwongen zijn te verklaren haar eerst te Udine te hebben gezien, en dat geheel Noorder-Italië vast naar Udine zou samenstroomen, om ze in hare volle heerlijkheid te bewonderen.
Zoo jubelden de gelukkigen, die in de geheimen van de eerste voorstelling der Donna di Genio volubile waren ingewijd. Wat wonder, dat in den morgen reeds van den dag dier eerste voorstelling de nieuwsgierigheid, de belangstelling en de drift der min begunstigde Udiners eene bijna onrustbarende hoogte

{==107==} {>>pagina-aanduiding<<}
hadden bereikt. Men dacht aan niets anders, dan aan het genot, welk men dien avond zou smaken; men sprak van niets anders meer. In alle straten ontmoetten elkaar liefhebbers, die op nieuws van het stuk en de artisten uitgingen; op alle pleinen stonden groepen dilettanti met vuur over de aanstaande solemniteit te praten. Op de Piazza del Teatro verdrong zich de menigte vóor de uitgangen van den schouwburg, gereed om al wie het gebouw in- of uittrad, met vragen te bestormen. Wie eenen der tooneelspelers in zijn bereik kreeg, werd als een gelukskind beschouwd; wie met eenen tooneelbediende, eenen kaartjesaannemer of lichtontsteker een paar woorden kon wisselen, door vrienden en kennissen benijd. In de huizen ging het niet minder druk. In de meeste was de cioccolata aangebrand, of werd het ontbijt te laat opgediend. Menige huismoeder vergat een waakzaam oog over de keuken te laten gaan en naar de toebereidselen voor het middagmaal om te zien; menige jonge juffer aan haar toilet die zorg te besteden, welke haar anders onontbeerlijk scheen; menige schoone dame met haren echtgenoot te krakeelen; menig cicisbeo zijne opwachting te behoorlijken ure te maken. Zelfs de vreemdelingen, die in de alberghi en osterie hunnen intrek hadden genomen, deelden in de algemeene ontroernis en verloren voor het oogenblik den lust, om over reizen en natuurtafereelen, monumenten en kunstgewrochten, nijverheidsproducten en handelszaken, oorlog en politiek te redekavelen, of met hunnen

{==108==} {>>pagina-aanduiding<<}
hospes over het buitensporig hooge bedrag zijner rekeningen te twisten. De Italianen herinnerden zich te nauwernood hunne onderslaving en de verongelijkingen en beleedigingen, welke zij in den laatsten tijd van wege Buonapartes legers hadden moeten verdragen; de Fransche officieren hielden op te pochen en door hunne grootspraak al degenen te vernederen, welke de onoverwinnelijkheid der soldaten van de groote republiek éen en ondeelbaar, of den ernst van de beruchte spreuk: Vrijheid, gelijkheid en broederschap dorsten betwijfelen; de Duitschers en Engelschen lieten na ondereen op de Franschen te smalen en elkander tegen die zonderlinge republikeinen op te ruien, die er slechts op uit schenen in name van de vrijheid anderen de vrijheid te rooven. Allen waren het voor éen stond eens, om met schier evenveel ongeduld, als de muziekdolle Udiners naar het uur te smachten, dat hun een kunstgenot schenken moest, als zij nog in hun leven geen gesmaakt hadden.
't Werd middag en nanoen, en met klimmende opgewondenheid telde men de minuten af, die nog van dit volzalig oogenblik scheidden... Daar verspreidde zich eensklaps een akelig gerucht onder de groepen, die op de Piazza del Teatro hadden post gevat. Eerst dof en onbepaald, werd het allengs duidelijker, tot het op den duur eene treurige zekerheid verkreeg. Als een loopend vuur bereikte het weldra de aanpalende straten en stegen, van daar verder gelegen pleinen, en eindelijk de piazze, calle en vie der meest verwijder-
{==109==} {>>pagina-aanduiding<<}
de wijken, overal eene verslagenheid verwekkende, te grooter naarmate de spanning heviger was geweest. Het deed de huismoeders teenemaal het hoofd verliezen, de jonge juffers nog meer haren opschik vernalatigen, de schoone dames met hare echtgenooten opnieuw krakeelzuchtig worden, en de cicisbei hunne plichten geheel verwaarloozen. Het vervulde de dilettanti met schroom, bracht de officieren van Bernadotte aan 't vloeken, dwong de reizigers tot hunne gewone gesprekken en twisten de toevlucht te nemen, en de Italianen, Duitschers en Engelschen met verdubbelde verbittering aan de verongelijkingen en beleedigingen terug te denken, die zij van den overmoed der Fransche republikeinen hadden te verdragen.
Men denke eens... Het stuk van Portogallo, de zoo luid geprezen, met zooveel zorg aangeleerde opera zou niet gespeeld worden! De zoo lang beloofde, met zooveel kunde bereide, met zooveel ongeduld verwachte opvoering kon niet plaats hebben!... Een onvoorzien toeval, eene noodlottige gebeurtenis, een betreurenswaardige tegenslag maakte de vervulling van het zoo heete verlangen des publieks volstrekt onmogelijk!... Il Signor Olivieri, il primo buffo van Vercellones gezelschap, die in het zangspel eene der voornaamste rollen vervulde, de tooneelist, zonder wien de Donna di Genio volubile niet kon op de planken komen, de onontbeerlijke man, die door geen ander lid van den troep kon vervangen worden, de ijzersterke kunstenaar, die nooit ziek was, wiens gezondheidsstaat nooit eene enkele

{==110==} {>>pagina-aanduiding<<}
voorstelling had doen mislukken, was... door eene schielijke en ernstige onpasselijkheid aangegrepen! Het was ongehoord, onbegrijpelijk, om razend te worden; doch... het was zoo: men had zelfs den troost niet het te kunnen betwijfelen. Dien eigen morgen had hij met de overige artisten gerepeteerd; hij scheen gezond, toonde zich tevreden, vroolijk, uitgelaten als altoos, zoodanig zelfs, dat il Signor Paër hem een paar malen zijne al te groote luidruchtigheid had moeten verwijten... Om 12 ure had hij den schouwburg verlaten, na te hebben beloofd al vroeg op zijnen post te wezen, want hij moest in het eerste tooneel reeds optreden. Bij zijne tehuiskomst echter had hij zich eensklaps ongesteld gevoeld. Hij had zich na den eten te bed gelegd, hopende, dat eene wat langere siesta hem weer op de been zoude helpen. Maar neen: zijne ongesteldheid had overhand toegenomen; hij had den geneesheer laten ontbieden en ten slotte zich verplicht gezien aan Vercellone te schrijven, hoe 't met hem geschapen stond, hoe hij vreesde, hoe hij bijna zeker was des avonds onmogelijk te kunnen zingen!...

De tijding van dien tegenslag verraste de echtgenooten Paër op de onaangenaamste wijze. Zij vernamen ze uit den mond van den bedrukten impresario zelven, die hen had willen verwittigen, vooraleer op de plakkaarten den misselijken reepel geel papier te doen hechten, welke de teleurstelling der Udiners moest voltooien.

{==111==} {>>pagina-aanduiding<<}
Mevrouw Paër was woedend. Zij betreurde niet zoozeer de opbrengst der vertooning, - zij wist, dat die opbrengst later dezelfde zou wezen, - als wel den bijval, dien zij zich dien avond had voorspeld: zij kende hare rol zoo perfect, was zoo goed in stem, voelde zich zoo heerlijk gereed... En dan, hare kostumen waren allerliefst, allerkeurigst. Men hadde ze moeilijk zwieriger, frisscher gewenscht. Hoeveel zou niet van die zwierigheid, van die frischheid verloren gaan, indien de ziekte van Olivieri voortduurde! Binnen een paar dagen zouden zij vast al min of meer verlept wezen. Het denkbeeld alleen vervulde haar met weemoed. Ook was zij niet verre van radeloos te worden, zoowel als Paër, die, voorbeeldig echtgenoot, in de droefheid zijner wederhelft ten volle deelde; zoowel als de impresario, wien, na de prachtige benefietvertooning, eene lange reeks even winstgevende voorstellingen hadden toegelachen.
‘En denkt gij, dat het inderdaad volstrekt onmogelijk zij, dien maladetto Olivieri te doen spelen?’ vroeg de prima donna.
‘Volstrekt!’ was het antwoord des bedroefden bestuurders. ‘Ik kom van hem. Hij ligt te bed, spreekt met eene heesche stem, en beweert, dat hij geen geluid kan geven: 't zit hem altemaal in de keel, zegt hij. Het bevreemdt mij grootelijks. Dezen morgen, op de repetitie, zong hij als eene lijster: er was geen spoor van ongesteldheid aan hem te bemerken.’

{==112==} {>>pagina-aanduiding<<}

‘Ook geloof ik aan die zoogezegde ziekte niet!’ hernam zij met drift. ‘Zij is enkel een voorwendsel, een afschuwelijk voorwendsel...’
‘Hoe! Gij zoudt denken...?’
‘Ik ben er zeker van... Het is niet van heden of gister, dat hij zich voor mij een slecht makker toont. Hij benijdt mij sedert lang de gunst van het publiek. Hij wil mij beletten een schitterend en voordeelig benefiet te maken.’
‘Maar waarom?’
‘Wijl hijzelf sedert kort minder bijval vindt; wijl zijn eigen benefiet onlangs deerlijk mislukte. Gij weet welken hoogen dunk hij van zijne begaafdheden koestert, die, onder ons gezegd, niet veel beteekenen: waren geest bezit hij niet, en 't is slechts door overdrijving, dat hij doet lachen... Hij had zich aan eene volle zaal verwacht, en het getal toeschouwers, voor hem opgekomen, liet nogal te wenschen... Voor mij beloofde de zaal eivol te wezen... Van daar zijne ziekte!’
‘Ik kan het niet aannemen: het zou niet fraai zijn’
‘Zeg, dat het gemeen, onvergeeflijk is!’ riep zij toornig.
Paër poogde haar te stillen.
‘Carina,’ sprak hij, ‘gij hebt ongelijk daarom kwaad bloed te zetten. Er is immers niets aan verloren?...’
‘Niets aan verloren! Hoe kunt gij het zeggen?’

{==113==} {>>pagina-aanduiding<<}

‘Indien uw benefiet heden niet doorgaat, dan zal het morgen...’
‘En zoo hij ook morgen ziek blijft?’
‘Dan zult gij 't overmorgen of een anderen dag hebben. Het komt immers overeen uit?’
‘Overeen uit!... o Die mannen!... Zal ik dan wel zoo goed gereed, zal mijne stem even helder zijn? Zal het publiek in zoo vergenoegde luim wezen?.. En hoe zullen mijne kostumen er uitzien?’
‘Mij dunkt...’
‘U dunkt!... Zij zullen ellendig zijn, zeg ik u!... Ik zal valsch zingen, het publiek zal mij uitlachen en op mij een uitstel wreken, waaraan ik geene schuld heb.’
‘Nochtans...’
‘Nochtans... Gij zijt onverdraaglijk!’ kreet zij stampvoetende en op het punt van te weenen.
Vercellone achtte zijne tusschenkomst noodzakelijk.
‘De Signora heeft gelijk,’ dus begon hij.
‘Daar, gij hoort het!’ onderbrak de Riccardi, zich triomfantelijk tot haren eegade wendende.
Paër zeide niets.
‘... te meer,’ ging de bestuurder voort, ‘daar Olivieri, indien hij werkelijk zijne onpasselijkheid veinst...’
‘Ik ben er zeker van!’ herhaalde Francesca.
‘... niet spoedig weer gezond zal worden,’ hernam Vercellone. ‘Hij ook moet begrijpen, dat een paar dagen uitstel slechts de nieuwsgierigheid der dilettanti nog meer zal prikkelen.’

{==114==} {>>pagina-aanduiding<<}

‘Wat is er aan te doen?...’ vroeg Paër de schouders ophalende.
‘Ik weet het niet,’ zuchtte de impresario.
‘Ik zal het besterven!’ riep de zangeres in tranen losbarstende. - Zij wierp zich op eene sofa, en verborg haar gelaat in haren zakdoek.
De wanhoop zijner vrouw roerde den jongen maestro. Eenige minuten bleef hij in gepeins verzonken. Daarna begon hij het vertrek met driftige schreden op- en neer te wandelen, zonder zich oogenschijnlijk om Francesca te bekreunen, noch om Vercellone, die vruchtelooze pogingen aanwendde, om de weenende te troosten. Eindelijk hield hij vóor de sofa stil:
‘Gij hebt nog niets aangekondigd?’ vroeg hij den bestuurder.
‘Niets,’ antwoorde deze, ‘maar de gedrukte reepels, die het ongeval melden, zijn klaar. Ik wilde ze niet laten plakken, vooraleer u verwittigd te hebben, en ga nu oogenblikkelijk het bevel geven...’
Hij deed eenen stap naar de deur. De toonzetter hield hem tegen:
‘Wacht er u wel voor,’ zegde hij.
‘Wat!’
‘Het is onnoodig het publiek iets aan te kondigen.’
‘Onnoodig, maestro!... Ik vind u kostelijk. Vermits de vertooning niet plaats kan hebben....’
‘Dat is niet zeker.’
‘Maar al te zeker..., en ik ga...,’

{==115==} {>>pagina-aanduiding<<}

Hij wilde nogmaals naar de deur. Paër dwong hem opnieuw neer te zitten.
‘Nogeens: laat dat,’ sprak hij. ‘Ik hoop..., ik meen een middel te hebben alles te schikken.’
‘Zou het waar zijn!’ riep de verheugde Vercellone.
‘Zou het mogelijk wezen?’ vroeg de zangeres, hare tranen afdrogende,
‘Misschien.., waarschijnlijk,’ hervatte glimlachend de componist. ‘Ik geloof, dat ik eenen plaatsvervanger voor Olivieri zal vinden.’
‘Een plaatsvervanger!’
‘Gij wilt spotten!’
Paër schudde het hoofd:
‘In het geheel niet..,’ vervolgde hij. ‘Ik weet iemand, die ons kan helpen.’
‘Heeft hij stem?’ vroeg Vercellone.
‘Kan hij zingen?’ vroeg de signora.
‘Hij heeft stem en zingt voor het minst zoo goed als Olivieri.’
‘Maar... de rol?’
‘Hoe zal hij die in zoo weinige uren leeren?’
‘Hij kent ze.’
‘Hij kent ze!’ schreeuwde de impresario het uit. ‘Hij kent ze!... o Signor mio, gij zijt onze redder, onze goede engel: laat ik u omhelzen!’
Hij omhelsde wezenlijk den maestro
‘Fernando!’ sprak de vrouw van Paër, terwijl zij zijne hand greep en aan haar hart drukte,

{==116==} {>>pagina-aanduiding<<}
‘Fernando!... Indien gij ons dien plaatsvervanger bezorgt, dan.. wil ik u dubbeld liefhebben.’
‘Maar éene moeielijkheid kan er zijn,’ zeide Paër, zich uit de armen van Vercellone losworstelende. ‘Gij moet mijnen buffo een geschikt kostuum bezorgen.’
‘Tien, twintig kostumen!’ riep de bestuurder. ‘Gansch mijn magazijn is tot zijnen dienst, en vindt hij er niets in, dat hem bevalt, wij zullen terstond een regiment snijders aan het werk zetten...’
‘Dat zal niet noodig zijn,’ lachte nog de toonzetter. ‘Hij is omtrent van mijne lengte, en een boerenkostuum gaat altoos wel genoeg. Ik wil u naar het magazijn vergezellen en zien wat gij hem geven kunt. Voor het overige zal ik zorgen. Kom!’
Zij gingen. Getroost begeleidde Mevrouw Paër hen tot aan de straatdeur, haren man duizendmaal dankende voor de hulp, zoo tijdig door hem aangebracht, en hem biddende haar toch de teekens en woorden van misnoegen te vergeven, welke haar in hare wanhoop ontsnapt waren.

Des avonds bood de Udiner schouwburgzaal een verrukkelijken aanblik. Van boven tot onder was zij met toeschouwers opgepropt. In de logies schitterde het van kant, zijde, fluweel, gaas, bloemen en juweelen. Heel het benedengedeelte werd door deftig gekleede burgers en officieren in schilderachtige, rijk met goud en zilver gestikte uniformen ingenomen. Op

{==117==} {>>pagina-aanduiding<<}
de kleine plaatsen zaten de min aanzienlijke liefhebbers opeengepakt, en zelfs in de gangen stond het zoo vol, dat aan geen doorkomen te denken viel. De toeloop was zoo groot, als men dien soms bij kostelooze vertooningen kan waarnemen, en het publiek daarbij waarlijk uitgelezen. Het ontmoedigend gerucht, op den middag verspreid, had niemand tehuis gehouden, aangezien men, gelijktijdig met de ziekte van Olivieri, dezes vervanging door een onbekenden, doch talentvollen buffo aangekondigd, en deze omstandigheid veeleer bijgedragen had, om nog meer volk naar het theater te lokken.
Mevrouw Paër was gekleed. Zij zat in haar camerino, hare logie, gelijk men ten onzent zegt, en wachtte slechts op de drie kloppen van den tooneelmeester, om zich naar haren post te begeven. Teenemaal gerust was zij nooit geweest, ondanks de belofte van haren man, en hoemeer zij thans in koelen bloede over de zaak nadacht, hoe minder zij durfde gelooven, dat te Udine een liefhebber bestond, onbevooroordeeld genoeg, om nevens acteurs van beroep de planken te betreden en stout genoeg, om zich aan de rol van Olivieri te wagen. Zij sidderde bij poozen van angst en nieuwgierigheid. Alle vijf minuten moest hare kleedster naar den regisseur snellen, om te zien, hoe verre het met den versproken buffo stond, doch telkens zonder geruststellende tijding terugkeeren: geen mensch, die van den nieuwbakken Pippo - de personaadje van Olivieri droeg dien naam, - iets wist. Van Vercel-
{==118==} {>>pagina-aanduiding<<}
lone was evenmin iets te vernemen: hij liet van zich hooren noch zien. Dat alles was niet geschikt, om haar vertrouwen in te boezemen. Ook werd zij van lieverlede zenuwachtiger en meer gejaagd. Zelfs de verwarde kreten, het gedruisch en gestommel in de zaal schenen haar veeleer kwaad dan goed te voorspellen. Zij schreef het aan ontevredenheid toe, en verwachtte er zich aan het weldra tot een waar tempeest van gemor, gefluit en getier te hooren aangroeien.
Zij was op het punt de kleedster voor de zesde maal naar het tooneel te sturen. Daar ging de deur van het camerino open, en de beloofde, doch sterk betwijfelde, angstig verbeide, vurig gewenschte buffo, de goede geest, de reddende engel verscheen. Hij was in volle kostuum, gekapt, gegrimeerd, gereed om het stuk te beginnen, en zag er zoo boersch, zoo plomp, zoo dom uit, als men het van den volleerdsten Pippo konde verlangen. Hij groette de zangeres op koddig beleefde wijze... Verrukt stiet deze eenen kreet van verbazing uit. Een heldere schaterlach volgde op de vreugdige verrassing, een tranenvloed op den schaterlach.... In den onberispelijk toegetakelden Pippo, den plaatsvervanger van Olivieri, den nieuwen primo buffo had zij niemand anders dan... haren echtgenoot, il Signor Ferdinando Paër, den voortreffelijken zangmeester, den reeds hooggeroemden maestro herkend!
Weer moest Paër haar tot bedaren brengen. Het ging niet licht:

{==119==} {>>pagina-aanduiding<<}

‘Neen, Fernando, neen, dat niet!’ sprak zij, terwijl nog altoos hare tranen vloten, doch terwijl zij ook telkens weer lachen moest, als zij het oog op hem vestigde. ‘Nog liever geef ik ontvangst, bijval, benefiet, alles op. Ik zal niet gedoogen, dat gij u ter liefde van mij zoo verre vernedert, dat gij uw zuiveren roem op die wijze bevlekt. Wat ook gebeure, men mag mij niet te laste leggen, dat door mijne schuld een der eerste toonzetters van Italië zich tot eenen kluchtspeler, eenen buffo hebbe verlaagd.’
En zij weende voort, nog immer tusschen hare tranen glimlachende, als zij den blik op hem wierp en bemerkte, hoe koddig, hoe kostelijk hij er uitzag in zijn voortreffijk passend boerenpak. Hij herhaalde zijne pogingen, om haar met het denkbeeld zijner optrede nevens haar te verzoenen. Wie weet? Misschien zou het publiek hem niet eens herkennen. En herkende het hem al, dan zou het vast begrijpen, hoe het ding in den haak zat. Des noods kon men het hem te verstaan geven. Van dan af was er niet meer te vreezen, dat het hem den stap euvel duidde. Het zou gevoelen, dat niets natuurlijker was, dan dat de echgenoot zich voor zijne gade opofferde, dat de kunstenaar aan de dilettanti eener stad, welke zijne vrouw met hare gunst vereerde, op zulke wijze zijne erkentenis wilde betuigen,
Mevrouw Paër liet zich eindelijk bepraten. De vertooning begon. Zij overtrof al degene, welke tot hiertoe te Udine werden gegeven. De buffo werd herkend en juist daarom te warmer toegejuicht. Hoe

{==120==} {>>pagina-aanduiding<<}
langer men hem zag en hoorde, hoe meer de geestdrift klom, want hoe meer zijne stem, zijne methode en zijn spel werden bewonderd. Van eenen Pippo van zoo hooge kunstwaarde had men het bestaan te Udine nooit vermoed; nooit had Olivieri het vierde deel van een dergelijk talent, van eene dergelijke begaafdheid bezeten. In de moeilijkste passages spreidde de plaatsvervanger eene kunde ten toon, welke de kieskeurigste kenners verstomde. De fijnste schakeeringen wist hij met die eenvoudigheid, dit gemak te doen uitkomen, welke den echten zanger kenmerken; en zoowel zijne opvatting van de rol, als de geest, waarmede hij die rol wedergaf, verrieden den denker, niet min dan den man van gevoel en smaak. Zijne rolvastheid was zoo groot, dat men hadde gezworen hij ware in staat geweest niet éene, maar al de rollen van het stuk te spelen. Ook begroette daverend handgeklap het slot van elk zijner nummers, elken zijner zetten, schier elk zijner gebaren. Hij werd in den loop van den avond twaalf maal teruggeroepen, met of zonder zijne vrouw; en bij het eindigen van de opera was het furore, het fanatismo zoo hoog gestegen, dat de weinige bezadigd gebleven toeschouwers werkelijk voor het verstand der overige begonnen te vreezen.
Dat des anderdaags de geestdrift nog niet bekoeld was, dat er in openbare gestichten en bijzondere woningen, in paleizen en burgershuizen, op piazze en pleinen, in straten en stegen meer dan ooit van de

{==121==} {>>pagina-aanduiding<<}
Donna di Genio 'volubile, de acteurs en actrissen van Vercellone, en vooral van Paër, van den onnavolgbaren primo buffo werd gesproken, hoeven wij zeker niet te zeggen. Men kon van het genot des vorigen avonds niet zwijgen; en telkens als men het beproefde over een ander onderwerp te handelen, kwam men, na twee drie volzinnen, onvermijdelijk op de vertooning en den goddelijken Pippo terug. De Fransche officieren inzonderheid gaven hunne bewondering op allerlei tonen lucht, hielden niet af zijnen lof uit te bazuinen, beweerden, dat in gansch Italië geen buffo was, die met Paër gelijk stond, en verklaarden zich bereid al degenen de ooren af te snijden, die zich zouden verstouten de geringste afkeuring te laten blijken, de minste aanmerking op het spel of den zang van den nooit volprezen maestro te maken.
Die uitbundige lof, die reusachtige bijval konden niet lang voor Olivieri een geheim blijven. Zij joegen hem de koorts op het lijf, dreigden hem werkelijk ziek te maken. Hij begreep, dat hij een dommen streek begaan had, en zich moest haasten zijnen misslag te herstellen, indien hij de gunst van het publiek, zijne faam en zijne broodwinning, te Udine althans, niet teenemaal wilde verspelen. Dacht men zoo na eene eerste opvoering, wat zou het na eene tweede, eene derde, wat zoude het wezen, als de gansche bevolking gelegenheid had gehad zijnen plaatsvervanger te bewonderen, zich van dezes meerderheid te overtuigen? Dies hij het dringend noodzakelijk achtte

{==122==} {>>pagina-aanduiding<<}
ten spoedigste te genezen. Zijne woede verbijtende, haastte hij zich, den dood in het hart, doch met de beleefdste en deemoedigste uitdrukkingen in de pen, aan Vercellone te laten weten, dat hij zich geheel hersteld voelde en wenschte dien eigen avond zijnen dienst te hernemen. Gereedelijk stemde deze, welke die spoedige genezing had voorzien, in de heroptreding toe, en weldra werd de plakbrief dier vertooning met den naam van Olivieri in de rol van Pippo aangeslagen.
Het burgerlijke publiek, dat, evenals de bestuurder, begreep, hoe de gewone buffo, na de luisterrijke zegepraal, door zijne doublure den vorigen avond behaald, onmogelijk langer kon ziek blijven, getroostte zich Olivieri's wederverschijning. Het beschouwde Paërs stap als een bloot toeval, meer niet, en achtte zich overgelukkig ten minste eenmaal den maestro te hebben mogen ten tooneele zien. De Fransche officieren waren echter op verre na zoo inschikkelijk niet. Zij waren met den plaatsvervanger nog oneindig meer ingenomen dan de overige dilettanti, wijl hij hen in staat stelde de makkers, die hen zoo lang vernederd hadden, op hunne beurt den mond te stoppen, en verstonden niet den genialen Pippo, hunnen Pippo, gelijk zij hem noemden, voor een anderen te verruilen, die niet waardig was hem de schoenriemen te ontbinden. De aankondiging alleen van Olivieri's herstelling maakte hen zoo boos, als zij den avond te voren zich geestdriftig hadden getoond. Zij kwamen letterlijk in opstand en zwoeren den zanger aan het spit te steken,

{==123==} {>>pagina-aanduiding<<}
indien hij het waagde de rol te spelen, den schouwburg af te breken, indien een ander dan de man der prima donna in die rol durfde optreden. Hun opperbevelhebber zelf moest zich met de zaak bemoeien. Hij liet Vercellone ontbieden.
De verschrikte impresario kwam. De generaal vroeg hem wat de verwisseling beduidde, en hoe hij zich verstoutte het roemruchtig Fransche leger een hoon als dezen aan te doen. De bestuurder trachtte zich te verontschuldigen. Signor Olivieri had niet gespeeld, wijl hij niet konde. Thans was hij hersteld en had het recht zijne rol terug te eischen... De verontschuldiging werd niet aangenomen.
‘Ik doe u gevangen zetten, indien gij het waagt met uwen Olivieri voor den dag te komen,’ zei de vertoornde Bernadotte.
‘Ik smeek Uwe Eccellenza in aanmerking te nemen,’ stamelde de arme Vercellone, ‘dat hij een proces tegen mij kan inspannen, indien ik mij tegen zijn optreden verzet.’
‘Een proces!... Laat hij het beginnen!... Ik doe hem bij het eerste het beste muziekkorps inlijven en voor zijne straf zijn leven lang de bekkens of de groote trom slaan.’
‘Eccellenza!’
‘Indien niets anders u tegenhoudt, kunt gij gerust il Signor Paër de rol van Pippo laten voortspelen.’
‘Blijft te bezien, of die zal willen, zelfs wanneer ik 't hem verzoek.’

{==124==} {>>pagina-aanduiding<<}

‘Hoe zou hij niet?’
‘Ik heb niets aan hem te zeggen, generaal! Hij maakt geen deel van mijn gezelschap, is niet eens aan mijnen schouwburg verbonden: ik kan hem tot niets dwingen.’
‘Tot niets!’
‘En zoo hij er wilde in toestemmen eene enkele maal te zingen, dan was het, omdat hij de Signora het verdriet wenschte te sparen haar benefiet te zien uitstellen. De maestro speelde voor zijne vrouw en voor niemand anders.’
‘Zoo!’
‘Gelijk ik zeg, Eccellenza, en ik herhaal u, dat ik het grootelijks betwijfel, of hij er zal willen in toestemmen eene tweede maal op mijn tooneel te zingen.’
‘Zelfs bijaldien ik en mijne officieren het hem verzochten?’
‘Zelfs bijaldien gij 't hem verzocht.’
‘Dat zullen wij zien!... Gij kunt gaan.’
Vercellone vertrok. Een kwaart uurs later werd eene gansche companie grenadiers naar de woning van Paër afgezonden, met het bevel den componist dadelijk bij den generaal te brengen. Zij vatte vóor het huis post, en de kapitein, die er het bevel over voerde, trad binnen. Hij verlangde den maestro te spreken. Francesca Riccardi verscheen. Haar man was afwezig. Hij had zooeven de stad verlaten, beweerde zij. De waarheid was, dat Paër, in tijds door Vercellone verwittigd, zijn huis was ontvlucht, om bij een vriend in de buurt eene

{==125==} {>>pagina-aanduiding<<}
schuilplaats te zoeken. Vloekend vertrok de kapitein met zijn volk, om den veldheer met het mislukken zijner zending bekend te maken. Deze was razend, zoowel als zijne officieren. Hij gaf aan eenige dragonders, jagers en huzaren last den vluchteling in verschillende richtingen na te zetten. Natuurlijk vruchteloos. Paër wachtte zich wel zijnen schuilhoek te verlaten en besloot minstens zoolang verborgen te blijven, als er gevaar voor eene gedwongen heroptreding zou wezen.
Middelerwijl greep de tweede vertooning van de Donna di Genio volubile plaats. Daar Olivieri werkelijk, ondanks de bewering der prima donna, niet zonder talent was, daar hij zijn uiterste best deed, zich op tamelijk voldoende wijze uit den slag trok en er in slaagde zich, zelfs na Paër, te doen toejuichen, verminderde en bedaarde allengs de gramschap der officieren, die spoedig vergaten, dat zij beloofd hadden hem aan het spit te rijgen. Na de vierde vertooning was alles bijgelegd, had iedereen vrede met den primo buffo in titel van Vercellones troep, met zijne pogingen om een verdraaglijken Pippo voor te stellen, en dacht men nog slechts aan den maestro, om zich geluk te wenschen met de omstandigheid, die hem had genoopt in het stuk van Portogallo eene rol te vervullen. Toen eerst waagde de componist het de woning zijns vriends uit te treden en de Fransche officieren onder de oogen te komen. Dat dezen niettemin van zijne verschijning op den Udiner schouwburg gebruik maakten, om diegenen

{==126==} {>>pagina-aanduiding<<}
hunner makkers te overbluffen, die Paër niet als buffo mochten bewonderen, doet ons deze omstandigheid veronderstellen, dat in de twee eerstvolgende jaren geene officieren van de Fransche legers meer voor comedianten en comediezaken duëlleerden, dan zij, die den man der Riccardi als Pippo hadden gezien.



{==127==} {>>pagina-aanduiding<<}

De Semiramis van pater Masen.

I.

Omtrent het midden der XVIIe eeuw leefde te Keulen een befaamd Jezuïet, pater Jacob Masen of Masenius. In 1606, te Daalhem, in de provincie Luik, geboren, trad hij op zijn drie-en-twintigste jaar in de Societeit Jezus, en werd eenigen tijd daarna met den leergang van fraaie letteren gelast, in het collegie, welk de paters van die Societeit te Keulen bezaten. Veertien jaar bleef hij in het onderwijs en maakte zich, niet alleen als leeraar, maar ook als schrijver, een grooten naam, waarvan echter niet veel is overgebleven, daar weinigen, onder de geleerden zelven, heden ten dage gevonden worden, die hem of zijne schriften kennen. Hij stierf te Keulen in 1681.
Pater Masen was nochtans een man van wezenlijke verdiensten, wiens roem, gelijk het maar al te dikwijls gebeurt, geenzins op de vooringenomenheid der eerwaarde paters met de schrijvers hunner gezindheid

{==128==} {>>pagina-aanduiding<<}
berustte. Hij schreef in het Latijn. Onder de werken, door hem uitgegeven, behandelen eenige de geschiedenis en oudheidkunde, andere den godsdienst en de zedeleer. Zijn voornaamste vak evenwel was en bleef de eigenlijke letterkunde. Wij bezitten van hem eene Palaestra Styli romani, waarin de voorschriften tot een goeden Latijnschen stijl met vele voorbeelden uit de beste schrijvers zijn verklaard en opgehelderd; eene Palaestra oratoria, met voorschriften, oefeningen en voorbeelden ten gebruike van hen, die zich vooral op de welsprekendheid wenschen toe te leggen; en eindelijk eene Palaestra Eloquentiae ligatae, waarover wij ietwat breeder willen uitweiden.
De Palaestra Eloquentiae ligatae vormt een volledigen leergang van stijl en letterkunde. Zij verscheen te Keulen bij Wilhelm Friessem, ten jare 1654, en drie jaar nadien treffen wij reeds eene tweede uitgave aan, gedrukt bij J. Busaeum, terzelfde stede. Het werk is gesplitst in drie deelen. Het eerste behelst slechts regels en voorschriften; het tweede gedichten, welke tot opheldering van het eerste dienen; en het derde eene verhandeling over de tooneelkunst, verrijkt met een aantal onderwerpen voor tooneelstukken, met een van welke wij ons meer bijzonder zullen bezighouden.
In het tweede deel vindt men een uitgebreid gedicht, dat het werk van pater Masen zelven is, en waaraan hij vooral zijne befaamdheid te danken had. Dit gedicht, getiteld Sarcothis, bevat de geschiedenis van den val onzer eerste ouders en van hunne

{==129==} {>>pagina-aanduiding<<}
verdrijving uit het Aardsch Paradijs. Daar het dezelfde stof ontwikkelt als het Verloren Paradijs, deed het, gedurende geruimen tijd, Milton van schriftrooverij beschuldigen. Een Engelsch criticus, William Lauder, die in de vorige eeuw leefde, beweerde, dat Milton, niet tevreden met pater Masen het onderwerp van het Verloren Paradijs te ontleenen, nog de schoonste plaatsen uit de Sarcothis vertaalde, om ze in zijn beroemd werk te lasschen. Die beschuldiging maakte destijds veel gerucht: en er werden voor en tegen een groot getal schriften in de wereld gezonden. Om ze staande te houden, gaf Lauder de Sarcothis opnieuw uit, naar zijn zeggen, volgens een handschrift, dat hij uit Leuven had ontvangen; doch de verdedigers van Milton wisten zich de eerste uitgave van Masen's gedicht te verschaffen. Zij toonden, dat zooal Milton de feiten, in dit gedicht vervat, had behandeld, hij niets vertaald had of afgeschreven. Zij bewezen tevens, dat Lauder, ten behoeve zijner thesis, een groot getal verzen uit eene Latijnsche vertaling van het Verloren Paradijs in zijne uitgave had opgenomen, eene trouwloosheid, welke de criticus zich ten slotte verplicht zag openlijk te belijden. De twist duurde voort, want bij dat al hield hij zijne bewering nog staande. Weldra mengden Fransche schrijvers, met de hun eigen oppervlakkigheid en afgunst van alle Engelsche voortreffelijkheid, zich in den strijd. De abbé Dinouart vervaardigde eene Fransche vertaling van de Sarcothis, en poogde op zijne beurt de gewaande letterdieverij van Milton te betoo-
{==130==} {>>pagina-aanduiding<<}
gen. Zelfs de paters Jezuïeten schrijvers van de Mémoires de Trévoux achtten het noodig zich de zaak aan te trekken, die echter eindigde zonder den roem van den Engelschen heldendichter in het minst te benadeelen, daar uit geheel de discussie bleek, dat Milton in geenen 
deele den naam van letterroover verdiende. Gelijk het zijn recht was, had hij een onderwerp behandeld, vroeger reeds door pater Masen gekozen; misschien zelfs had hij zijn voordeel gedaan met eenige bijzonderheden, welke in de Sarcothis voorkomen, maar dat was al. Een en ander kon zoomin hem van letterdieverij doen beschuldigen als Terentius, die zijne blijspelen aan den Griekschen dichter Menander, als Molière, die vele plaatsen van de zijne aan Plautus, als Lafontaine, die zijne meeste fabels aan Esopus en Phaedrus ontleende, als al die vermaarde schrijvers, in éen woord, die, gelijk Shakespeare, Corneille, Racine, Boileau, Vondel, Bilderdijk en honderd anderen, reeds bewerkte stoffen kiezende, aan deze een oorspronkelijken vorm, een vorm, die stellig de hunne was, wisten te geven.
Op onze dagen is de beschuldiging van plagiaat tegen Milton vernieuwd geworden. Men poogde te bewijzen, dat het Verloren Paradijs zijn aanzijn aan de meesterwerken van onzen Vondel te danken had. Die thesis werd zelfs met veel talent en geleerdheid verdedigd, doch, onzes erachtens, met evenmin geluk, als vroeger die van Lauder, bij middel der Sarcothis. Waar is het inderdaad, dat men in Milton gedachten

{==131==} {>>pagina-aanduiding<<}
en ontwikkelingen ontmoet, die aan den Lucifer en den Adam in Ballingschap ontleend schijnen, maar zulks bewijst niets. Men mag niet uit het oog verliezen, dat de val van Adam in de XVIe en de XVIIe eeuw een onderwerp was, dat schier elken schrijver toelachte. Het werd allerwege in verzen en proza, als gedicht en tooneelspel, behandeld. Het was dus, gelijk een befaamd kunstrechter zeer juist aanmerkt, eene soort van geliefkoosd, van algemeen onderwerp geworden. Van daar, dat ook Vondel het uitkoos, dat ook Milton het bewerkte. Groote dichters, inzonderheid heldendichters, bezingen bij voorkeur wat ieder in den mond heeft. Vóor Dante bestonden wie weet hoevele schriften, waarin de hel, het vagevuur en de hemel met min of meer dichterlijke kleuren werden afgemaald; vór Homerus zeer waarschijnlijk wie weet hoevele gezangen, waarin de oorlog van Troja en de reizen van Odysseus min of meer uitvoerig werden beschreven. Kunnen daarom Dante en Homerus voor schriftroovers worden uitgekreten? Welk man van oordeel zal die vraag bevestigend durven beantwoorden? Vast geen, tenzij in onze Nederlandsche literatuur misschien, alwaar men allicht de gelijkheid van onderwerp met de gelijkheid van vorm verwart; alwaar men soms eenen schrijver letterdiefte durft aantijgen, wanneer hij de regels en voorschriften eener kunst of wetenschap opgeeft, gelijk ze sinds eeuwen in al de boeken over die kunst of wetenschap worden opgegeven; wanneer hij in romans, verhalen of tooneelspelen van

{==132==} {>>pagina-aanduiding<<}
de zes, zeven voorname toestanden gebruik maakt, welke den roman- of tooneelschrijver ten dienste staan, alleen dewijl vór hem anderen van die toestanden gebruik maakten.
Het derde deel der Palaestra Eloquentioe ligatoe bevat, gelijk wij hiervoren zegden, voorschriften en onderwerpen voor tooneelstukken. Den Nederlandschen lezer zal het wellicht bevreemden eenen Jezuïet over en voor het tooneel te zien schrijven. Wij kunnen hem echter verzekeren, dat Masenius het eenigste lid der vermaarde Societeit niet geweest is, welk dit vak beoefende, dat heden zoo weinig in den smaak der eerwaarde paters schijnt te vallen. Of die verandering van zienswijze alleen aan de strekking van de meeste der tegenwoordige stukken te wijten is, willen wij hier liefst niet onderzoeken. Wij bevredigen ons met aan te stippen, dat de Societeit, vóor en na Masenius, vele voorstanders van het tooneel leverde. Wat de onderwerpen van den Keulschen leeraar betreft, de meeste dezer worden in den vorm van verhalen voorgedragen, en bezitten, ook als verhalen, eene onbetwistbare kunstwaarde. Een vooral, getiteld Semiramis, schijnt ons zoo fraai, dat wij aan het verlangen niet kunnen wederstaan het in een Nederlandsch gewaad te steken. Het was de Heer Saint-Marc Girardin, die, zoo wij ons niet bedriegen, vóor vele jaren reeds, het eerst er de aandacht op vestigde. Ofschoon de vertaling, welke wij hier laten volgen, merkelijk van de zijne verschilt, zelfs op enkele plaatsen tamelijk vrij mag heeten,

{==133==} {>>pagina-aanduiding<<}
kunnen wij verzekeren, dat wij gepoogd hebben over het algemeen het oorspronkelijke zoo getrouw mogelijk weer te geven.

II.

‘O ja, van al mijne vrouwen, zijt gij die, welke ik het meest bemin,’ sprak koning Ninus tot Semiramis. ‘Geene andere bezit zooveel bekoorlijkheden. Ook zou ik niet aarzelen voor u van al de overigen af te zien.’
‘De wijsheid des Konings besture zijne woorden! Indien ik zijn zeggen ernstig opname?’
‘Wat geeft mij de schoonheid van anderen, zoolang gij mij bemint?’
‘Bijaldien ik dus er u om bad, zoudt gij het vrouwentimmer sluiten en al de vrouwen wegzenden, die het bewonen? Ik ware de eenigste, welke gij zoudt beminnen, de eenigste, welke in uw gezag zou deelen? Ik zou uwe gemalin, ik zou koningin van Assyrië wezen?’
Semiramis sprak met zooveel vuur, dat hare schoonheid er nog duizendmaal schitterender door werd. Nochtans, het vrouwentimmer sluiten, zijne vrouwen wegzenden! Het scheen Ninus eene ernstige zaak. Hij antwoordde derhalve niet rechtstreeks op de vraag van Semiramis.
‘Koningin van Assyrië!’ hernam hij. ‘Maar zijt gij het niet reeds, daar gij door uwe schoonheid den gebieder van Assyrië beheerscht?’
‘Neen!... Ik ben slechts eene slavin, welke gij

{==134==} {>>pagina-aanduiding<<}
heden bemint, doch morgen kunt verstooten. Ik heersch niet; ik behaag, meer niet. Wanneer ik een bevel geef, raadpleegt men u, vooraleer mij te gehoorzamen.’
‘Heerschen!... Schijnt het u dan een zoo groot genoegen?’
‘Ja, inzonderheid voor iemand, die het nooit gesmaakt heeft.’
‘Wilt gij het smaken? Wilt gij voor eenige dagen in mijne plaats heerschen?’
‘Voorzichtig, Heer! Gij gaat te verre.’
‘Nogeens: wilt gij voor éen dag oppermachtige meestersse van Assyrië wezen? Ik stem er in toe.’
‘En al wat ik beveel, zal uitgevoerd worden?’
‘Alles! Voor éen dag zal ik u mijn gezag afstaan met den gouden schepter, het zinnebeeld mijner heerschappij.’
‘En indien ik het bevel gave het vrouwentimmer te sluiten?’
Ninus glimlachte:
‘Ik blijf bij mijn woord. Een dag, een ganschen dag zult gij koningin en gebiedster zijn, ik zweer het u! Het paleis en het rijk zullen niet mij, maar u, u alleen, gehoorzamen. Vereenig dus in éen dag al uwe wenschen en luimen, want dien dag zult gij alles vermogen.’
‘En wanneer zal het zijn?’
‘Morgen, indien gij wilt!’
‘Ik aanvaard!’ riep Semiramis.
Zij vlijde zich zachtjes aan Ninus, en liet haar hoofd

{==135==} {>>pagina-aanduiding<<}
op zijnen schouder rusten. Zij was in vollen zin de schoone vrouw, die om de vergeving harer luim schijnt te smeeken, nadat men deze heeft ingewilligd.
De nacht daalde neder. Nooit was Semiramis bevalliger, liefderijker, nooit was koning Ninus gelukkiger geweest. Des morgens sprak hij tot haar:
‘Ziehier den dag uwer heerschappij!’
Semiramis riep hare vrouwen en liet zich prachtig tooien. Op haar hoofd plaatste zij eene kroon met edelsteenen verrijkt, en vertoonde zich vóor Ninus in al haren glans. Verrukt door hare schoonheid, gebood de vorst, dat al zijne hovelingen, dat al de ambtenaars en dienaars van het paleis in de troonzaal zouden vergaderen. Daarna liet hij zijn gouden schepter uit de schatkamer halen. Toen zijne bevelen uitgevoerd en allen in de troonzaal vereenigd waren, deed hij de deuren openen van het vertrek, alwaar hij zich met Semiramis bevond, en trad, haar bij de hand voerende, bij de hovelingen binnen. Al de ambtenaren en dienaren wierpen zich op de knieën voor den Koning. Ninus leidde Semiramis naar den troon in het midden der zaal, en verzocht haar op dezen plaats te nemen. Dan beval hij allen op te staan en deed zijnen wil aan het hof kennen, dat men gedurende een ganschen dag Semiramis als hemzelven zou gehoorzamen. Hij nam den gouden schepter uit de handen van den bevelhebber der slaven, en dit teeken van het vorstelijk gezag Semiramis overreikende:
‘Koningin,’ dus luidde zijne taal, ‘ziehier het

{==136==} {>>pagina-aanduiding<<}
teeken der opperheerschappij. Aanvaard en gebruik het, om als vorstin te gebieden. Gij ziet hier vóor u niets meer dan slaven, en ikzelf ben uw nederige dienaar geheel dezen dag. Alwie zich aan traagheid schuldig maakt in het uitvoeren uwer bevelen, worde gestraft, alsof hij weigerde den Koning te gehoorzamen, alsof hij zich aan traagheid schuldig maakte in het uitvoeren van 's Konings bevelen.’
Na aldus te hebben gesproken, knielde de Koning vòor Semiramis neder, die, glimlachende, hem hare hand te kussen bood. Daarop trad geheel het hof voorbij den troon van Semiramis, die elken ambtenaar met den koninklijken schepter aanraakte, en van allen den eed ontving hare bevelen na te leven. Semiramis nam hun den eed af met eene majesteit, welke de Koning bewonderde. Toen de plechtigheid geëindigd was, wenschte hij haar geluk met hare vorstelijke houding, en vroeg haar, hoe zij zoo statig en ernstig zich had kunnen gedragen.
‘Terwijl zij beloofden mij te gehoorzamen,’ antwoordde Semiramis, ‘dacht ik aan hetgeen ik elk hunner zou bevelen. Mijn gezag duurt slechts éen enkelen dag: ik wil hem wel besteden.’
De Koning lachte om haar antwoord. Semiramis scheen hem bevalliger en beminnelijker dan ooit.
‘Zien wij, hoe zij verder hare rol zal spelen,’ dacht hij, ‘en met welke bevelen zij zal aanvang nemen.’
‘De geheimschrijver des Konings nadere mijnen troon!’ sprak Semiramis met luider stemme.

{==137==} {>>pagina-aanduiding<<}

De geheimschrijver naderde. Twee slaven plaatsten vóor hem eene kleine tafel:
‘Schrijf!’ beval Semiramis. ‘Den gezagvoerder der sterkte van Babylon’ dicteerde zij, ‘wordt op doodstraf geboden het bevel dier sterkte af te staan aan den man, die hem deze orde zal overhandigen!’ Daarna: ‘Vouw en zegel die orde’ voegde zij er bij, ‘met het zegel des Konings, en overhandig ze mij.’
De geheimschrijver had nauwelijks den tijd gehad den hem gegeven last te volvoeren, of zij hernam:
‘Schrijf: - Het opperhoofd der slaven van het paleis wordt op doodstraf geboden het bevel over de slaven af te staan aan den man, die hem deze orde zal aanbieden! - Vouw en zegel die orde met het zegel des Konings, en overhandig ze mij.’
En het geschiedde.
‘Schrijf!’ herhaalde zij weldra: - ‘Den veldheer van het leger onder de muren van Babylon wordt op doodstraf geboden het bevel over dit leger af te staan aan den man, die hem deze orde zal ter hand stellen! - Vouw, zegel en geef mij de orde.’
Zij nam de drie orden, welke zij had doen schrijven, en stak ze in haren boezem. Gansch het hof stond verslagen. De Koning zelf was verwonderd.
‘Geeft acht!’ hervatte onmiddellijk Semiramis: ‘Binnen twee uren zullen al de ambtenaren van den Staat mij geschenken komen aanbieden, gelijk het bij de troonsbeklimming der nieuwe vorsten gebruike-
{==138==} {>>pagina-aanduiding<<}
lijk is. Een prachtig gastmaal en een schitterend feest zullen tegen dezen avond bereid worden! - Wacht! Ik heb nog een bevel te geven... Op doodstraf wordt den eersten gesnedene van het paleis geboden, dezen avond op het gastmaal, twintig vrouwen van de uitstekendste schoonheid voor te stellen. Zij zullen bij die van het vrouwentimmer gevoegd worden.... Gaat! Iedereen verlate deze zaal; mijn trouwe dienaar Ninus blijve alleen hier: ik moet hem over staatszaken raadplegen.’
Geheel het hof trad buiten; Ninus alleen bleef bij Semiramis.
‘Gij ziet,’ sprak deze, ‘dat ik mij als koningin weet te gedragen. Gister hebt gij geweigerd mij uw vrouwentimmer op te offeren; heden vermeerder ik het: is het niet grootmoedig van mijnentwege?’
Ninus begon te lachen.
‘Schoone koningin,’ zegde hij, ‘gij speelt uwe rol voortreffelijk; doch, - sta uwen dienaar toe het u te vragen, - wat zijt gij voornemens te doen met de orden, welke gij den geheimschrijver liet vervaardigen?’
‘Ik ware geene koningin meer, indien ik u daarvan rekening moest geven,’ antwoordde Semiramis. ‘Ziehier overigens mijne beweegredenen,’ ging zij lachende voort: ‘ik wil mij wreken op die drie ambtenaren, welke die orden betreffen.’
‘U wreken, en waarom toch?’
‘De eerste, de gezagvoerder der sterkte van Baby-
{==139==} {>>pagina-aanduiding<<}
lon, is eenoogig en verschrikt mij telkens, wanneer ik hem ontmoet. De tweede, het opperhoofd der slaven, heeft u tweemaal slavinnen aangeboden, om mij uwe gunst te ontrooven. De derde eindelijk, de veldheer van het leger onder de muren der stad, doet mij dikwijls uw bijzijn missen: gij zijt gedurig in de legerplaats. Ik ben ijverzuchtig op het leger; en, daar ik het niet teenemaal kan afdanken, wil ik ten minste zijnen bevelhebber zijne plaats doen verliezen.’
Dit antwoord, een mengsel van lichtzin en vleierij, verrukte Ninus.
‘Ziedaar’ lachte hij, ‘drie staatsbeambten, die om gewichtige redenen met afzetting bedreigd worden!’
‘O,’ vervolgde Semiramis, ‘afzetten is mijn grootste geluk. Ik verwittig u, dat ik uw rijk voor éen dag het onderst boven ga keeren!’
Ninus en Semiramis begaven zich naar de tuinen van het paleis. De slaven in de tuinen werkzaam kwamen vóor Semiramis de knieën buigen.
‘Deze schoone tuinen zijn heden de uwe, mijne koningin,’ sprak Ninus.
‘Schoone tuinen? Gij wilt spotten. Wat bezitten zij dan zoo koninklijks, om schoon te heeten?’ vroeg Semiramis. ‘Wat bezitten zij meer, dan hetgeen de minste onzer dienaren hebben kan? O, hoe luttel weet gij gebruik te maken van het recht alles te vermogen!’
‘Maar dit recht is thans het uwe. Maak gij er een beter gebruik van, indien gij meent het te kunnen.’
‘Gij zult zien!’ riep Semiramis. ‘Slaaf,’

{==140==} {>>pagina-aanduiding<<}
wendde zij zich eensklaps tot den opzichter der tuinen. ‘Gij ziet die halle met granietzuilen, honderd voet hoog, en de dakvlakte daarboven. Neem deze tuinen met hunne bloemen, boomen en wateren, en plaats ze op de halle.’
‘Koningin!’ riep de ontstelde opzichter der tuinen.
‘Gij zijt des doods, indien mijn bevel niet volbracht wordt. Gebruik de armen van twintig duizend slaven, indien gij wilt, maar... doe wat ik u gebied. Dan eerst zal Semiramis tuinen hebben harer waardig.’
De opzichter der tuinen stond ontzet; Ninus lachte. Een gesnedene naderde de koningin.
‘Groote koningin,’ sprak hij, ‘de heeren van het hof wachten, dat het u believe hunne hulde te ontvangen.’
‘Volg mij, mijn dienaar,’ wendde zij zich lachende tot Ninus, en trad de troonzal binnen.
De heeren van het hof naderden den troon; ieder hunner bracht een geschenk. De meesten boden juweelen, kostbare stoffen aan. Semiramis sloeg weinig acht op hunne giften. Zij deed elk hunner door den schatmeester een geschenk overhandigen, driemaal kostelijker dan degene, welke zij van hen had gekregen.
‘Het is aldus,’ zegde zij tot Ninus, ‘dat een vorst geschenken moet ontvangen: als eene hulde, en niet als eene aalmoes.’
Na de hooge ambtenaren, kwamen de mindere diena-
{==141==} {>>pagina-aanduiding<<}
ren van het paleis. Zij boden de koningin bloemen, vruchten, zeldzame en schoone dieren. Semiramis ontving hunne geschenken met veel heuschheid. Eindelijk kwamen ook de slaven, die niets bezaten en niets konden aanbieden. De drie eerste slaven waren drie jonge broeders, welke met dezelfde karavane als Semiramis uit den Caucasus naar Babylon waren overgebracht. Het waren fiere, stoutmoedige jongelingen, die bij de wacht van het paleis dienden. Semiramis kende hen; want, toen eens dat gedeelte der karavane, waarin de vrouwen zich bevonden, door een reusachtigen tijger werd aangevallen, waren het de drie broeders, die de eersten kwamen toegesneld, den tijger te lijve gingen en hem doodden. Nademaal de vrouwen, gedurende dit tooneel, gesluierd waren gebleven, kenden de broeders Semiramis niet.
Toen zij voorbij den troon gingen:
‘En gij,’ vroeg Semiramis, ‘hebt gij der koningin geen geschenk aan te bieden?’
‘Geen ander,’ antwoorde de eerste, die Zopir heette, ‘dan mijn leven, om haar te verdedigen.’
‘Geen ander,’ antwoordde de tweede, Artaban genaamd, ‘dan mijn goed zwaard tegen hare vijanden.’
‘Geen ander,’ antwoorde de derde, die den naam, van Assur droeg, ‘dan den eerbied en de bewondering, welke haar bijzijn wekt.’
‘Slaven!’ riep Semiramis, ‘van gansch het hof hebt gij mij de rijkste geschenken aangeboden; want het zijn geschenken, welke ik niet kan vergelden

{==142==} {>>pagina-aanduiding<<}
met al de schatten van Assyrië gelijk ik het voor anderen gedaan heb. En evenwel zal er niet gezegd worden, dat Semiramis zich ondankbaar getoond hebbe!... Gij,’ ging zij voort, tot den tweede sprekende, ‘gij, die mij uw goed zwaard tegen mijne vijanden aanboodt, neem deze orde, breng ze den veldheer van het leger onder de muren van Babylon, stel ze hem ter hand, en zie wat hij met u zal doen. Gij,’ wendde zij zich tot den eerste, ‘die mij uw leven offerdet, om mij te verdedigen, neem deze orde, breng ze den gezagvoerder der sterkte, en zie wat hij met u zal doen. En gij,’ richtte zij het woord tot den derde, ‘gij, die mij den eerbied en de bewondering schenkt, welke mijn bijzijn in u wekt, gij, die mij een hoveling schijnt, neem deze orde, geef ze het opperhoofd der slaven, en zie wat hij met u doen zal...’
De drie broeders verlieten onmiddellijk de zaal. De overige slaven gingen voorbij de koningin; en toen de plechtigheid der geschenken was afgeloopen, trad Semiramis van den troon, en zond het hof weg. Met Ninus alleen gebleven:
‘Ik heb u verwittigd,’ sprak zij, ‘dat ik uw rijk het onderst boven wil keeren. Gij ziet het, ik stel uwe tuinen op uwe zuilengangen en uwe slaven aan het hoofd uwer legers! Denken wij thans aan onzen opschik voor het feest van dezen avond. Gij zult bij mij blijven, terwijl ik mij tooi, niet waar? Middelerwijl zullen wij over de schoonheid oordeelen der vrouwen, met welke ik uwen harem verrijk.’

{==143==} {>>pagina-aanduiding<<}

Semiramis was zoo vroolijk, zoo uitgelaten, zoo beminnelijk, dat Ninus haar nooit zoo hevig had bemind. Hij woonde den opschik der koningin bij. Weldra werden de vrouwen, voor den harem bestemd, een voor een binnengeleid. Eenige waren schoon, andere slechts lief. Ninus bezag ze ter nauwernood: hij had geene oogen dan voor Semiramis.
‘Gij hebt ongelijk’ zegde zij, ‘geen acht te slaan op uwe nieuwe slavinnen. Zie eens, deze jonge slavin: hoe schuchter schijnt zij te wezen! Wat is zij lief!’
Vijftien vrouwen waren reeds binnengeleid. De gesnedene kondigde den Vorst aan, dat hij er niet meer had kunnen vinden.
‘Wel! Wel!’ sprak Ninus onverschillig.
In het oog van Semiramis schitterde het vuur der gramschap.
‘Slaaf!’ riep zij tot den gesnedene, ‘ik had u dezen morgen gezegd: op doodstraf twintig vrouwen voor dezen avond!... Gij hebt er slechts vijftien geleverd; waar zijn de anderen, opdat uw hoofd niet valle?’
De gesnedene antwoordde niet, maar blikte naar Ninus.
‘Gij moet uwe ongehoorzaamheid voor Ninus niet verantwoorden, maar wel voor mij!’ hernam Semiramis op scherpen toon. ‘Waar zijn de vijf vrouwen, die aan mijne orde ontbreken? Ik eisch ze, of wel uw hoofd!’

{==144==} {>>pagina-aanduiding<<}

‘Mijn hoofd zal niet vallen, tenzij de Koning het bevele!’ stamelde de gesnedene.
‘Dit woord is uw doodvonnis!’ riep Semiramis. ‘Grijpt dien slaaf,’ beval zij, ‘sleept hem naar het voorhof van het paleis en slaat hem het hoofd af! Het worde mij dezen avond vóor het feest aangeboden. Gaat!’
De slaven wachtten een oogenblik, in de meening dat Ninus zou spreken. Semiramis herhaalde haar bevel, en de slaven vertrokken, den gesnedene medevoerende.
‘Zal het uwe laatste luim wezen?’ vroeg Ninus lachende.
‘Neen, ik heb nog zes uren te heerschen,’ was het antwoord.
‘Schoone koningin!’ sprak Ninus op denzelfden toon, ‘ik schenk u gaarne het hoofd van dezen slaaf; doch was het der moeite waard u daarvoor te vergrammen? Het is waar, de gramschap maakt u nog bekoorlijker; doch wat geven mij vijf vrouwen min of meer?’
Zonder verder aan den veroordeelden slaaf te denken, ging Ninus voort zich met Semiramis te onderhouden. Weldra waren de avond en het feest daar. Toen Semiramis de zaal binnentrad, alwaar het zou gevierd worden, bood een slaaf haar eenen schotel aan, waarvan zij den blik niet afwendde, vooraleer het hoofd des gesnedenen te hebben herkend.
‘Wel!’ gebood zij. ‘Plaats het op eenen paal

{==145==} {>>pagina-aanduiding<<}
in het voorhof van het paleis, op den doorgang der slaven, die bij het feest moeten zijn. Blijf bij den paal en zeg aan al wie voorbijtreedt, dat die man vóor drie uren nog leefde, maar dat hij, mijne bevelen veracht hebbende, onmiddellijk zijn hoofd van zijn lichaam heeft zien scheiden.’
Het feest was prachtig: dansen, bloemen en reukwerken, een kostelijk maal, in de tuinen aangericht, en Semiramis, huldebewijzen ontvangende met eene majesteit vol bevalligheid en gedurig Ninus toesprekende, alsom te beduiden, dat het feest alleen te zijner eere werd gegeven.
‘Gij zijt een vreemd Koning,’ glimlachte zij, ‘die mij in mijn paleis een bezoek brengt: ik moet zorgen, dat gij er u niet verveelt.’
Men ging aan tafel. Semiramis mengde en verwarde alle rangen. Ninus werd aan het lager eind geplaatst. Hij was de eerste, om met die miskenning van alle hofgebruiken te lachen, en, naar zijn voorbeeld, lieten de hovelingen zich zonder morren rangschikken, volgens de luim der koningin. Dicht bij zich deed zij de drie broeders van den Caucasus plaats nemen.
‘Zijn mijne bevelen volvoerd?’ vroeg zij hun.
‘Zij zijn het’ werd haar geantwoord.
De grootste vroolijkheid heerschte op het feestmaal. Uit gewoonte had een slaaf Ninus het eerst bediend. Semiramis liet hem vastnemen en met roeden geeselen. Zijne kreten vermengden zich met den schaterlach

{==146==} {>>pagina-aanduiding<<}
der genoodigden. Iedereen voelde zich tot vreugd gestemd. Het was een blijspel, waarin allen eene rol vervulden. Tegen het einde van het maal, als de wijn de vroolijkheid ten top had gevoerd, nam Semiramis het woord:
‘Heeren,’ sprak zij, ‘de schatmeester van het rijk heeft mij de lijst voorgelezen van hen, die dezen morgen mij hunne geschenken hebben gebracht. Een enkel heer van het hof ontbreekt op die lijst.’
‘Wie toch?’ riep Ninus. ‘Hij moet streng gestraft worden.’
‘Gijzelf, Heer, gij, die spreekt?’ hervatte Semiramis. ‘Wat hebt gij dezen morgen der koningin geschonken?’
Ninus stond van zijnen zetel op en kwam haar lachende eenige woorden in het oor fluisteren.
‘De koningin wordt door haren dienaar beleedigd!’ riep Semiramis.
‘Ik omhels hare knieën, om mijne vergiffenis af te smeeken,’ zegde Ninus. ‘Vergeef mij, schoone koningin, vergeef mij!.., O, hoezeer wensch ik, dat alras dit feest eindige,’ voegde hij er stil bij. ‘Nooit heb ik u zoo vurig bemind!’
‘Gij wilt, dat ik van den troon afstand doe?’ vervolgde Semiramis zachtjes. ‘Neen, ik heb nog twee uren te regeeren.’
Zij liet hare hand in de zijne. Hij bedekte ze met kussen.
‘Eene dergelijke beleediging van wege eenen slaaf

{==147==} {>>pagina-aanduiding<<}
vergeef ik niet!’ sprak zij luide. ‘Slaaf, bereid u tot den dood!’
‘Gekkin, daar gij zijt!’ fluisterde Ninus nog altoos geknield. ‘Wacht maar: ik zal uwe gekkernij nog een luttel verdragen; doch uw rijk gaat spoedig eindigen.’
‘Gij zult dan niet boos worden,’ vroeg Semiramis, ‘wat ik in dit oogenblik ook gebiede? - Slaven,’ riep zij, zonder zijn antwoord af te wachten, met luider stemme, ‘slaven, grijpt dien man, ja, hemzelven, Ninus, aan!’
Ninus ging al lachende de slaven te gemoet, en leverde zich in hunne handen.
‘Sleept hem buiten de zaal, leidt hem in het voorhof van het paleis, bereidt alles tot zijnen dood, en wacht mijne bevelen!’ voer zij voort.
De slaven gehoorzaamden en leidden Ninus in het voorhof van het paleis. Hij volgde hen al lachende. Zij gingen voorbij het tentoongestelde hoofd van den slaaf, die om zijne ongehoorzaamheid zoo streng was gestraft geworden. Weldra verscheen Semiramis op een balkon. Ninus had zijne handen laten boeien.
‘Snel naar de sterkte, Zopir; - gij naar de legerplaats, Artaban; - dat al de poorten van het paleis gesloten worden, Assur!’ sprak Semiramis tot de drie broeders.
Deze drie bevelen, met zachte stem gegeven, werden op staanden voet volbracht.
‘Welnu, koningin?’ sprak Ninus, altoos lachende.

{==148==} {>>pagina-aanduiding<<}

‘Nog ontbreekt aan het blijspel het woord der ontknooping.’
‘Ziehier dit woord:’ riep Semiramis: ‘Slaven! denkt aan den onthoofden gesnedene!... Slaat toe!’
De slaven gehoorzaamden. Ninus had nauwelijks den tijd eenen kreet te slaken; zijn hoofd rolde vóor zijne voeten: het had nog den glimlach op de lippen.
‘En nu,’ riep Semiramis, ‘nu ben ik werkelijk koningin van Assyrië, en sterve als de gesnedene, sterve als Ninus, al wie mijnen wil durft weerstreven!’




{==149==} {>>pagina-aanduiding<<}

Na de vertooning.

Vriendenkout.

Men had Les Amours du Diable heropgevoerd. Na de vertooning, die veel vroeger dan gewoonlijk afliep, waren wij ten huize van onzen vriend Jozef vereenigd, en kortten ons den tijd met drinken, rooken en praten. Natuurlijk werd over het tooverstuk gesproken, dat wij dien avond, na eene tusschenruimte van meer dan tien jaren, opnieuw te zien kregen. De meesten onzer vonden het kleurloos, laf, al te naïef, te onnoozel en nauwelijks toereikend om kinderen en besjes te verlustigen. Zelfs de muziek van onzen landgenoot Albert Grisar werd niet verschoond. Zij was, heette het, te eenvoudig, kunsteloos, alledaagsch. Kortom, eenigen aarzelden niet den staf over zangen en begeleiding, melodieën en orchestratie, zoowel als over libretto, decors, machines, trucs, kostumen en verdere benoodigdheden te breken.

{==150==} {>>pagina-aanduiding<<}

In dit ongunstige gevoelen kon onze makker Victor niet deelen.
‘Les Amours du Diable’ sprak hij ‘is een tooverstuk uit den goeden tijd, toen nog de Fransche librettisten hun heroep verstonden, de Fransche tooverstukken eenigszins tot de literatuur behoorden, en de Fransche tooneelschrijvers wisten wat de woorden geest en smaak beduiden. Het spijt mij, dat gij 't niet begrijpt; doch uwe vitterijen bewijzen alleen, dat gij sedert een tiental jaren geweldig zijt achteruitgegaan. Het verwondert mij overigens niet. Tusschen de duivelarijen van heden, waarmede gij waarschijnlijk veel meer ophebt, en degene van vroeger, waarvan wij in het stuk van dezen avond een staaltje kregen, is het verschil zoo groot, dat de eene en de andere u onmogelijk evenzeer kunnen bevallen. De vroolijke en onschuldige snakerijen, welke wij daareven hoorden en zagen, die geen ander doel hebben dan ons op geestige wijze te vermaken en ons eenige aangename uren te verschaffen, waaraan wij later met genoegen terugdenken, hebben niets gemeens met de grofzinnelijke uitvindingen en platte kwinkslagen der tegenwoordige tooverstukken, waarin de beenen der danseressen en de naakte schouders der vrouwelijke figuranten zulke gewichtige rol spelen. De machines en trucs van Les Amours du Diable schijnen u te naïef! Ik geloof het wel. Weet gij waarbij het komt? Hierbij, dat uw smaak bedorven is. Gij hebt in de laatste jaren zoovele tooverstukken leeren

{==151==} {>>pagina-aanduiding<<}
kennen, waarbij de schrijver heel niet in aanmerking komt, maar zich tot den gehoorzamen dienaar van den machinist, den timmerman, den schilder, den kleermaker en den vuurmaker vernedert, dat gij haast geene andere meer verstaat. Ziedaar waarom Les Amours u niet meer bevalt. Is het stuk er slechter om? Toch niet. Waar zult gij een liever, onschadelijker, goedhartiger, gevoeliger duivelken vinden dan Urielle? Zij is niet in staat iemand kwaad te doen, iemand te bedroeven, en eindigt met de gelieven te vereenigen, zelfs ten koste van haar eigen geluk. En dan, hoe geestig, levendig, bevallig toont zij zich geheel het stuk door! Zij is overal op hetzelfde oogenblik. Zij verdwijnt langs vallen, komt terug langs kasten en armarissen, stuift weg, zonder dat men weet waarheen, blikt u tusschen gordijnen en uit spiegels tegen, zonder dat men beseft hoe. Urielle verwart en ontwart alles. Nooit was een duivelken zoo beweeglijk, zoo wispelturig en zoo goedaardig tevens. Zelfs dan wanneer de intrigue het niet raden liet, zouden hare zwakheden en hare voortreffelijkheden ons zeggen, dat zij een vrouwelijk duivelken, een duivelinneken is, en wel een van de beste soort, dat alleen toereikend ware, om het stuk tot een meesterwerk te maken, in vergelijking met de domme, grove, misselijke tooverijen en duivelarijen, welke sedert de stichting van het tweede keizerrijk ons uit Parijs overwaaien.’
‘Wat de muziek betreft,’ zeide Benedict, ‘waar-
{==152==} {>>pagina-aanduiding<<}
van men, naar mijn inzien, insgelijks te veel kwaad spreekt, in twee woorden wil ik u mijne denkwijs blootleggen. Zij behoort tot de school van Grétry, dat is van het bezadigde realismus, dat op het einde der 18e en in het begin der 19e eeuw zooveel opgang maakte, wijl het de Fransche tooneelmuziek, op het spoor van Gluck, Mozart en andere Duitschers, naar de waarheid, naar de natuur terugbracht, waarvan zij met Piccini en verdere Italiaansche toonzetters zoo deerlijk was afgeweken. Geleerd is zij stellig niet. Zij is op de hoogte van het libretto, dat wel geen letterkundig meesterwerk, maar toch een betrekkelijk goed tooneelgewrocht mag genoemd worden, en drukt dezes toestanden vrij gelukkig uit. Ziedaar waarom zij, bij al hare kunsteloosheid, eenvoudigheid, alledaagschheid, soms kan treffen; waarom zij beurtelings vroolijk en weemoedig stemt, beurtelings doet lachen en weenen. Het is eene verdienste, welke tegen menige andere opweegt, welke men niet altoos in geleerder partitiën aantreft.’
Zoo spraken Victor en Benedict. Er werd voor en tegen hunne zienswijze veel bij- en ingebracht, en ten slotte waren wij het min dan ooit eens omtrent de waarde van het stuk. Het gesprek nam overigens eene andere wending. Van Les Amours du Diable, kwamen wij op de tooneelwerken en andere lettergewrochten, waarin duivels en duivelinnen als handelende personen optreden. Wij vroegen onszelven af wat wel de oorzaak van het kwistige gebruik kon wezen, dat, in alle

{==153==} {>>pagina-aanduiding<<}
tijden, van dergelijke helden en heldinnen door de schrijvers werd gemaakt en zeer waarschijnlijk lang nog zal gemaakt worden.
Hierop nam Gustaaf het woord:
‘Indien ik niet vreesde u te vervelen,’ dus begon hij ‘kon ik u wellicht op den weg naar de oplossing van het raadsel brengen. Dan het zou te lang zijn, en...’
‘Kom, kom, vriend Gustaaf! Wees toch zoo zedig niet,’ riep men hem toe. ‘Gij weet genoeg, dat wij u gaarne hooren... Daarbij, het is nog vroeg. Jozef denkt er niet aan ons naar huis te zenden. Kom gerust met uwe verklaring voor den dag.’
Jozef verzekerde glimlachend, dat hij ons nog niet moede was, Gustaaf liet zich gezeggen en wij anderen, die inderdaad met 's mans beschouwingen en aanmerkingen bijzonder ingenomen waren, schikten bij, om aandachtig toe te luisteren.
Hij hervatte:
‘Het geloof aan incuben en succuben, aan alven en alvinnen, gelijk zij weleens bij onze oude schrijvers heeten, dat is het geloof aan duivels en geesten, die eene menschelijke gedaante aannemen, om de zwakke stervelingen te bekoren en te verleiden, is bijna zoo oud als de wereld. De rabbijn Elias meent, dat Adam gedurende honderd en dertig jaar door duivelinnen werd bezocht, die hem duivelen, geesten, spoken, lamiën, lemuren, larven en andere schrikgedrochten baarden.

{==154==} {>>pagina-aanduiding<<}

‘Gij kent allen de geschiedenis van St-Antonius, eremijt, die door den duivel, onder de gedaante eener vrouw van uitstekende schoonheid, werd aangevochten. Gevallen van dien aard worden met honderden verhaald. Onder de regeering van Rogier, koning van Sicilië, gebeurde het, dat een jongeling, des avonds in den maneschijn, met verscheidene personen in zee ging baden. Eensklaps werd hij iemand gewaar, die tegen de golven worstelde en zoo uitgeput scheen, dat hij op het punt was te verdrinken. De jonkman snelde den drenkeling ter hulp, redde hem en bevond, dat het eene vrouw was. Die vrouw was schoon en bevallig; hij verliefde op haar, huwde ze en werd vader. Eenigen tijd daarna verdween zij spoorloos, zonder dat men ooit het minst meer van haar vernam, wat iedereen, en haren echtgenoot eerst van allen, gelooven deed, dat zij eene duivelinne was.
‘Jan Bodin, een Fransch duivelkundige, die in 1596 aan de pest stierf, haalt verscheidene soortgelijke voorbeelden aan, in zijn bekend werk La Démonomanie des Sorciers. Pater Delrio, een vermaard Jezuïet, in 1551 te Antwerpen geboren, heeft een lijvig Latijnsch in-quarto geschreven, dat meermalen werd herdrukt, en waarin hij betoogt, dat de betrekkingen tusschen vrouwen en duivels, mannen en duivelinnen te allen tijde zeer menigvuldig geweest zijn. Hector Boethius verhaalt, in zijne Historia Scotorum, dat een jonkman van ongemeene schoonheid door eene duivelinne werd gekweld, die alle dagen, trots

{==155==} {>>pagina-aanduiding<<}
de gesloten en gegrendelde deuren, op zeker uur in zijne kamer kwam, om hem huwelijksvoorstellen te doen. De jonkman kloeg daarover aan zijnen biechtvader, die hem deed vasten en bidden, en op die wijze er in slaagde hem van verdere kwellingen te bevrijden. Pieter de Lancre, een ander Fransch duivelkundige van de XVIe eeuw, vertelt, dat een hoefsmid, in Egypte, terwijl hij des nachts arbeidde, eenen duivel zijne smis zag binnentreden, die de gedaante eener bekoorlijke vrouw had aangenomen, om hem te verleiden. De smid wierp haar een gloeiend ijzer naar het hoofd en had sedert nooit van hare aanvechtingen meer te lijden.
Indien het u lust andere trekken van dezelfde soort te leeren kennen, hebt gij slechts de Disquisitionum Magicarum Libri sex, van gemelden jezuïet Delrio, Le Comte Gabalis, van den abt de Villars, de Lettres cabalistiques, van markies d'Argens, De Prestigiis Demonum, van Johan Wierus, lijfarts van den hertog van Kleef, en zoovele andere duivelkundige werken op te slaan, waarin over de betrekkingen der duivelen met menschen lang en breed wordt uitgeweid en met eenen ernst gesproken, die bewijst, dat de schrijvers wel degelijk overtuigd waren van de echtheid der feiten, welke zij mededeelden.
‘Al de duivels, welke ik tot hiertoe u aanhaalde, waren duivelinnen, dat is vrouwelijke duivels of succuben. Wat de mannelijke duivels of incuben betreft, zij komen niet minder talrijk voor. Servius Tullius, koning

{==156==} {>>pagina-aanduiding<<}
van Rome, was de zoon van Vulkaan en eene slavin, zeggen de Romeinsche overleveringen; maar de duivelschrijvers weten het beter. Zij beweren, dat men door Vulkaan hier eenvoudig eenen Salamander, dat is een mannelijken duivel of incubus te verstaan hebbe, die eene jonge slavin had verleid.
Op dezelfde wijze leggen zij de geboorte uit van de meeste halfgoden der Grieksche fabelleer, en zien in Jupiter, Neptuin, Mars, enz. slechts incuben, die met schoone vrouwen gemeenschap hadden en bij dezen zonen of dochters verwekten.
‘De cabbalisten houden die succuben en incuben eenvoudig voor elementgeesten. Ziehier wat, volgens hen, die geesten zijn: de vier elementen worden bewoond door bijzondere schepselen, volmaakter dan de mensch, maar, evenals hij, aan de wetten der natuur en derhalve ook aan den dood onderworpen. De geesten, die in het vuur leven, zijn de Salamanders; de Silfen en Silfiden hebben de lucht tot verblijf; de Gnomen of Kabouters de aarde; de Nikkers en Ondinen bevolken het water. Al deze wezens bestaan uit de zuiverste deelen van het element, dat zij bewonen. Adam, volmaakter dan zij, was eerst hun meester, hun natuurlijke gebieder; doch, na zijnen val, verloor hij alle macht over hen. Nochtans gebeurt het soms, dat bevoorrechte menschenkinderen die macht weten terug te krijgen. Die bevoorrechte stervelingen zijn, - altoos volgens de cabbalisten -geleerden en wijzen, die de elementen en elementgeesten tot onderwerp hunner

{==157==} {>>pagina-aanduiding<<}
studiën gekozen hebben. Om een onbeperkt gezag over de Salamanders uit te oefenen, moeten zij de stralen der zon onder eene glazen stolp trekken, bij middel van eenen holspiegel. Onder die stolp vormt zich alsdan zeker zonnepoeder, dat van alle andere stoffen gezuiverd en door hen ingenomen, hun toelaat het vuur uit te ademen, dat zij in zich bevatten, en dat hen, om zoo te spreken, geheel in vuur verandert. Van dit oogenblik worden de vuurbewoners, de vuurgeesten of Salamanders hunne onderdanen, hunne slaven, en staan hun overal en altijd ten dienst. Nagenoeg op dezelfde wijze verzekeren zij zich meesterschap over de Silfen, Gnomen, Nikkers en Ondinen. Gedurende eene maand stellen zij eene stolp met lucht, aarde of water in de stralen der zon. Na dien tijd is elk dier elementen gezuiverd, en met er gedurende eene andere maand dagelijks van in te nemen, krijgen zij het vermogen de geesten te ontdekken, die zich in de aarde, de lucht en het water bevinden, en straffeloos met dezen betrekkingen aan te knoopen. Dat niet alleen de cabbalisten, maar ook andere geleerden vroeger het bestaan van duivels en geesten aannamen, die in de vier hoofdstoffen leefden, blijkt uit wetenschappelijke werken der middel- en zelfs latere eeuwen. In de Natuurkunde van het Heelal, een Vlaamsch schrift der XIVe eeuw, waarvan de opsteller een bekwaam fisicijn schijnt te zijn geweest, die van verschillende punten van natuurkunde en zelfs van den vorm der aarde, de electriciteit en den

{==158==} {>>pagina-aanduiding<<}
bliksem zeer juiste begrippen had, luidt het onder ander:

Nu sijn tusschen ons en de mane 
In die locht, dat ic wane, 
Duvele, die weten al nature 
En si connen al scrifture. 


en in de Betooverde Wereld van Balthazar Bekker, die in de XVIIe eeuw te Amsterdam leefde en vooral tegen de duivelkundigen en hunne aanhangers schreef, zien wij, dat het geloof aan de betrekkingen tusschen menschen en duivelen of succuben en incuben te zijnen tijde schier algemeen mocht genoemd worden.
‘Volgens de cabbalisten zijn overigens de verschillende geesten den mensch min of meer genegen, en wenschen zij veeltijds niets liever dan hem te gehoorzamen. Ziehier waarom: hunne ziel is niet, als die der menschen, onsterfelijk. Zij leven, wel is waar, zeer lang, en sterven slechts na verscheidene eeuwen eener onverwelkbare jeugd; doch wat zijn die eeuwen, vergeleken bij de nimmer eindigende eeuwigheid? Géen dag, géen uur, géen oogenblik. Nu bestaat echter voor hen éen middel, éen enkel, om insgelijks onsterfelijk te worden. Dit middel is een nauw, allernauwst verbond met den mensch. Gelukt het eene Silfide of Ondine zich door eenen wijze te doen beminnen, gelukt het eenen Kabouter of Salamander eene dochter der menschen tot vrouw te bekomen, dan wordt ook hunne ziel onsterfelijk. Geen wonder dus, zoo de elementgeesten het gezelschap en de liefde der stervelin-
{==159==} {>>pagina-aanduiding<<}
gen zoeken. Alleen moeten de mannen of vrouwen, die met de liefde van eenen geest begunstigd worden, zeer voorzichtig te werk gaan en dezen geene reden tot misnoegen geven, wat allicht kan geschieden, daar zoowel de Salamanders, Silfen en Silfiden, als Nikkers, Ondinen en Gnomen, schijnt het, zeer ijverzuchtig zijn. Zoo verhaalt men van eenen jongen Beierschen edelman, die ontroostbaar was over het verlies eener teergeliefde gade. Eene Silfide, die hem sedert lang beminde, nam de gedaante der afgestorvene en bood zich bij den troostloozen echtgenoot aan, zeggende, dat God haar uit het graf had opgewekt, om zijne overgroote droefheid in blijdschap te verkeeren, De edelman geloofde het en leefde sedert even gelukkig als te voren. Daar hij echter zijne betrekkingen met andere vrouwen niet wilde opgeven, verdween de Silfide zekeren dag en liet nooit iets meer van zich vernemen.
‘Ik zegde daareven, dat, in de oogen der duivelschrijvers, de goden en godinnen der Oudheid, die met de menschen betrekkingen hadden, eenvoudig duivels en duivelinnen, incuben of succuben waren. De cabbalisten deelen volkomen in dit gevoelen, met dit verschil nochtans, dat zij, getrouw aan hunne stelling, die geesten, evenals de toovernimfen of feeën, welke in lateren tijd zich bij maneschijn vertoonden, met den naam van Salamanders, Silfen, Nikkers en Kabouters bestempelen.
‘De gevoelens en bijzonderheden, welke ik hier

{==160==} {>>pagina-aanduiding<<}
aanstip, werden met vele andere, gedurende eene lange reeks eeuwen, als onbetwistbare waarheden erkend, en zij, die ze durfden betwijfelen, niet zelden als vrijdenkers en sterke geesten gebrandmerkt. Zelfs durf ik niet verzekeren, dat heden ten dage, spijt al wat men van onzen voortgang en onze verlichting zegt, geene menschen meer bestaan, die er aan gelooven. Ik meen integendeel, dat het getal geloovigen oneindig grooter is, dan men zich somwijlen inbeeldt, en vind het nogal natuurlijk. Het wonderbare werkt, nu gelijk vroeger, op de meeste menschen met onweerstaanbaar geweld; en het gezond verstand is niet altoos toereikend, om dien trek uit ons gemoed te wisschen. Hoe zou het ook? Er waren, er zijn een oneindig getal dingen, welke de wetenschap, bij al hare vorderingen, niet verklaart, nimmer zal verklaren, waarvan zij het eerste woord niet weet, wellicht nooit weten zal, en welke de mensch, hoe verstandig ook, geneigd was, is en immer zijn zal aan bovennatuurlijke oorzaken toe te dichten. Van daar, dat de schrijvers van alle landen en van alle tijden soms in hunne werken van duivels en duivelinnen, succuben en incuben, elementgeesten, elfen, witte vrouwen, feeën, nimfen, menscheneters, weerwolven, en wat dies meer, een zoo kwistig gebruik gemaakt hebben; van daar, dat zij thans nog dikwijls met goed gevolg van dat alles gewagen. In de legende van Robrecht de Duivel vinden wij eenen incubus, dien het M. Scribe, tot groot genoegen der toeschouwers van de XIXe eeuw, beliefd heeft in de sombere perso-
{==161==} {>>pagina-aanduiding<<}
naadje van Bertram te herscheppen. De Fée aux Miettes, van Charles Nodier, de verrukkelijke Belkiss, is een succubus, zoowel als de Salamander van Hoffmann, in de fraaie vertelling Der Elementar geist. Wijlen Van Duyse, indien ik mij niet bedrieg, deed de eerste bij ons de legende van Marieken van Nijmegen kennen, waarin mede een incubus voorkomt. Onder den 
naam van Moonen (bij Kilaen heet nog de duivel moon en moonken pek), verleidt de Booze Marieken, die van haar schrikkelijken gezel bevrijd wordt in het openbaar, d.i. bij eene openbare feestviering. Zij heeft hare verlossing te danken aan de tusschenkomst van haren oom, een deugzamen en zeer geleerden priester. In de legende van Doctor Faustus wordt van verscheidene succuben gewag gemaakt, door Goethe in het tweede deel van Faust geplaatst. Het zou mij te verre leiden, indien ik u de lijst van al de schrijvers moest opgeven, welke duivels of geesten, in betrekking met menschen, in romans, novellen, verhalen, tooneelstukken, enz. hebben opgevoerd. Ik zal mij vergenoegen u ten slotte op den vermaarden Diable amoureux, van Cazotte te wijzen. De Urielle van les Amours du Diable heeft wel iets, heeft zelfs veel van de Biondetta, welke in dit werk verschijnt. Hoffman is nog dichter bij den roman van Cazotte gebleven. In zijn Elementargeist, is Urielle of Biondetta een vrouwelijke Salamander. Zeer eigenaardig noem ik de omstandigheid, dat, lang na de scheiding, de held van Hoffman, een jeugdig officier, zijnen succubus terugvindt of meent te vinden - men

{==162==} {>>pagina-aanduiding<<}
weet niet wel, wat men er moet van peinzen, - in den persoon eener goede, kleine Duitsche baronnes, dik en rond, beleefd en gedienstig, die de veertig vast nadert, wollen kousen breit en zich van hare plichten als huismoeder op onberispeljke wijze weet te kwijten. De Salamander is de echtgenoote geworden van een braven baron, goedhartig, maar tamelijk dom en een geweldig jager vóor het aanschijn des Heeren.’
Zoo sprak Gustaaf.
Het was vrij laat. Wij scheidden en begaven ons huiswaarts, na de duivelkundigen verklaringen van onzen vriend den verschuldigden tol betaald te hebben.



{==163==} {>>pagina-aanduiding<<}

Steek altoos twee neusdoeken in uwen zak (1).

‘Maar waarom toch, grootvader?’ vroeg ik verwonderd.
‘Omdat ik 't u zeg,’ antwoordde mij de oude. ‘Ik heb oneindig meer gezien en beleefd dan gij. Uwe ondervinding kan met de mijne niet in vergelijking komen: gij steekt pas uwen neus in de wereld. Gij zult dus wel doen mij op mijn woord te gelooven, wanneer ik u verzeker, dat ik beter weet wat u kan voordeelig wezen. Maar neen, als ik u eenen raad geef, zet gij een paar blekkers op (2), alsof ik Chineesch tot u sprak en eindigt met mij te vragen: Waarom? Het is net, alsof gij mij zeidet: “Grootvader, gij zijt een rechte sukkel,” en dat heb ik, om den drommel! niet gaarne,

{==164==} {>>pagina-aanduiding<<}
hoort ge, jongen? Begin liever met mijnen raad te volgen. Gij zult er u wel bij bevinden en weldra overtuigd wezen, dat gij op verre na zoo juist niet ziet, als ik. Derhalve herhaal ik u: Steek altoos twee neusdoeken in nwen zak.’
‘Maar, grootvader...’
‘Maar, jongen!.. Zie, gij zult mij nog uit mijne huid doen springen!... Ik zou u met Kotzebue kunnen antwoorden: Wie weet waarvoor het goed is; want, in allen gevalle, zult gij met mij bekennen, Mijnheer mijn kleinzoon, dat twee zakdoeken voor éenen nooit kwaad kunnen, integendeel soms een mensch uit verlegenheid redden, bij voorbeeld, wanneer hij er een verliest, wat ieder kan gebeuren. Om echter uwe verwaandheid van kind der xixe eeuw, van kind-grooten-mensch gerust te stellen, wil ik u eens en vooral uitleggen, waarom ik u dien raad geef. Indien ik een aantal jaren jonger ware, ik hield het recept voor mij; doch ik nader de zeventig: het is mij der moeite niet meer waard. Gij integendeel zijt jong en moet uwen weg maken. Luister dus: ik begin...
‘Zal het lang zijn, grootvader?’
‘O, gij kunt gerust eene versche pijp stoppen.’
Ik stopte eene pijp, vuurde aan en voegde mij zoo gemakkelijk, als ik kon, in het hoekje nevens den schoorsteen. Grootvader hernam:
‘Vóor ettelijke jaren had ik tot vriend eenen der deftigste haarkappers van de stad, den Heer B..., God zij zijner ziele genadig! De man had het poeder niet

{==165==} {>>pagina-aanduiding<<}
uitgevonden, dat is zeker; maar dom was hij eigenlijk niet, en uitvinden kon hij, zoowel als een ander, gelijk ik u meteen zal toonen. Voor het overige was hij een braaf kerel, een knap artiste en cheveux, zooals men het heden noemt. Hij is in den loop van het verleden jaar gestorven: zijn oudste zoon verblijft tegewoordig te Brussel, als ik 't wel heb, waar hij insgelijks het beroep van haarkapper uitoefent, naar allen schijn onder den veel deftiger titel van coiffeur, parfumeur, etc. Nu, in mijnen tijd was het anders; thans is het zoo, en 't is het schoonste van onze historie niet. Ik heet het een bedroevend iets, dat een ordentelijk mensch, om zijn brood te winnen, zich verplicht ziet zijne medeburgers knollen voor citroenen te verkoopen, zand in de oogen te strooien, net alsof hij de eerste de beste Fransche rat ware; dat een Vlaming, indien hij niet wil verhongeren, gedwongen wordt zich op zijn Fransch te tituleeren en zijne klanten om den tuin te leiden, bij middel van eene vreemde taal, welke zij, let wel op, als ik u bidden mag! meesttijds zelven niet goed spreken, niet goed verstaan...
Mijn kapper deed zijne zaakjes voortreffelijk. Hij had vele cliënten, - dat is immers het nieuwmodensche woord? - werkte met verscheidene jongens en won braaf geld. Het kwam voornamelijk hierbij, dat hij, als uitvinder van zeker water voor het groeien, dikworden, blinken en kroezelen van het haar, zijnen naam wijd en zijd had doen klinken. Of dit water

{==166==} {>>pagina-aanduiding<<}
inderdaad de wonderkracht bezat, welke men er aan toeschreef, zal ik u niet zeggen. Ondanks de herhaalde pogingen mijns vriends, om mij tot zijn Eau de B..... te bekeeren, heb ik er nooit gebruik willen van maken. Zeker zou het mij zeer aangenaam geweest zijn mijn haar, dat vroeg begon uit te vallen, weer schoon en sterk terug te krijgen. Daar ik echter bemerkte, dat te dien tijde, trots de voortreffelijke uitvinding, niet minder kaalkoppen in de stad liepen, oordeelde ik het nutteloos van deze eene proef te nemen. Het nam niet weg, dat het haarwater in kwestie eene groote faam genoot... in de gazetten, en dat mijn vriend B..., ofschoon zoo groot een kaalkop als ikzelf, er zich ongemeen fier op toonde.
De uitvinder kon voor eenen der gelukkigste menschen doorgaan, die op Gods aardbodem rondwandelden. Zijne zaken gingen uitmuntend, gelijk ik zeg, en dat was veel. Wat meer is, hij had eene parel van eene vrouw, die, slimmer dan hij, hem met goeden raad bijstond, den winkel in zijn afwezen bestuurde, dat het een lust was om te zien, en daarbij, - iets zeer zeldzaams, - haren man niet te zeer vernederde of plaagde. Dat hij tehuis juist meester was, zal ik mij niet verstouten te verzekeren; doch hij beeldde zich in meester te zijn, alleen de broek te dragen, en dat was genoeg. Immers, de verbeelding - wie zal het loochenen? - maakt meesttijds den mensch gelukkiger, dan de schoonste wezenlijkheid... Ik mag niet vergeten aan te stippen, dat die lieden hunnen echt hadden zien

{==167==} {>>pagina-aanduiding<<}
zegenen met twee zonen en drie dochters, die allen, evenals zijzelven, frisch en gezond waren, en van welke, tot overmaat van voorspoed, geen enkel slecht opwilde, geen enkel zich niet voorbeeldig gedroeg.
‘Maar zoo bestaat de mensch: zelfs dan, wanneer hij niet de minste reden tot klagen heeft, wanneer alles hem medegaat, wil hij, schijnt het, tegen die uitzondering aan den algemeenen regel protesteeren, en zoekt en vorscht zoolang, tot hij iets gevonden heeft, hetwelk hij als min gelukkig voor zich of de zijnen kan beschouwen. Zoo ging het inzonderheid mijnen kapper. Tot in het kaartspel was hij gelukkig; en als wij des avonds, in onze estaminet, eene kruisjas speelden, mocht hij zeker zijn geregeld zijne twee, drie pintjes (1) te winnen. Welnu, bij dat al beeldde hij zich niet zelden in, de ongelukkigste haarkapper te wezen, dien God op zijn land had, en noemde zich soms den rampzaligsten der stervelingen, gelijk ze in de komedie zeggen. En wat het zonderlingste was, die aanvallen van wanhoop kreeg hij gewoonlijk dan, wanneer de fortuin hem het meest had begunstigd; wanneer hij, bij voorbeeld, in stede van twee, drie, niet minder dan vijf, zes boomkens kruisjas gewonnen en diensvolgens vijf, zes pintjes gerstenbier op mijne of eens anders rekening gedronken had. Dan was het onder het huiswaarts keeren een gezanik, dat geen einde nam; dan hield hij mij

{==168==} {>>pagina-aanduiding<<}
soms een vol uur later uit mijn bed, dan mij lief was; dan riep hij den hemel om wraak, ja, weende weleens, dat men zou gezworen hebben, dat hij eene schreef aanhad (1).
En wilt gij weten wat al dat hartzeer beteekende? Wat de oorzaak was van die vertwijfeling?’
‘Hij verkocht misschien niet genoeg van zijn water, of er waren lieden, die er kwaad van spraken, die uitstrooiden, dat het tot niets diende?’ merkte ik aan, tusschen twee trekken.
‘Onnoozele jongen!’ zei grootvader.
Ik gaf het op.
‘Hij zou gaarne een kruisken, een lintje, om het even van wie of van waar, aan zijn knoopsgat gehad hebben,’ ging de oude voort. ‘En daar het hem niet gelukte iets van dien aard te bekomen, waande hij zich diep ellendig.’
‘Bah!’ riep ik verbaasd, de pijp uit den mond nemende en grootvader met groote oogen aanstarende. ‘Een haarkapper het kruis!’
‘En bevreemdt u zoo iets, in onze eeuw van gelijkheid en vooruitgang? Is vooreerst een haarkapper, die zijne belastingen betaalt, de gelijke niet van ieder anderen burger? Bekleedt hij zelfs geen voornamen rang in den rei der industriëelen en kunstenaars? Waarlijk, uwe verwondering verwondert mij. Hoe, gij

{==169==} {>>pagina-aanduiding<<}
laat hem toe zich eenen artist te noemen, en gij wilt hem de zucht tot onderscheiding ontnemen, die elken kunstenaar tot spoorslag dient, hem aan het verlangen naar eer en roem doen verzaken! o Weinig redeneerend jongeling van een zooveel redeneerend tijdvak, waar zijn uwe zinnen ?’
Ik voelde, dat grootvader gelijk had, en dat ik zijne verwijten verdiende. En daar ik, met velen mijner broeders op het ondermaansche, de loffelijke gewoonte heb nooit mijne dwalingen te bekennen, wachtte ik mij wel nog een woord uit te brengen. Ik bevredigde mij met strak vóor mij heen te staren en weer hard aan mijne pijp te trekken, kwanswijs alsof ze verstopt was. Daarvan kon echter voor het oogenblik geene spraak wezen, vermits ik, vooraleer ze aan te vuren, er uit voorzorg een kwaden jongen (1) had doorgetrokken.
‘Daarin had mijn vriend derhalve geen ongelijk,’ vervolgde grootvader, ‘dat hij meende, zoowel als een ander, een rood, geel, blauw of groen lintje aan zijn knoopsgat te mogen dragen. Gij moet ten andere niet vergeten, dat hij uitvinder was van een water, hetwelk door sommigen om zijne mirobolante hoedanigheden werd geroemd. Ik zegde u reeds, hoe ik aan die hoedanighehen niet geloofde, maar dat doet niets ter zake. Anderen geloofden er aan, en dat was genoeg. En dan, ikzelf moest het toegeven, deed

{==170==} {>>pagina-aanduiding<<}
het geen goed, het deed evenmin kwaad; en hoeveel gedecoreerde en niet gedecoreerde uitvinders kunnen van hunne al of niet gebreveteerde uitvindsels hetzelfde zeggen? Weinigen voorzeker. De onschadelijkheid van zijn kunstvoortbrengsel gaf alleen dus, volgens mij, aan mijnen vriend het recht op eene eervolle onderscheiding aanspraak te maken; en ik nam het hem niet kwalijk af, dat hij op die onderscheiding vlamde. Wat ik hem kwalijk afnam, was, dat hij om dat ongelukkig eindje rood, geel, blauw of groen lint zichzelven en anderen lastig viel; dat hij er bijwijlen om treurde, alsof iemand zonder dat niet ordentelijk konde leven; dat hij, om kort te gaan, er soms eten, drinken, kaartspelen en slapen om liet, droefgeestig werd, magerde en zich, gelijk ik daareven zegde, een rampzalige noemde.
Wat niet wegnam, dat hij lintjeloos bleef. En denk niet, dat hij geene moeite had aangewend, om het doel zijner vurigste wenschen te bereiken. Het tegendeel is waar: hij had al gedaan, wat eenen mensch, wat eenen haarkapper in zijnen toestand mogelijk was. Aan al de gekroonde hoofden van Europa, die hij eenigszins verdacht hield van kaalkoppig te zijn, had hij gansche vrachten fleschkens van zijn water gezonden, vergezeld van eigenhandige brieven, waarin de eigenschappen en voortreffelijkheden van het ding lang en breed werden uitgelegd. Hunne ministers had hij niet vergeten: zij hadden, kaal of niet, ook gansche pakken van zijne uitvinding ontvangen. Bij al

{==171==} {>>pagina-aanduiding<<}
diegenen zijner klanten, welke hij vermoedde eenigen invloed uit te oefenen, had hij een paar woorden van zijn verlangen gerept. Van al de koningen des aardbodems, de Negerkoningen en koningin Pomaré van Tahiti er bij gerekend, had hij immer met den diepsten eerbied en met den hoed in de hand gesproken, ja niet zelden zich hunnen voorstander en verdediger in herberg en koffiehuis getoond. Ik hoef u niet te zeggen, dat hij nooit op een enkel kruisje had gesmaald. Hij sprak zelfs met geestdrift van het kruis van keizer Soulouque van Haïti, en gij zult bekennen, dat iemand al niet verder gaan kan. Eilaas! al om niet. Geen het minste lintje daagde aan den gezichteinder: zooveel spraak van een kruis, als van een ijzeren weg naar de maan. Ik werd er op den duur zelf gemelijk om, en, had ik hem kunnen helpen, hij ware vast spoedig gekruist geworden. Ofschoon niet van de gevoeligsten, heb ik toch een hart; en eenen vriend zien lijden, een anders redelijk en rechtschapen mensch zien vervallen, verkwijnen, zoodanig dat hij dreigde ernstig ziek te worden, dat kon ik op den duur niet verkroppen. Ongelukkig was ik de man niet, om hem de geringste kruising te bezorgen. Ik had geene kennis aan iemand van het bestuur; en de invloedrijkste persoon, met wien ik een weinig bevriend was, was een lagere beambte bij het kadaster, die nu en dan in onze estaminet een uurtje of wat kwam piketten.

{==172==} {>>pagina-aanduiding<<}

Zoo stonden de zaken, toen ik, op een zomermorgen van den jare 184..., door een buitengewoon luid geschel aan mijn huis in de vroegte werd wakker gerammeld. Let wel op, dat ik den vorigen avond vrij laat was huiswaarts gekeerd: om 11 1/2 had ik nog de jeremiasklachten mijns haarkundigen vriends, aan den hoek onzer straat, moeten aanhooren; dat ik gaarne lang slaap en niet vóor 10 ure ontbijt; en gij zult beseffen, hoe onaangenaam dat geschel mij moest in de ooren klinken. Voeg er bij, dat het gejammer van den haarschikker mij een goed deel van den nacht het slapen had belet en het overige deel met vermoeiende droomen had vervuld, waarin ik mij nu eens ridder van een aantal weinig befaamde orden, dan weer minister van den Grooten Turk had gezien, met het vleiende vooruitzicht den goeden B... pascha met drie paardenstaarten te kunnen maken. Indien dus iemand noodig had later dan gewoonlijk te slapen, was ik het gewis. Maar neen, daar werd ik door dat schromelijke gerammel uit de zoete rust gewekt. In den beginne dacht ik, dat het de melkboer, de groenvrouw of iets dergelijks was, dat bij toeval een luttel zwaar aan mijne huisschel had gehangen; doch niet zoodra had de meid de straatdeur geopend, of ik begreep, dat er iets ongewoons op til moest wezen. Eene stem, waarin ik, alhoewel zij in de verte klonk, eene mij niet onbekende meende te vernemen, was met mijne Griet aan 't haspelen. Ik sprong het bed uit, om op alles bereid te zijn, en wilde mij aankleeden. Ik had echter

{==173==} {>>pagina-aanduiding<<}
nauwelijks het onontbeerlijkste kleedingstuk aangetrokken en nog mijne pantoffels niet aan de voeten, toen ik reeds de stem dichter bij mij hoorde. Er kwam iemand in suizenden galop den trap opgedraafd, en er vielen drie geweldige bonzen op mijne deur. Tenzelfden tijde riep de stem, welke ik thans voor die des kappers herkende, op onbeschrijfelijk hartstochtelijken toon:
In Gods naam, vriend! doe open, of ik zink vóor uwe deur neer van ontroernis!’
‘Ik sprong in mijnen kamerrok en mijne pantoffels, en opende de deur mijner slaapkamer.
‘Als een orkaan stormde mijn kruiszuchtige kruisjasmakker het vertrek binnen. Zonder verder éen woord te spreken, viel hij mij op het lijf en sloot mij met zooveel hevigheid, met zooveel razernij, zal ik zeggen, in zijne armen, dat hij mij bijna wurgde. Een ijzingwekkende schrik beving mij eensklaps... Ik beeldde mij in, dat mijn ongelukkige vriend, van hartzeer om het niet verkrijgen van een lintje, zinneloos was geworden. Eene ijskoude rilling overviel mij bij de gedachte, dat hij wellicht op mij, arme! zijne kruiskenswoede wilde koelen. Ik deed eene wanhopige poging, om mij van zijne omhelzingen te bevrijden en stiet hem met zooveel geweld van mij, dat hij eenige stappen achteruitvloog en voorzeker op den vloer ware gevallen, indien niet de leunstoel nevens mijn bed hem den dienst hadde bewezen hem in zijne bereidwillige armen op te vangen.

{==174==} {>>pagina-aanduiding<<}

‘Ik had vroeger mijnen vriend dikwijls zeer aangedaan, diep ontroerd geweten. Ik had hem zelfs zekeren avond, toen hij mij zes pintjes had afgewonnen, zich met vuisten zien slaan en het haar van zijnen baard uitrukken, wijl hij begon te vreezen, dat hij nooit het minste lintje zou bekomen. Ik wist dus nagenoeg, hoe de man er uitzag, als hem iets buitengewoons had getroffen. Welnu, ik kan u zweren, dat ik hem nog nooit gezien had, zooals hij daar in den leunstoel vóor mij lag. Mijn hemel, hoe zaten hem de kleederen aan het lijf! Hij, die anders altoos met nogal zwier getooid ging, in wien enkel eenige vetplekken aan de opslagen zijner mouwen den haarkapper verrieden, leek thans eenen baanstrooper. Zijne bretellen waren van achter niet vastgemaakt en fladderden hem van voren op de knieën. Zijn ondervest was niet toegeknoopt, en zijn halsdoek hing los, als die van een kaaiwerker, die met eenen zijner gezellen heeft geplukhaard. Hij had, instede van laarzen, ellendige sloffen aan de voeten, waarover hij zich vast in elk andere gelegenheid zou geschaamd hebben; zijne jas hing hem aan het lichaam, als aan eenen kapstok; of hij zijnen hoed al dan niet op de straat verloren had, kon ik niet weten, want had hij geenen op het hoofd. Voeg er bij, dat de weinige haren, welke, ondanks de verdiensten van het door hem uitgevonden water, zijnen schedel versierden, overeind stonden, dat zijn aangezicht rood was, als dat van een Engelschman, die ettelijk ponden roastbeef, eene schrikbarende hoeveelheid plumpudding

{==175==} {>>pagina-aanduiding<<}
en een paar flesschen Porto bij zijn middagmaal heeft verorberd, en gij zult niet vragen, waarom ik bij de verschijning mijns vriends, als van de hand des Heeren geraakt, hem wezenloos stond aan te gapen, en op het denkbeeld kwam, dat hij zinneloos moest wezen, of dat hem iets schromelijks moest zijn overgekomen.
‘Welnu, wat is er? Welk ongeluk is u gebeurd?’ vroeg ik, toen wij, na mekaar eene wijl sprakeloos te hebben aangestaard, eindelijk min of meer bedaard waren.
‘Hij zegde niets: zijne aandoening scheen hem voor alsnog te beletten éen woord uit te brengen. Stilzwijgend stak hij de hand in zijnen binnenzak en haalde er een toegevouwen papier uit, dat hij mij overreikte. Er hing een groot rood zegel aan dit papier. Ik opende het even stilzwijgend en niet zonder nog een onrustvollen blik op hem te werpen. Ik begon te lezen.
‘Rechtvaardige God! Thans besefte ik 's mans ontroernis, en week alle vrees voor dadelijkheden van zijnen kant. Ik laat u oordeelen: het papier was een brief, bevattende een vorstelijk kabinetsbesluit, waarbij de vorst van... Ik herinner mij den naam van het land niet; maar het was een Duitsche vorst, die mijn vriend het ordeteeken toezond van... Drommels!.. daar heb ik ook den naam der orde vergeten. Nu, het doet niets ter zake... De brief was in uiterst vleiende bewoordingen opgesteld, en het kabinetsbesluit meldde, dat den kapper zooveel onderscheiding ten deele viel, als belooning voor de gewichtige diensten, door hem aan

{==176==} {>>pagina-aanduiding<<}
den eersten minister van Zijne Vorstelijke Hoogheid den vorst van... - Verwenschte naam! - bewezen, tijdens eene reis, in het belang van den Staat door dien minister in België gedaan. Het opschrift luidde: ‘Aan den Hoogedelen Welgeboren Heer B..., kapper en uitvinder van het haarwater, dat zijnen naam draagt.
‘Ik liet het stuk van ontsteltenis uit mijne handen vallen en drukte met warmte de hand van den goeden B..., dien ik ten onrechte uitzinnig had geloofd. Ik bad hem om verschooning voor mijne tamelijk ruwe handelwijze en wenschte hem hartelijk geluk met zijne benoeming tot ridder der orde van... ik weet niet wat.
‘Nu haalde hij een ander, doch kleiner pakje uit zijnen zak en toonde mij het ordekruis, zorgvuldig in kladpapier gewonden. Het was waarlijk een lief kruis, zwart en wit met gouden randen en in het midden met eenen diamant verrijkt. De kleur van het lint was blauw en groen.
‘Bravo, vriend, nogeens! Al het geluk, dat ik u wenschen kan!’ sprak ik hem nogmaals de hand schuddende. ‘Ziedaar het doel uwer wenschen bereikt, uwe aanhoudende pogingen met den gewenschten uitslag bekroond. Men heeft u, wel is waar, lang laten wachten; doch het is beter laat dan ooit. Het moet een kruisbrave borst zijn, die vorst van... dingen, die op zulke schitterende wijze de verdiensten uwer uitvinding heeft willen erkennen.
‘Dat moet hij zeker!’ riep mijn kapper met geestdrift... ‘Een zoo heerlijk kruis! En het lintje dan:

{==177==} {>>pagina-aanduiding<<}
blauw en groen! Het is prachtig! Ik ga mijne vrouw er seffens een dozijn ellen van doen koopen; want ik wil er van aan al mijne kleederen dragen. En..., nu ik daarvan spreek: zeg mij, vriend.... Weet gij..? Zoudt gij mij niet kunnen zeggen?.. Draagt men het lintje alleen aan het knoopsgat van de jas, van den kazak, van de overkleederen, in éen woord?’
‘Waar zoudt gij 't verder willen dragen?’ vroeg ik met bevreemding.
‘Ik weet het niet,’ antwoordde hij half beschaamd: ‘'t is enkel eene vraag.... Ik zou willen weten, of de anderen..., ik meen de ridders van andere orden, niet ook een lintje op hun ondervest of hunnen hemdrok laten naaien. Want gij begrijpt..., nu ik het toch heb, komt het op wat lint min of meer...’
‘Niet aan!’ eindigde ik glimlachend zijnen volzin. ‘Inderdaad. Ongelukkig, vriend, zult gij u moeten vergenoegen met uwe jas en uwen kazak. Streng genomen, kondet gij een beetje aan uwen kamerrok doen. Draagt gij tehuis eenen kamerrok?’
‘Neen,’ sprak hij, ‘maar ik draag een rond vest. Ik zal het daar laten aannaaien. Gij zult mij verstaan: het is niet voor mij of de mijnen, maar voor de kalanten, die tehuis komen. Dat zal hen vleien, door eenen gedecoreerde bediend te worden. Ik wed, dat ik zal moeten jongens bijnemen, zoodanig zie ik in mijnen geest reeds het getal lieden aangroeien, die door mij of mijne knechts zullen verlangen gekapt, geknipt en geschoren te worden.’

{==178==} {>>pagina-aanduiding<<}

‘En hadt gij veel van uw water aan dien braven vorst gezonden?’ vroeg ik hem verder.
‘Wel ik had hem in het geheel niets gezonden?’ was het antwoord. ‘Verbeeld u, dat ik, vooraleer hem in den brief te lezen, niet eens den naam van dien grooten souverein kende... Want groot moet hij wezen, niet waar?’
‘Dat is niet zeker,’ merkte ik aan. ‘Er zijn in Duitschland vorsten, die, in tijd van oorlog, anderhalven man en eenen korporaal leveren aan het leger van het Duitsch Verbond; die...’
‘Ho, zulk een vorst kan de mijne niet zijn!’ viel hij mij in de rede... ‘Om op mijn water terug te komen, hoe heeft de vorst het leeren kennen? En om andere redenen dan mijne uitvinding kan ik toch niet gedecoreerd zijn. Ik denk, dat de minister, van wien de brief gewaagt, kaalhoofdig moet wezen. Hij maakte waarschijnlijk van mijn water hier te lande gebruik en kreeg zijn haar weer. Wat peinst gij er van?’
‘Ik overwoog het ding een weinig. Het kwam mij zonderling voor, dat iemand, die enkel eene reis in ons land gedaan had, juist zoozeer de weldaden van het water, dat, bij mijne weet, nooit iemand had geholpen, ondervonden had, dat zijn meester zou verlangen het te beloonen.
‘Weet gjj wel, dat gij den minister van den vorst geen anderen dienst bewezen hebt?’ vroeg ik.
‘Welk anderen dienst had ik hem kunnen bewijzen?’ sprak hij schouderophalend. ‘Ik ken hem

{==179==} {>>pagina-aanduiding<<}
van haar noch pluim. Ik ken hem, zoomin als onze eigen ministers.’
‘Maar zonder hem te kennen misschien. Laat zien: hebt gij niet eenmaal, in de eene of andere estaminet, eenen vreemdeling geld geleend, die zijne beurs tehuis gelaten had?’
‘Dat ik weet, niet.’
‘Hebt gij nooit een heer, bij winderig weer, op de straat achter zijnen hoed helpen loopen?’
‘Voor zooveel ik mij herinner, neen.’
‘Gij hebt toch weleens een onbekenden Duitscher uwe snuifdoos of eene sigaar aangeboden?’
‘Sigaren rook ik niet, en mijne snuifdoos bied ik slechts vertrouwde vrienden aan.’
‘Hebt gij nooit eenen vreemdeling op de been geholpen, die in het slijk gevallen was? Of eenen Duitscher, die een glas te veel gedronken had, des avonds laat den weg naar zijn hotel gewezen?’
‘Nooit.’
‘Gij hebt misschien in den schouwburg of elders uwen bril of uwe zienbuis een incognito reizenden staatsman voor eenige oogenblikken laten gebruiken?’
‘Ik heb sedert vier jaar geenen voet in den schouwburg gezet; en ik bril, God zij gedankt! nog niet.’
‘Maar gij hebt toch wel eens, bij toeval, aan een mensch, dien gij vroeger nooit gezien had, eenen regenscherm of iets anders geleend?’
Hij schudde het hoofd.
‘Ik geloof het niet,’ ontkende hij.

{==180==} {>>pagina-aanduiding<<}

‘Bedenk u wel!’ riep ik ongeduldig. ‘Dat zijn al dingen, waarvoor men soms gekruist wordt.’
‘Ho, welk licht!.. Daar heb ik het!’ riep hij eensklaps opspringende. ‘Ik heb.., ik heb mijnen zakdoek eens aan eenen onbekende geleend!... Ik weet het zeer wel, want de kerel is er mee doorgegaan, en ik heb mijnen foulard nooit weergezien, eene omstandigheid, welke mij, van wege mijne vrouw, eene felle beschrobbing op den hals haalde.’
‘Ziet gij? Toe, vertel mij dat eens!’
‘Ik nam eenen stoel en zette mij dicht bij den zetel, waarin B... opnieuw had plaats genomen.
‘Het is nu’ begon hij, ‘omtrent drie maanden geleden, dat ik mij in de statie van den spoorweg, te Mechelen, bevond en den trein naar Gent afwachtte, alwaar ik eenige zaken te verrichten had. Het convooi, dat van Brussel naar Luik ging, stond juist op het vertrek: men luidde voor de tweede maalt (1). Opeens kwam een klein schraal mannetje, geheel in 't zwart gekleed en met een gouden bril op den neus, de statie binnengesprongen. Hij hield een briefje van de eerste klas in de hand. Het heertje scheen buiten adem: het zweet vloeide met dikke druppels over zijn aangezicht, en hij zag geweldig rood. Vooraleer eene diligencie in te stappen, trad hij recht op mij toe:

{==181==} {>>pagina-aanduiding<<}

‘Mijnheer,’ sprak hij in een Vlaamsch, dat veel van het Limburgsch dialect had, zoo haastig, dat ik hem bijna niet verstond. ‘Mijnheer, wees zoo goed en leen mij uwen zakdoek!’
‘Ik bezag hem verbaasd.’
‘In 's hemels naam, Mijnheer!’ voer hij voort, ‘leen mij uwen zakdoek. Ik heb den mijnen in mijn hotel vergeten, en ik ben verkoud, gelijk gij wel hoort.’ - Hij sprak inderdaad door zijnen neus. - ‘Ik heb daarbij mij in het zweet moeten loopen, om niet te laat te komen; en zoo gij mij dien kleinen dienst weigert, zal ik mij straks in de uiterste verlegenheid bevinden. Ik vrees, dat ik er iets zal van krijgen.’
‘Ik trok mijnen neusdoek uit, een fraaien foulard, blauw en geel; mijne vrouw had er mij kort te voren zoo twee op mijnen naamdag geschonken. Het mannetje rukte hem, om zoo te spreken, uit mijne handen, en riep, terwijl hij zich haastte zijn zweet af te drogen:
‘Uw adres, Mijnheer?’
‘Ik had geen adreskaartje bij mij; doch werktuigelijk tastte ik in mijnen zak en haalde er een fleschken van mijn haarwater uit, waarop, gij weet het, mijne woonst en mijne hoedanigheden, met die van mijne uitvinding, gedrukt staan. Ik stak hem het fleschken toe en wilde hem juist beduiden, dat ik wel mijn adres, doch niet mijne waar voor niet konde leveren, toen de klok der statie eensklaps ophield te luiden. De trein-
{==182==} {>>pagina-aanduiding<<}
wachters bliezen de trompet, en een hunner, die gewis aan de kleur van het briefje, welk het mannetje nog altoos in de hand hield, gezien had waar hij zijn moest, wierp zich bulderend en vloekend op hem, kreeg hem bij de kraag, sleepte hem naar den trein en wierp hem in het rijtuig, het alles met die Fransche beleefdheid en vriendelijkheid, waaraan de treinwachters en andere beambten van den Belgischen spoorweg de reizigers gewend hebben. Het was hoog tijd, want reeds kwam het convooi in beweging. Het was reeds lang vertrokken, eer ik weer tot bezinning kwam. Toen eerst begreep ik, dat het schielijke vertrek mij niet alleen van mijn fleschken, maar tevens van mijnen foulard beroofde. En inderdaad, ik heb sinds van het mannetje nooit meer gehoord, wat ik onvergeeflijk vind, daar hij mijn adres had. Ook, zoo ik wist waar het kereltje ergens verblijft, ik zou...’
‘St! Niet te gauw, vriend! Niet te gauw!.. Wie zegt u, dat het mannetje de vorst van uw kruis, of dezes minister niet was?’ onderbrak ik.
‘Hoe! Gij zoudt denken?..’
‘He, het is niet onmogelijk. Ik althans ben geneigd te gelooven, dat uwe menschlievende daad, in de statie van Mechelen, de eenigste oorzaak uwer kruising is. En ga eens na met mij... Indien ik mij niet bedrieg, staat er in het kabinetsschrijven letterlijk: “voor de gewichtige diensten, door gemelden Heer B... bewezen aan onzen eersten minister, tijdens dezes reis in België,” Uw water heeft, ik zou 't durven wedden, in

{==183==} {>>pagina-aanduiding<<}
dit geval enkel gediend, om uw adres aan die menschen te bezorgen. Hoemeer ik het bepeins, hoemeer ik de overtuiging krijg, dat het zoo is en niet anders. Ook, zoo ik in uwe plaats ware, ik wilde het fijne van de zaak weten, al moest ik eene reis naar Duitschland ondernemen.’
‘Ik leende den haarkapper mijnen hoed, en hij vertrok, mij belovende, dat hij met zijne vrouw over de reis naar Duitschland wilde spreken. Nog denzelfden dag waren er lintjes aan al zijne jassen, kazakken, vesten, enz. Des avonds genoten wij, in onze estaminet, de eer met den nieuwen ridder kruisjas te spelen. Voor de eerste maal van zijn leven verloor B... vier pintjes.
‘Hij volgde mijnen raad, met toestemming zijner eegade en ondernam de reis naar Duitschland. Bij zijne terugkomst, was zijn eerste uitgang voor mij. Hij kwam mij melden, dat ik den nagel had op den kop geslagen. Zijn klein schraal heertje was inderdaad de minister van den vorst van het kruis. De staatsman had B... zeer beleefd ontvangen en zich gehaast hem den blauwgelen foulard terug te geven.
‘Sinds dien werd de statie van den spoorweg de geliefkoosde wandelplaats van den haarkapper. Hij had, in zijne kwaliteit van ridder der..... sche orde, aanspraak gemaakt op eene kaart, om alle uren van den dag diestatie te mogen bezoeken, en men had hem die met genoegen afgeleverd, daar hij zich bereid verklaarde te betalen wat er op stond. Wanneer hij eenige ledige oogenbliken had, verzuimde hij niet de con-
{==184==} {>>pagina-aanduiding<<}
voois te gaan zien vertrekken. Ik zal wel niet noodig hebben u te zeggen, dat hij steeds de voorzorg nam twee foulards in zijnen zak te steken.’

‘Ik verlang het kruis niet! ‘sprak ik, toen grootvader eindigde, op trotschen toon, en stak den neus op, zoo fier als een dagbladschrijver, die aan eenen zijner collega's verwijt aan het Gouvernement verkocht te zijn, en die wellicht niets vuriger zou wenschen, dan zich aan datzelfde Gouvernement te verkoopen, indien het geld voor hem wilde bieden.
Grootvader schudde glimlachend het hoofd.
‘Kind,’ zegde hij, ‘gij zijt jong en zult nog leeren. Ik heb er velen in mijn leven hooren spreken, gelijk gij, die later niet weinig in hunnen schik waren, als zij ook met een lintje konden pronken. Ik weet wat gij zeggen wilt: ‘De kruisen worden misbruikt; men werpt ze met volle handen te grabbel; zij worden dikwijls geschonken aan lieden, die ze niet verdienen. In het ministerie van oorlog zijn al de plantons gedecoreerd, in het ministerie van buitenlandsche zaken al de briefdragers; en mettertijd zullen het al de burgerwachts van België wezen, enz., enz.’ Ik beken dat alles met u, en nochtans zeg ik u, dat het geene reden is, om de kruisen en lintjes onvoorwaardelijk te versmaden. Het is met die onderscheidingsteekens gesteld, als met alle andere, als met de meeste dingen in de wereld: zij strekken dengene, die ze bekomt,

{==185==} {>>pagina-aanduiding<<}
maar zooveel tot eer, als hij ze door ware verdiensten rechtvaardigt. Een kwakzalver, een intrigant, een lafaard, een schurk blijft een kwakzalver, een intrigant, een lafaard, een schurk, al hadde hij al de kruisen van de wereld op zijne borst en op zijnen rug hangen. Wat niet wegneemt, dat het kruis op de borst van een wezenlijk bekwaam, verdienstelijk, dapper man hangt, als een bewijs van moed, bekwaamheid, talent of genie. Indien gij mij dus gezeid hadt: ‘Een kruis maakt de verdiensten niet; er loopen vele ongekruisten, die beter zijn dan sommige gekruisten;’ of ‘ik wil het kruis niet bekomen op dezelfde wijze als B...’, ik zou u toejuichen, want het zou mij een bewijs zijn, dat gij 't naar waarde schat, dat gij 't slechts als wezenlijk eereteeken en niet als onbeduidend gunstbewijs zoudt willen dragen. In allen gevalle, wie weet of gij niet, als vele anderen van mijne kennis, van gedachte verandert, of gij niet eenmaal blijde zijt van mijn recept gebruik te maken. Onthoud het dus wel en: Steek altoos twee neusdoeken in uwen zak.



{==186==} {>>pagina-aanduiding<<}

Mieken Tummers.

Ik heb mijzelven dikwijls afgevraagd, welk denkbeeld een vreemdeling, die, in den nanoen van een fraaien zomerschen zondag, Antwerpen voor de eerste maal bezoekt, zich van de Antwerpsche bevolking moet vormen. Zeker is het, dat de straten dier befaamde handelstad alsdan een vrij zonderling voorkomen bieden. Van vijf tot acht ure lijken enkele dezer wel ietwat dengenen eener betooverde stad uit Duizend en éen Nacht, waarvan al de bewoners, om eenige misdaad of nalatigheid jegens eenen geest of eene tooveres, in eenen hoop dieren zijn veranderd en naar een bijgelegen oord overgevoerd.
Indien nu het toeval denzelfden vreemdeling tegen den avond in de nabijheid van eene der stadspoorten bracht, zou hij gewis in zijn vermoeden omtrent de betoovering der bevolking versterkt worden. Hij zou wellicht op de gedachte komen, dat hij zich juist bij

{==187==} {>>pagina-aanduiding<<}
tijds in de stad bevindt, om de betoovering te zien ophouden. Inderdaad, de langs die poort binnenborrelende volksmenigte, de drukte en het gewoel, de vreugdevolle beweging, de jolige geestesstemming der mannen, vrouwen en kinderen, die zich aan alle zijden rond hem verdringen, zouden hem de mogelijkheid van iets in dien aard zeer waarschijnlijk doen wanen.
Indien echter die vreemdeling den tijd hadde Antwerpen meer van nabij te leeren kennen, dan zou de gedachte aan tooverij hem niet lang verontrusten. Dan zou hij weldra weten, dat de Antwerpsche bevolking, anders eene van de minst beweginglievende van geheel België, nooit een fraaien zomerschen zondag kan laten voorbijgaan, zonder in den nanoen zich hoopsgewijze buiten de stadspoorten te begeven. Na aldaar min of meer lang, te midden van dikke stofwolken, te hebben gekuierd, na in de talrijke herbergen en bierhuizen de noodige ververschingen te hebben gebruikt, zakt die bevolking, met het vallen van den avond, vermoeid en afgemat, stedewaarts, en trekt vroolijk en welgemoed terug de poort binnen, om des anderdaags met vernieuwden ijver voor eene gansche week aan den arbeid te tijen en den volgenden zondag, als het weder het toelaat, wel te verstaan, nogmaals hare wandeling buiten de stadsmuren te hernemen, of liever eens naar buiten te gaan, gelijk de goede burgers het van oudsher noemen.
Die gewoonte is bij de bewoners der Scheldestad zoo diep in geworteld, dat geen van de verschillende

{==188==} {>>pagina-aanduiding<<}
standen der Maatschappij er aan ontsnappen kan. Van den rijksten handelaar tot den geringsten werkman, van den stokouden grijsaard tot den jeugdigen knaap, die pas zijne Eerste Communie gedaan heeft, het wil des zondags al naar buiten. Het spreekt van zelf, dat niet iedereen zich in den buiten op dezelfde wijze verlustigt, dat elkeen zijn vermaak zoekt en vindt, waar zijn fortuin, zijn stand, zijn karakter, zijne opvoeding hem zulks toelaten. Zoo gaan de eenen naar hun eigen lustslot of naar dat van een vriend of bloedverwant; zoo trekken de anderen naar deze of gene deftige sociëteit of naar eenig befaamd, min of meer aristocratisch gesticht; terwijl weer anderen, en dit geldt vooral den kleinen burgerstand, zich bevredigen met wandelen en, gelijk wij 't vroeger zegden, in eenvoudige herbergen of bierhuizen te pleisteren en uit te rusten. Maar allen gaan zij toch naar buiten, en zijn niet tevreden en achten hunnen zondag verloren, wanneer zij 't niet deden. Het slechte weder alleen kan aan die wandelwoede, - want eene ware woede is het, - palen stellen, doch nimmer deze geheel onderdrukken; en er zijn Antwerpenaars, die zich door de hevigste plasregens niet laten afschrikken en van de minste poos tusschen de vlagen gebruik maken, om hun geliefkoosd uitstapje te wagen. In dit geval gaat echter de schoonste helft van het menschelijke geslacht niet mede. In elk ander zou geen Antwerpsch burger het durven laten zijne wederhelft, geen ordentelijk jonkman zijne liefste des zondags naar buiten te leiden,

{==189==} {>>pagina-aanduiding<<}
al moest hij zich de grootste opofferingen getroosten. Twee zondagen, hoe schoon, hoe uitlokkend ook, zijn alleen uitgezonderd: de eerste Paasch- en de eerste Sinksendag. Om der heiligheid dier feesten wille, vergenoegt men zich met langs de Werf, dat is langs de Schelde te wandelen, om den daaropvolgenden maandag, een afgezetten heiligdag, de plaats van den zondag in den buitengang te laten bekleeden.

Op eenen zondag van den jare 1840, was ik, naar het voorbeeld van bijna twee derden der Sinjoors en Sinjorinnen (1) naar buiten gewandeld, en keerde tegen het vallen van den avond met eene ontzaglijke menigte naar de stad terug. De Berchemsche steenweg, welken ik met de overige buitengangers volgde, was letterlijk met menschen bezaaid: men kon, gelijk het te Antwerpen heet, over de koppen gaan. Het oorverdoovend geraas der stadwaartskeerenden en de dikke stofwolk, die ze van alle kanten omgaf, deden mij in het eerst bijkans hooren en zien vergaan. Na echter eenigen tijd met de menigte te hebben voortgestapt, gewende ik mij aan die luidruchtigheid en dat stof, en begon ik de vóor, nevens en achter mij tredenden te onderscheiden. Ik bemerkte lieden van de meest verschillende standen, die allen, ofschoon tamelijk moede,

{==190==} {>>pagina-aanduiding<<}
met de vergenoegdheid op het gelaat, samen koutten over het genoten vermaak en langzaam hunnen weg vervorderen, alsof zij niet haastig waren, om de buitenlucht met die der bedompte stad te verwisselen. Vooral trok een dier gezinnen, gelijk men er te Antwerpen alleen aantreft, al mijne aandacht. Het bestond uit vader, moeder, zes kinderen en vier groote rosse honden, van die, welke men voor de zoogezegde mosselbakken spant. De man was eenvoudig met een blauwkatoenen kiel en eene lakensche klak of pet gekleed. Dezelfde kleeding droegen vier der kinderen, vier jongskens. Wat de moeder betreft, haar kostuum was prachtig, in vergelijking met dat des mans. Het bestond uit een zwartkalaminken rok met fluweelen boord, een rooskleurig katoenen jak, blauwe kousen en lage schoenen van zwart fluweel. Eene trekmuts van bobin versierde haar hoofd, eene fijne gouden ketting haren hals, groote bleekgele gouden bellen - klokken - hare ooren, en op haren boezem bengelde eene breede, doch uitermate dunne en lichte gouden medalie van vierkanten vorm. Ofschoon het vroeger op den dag stikkend heet geweest was en nog tamelijk warm bleef, torschte zij een purperkatoenen mantel op den arm... De twee overige kinderen, twee meisjes, hadden katoenetten kleedjes aan en droegen, in stede van mutskens, groenlederen klakken met breede klep. Een van die meisjes hield een tamelijk zwaar pak, in een witten doek, in de hand. Zoo stapten zij onder hen twaalven, de honden meegerekend,

{==191==} {>>pagina-aanduiding<<}
in goede orde langs de baan. Alleen was de man nu en dan verplicht op dezen of genen zijner jongens te roepen, die bij eene gracht bezijden den steenweg bleef stilstaan, om te zien of er ook vorschen in waren; en van tijd tot tijd op eenen van zijne groote honden te fluiten, die nadere kennis scheen te willen maken met de andere viervoeters van zijne soort, welke mede in het gedrang liepen.
Toen wij de groep huizen genaderd waren, die het dichtst bij de stad stonden, sprak de man tot zijne vrouw:
‘Trees, wat hebt ge bij de boterham?’
‘Niets, Kobe,’ was het antwoord. ‘Ik heb gedacht, dat we hier wel iets zouden krijgen?’
‘Wil ik eene schol gaan koopen?’
‘Bij ja, Kobe.’
‘Trek dan met de kleinen maar in het Hemeltje: ik ben seffens bij uliê.’
De vrouw ging met de kinderen aan eene tafel, vóor de deur der herberg het Hemeltje, zitten, de honden strekten zich in de nabijheid op de grond neder, en Kobe begaf zich naar eene kraam, niet verre van daar, om zijne schol te koopen.
De familie wekte mijne belangstelling. Het wordt in onzen tijd zoo moeilijk menschen aan te treffen, aan wier zeden de kanker der verfransching niet min of meer geknaagd hebbe, dat men schier te vergeefs Vlaamsche zeden, elders dan in de laagste standen zoude zoeken. De lieden, welke ik gadesloeg, waren

{==192==} {>>pagina-aanduiding<<}
wellicht nog niet met verfransching in aanraking geweest. Ik wilde ze van nabij leeren kennen en ging aan eene tafel nevens de hunne, vóor de deur van het Hemeltje, zitten.
De vader kwam weldra met eene groote schol terug. De moeder bestelde twee stoopkens of kruikskens seef (1) en opende, toen deze gekomen en de glazen volgeschonken waren, het pak, door een der meisjes gedragen. Het bevatte boterhammen. De brave vrouw deelde ze rond, de man sneed de schol, gaf elk der kleinen een paardeken of mootje, en men begon het avondmaal te nuttigen.
Het deed mij goed te zien, met hoeveel smaak die menschen het brood en den visch verorberden, hoe gelukkig de ouders en de kinderen schenen, en ik nam al niet veel acht op de menigte, die nog altoos in dichte drommen, over den steenweg, voorbij het Hemeltje stadwaarts zich voortbewoog. Eensklaps bemerkte ik, hoe een der jongens zijne boterham, waarin hij juist een duchtigen hap wilde geven, getroffen neerlei, om mèt levendige gebaren naar den steenweg te wijzen:
‘Moeder, moeder, daar is Sus, Sus van den metselaar!’ riep hij.
Ik blikte, met geheel het huisgezin, op. Vlak vóor de tafel, waaraan Kobe met de zijnen gezeten was, stond een tamelijk welgekleed jongeling, die er onge-
{==193==} {>>pagina-aanduiding<<}
meen bleek en mager uitzag. Hij leunde op den arm eener bedaagde vrouw, en zou, naar het mij toescheen, zonder dezer hulp niet hebben voortgekunnen. De oogen lagen hem diep in het hoofd gezonken, en rond deze kon men een akeligen blauwen kring bespeuren, die niets goeds voorspelde. Kortom, gansch zijn uiterlijk verried eene reeds ver gevorderde teringziekte. Toen hij gewaar werd, dat de familie den blik op hem gevestigd hield, schoten zijne oogen vol tranen, die spoedig in twee groeven van zijn aangezicht nederleekten. De bejaarde geleidster zulks bemerkende, haastte zich hem voort te trekken en wel met zooveel spoed, dat de jongeling nauwelijks den tijd had de ouders en de kinderen met een treurigen glimlach vaarwel toe te knikken.
‘Arme jongen!’ zuchtte Kobe, hem hoofdschuddend nablikkende.
‘Mijn gemoed schiet er vol van!’ sprak de vrouw, den geruiten voorschoot aan hare oogen brengende.
‘Wat heeft die jongen?’ vroeg ik aan Kobe.
‘Dat is eene heele historie, Mijnheer,’ klonk zijn antwoord.
Ik schoof bij, verzocht hem mij die historie te vertellen en vernam het volgende:

‘Gij moet weten, Mijnheer,’ zoo begon Kobe, ‘dat ik in de Schuitstraat woon, niet verre van de herberg de Dubbele, eene vermaarde estaminet, waarvan

{==194==} {>>pagina-aanduiding<<}
gij mogelijk hebt hooren spreken, waarvan ge misschien niet eens den naam kent..., wie weet?... Om het even, mijn huis staat vier huizen langs hier. In dat huis, Mijnheer, ben ik gewonnen en geboren, en hoop ik ook te sterven; want ik hou van geen verhuizen: het brengt een mensch maar uit zijnen schik en is daarbij zeer kostelijk.
‘Gelijk gij ziet,’ - hij wees op zijne honden, - ‘rijd ik met den mosselbak. Vroeger was daar een stuiver mee te verdienen; maar tegenwoordig... De tijden zijn slecht, er komen weinig mossels aan, en die aankomen, zijn duur, zoo duur, dat soms de werkman zelf er geene koopen kan. Daarbij is al het overige duur, vooral de huishuur. Als gij bedenkt, Mijnheer, dat mijne ouders zaliger in ons huis nooit meer dan dertig gulden 's jaars verwoond hebben... Dertig gulden! Ga nu eens zien... Honderd vijftig gulden, Mijnheer, zonder de lasten! Ik zeg, dat het veel is voor iemand, die gaarne elk het zijne geeft.
‘Juist ter oorzake van dien geweldigen opslag, zien wij ons genoodzaakt eene kamer te verhuren, ofschoon wij er geene te veel hebben, gelijk gij wel denken kunt, en ofschoon het ons grootelijks ontrieft, met onze zes bengels. Niet waar, Trees?’
‘Aan wien vraagt gij het!’ antwoordde de vrouw.
Kobe hernam:
‘Vóor eenige jaren was bij ons, dat is op onze kamer, komen wonen eene weduwvrouw, een allerbest mensch: zij heette Joh Tummers, de Heer hebbe hare

{==195==} {>>pagina-aanduiding<<}
lieve ziel!.. Die vrouw had maar éen eenig kind, een meisje, zoo zoet, zoo braaf, dat ik haar evenbeeld nooit heb ontmoet... De moeder werkte kant, en Mieken, het meisje, deed het kantjesteek 1.
‘Ik weet niet, Mijnheer, of ge al dan niet bekend zijt met de kant en den bobin. In allen gevalle zal het u zeker niet onbewust zijn, dat er met beide ten huidigen dage weinig te verdienen valt. Met van den vroegen morgen tot den laten avond en zelfs een deel van den nacht te arbeiden, konden moeder en dochter nauw zooveel winnen, als voor twee menschen noodig is, om niet van honger en gebrek om te komen, vooral wanneer die twee menschen eer in het lijf hebben en het voor iets schoons en deftigs houden niet door het armbestuur te moeten geholpen worden.
‘En nochtans waren die menschen gelukkig, zoo gelukkig, dat ik alle reden heb om te twijfelen, of wel velen onder de rijken hun geluk niet zouden benijd hebben, indien zij 't hadden gekend. Vooreerst hadden zij het verstand tering naar nering te stellen, niet meer uit te geven, dan hare middelen toelieten, ja zelfs niet meer te wenschen, dan hetgene in haar bereik lag, en dat is veel voor lieden van onzen stand. Ten tweede, hadden zij aan niemand ter wereld eenen cent schuld... Nu, alhoewel ik niet teenemaal in het gevoelen deel van het spreekwoord: Die geene schuld heeft is rijk,

{==196==} {>>pagina-aanduiding<<}
moet ik belijden, dat de gedachte alleen, dat geen sterveling achter uwen rug zeggen kan: Hij of zij is mij dit of dat schuldig, een mensch zekere gerustheid, eene soort van hoogmoed geeft, die den eerlijken werkman niet zelden zijn lot als gelukkig doet beschouwen en zoo fier als een kapitalist het hoofd opsteken.
‘Kon nu iemand in onze straat zeggen: ‘Wij zijn niemand iets schuldig, staan bij niemand in 't krijt,’ dan waren het zeker Joh Tummers en hare dochter. Ik moet er bij voegen, dat de beide vrouwen, zonder nochtans kwezelachtig te zijn, zeer christelijk waren. Zij gingen bijna dagelijks in St. Andrieskerk misse hooren. Den dinsdag morgen, in de vroegte, konde men haar, jaaruit jaarin, aan St. Antoniusaltaar, in Onze Lieve Vrouwen, zien; en des zondags zouden zij voor al het geld van de wereld niet hebben nagelaten de goddelijke diensten, als daar zijn: parochiesermoen, groote mis en lof, bij te wonen. Ik zal mij wel wachten te beweren, Mijnheer, dat een werkman, die dat alles niet bijwoont, niet zeer gelukkig kan wezen; doch vast gaat het voor mij, omdat ik er de ondervinding van heb, dat hij, die zich van zijne christenplichten met ijver, met zelfvoldoening kwijt, in de kerk een waar genoegen smaakt. In de kerk, Mijnheer, kan een mensch van onze soort soms vergeten, dat anderen zich van eene betere stof wanen dan hij; dat anderen geld, schoone kleederen en alles hebben, wat hun hart lust, terwijl hij en de zijnen in kommer en gebrek hunne dagen slijten... In de kerk, Mijnheer, kan de werkman zich soms een

{==197==} {>>pagina-aanduiding<<}
oogenblik gelijk gelooven aan den gegoedste en den beste, die toch, wanneer hij tot God spreekt, hem niet anders kan noemen, dan Onze Vader.
‘Om kort te gaan, de weduwe en hare dochter waren twee gelukkige menschen, zooals wij werklieden het verstaan: zij waren niemand iets schuldig, deden niemand kwaad, hadden ons en andere buren, ja al hare kennissen tot vrienden, en vertrouwden op God... Dat duurde zoo eenigen tijd. Dan kwam er eene verandering in de levenswijs der twee vrouwen. Die verandering maakte haar in den beginne, wel is waar, nog gelukkiger, doch werd later de oorzaak van al haar verdriet, gelijk gij zult hooren.’

Kobe schonk de glazen vol, liet de kinderen drinken, zond ze daarna spelen, op de achterplaats van het Hemeltje, en ging voort:
‘Mieken Tummers was niet alleen een zoet, braaf meisje, Mijnheer, zij was tevens een schoon, een allerliefste kind. Zij had het prachtigste paar zwarte oogen, die men kan uitpeinzen, haar zoo donker als git en zoo glinsterend als satijn, een vel zoo wit als sneeuw en zoo zacht als fluweel en daarbij eene kleur als eene roos: zij was, in éen woord, eene bloem van een meisje. Iedereen in onze straat was gewoon haar de fraaiste meid van het St. Andrieskwartier te noemen. Voeg daarbij, dat zij, alhoewel niet rijk, toch altoos netjes en met veel smaak gekleed ging;

{==198==} {>>pagina-aanduiding<<}
voeg er bij, dat zij flink was opgeschoten, dat hare stem welluidend en liefelijk klonk, en gij zult met mij bekennen, dat het te verwonderen geweest ware, indien niet meer dan een wakker knaap uit de Schuitstraat voor haar warme genegenheid had opgevat, een grooten trek had gevoeld, om met haar te verkeeren.
‘Er woonde niet verre van ons een metselaar, die mee een eenig kind, eenen zoon, had. Zooals het veeltijds met lieden gaat, die niet als wij met een aantal jongens en meisjes hunnen echt zagen zegenen, hadden hij en zijne vrouw alles uitgespaard wat ze konden, om van den jongen iets meer te maken, dan de zonen van andere werklieden, die dikwijls verplicht zijn hunne kinderen van het achtste of tiende jaar naar eenen winkel of eene fabriek te zenden, om alzoo wekelijks eenige stuivers meer in het huishouden te hebben, welke, als er veel kinderen zijn, altoos zoet inkomen. Sus Lemmens, de jongen, dien gij daareven gezien hebt, was de zoon van dien metselaar. Het manneken had tot zijn twaalfde, dertiende jaar school gegaan en was door en door geleerd geworden. Hij kon lezen als een advocaat, zelfs in de moeilijkste boeken, schreef eenen brief uit zijn hoofd, dat een schoolmeester het niet beter zou gedaan hebben, en rekende, dat het de jongens der cijferschool van M. Gys verbaasde. Op zijn veertiende jaar had de metselaar hem op stiel gedaan; en daar hij natuurlijk, met zijne geleerdheid, tegoed was, om ook te

{==199==} {>>pagina-aanduiding<<}
metselen, wilde de vader er eenen meubelschilder van maken. De knaap ging dus, des avonds of des morgens vroeg, volgens het jaargetijde, de lessen van de Academie bijwonen, werkte in den dag vlijtig bij zijnen baas, en werd in twee, drie jaar zoo bekwaam, dat hij, vóor zijne loting, al in staat was zijne drie frank daags te winnen, - bij zomertijd, wel te verstaan; want des winters beteekent het meubelschilderen niet veel, daar de schilders met den avond niet werken.
‘Sus was een stille jongen. Naar de herberg ging hij weinig, zelfs toen hij al een geheelen tijd geloot had. Integendeel woonde hij ook altijd naarstig de kerkelijke diensten bij. Nu kunt gij wel begrijpen, dat het niet missen kon, of de jonge schilder moest met Mieken Tummers en hare moeder, hetzij bij het ter kerk gaan, hetzij bij het naar huis komen, in gesprek geraken. Het zal u dus even weinig bevreemden, als het ons bevreemdde, toen wij 't vernamen, wanneer ik u zeg, dat Sus eindelijk met het meisje aanspraak kreeg, en dat het weldra heel de buurt door bekend werd, dat hij, in alle eer en deugd, met de dochter van de weduwe verkeerde.
‘Dat was een schoone tijd in het leven der beide vrouwen, zoowel als in dat van Sus Lemmens! Alle dagen, die God verleende, kwam de jonkman, na zijn werk, den avond bij zijne liefste doorbrengen. In den winter, als hij maar drie schoft arbeidde en er om vier ure uitscheidde, was hij om vijf ure al bij ons aan huis en bleef tot negen, half tien, de vrouwen gezelschap

{==200==} {>>pagina-aanduiding<<}
houden. Terwijl zij dan ijverig voortwerkten, - want dat werd nooit nagelaten dan des zondags, en in de week verletten kenden zij niet, - werd er over allerlei dingen gesproken. Sus vertelde van zijn ambacht, dat hij eene kunst noemde; Joh Tummers van haren man zaliger, een braven kleermaker, die haar vroeg weduwe had gelaten met hare dochter; en Mieken van den bobin en van 't gene in den dag tusschen haar en moeder was verhandeld geworden. Soms bracht Sus een af ander fraai boek mee en las er zoo schoon uit voor, dat de avond om was, eer men het kon begrijpen. Op andere avonden werd weleens van het huwelijk gerept. Dan zweeg het meisje en scheen enkel voor haar werk oogen te hebben, maar de jongen sprak zooveel te meer. Hij legde uit, hoe hij verstond, dat een man, die zijne vrouw bemint en hart heeft voor zijn huishouden, zich moet gedragen, om zichzelven en die vrouw gelukkig te maken; en dan vlogen de uren niet minder snel voorbij: want hij konde het goed zeggen, Sus. Doch wanneer het er op aankwam van de kinderen te spreken, dan hadt gij hem moeten hooren! Ik weet niet waar hij 't haalde: een boek hadde het niet beter kunnen uiteendoen. Joh Tummers heeft mij meer dan eens bekend, dat zijne woorden haar dermate ontroerden, dat de tranen op haar kantkussen leekten. Wat Mieken aangaat, die zat bij die gelegenheid met neergeslagen oogen te blozen, dat zij er nog tienmaal liever uitzag, en vergenoegde zich den jongen, wanneer hij eindigde, met eenen blik te bedan-
{==201==} {>>pagina-aanduiding<<}
ken, die veel meer beteekende, dan honderd zeer welsprekende woorden.
‘Zoo ging het in de week. Sus zou geenen avond hebben overgeslagen bij de vrouwen te komen keuvelen, al ware hij erg ziek geweest, geloof ik. En des zondags?.. Des zondags waren de gelieven en de moeder nog gelukkiger dan op de werkdagen, zou ik haast zeggen. Eerst werden, gelijk gij wel denken kunt, de kerkelijke diensten bijgewoond. Doch was eens het lof uit, en liet het weer het eenigszins toe, dan trokken de weduwe, de dochter en de vrijer de Beggijnen- of de St. Jorispoort uit, wandelden eene poos, praatten en keuvelden, gingen, nu eens bij Dikke-Meê dan in de Hertsdein, een liter drinken en kwamen tegen den avond zoo tevreden en zoo blijmoedig naar huis, dat de buren zelven er hun genoegen in hadden, dat de jongens, die vroeger een oog op Mieken geworpen hadden en thans Sus niet weinig benijdden, er gemelijk om werden, en dat de meisjes uit de Schuitstraat, ondanks zichzelven, beleden, dat zoo een paar gelieven het schoonste was, wat iemand kon uitpeinzen, dat Mieken en Sus de zaligste menschenkinderen waren, die op Gods aardbodem wandelden.

‘En dat waren zij inderdaad. Jammer, dat sommige lieden het met leede oogen zagen! Nog meer jammer, dat andere besloten de vrijaadje dier twee kinderen te dwarsboomen! De pogingen dier benijders van

{==202==} {>>pagina-aanduiding<<}
het schoon weer brachten in den beginne weinig te wege... Later, eilaas! sloegen zij al dat geluk in duigen, maakten Mieken, Sus en tevens Joh Tummers diep ellendig, en wel op de volgende wijze:
‘De ouders van Sus waren, gelijk ik zegde en gelijk overigens naturlijk was, met hunnen zoon zeer ingenomen. Daarin hadden zij zeker geen ongelijk: hij was een braaf jonkman en een goed meubelschilder. Waarin ze echter groot ongelijk hadden, was, dat ze met geweld wilden, dat de jongen fortuin deed; dat ze met spijt zijne verkeering zagen met een engel van een meisje, op wie niemand iets wist af te wijzen. En dat zagen zij niet alleen met spijt; zij lieten zelfs geene gelegenheid voorbijgaan, zonder op Mie en hare moeder te smalen, te schimpen en dien zoon van zijne liefste zoeken af te trekken. In den eerste gaf Sus niet veel acht op hetgeen men tegen Mie poogde in te brengen. Hij bevredigde zich met te zeggen: dat zijn meisje arm was, ja, maar eerlijk, oppassend en deugdzaam, en dat het heden ten dage zoo gemakkelijk niet is een eerlijk, opassend en deugdzaam meisje aan te treffen. Verder eindigde hij bijna altoos het gesprek, wanneer er in zijn huis over zijn vrijaadje werd gezanikt, met kortaf te verklaren, dat het zijne goesting was, en daarmee gedaan. Later nochtans, toen men dikwijls, bijna dagelijks op dit punt terugkwam; toen men hem liet hooren, hoe het maar aan hem lag een meisje, wat meer is, eene juffer met geld te krijgen; toen men hem zelfs deed verstaan, hoe de dochter van den bakker in

{==203==} {>>pagina-aanduiding<<}
de Breedestraat, die den naam had nogal stijf te zitten, niets liever wenschte dan met hem te verkeeren, begon hij nu en dan toe te luisteren. Die dochter had in een pensionnaat gewoond. Zij ook was heel lief, zoo lief niet als Mieken, maar zij mocht er heel wel zijn, en wist zich vriendelijk en beleefd te toonen, gelijk men het in 't pensionnaat leert. Ik moet er bijvoegen, dat Sus reeds bemerkt had, hoe dit meisje, als hij langs de Breedestraat naar zijn werk ging, hem inderdaad op veelbeteekenende wijze bezag en toelachte, en dat het niet had gelaten hem bijzonder te vleien: ja, zij was, dacht hij, meer dan hij, eene juffer, en dat streelde zijne eigenliefde! Wel wist hij, van den anderen kant, dat er het een en ander op hare kap gezegd werd, bij voorbeeld: dat zij met ettelijke heertjes had geloopen, dat zij eene modepop was, die niets aan het huishouden verstond, en andere dingen meer; doch de ouders van Sus verklaarden dat alles kwaadsprekerij... Hierbij kwam nog, dat de gezellen van den winkel, waar Sus werkte, en die hem des zondags weleens met Mieken op de wandeling gezien hadden, hem bijwijlen plaagden met hare povere kleedij, haar gemeenen stiel en wat weet ik al. Dit gedurig gesnap en gesmaal eindigde met op den jonkman nogal indruk te maken. Hij had, op zijne beurt, dezen en genen zijner vrienden en kennissen soms met eene juffer aan den arm ontmoet, en daar hem het spreekwoordt: Al wat blinkt, is geen goud niet juist te binnen schoot, had het hem stof tot nadenken gegeven. Zoo deelde hij van lie-
{==204==} {>>pagina-aanduiding<<}
verlede in het gevoelen, dat hij wezenlijk ongelijk had om eene arme borduurster te vrijen, wier kleedij zoozeer afstak tegen die der liefsten van sommigen zijner makkers, en dat hij wel zou doen die verkeering af te breken, om, overeenkomstig met den wensch zijner ouders, eene kans te wagen bij de bakkersdochter, die hem zoo vriendelijk bezag en 
toelachte, als hij langs de Breedestraat naar zijn werk ging.
‘Er verliep een geruime tijd, vooraleer de weduwe en hare dochter iets gewaar werden van de verandering in Sus zijne denkwijze. Hij kwam, wel is waar, niet meer dagelijks om haar gezelschap te houden, scheen soms afgetrokken en verstrooid en ging niet zelden vroeger naar huis dan gewoonte; maar... het was in den zomer, en Sus had druk werk: hij moest, zegde hij, des morgens met het krieken van den dag naar zijnen winkel en meesttijds des avonds voor zijnen meester tehuis teekenen. Die uitlegging bevredigde de vrouwen eenigen tijd. Op den duur werd echter de verandering zoo groot, dat Mieken er zich niet langer kon in bedriegen. Zij zegde niets, zelfs aan hare moeder, om die vrouw niet te bedroeven, en verkropte haar hartzeer, in de hoop dat Sus spoedig weer dezelfde zou worden. Daaraan deed zij niet wel. Wat men op het hart heeft, moet er, volgens mij, af, anders doet men zichzelven en dikwijls anderen te na. Met zijn verdriet aan eenen vriend of eene vriendin, aan bloedverwanten, enz., mee te deelen, verlicht men dat verdriet; met zijn misnoegen luidop te

{==205==} {>>pagina-aanduiding<<}
kennen te geven, als men van iemand niet tevreden is, voorkomt men de verbittering, de verwijdering, die uit de kleinste dingen kan voortspruiten... Doch Mieken was van een ander gevoelen. Zij meende, dat zwijgen, zelfs in dit geval, niet kon verbeterd worden. Zij bedroog zich. Sus werd niet weer dezelfde voor haar; integendeel, hij kwam allengs minder en minder en eindelijk in het geheel niet meer.

‘Ik zal nooit den dag vergeten, waarop het af geraakte 1. De vrouwen waren, als gewoonlijk, - dat is, gelijk het de gewoonte was in den goeden tijd, en dat nu iets ongewoons kon heeten, - eenen zondag nanoen met Sus naar buiten gegaan. De moeder heeft mij later verteld, dat de jongen onderweg bijna den moed niet gehad had te spreken. Toen ze tehuis kwamen, zagen zij er alle drie zoo zonderling uit, dat ik en mijne vrouw, - wij zaten aan de deur onze avondboterham te eten, - die van niets wisten, begonnen te gelooven, dat hun op de wandeling iets onaangenaams had bejegend. Ik ging met mijne vrouw binnen, omdat Sus altoos een poosje met Mieken aan de deur bleef staan praten; Joh Tummers begaf zich naar hare kamer. Eensklaps hoorde ik een zwaren val in den gang. Ik snelde onze keuken uit en vond het meisje, zoo lang als ze was, op den grond liggen. Zij

{==206==} {>>pagina-aanduiding<<}
was van haarzelve en wel zoodanig, dat wij niet anders dachten, of zij ging sterven. Wij droegen haar naar boven en legden ze te bed, doch konden in een geheel uur haar niet tot bewustzijn krijgen. De moeder was radeloos. Eindelijk kwam Mieken tot haar verstand terug. Zij weende als eene Magdalena. Op al de vragen der moeder antwoordde zij met snikken. Ik keerde met mijne vrouw naar beneden, om de menschen op haar gemak te laten.
‘'s Anderdaags kondigde Joh Tummers ons aan, dat Sus, den vorigen avond, het haar meisje had afgezegd. Het schaap was door zijne woorden zoozeer ontsteld geworden, dat zij hem geene silbe had kunnen antwoorden. Zij had stilzwijgend hem zien vertrekken, willen naar boven komen, was in den gang neergestort en wist verder niets.
‘Wat zal ik u zeggen, Mijnheer? Mieken was niet uitwendig: dat lag niet in haren aard; doch wij bemerkten genoeg, dat het niet wel met haar stond. Nooit sprak zij van Sus, wat mij deed vermoeden, dat zij nog zeer veel aan hem dacht. Zij was nu en dan onpasselijk en kloeg, dat zij niet goed zag. Haar werk leed er door. Eens kwam de juffer, voor wie zij arbeidde, de moeder waarschuwen, dat het borduursel van het meisje zeer te wenschen liet. Een andermaal toonde zij aan de weduwe een stuk bobin, waarop het anders zoo nauwlettende kind, in stede van bloemkens van denzelfden vorm, eene verzameling van alle soort van zonderlinge sieraadjes en van de meest verschillende bloemkens

{==207==} {>>pagina-aanduiding<<}
had gebroddeld. De koopvrouw kon met dat stuk niets aanvangen, zegde zij. Joh Tummers weende, en Mieken, die van het gesprek niets had verstaan, bezag de juffer en hare moeder met groote oogen. De koopvrouw haalde de schouders op, vaagde eenen traan weg en fluisterde Joh, bij het henengaan, in het oor, dat zij het meisje haar gewoon wekelijksch loon zou betalen, op voorwaarde dat de moeder haar zoo weinig bobin mogelijk liet bederven.
‘Ik ried Joh Tummers den doctor bij hare dochter te roepen. Zij ontbood den man. Hij schreef niets, zei, dat er geduld noodig was, en kwam niet meer. Hij weigerde iets voor zijn visiet aan te nemen.
‘Twee maanden later was Mieken zoo zwak geworden, dat zij zonder hulp niet meer over de straat kon. De laatste reis, dat zij uitging, was een zondag. Ik had medelijden met die twee goede zielen, die vroeger zoo gelukkig, thans zoo ongelukkig waren. Ik verzocht moeder en dochter met ons en onze kleinen naar buiten te wandelen. Zij deden het. Bij het naar huis keeren, traden wij voorbij de herberg de Robinet, aan de Warande. Vóor de deur van dit vermaard gesticht zat Sus met de dochter van den bakker van de Breedestraat.
‘Mieken lag geheel de volgende week te bed. Des zondags 's morgens wilde zij opstaan, om te gaan misse hooren; doch zij was zoo ziek, dat zij niet kon op de been komen. Tegen den noen echter, toen men in de Augustijnenkerk voor de laatste mis klepte,

{==208==} {>>pagina-aanduiding<<}
deed zij eene wanhopige poging. Zij kwam overeind zitten, vroeg hare moeder schoone kousen, kleedde zich in haar bed en meende er uit te stappen. Zij was verplicht op de sponde neer te zitten. Na eenige oogenblikken rust, wilde zij rechtkomen; maar dewijl de krachten haar nogmaals begaven, riep zij hare moeder ter hulp en viel, terwijl deze tot haar snelde, achterover op het bed.
‘Zij was dood!....
‘Een half uur later stond Sus bij haar lijk. Indien ik mij ooit een denkbeeld heb kunnen vormen van den toestand, waarin iemand zich bevindt, die op het punt is zich te zelfmoorden, dan was het voorzeker alstoen.
‘Dat is ruim een jaar geleden, Mijnheer; en 't is al zes maanden, dat Sus niet meer werkt. Hij zal het niet lang meer trekken, de jongen! Zijn vader is vóor zes weken van een stellaadje dood gevallen, veertien dagen nadat Joh Tummers zich bij haar arm Mieken, op het kerkhof van het Kiel, was gaan vervoegen.’

Toen ik, na den mosselbakman en zijn gezin te hebben verlaten, aan de brug over de buitenste stadsgrachten was gekomen, zag ik eenen hoop volks bijeenscholen. Er was een jong mensch in zwijm gevallen. Ik drong door den kring en herkende Sus, op het oogenblik dat hij weer de oogen opende.

{==209==} {>>pagina-aanduiding<<}

‘Arme jongen!’ zegden de goede lieden, die rond hem stonden.
‘Arme domkop!’ sprak ik bij het henengaan tot mijzelven, ‘arme domkop, die het geluk maar voor 't grijpen had en onverstandig genoeg was, om 't met de voeten van zich te stooten!’



{==210==} {>>pagina-aanduiding<<}

Kobe Daeltjes.

In de befaamde estaminet het Zoet, achter de groote komedie, kwam hij schier elken avond. Het is jaren geleden. Sus Egerickx was er ook zeer dikwijls. Zij maakten beiden deel van de maatschappij van Schoppenboer; en al de leden moesten, op straf van boet, des maandags en des zaturdags komen spelen.
Het gezelschap van het Zoet was destijds een der fraaiste en aangenaamste van geheel Brussel. Sus Egerickx is altijd een geestige jongen geweest. Wat Kobe Daeltjes betreft, dat is overbekend, dat hoeft niet gezegd te worden: om gansch eene estaminet geheel den avond aan het lachen te houden, dat kon hij. En wat het schoonste was, dat kon hij, zonder twist of tweedracht te verwekken, zonder van iemand kwaad te spreken, zonder de vrienden of kennissen te vernederen, zonder een mensch te kwetsen en zelfs zonder van politiek te klappen.
Op éen punt was Kobe Daeltjes onhandelbaar,

{==211==} {>>pagina-aanduiding<<}
namelijk op het punt van de religie. Gebeurde het, dat iemand van de companie iets zegde, dat er de minste betrekking mee had, dan was hij op zijn paard, dan mocht men zeker wezen hem te hooren uitvaren. Hij vond dat altemaal dwaasheid, hij. Uren lang kon hij dan allerlei niet zeer stichtende bijzonderheden aanhalen betreffende de pastors, de kerk en al wat de catholieken het meest eerbiedigen. Men zou gezworen hebben, dat hij van zijn leven niet anders gedaan had, dan met Voltairianen omgaan en slechte boeken lezen. Er kwam geen einde aan zijne gispingen en spotternijen. De minst catholieke klanten van het Zoet werden het zelven moede en gingen de avonden, dat het plaats greep, een uur en meer vroeger naar huis dan gewoonlijk.
Het is iets, dat zich moeilijk laat verklaren, hoe sommige menschen er vermaak in scheppen zichzelven onchristelijker te veinzen, dan ze werkelijk zijn. En zoo treft men er met hoopen aan. Kobe Daeltjes, hoe braaf anders, was van het getal, en dat er zoo nog in de companie waren, kan ik mij de moeite sparen te zeggen.
Zekeren avond van de maand December, zat het gezelschap van het Zoet rond de kachel bijeen. Peer Fykens, die nevens Kobe's deur woonde, was er ook bij.
‘Zeg eens, gebuur,’ sprak hij, nadat er over het een en ander gehandeld was, Kobe aan, ‘wat zijt gij dezen morgen vroeg opgeweest! Ik heb u het kwaart na vijven hooren uitgaan.’

{==212==} {>>pagina-aanduiding<<}

Kobe werd rood tot achter de ooren. Hij antwoordde niet.
‘Wel dan is het misschien toch waar, wat Kaat, onze meid, dezen morgen vertelde,’ zei Sus Egerickx. ‘Zij meende u om zeven en half uit de Kapellekerk te hebben zien komen. Ik wilde het niet gelooven, daar ik weet, dat gij niet kerksch zijt; doch nu zou ik bijna gaan peinzen, dat zij gelijk hadt.’
Kobe werd bleek. Zichtbaar aangedaan, sprak hij op gedwongen toon:
‘Gij zoudt ongelijk hebben. Dat de kerk en al die vodden mijn zwak niet zijn, heb ik niet noodig te herhalen. Ik ben vroeg uitgegaan, wijl ik voor zaken met iemand te spreken had, die de stad verliet. Ten andere, het gebeurt mij nog wel om vijf ure uit het bed te zijn.
‘o Gebuur,’ riep Peer Fykens, ‘neem mij niet kwalijk, indien ik zeg, dat gij u bedriegt. Ik geef daar eigenlijk zooveel acht niet op; maar mijne vrouw... Het is onmogelijk, dat haar iets dergelijks zou ontsnapt zijn. Zij merkte dezen morgen aan, dat het juist een jaar geleden was, dat gij zoo vroeg niet meer waart opgeweest. Gij moet weten, dat wij uwe Triene elken morgen, krekt om zeven ure, u hooren toeroepen, dat het ontbijt klaar is. Eenige minuten later hooren we u dan werkelijk den trap afkomen; want gij treedt nog al zwaar, gebuur. Welnu, mijne vrouw verzekert, dat het in geheel een jaar twee malen anders geweest is, te weten: vandaag en het verleden jaar, juist op denzelfden dag. Nu, mijne vrouw, al zeg ik 't zelf, heeft

{==213==} {>>pagina-aanduiding<<}
haars gelijke niet voor de memorie en de nauwkeurigheid.’
Kobe antwoordde niet meer. Hij scheen niet op zjjn gemak. Korts daarna dronk hij zijn glas ledig, wenschte ons goeden avond en vertrok.
In de companie was er niemand, die daar iets ongewoons in zag, gelijk er ook niemand was, die nog aan het vroeg opstaan en uitgaan dacht van den vriend Daeltjes. Wanneer ik zeg niemand, dat is enkel bij manier van spreken... De zaak is, dat iemand van het gezelschap geene de minste bijzonderheid van het gesprek en zijne gevolgen had uit het oog verloren. Die iemand was niemand anders, dan Sus Egerickx. Hij had Kobe zien rood en daarna bleek worden; hij had zijne verlegenheid, zijn stilwzijgen en zijn schielijk naar huis gaan bemerkt. Dat alles bevreemdde hem, en hij besloot niet te rusten, voor hij wist wat er achter zat. Sus, het zij in het voorbijgaan gezegd, is een kruisbraaf kerel, altoos vroolijk als een visch in het water, en niet in staat om wie 't ook zij te benadeelen; maar nieuwsgierig is hij, als de lijvige droes, indien namelijk de droes inderdaad zoo nieuwsgierig is, als ik soms heb hooren beweren... Nu, ieder heeft zijne gebreken; en men kan het een mensch niet zeer euvel opnemen, wanneer zijn ergste gebrek een beetje nieuwsgierigheid is.
Sus deelde zijn voornemen, buiten mij, aan geene levende ziel mede. Dat hij er niettemin in volhardde, en dat het hem werkelijk gelukte de oplossing van het

{==214==} {>>pagina-aanduiding<<}
raadsel te krijgen, zal men meteen zien. Overigens werd er sinds van het voorgevallene met Kobe in het Zoet niet meer gerept. Dezelfde companie bleef er 's avonds komen, en Daeltjes gedroeg er zich als voor en na. Alleen bemerkten ik en nog een paar klanten, dat hij allengs minder tegen de pastors en de religie uitvoer en eindelijk het zoo verre bracht, dat hij zorgvuldig alles zocht te vermijden, wat tot een gesprek over de kerk en de priesters had kunnen aanleiding geven.
Zoo verliep een jaar. Op een avond van de volgende maand December kwam Sus Egerickx vroeger in het Zoet, dan gewoonlijk. Ik was reeds aan 't kaarten. Hij zag er zeer ernstig uit en verzocht mij met hem naar huis te gaan, daar hij mij over iets gewichtigs moest onderhouden. Ik speelde mijn boomken uit en voldeed aan zijn verzoek. Kobe Daeltjes verscheen, ik vernam het des anderdaags, dien avond niet in de companie.
Sus bracht mij in zijne achterkamer, deed zijne meid een stevigen pot bier - hij had overheerlijken lambik in zijnen kelder, - tappen, beval, dat men ons niet zou storen, en:
‘Herinnert gij u wat ik u vóor jaar en dag zegde?’ vroeg hij, toen wij alleen waren.
‘Neen, ik!’
‘Dat ik achter het geheim van Kobe zou komen?’
‘Het geheim van Kobe!’
‘Wel ja!’ sprak hij ongeduldig. ‘Zegde ik u niet,

{==215==} {>>pagina-aanduiding<<}
dat ik zou weten waarom hij alle jaren, juist op denzelfden dag, zoo vroeg uitgaat?’
‘Inderdaad!.. Welnu?’
‘Welnu, ik weet alles!’
Hij vulde de glazen, wij stieten aan en dronken.
‘Gij weet alles! Wat weet gij? Hoe weet gij?...’ vroeg ik.
‘Ik weet alles, zeg ik!.. Hoe?.. Ik stond dezen morgen om vijf ure al vóor zijne deur. Ik ben hem opgevolgd, heb hem in de Kappellekerk zien gaan...’
‘Kobe Daeltjes in de kerk!’ riep ik verbaasd, terwijl ik een halven glimlach niet kon onderdrukken, dien het eenvoudige, doch karakterschetsende middel mij ontlokte, waartoe de nieuwsgierigheid Sus de toevlucht deed nemen.
‘In de kerk!’ ging hij voort. ‘Met mijne eigen oogen zag ik er hem intreden, zoo duidelijk, als ik u daar vór mij zie. Nog meer... Ik zag hem in eenen biechtstoel en daarna op de communiebank knielen, zoo waar, als ik Sus Egerickx heet.’
‘Onmogelijk!’
‘Hoe, onmogelijk! In het geheel niet, ik verzeker u. Ik ben met hem uit de kerk gekomen. Hij heeft mij alles verteld, op voorwaarde dat ik het niemand dan u zou meedeelen. Luister dus: ik wil u het ding van naald tot draad uitleggen... Doch eerst nogeens gedronken. Het verhaal is tamelijk lang en niet zeer pleizierig. Wij moeten zorgen er niet weemoedig bij te worden.’

{==216==} {>>pagina-aanduiding<<}

Wij dronken nogeens; en toen vertelde Sus Egerickx mij de geschiedenis van Kobe Daeltjes, omtrent in dezer voege:

In de eerste jaren van het Fransche keizerrijk, woonde in de straat, waar de ouders van Kobe Daeltjes hunnen winkel hadden, eene familie, die, evenals de zijne, het beroep van vleeschhouwer uitoefende. In die familie was er een zoon van den ouderdom van Kobe, met wien deze vroeger op straat gespeeld had, en met wien hij in latere jaren, op zon- en feestdagen, nooit naliet naar Laken of Anderlecht, naar het Vossengat of eenige andere plaats in de omstreken van Brussel te wandelen. Op de werkdagen hadden beiden te veel in den winkel hunner ouders te bestellen; om te kunnen samen zijn; maar zoodra er tehuis niets te doen viel, waren zij letterlijk onscheidbaar. Het ging zoo verre, dat men in de buurt hen spotwijze half en half of de Lakensche taart noemde, wijl de bewoners van Laken sedert langen tijd gewoon zijn hunne taarten of vladen half en half, dat is met twee verschillende spijzen, pruimen en rijstpap, te vullen.
De voorbeeldige vriendschap der twee jongelingen was des te merkwaardiger, daar tusschen hunne ouders, in hoedanigheid van vleeschhouwers, dat is van lieden, die hetzelfde beroep uitoefenen, wel iets van datgene bestond, wat de Franschen jalousie de métier,

{==217==} {>>pagina-aanduiding<<}
en wij broodnijd noemen, en dat niet zelden tusschen de beide gezinnen dingen plaats grepen, welke die soort van ijverzucht licht tot openlijke verbittering konden doen overslaan. Eene andere, niet min buitengewone bijzonderheid, welke hunnen omgang kenmerkte, was dat die omgang zich nooit door het minste wolkje van oneenigheid, door het minste vlekje van verkoeling had zien benevelen. Een enkelen keer, slechts éen enkelen, was hunne vriendschap bijna op het punt geweest schipbreuk te lijden. De wijze, waarop het plaats greep, had later zoo erge gevolgen, oefende op beider lotsbestemming zoo grooten, betreurlijken invloed uit, dat wij ons niet kunnen onthouden hier het geval mee te deelen. Haasten wij ons echter te verklaren, dat dit voorval zoo ras vergeten werd, als het gebeurd was, en dat het, voor het oogenblik althans, slechts diende, om de wederzijdsche verknochtheid der twee vleeschhouwerszonen beter te doen uitschijnen.
Wij noemden daareven onder de plaatsen, welke de vrienden weleens tot het doel hunner wandeling uitkozen, het vroeger overbekende, thans nagenoeg vergeten Vossengat. Gij moet weten, dat het eene plek was in het bosch van Ter Kameren, alwaar, op zekeren tijd van het jaar, de Brusselaars van de lagere klas en zelfs geringere bewoners van andere steden, die de hoofdstad van Brabant bezochten, gingen tuimelen. Dit tuimelen bestond hierin, dat twee personen elkander vast omstrengelden en dan zich van eene nogal aanzienlijke

{==218==} {>>pagina-aanduiding<<}
hoogte, langs eene zachte helling, in de diepte lieten rollen. Hoe eigenlijk dit zonderlinge volksgebruik, dat eeuwen lang heeft voortgeduurd, was ontstaan, zouden wij onmogelijk kunnen zeggen, en 't is ook niet volstrekt onontbeerlijk tot den goeden verstande onzer geschiedenis. Genoeg, vóor zoo wat dertig, veertig jaren was het gebruik nog in vollen bloei en lokte, op sommige zondagen, met duizenden wandelaars buiten de Hallepoort (1). Wij zeggen het gebruik; want ondanks de fraaie wandellanen in het schoone Ter Kamerenbosch, de vroolijke dansfeestjes, hier en ginds op het gras ingericht, en de onweerstaanbare zucht, welke veelal de stervelingen noopt, om elkander na te apen, dat is na te doen en na te loopen, bleven toch lang het tuimelen en het zien tuimelen het voorwendsel, waarvan men zich uitsluitelijk bediende, om de zondagsche uitstapjes naar het Vossengat te rechtvaardigen. Zoo waar is het, dat de mensch schier nooit, in de minst ernstige, evenals in de ernstigste zaken, de ware drijfveer zijner handelingen, de ware oorzaak van zijn doen en laten durft of wil bekennen.
Zekeren zondag, dat Kobe Daeltjes en Flip Slagers - zoo heette de vriend, - het Vossengat tot het tooneel hunner vermaken hadden gekozen, bevond zich aldaar, met hetzelfde doel, eene vleeschhouwersfamilie, die, men zal het begrijpen, hun niet onbekend kon wezen. Die familie bestond uit den vader, de moeder

{==219==} {>>pagina-aanduiding<<}
en twee dochters, van welke de eene, de oudste, zeer leelijk was, de andere, de jongste, daarentegen een beeldschoon kind mocht genoemd worden. Toevallig zett'en onze jongelieden zich aan het tafelken, waar dit gezin had plaats genomen. Na wederzijdsche groetenissen, raakten de vrienden met den vader en de zijnen in gesprek. Gelijk begrijpelijk was, beijverden zij zich, ieder van zijnen kant, om, zoowel door heusche opmerkzaamheden, als door geestige gezegden, de aandacht van het lieve vleeschhouwstertje te vestigen. Het gelukte, schijnt het, onzen Kobe beter, dan zijnen makker; en niet min natuurlijk was het, dat de eerste er zich in dezelfde mate door gevleid, als de laatste vernederd gevoelde... Ware het daarbij gebleven, dan had wellicht een uur later geen van beiden er meer aan gedacht; maar het bleef daarbij niet. Na te zamen een uur of wat gepraat, na het noodige portieken hesp genuttigd te hebben, besloten de leden van het gezelschap, door het drinken van eenige flesschen faro en lambik opgemonterd, een toertje in het bosch te doen, vooraleer naar de stad terug te keeren. Al wandelende naderde men de plaats, waar de dansers en danseressen hun hart ophaalden. Juist was er eene quadrille ten einde, en begon de muziek eene wals te spelen. De gelegenheid bij het haar grijpende, haastte zich de vriend van Kobe, waarschijnlijk, om zijne vroegere neerlaag goed te maken, de jongste dochter te bidden eenige walstoertjes met hem te wagen. Ja maar, het meisje weigerde, onder voorwendsel, dat

{==220==} {>>pagina-aanduiding<<}
zij tegen het wilde draaien niet wel kon, dies de jonkman, om niet onbeleefd te schijnen, zich verplicht zag hetzelfde verzoek tot de oudste of leelijke dochter te richten. Gewillig nam deze het voorstel aan, en weldra draaide en slingerde Flip Slagers met haar op het gras rond, half getroost door de gedachte, dat het schoone kind, zoomin met een ander, als met hem zou dansen. Daarin bedroog hij zich nochtans. Was zij door het ziekt der draaiende paarkens met het walsen gemeenzaam geworden, of was zij met Kobe's persoon - hij was een zeer flinke jongen, - meer ingenomen, ziedaar wat moeilijk valt te zeggen; zeker is het, dat toen deze haar, korts na het vertrek van Flip met hare zuster, opnieuw aanging, om het te wagen, zij gereedelijk toestemde, luchtig in den rei stapte en juist met hem niet verre van de plek, waar de ouders hunne kinderen stonden te bewonderen, het dansen staakte, toen hare zuster en Kobe's vriend ophielden met walsen en zich gereed maakten, om zich bij het gezelschap te vervoegen.
Dat de vrienden dien avond elkander niet zoo hartelijk vaarwel zegden, dat zij niet even vergenoegd als gewoonlijk van elkander scheidden, hoeft niet gezegd. Immers, waar is de vriend, die, in den toestand van Flip, na zulk een voorval, zijne eigenliefde niet een luttel zou gekwetst voelen, zelfs niet eenige dagen zou pruilen? Dan, reeds des anderdaags, een feestdag, had eene, opheldering plaats. Kobe verklaarde plechtig, dat zijn inzicht nooit geweest was Flip in het minste

{==221==} {>>pagina-aanduiding<<}
te vernederen of te krenken; dat hij geene hoegenaamde pogingen zou aanwenden, om het meisje weer te zien, ja wat meer is, zoo tien meisjes, als het zijn moest, aan de vriendschap zou opofferen. Tot die verklaring werd hij genoopt door de omstandigheid, dat Flip eenige woorden van verwijdering tusschen vrienden ter oorzake van een meisje, van vrijerij, enz., had laten ronken. Even vurig sprak de makker van zijne onverstoorbare verknochtheid. Kortom, gelijk wij vroeger zegden, diende heel het gebeurde enkel, om de banden, die hen zoo nauw vereenigden, nog vaster te sluiten, om hen nog meer genoegen in het verkeer met elkander te doen smaken.
Een zware slag kwam eenigen tijd nadien de jongelingen treffen. De Fransche legers, door de oorlogen des Keizers schrikkelijk gedund, hadden nieuwe slachtoffers noodig, om die, welke in de laatste gevechten, in Spanje en elders, gevallen waren, te vervangen. Kobe en zijn vriend moesten loten. Beiden trokken een slecht nummer; beiden moesten opgaan, zonder de hoop te mogen koesteren, hunne ouders en bloedverwanten, hunne vaderstad en hun geboorteland ooit weer te zien. Zelfs kwam het denkbeeld, dat zij een duurbaren plicht zouden vervullen met te strijden voor het vaderland hunne smart niet verzoeten, daar zij gedwongen werden, op bevel van een vreemden dwingeland, vijanden te bevechten, die tegen hun vaderland of hunne medeburgers nooit iets bestonden. Aan het koopen van een plaatsvervanger viel niet te denken. Hunne familie was

{==222==} {>>pagina-aanduiding<<}
met veel kinderen gezegend, hunne ouders waren niet rijk en de menschenlevens duur. Er was derhalve niets aan te doen: zij moesten weg. Toen zij op het punt stonden te vertrekken, lichtte hun een straal hoop tegen. Zij waren beiden aangeduid, om bij hetzelfde korps te worden ingelijfd. Bij hunne overige smart kwam dus degene zich niet voegen elkander voor eeuwig vaarwel te zeggen.

Het is een paar jaar later. Wij zijn te Berlijn, weinige weken na den zoo ras geëindigden, voor Duitschland zoo noodlottigen veldtocht van Pruisen.
In een der voornaamste drinkkelders van de overweldigde Pruisische hoofdstad, bevindt zich een talrijk gezelschap, bijna geheel bestaande uit soldaten van het Fransche leger. Wijn en bier stroomen over al de tafels; tabakrook benevelt de ruime gelagzaal. De hospes en zijne kellners hebben de handen vol, om voor de dorstige kelen der overwinnaars van Jena de noodige hoeveelheid nats op te dienen. Het zingen, schreeuwen om drank, het schaterlachen, het tieren, het vloeken, verbazen en beangstigen de zeldzame Berlijnsche burgers, die het gewaagd hebben de herberg binnen te treden, en doen hen zoo spoedig mogelijk het hazenpad kiezen met de overtuiging, dat eene schaar gevleeschde duivels van hunne stad, van hunne herbergen en kroegen bezit heeft genomen.
Tusschen het twaalftal tafels, die langsheen de muren en in het midden van de zaal staan, en waaraan

{==223==} {>>pagina-aanduiding<<}
het de nog komenden moeilijker en moeilijker wordt plaats te vinden, is er eene, die inzonderheid onze opmerking verdient, niet zoozeer om de luidruchtige gesprekken en het uitbundige gelach, dat er aan weerklinkt, alswel om de samenstelling van het gezelschap, dat ze bezet. Dit gezelschap bestaat uitsluitelijk uit Belgen, en nog wel uit vlaamschsprekende, tot verschillende korpsen van het Fransche leger behoorende. De rijke uniform der huzaren prijkt er nevens het eenvoudige gewaad der linietroepen, het krijgshaftige kurassiers-en dragonderskostuum nevens de statige en schilderachtige kleedij der grenadiers van de lijfwacht; evenals de zachte West-Vlaamsche tongval er zich hooren laat bij het stroevere Limburgsch, en het platte Antwerpsch bij het holklinkende Brusselsch. Velen der drinkers bekleeden eenen graad in het leger: de meeste zijn serjant of wachtmeester, wat niet wegneemt, dat ettelijke gemeene soldaten zich tusschen de hardste schreeuwers en grootste lachers doen opmerken.
Men spreekt van het vaderland en van de veldtochten, die men heeft meegemaakt; van het ouderlijke huis en van de bedrukte liefjes, die men in deze of gene stad heeft moeten verlaten; en bij elk ernstig of kluchtig voorval, bij elke treurige of vroolijke herinnering gaat het praten en rooken, het lachen en drinken, het schreeuwen en tieren zijnen gang.
De deur der herberg wordt geopend. Twee serjanten van de keizerlijke wacht treden binnen. Een algemeen

{==224==} {>>pagina-aanduiding<<}
hoerah! begroet hunne komst, en twintig vriendenhanden en twintig volgeschonken glazen worden te gelijk hun toegestoken.
Kobe Daeltjes en Flip Slagers - want het zijn onze Brusselsche vrienden, - schuiven bij aan de dichtbezette tafel.
Men vertelt en lacht, drinkt en rookt voort. Een reuzenstaltige kurassier verhaalt, hoe eene bejaarde schatrijke weduwvrouw hem, na het afloopen van den veldtocht, verwacht, om hem met hare rimpelige hand en hare schatten voor het verlies van zijn schitterenden uniform schadeloos te stellen. Een zwaar geknevelde huzaar spreekt van de lieve dochter eens Frankfortschen bakkers, bij wier ouders hij enkele dagen was ingekwartierd, en die vast en zeker heete tranen schreit bij het denkbeeld, dat een onmeedoogende kanonbal of geweerkogel aan hunne kennismaking sedert lang een einde heeft gesteld. Daar rept echter een grenadier van de lijfwacht een woord van de marketentster van zijn bataljon, en tien monden te gelijk roepen en schreeuwen op Kobe, en vragen hem luid en lustig, hoeverre hij met haar staat, en of de wreede schoone er binnen kort nog niet zal in toestemmen hem den titel van haren echtgenoot te schenken.
Kobe, die, sedert zijn binnentreden, zijn glas reeds dikwijls heeft laten volschenken en uitgedronken, kan moeilijk het genoegen verbergen, welk zijne gestreelde eigenliefde hem op dit oogenblik doet smaken. Het meisje, van hetwelk men spreekt, staat inderdaad, in

{==225==} {>>pagina-aanduiding<<}
het gansche regiment, als eene schoonheid van den eersten rang en als eene ware tijgerin te boek. Zij is ook, volgens het zeggen der aanwezigen, een wonder, niet alleen van lieftalligheid, maar tevens van deugd en zeegbaarheid. Om haar hart te kunnen raken, moest men eene parel van een jongen, van een grenadier, daarbij een schoonspreker, eene toovertong in den vollen zin des woords wezen. Zich door zijne wapenmakkers die voortreffelijke hoedanigheden hooren toekennen, als de gelukkige sterveling worden aangeduid, die deze harde rots tot zacht was heeft weten te kneden, was gewis zeer geschikt, om iemand fier en hoovaardig te maken. Ook was Kobe als buiten zichzelven van voldoening. Hij antwoordde op gemaakt zedigen toon:
‘Ho, ho, jongens!.. Wat drommels, ik ben niet beter dan een ander!.. Hoe wilt gij, dat eene vesting, waartegen zoovele luitenants, zelfs kapiteins te vergeefs hebben storm geloopen, zich zoo spoedig aan mij, armen onderofficier, op genade of ongenade overgeve, vooraleer ik den tijd gehad heb ze met loopgraven in te sluiten?’
‘Kom! Kom!.. Speel den zedige niet!’ riep men hem toe. ‘Het gansche regiment weet immers, dat gij de Benjamin zijt, en dat het enkel van u afhangt haar heer en meester te worden. Het is voor velen ongelukkig, doch wat kunt gij daaraan doen? - Als Catharina het verkiest, heeft niemand iets te zeggen. Er moest een haar ongevoelig hart over-
{==226==} {>>pagina-aanduiding<<}
winnen, en 't is nog beter, dat het een kerel van het regiment is.... Wij anderen moeten het ons maar getroosten, dat is al!’
De hoogmoed van Kobe kende geene palen. En kon het anders? Hij dronk van genoegen nog een glas drie, vier achtereen, stak de borst vooruit, als een Russisch officier, pafte aan zijn smeugeltje, alsof hij zich achter eene dikke rookwolk wilde verbergen, en kreeg van fierheid eene kleur, als de rok van een Engelschen soldaat.
Hadde Kobe zich vergenoegd met fier te zijn en zijne fierheid op die wijze lucht te geven, niemand hadde het hem kwalijk kunnen nemen; want - wij herhalen het, - het was inderdaad nogal der moeite waard voor een Vlaming zich door eene Parijzenarin - de marketenster was van Parijs, - de voorkeur te zien geven, niet alleen op officieren, maar, wat meer is, op Fransche officieren, geboren Parijzenaars, op de katjes van de baan, de haantjes van het regiment, die het vrijen op hunnen duim kenden en van alle markten tehuis waren. Ongelukkig bestaat de mensch zoo, dat hij dan slechts zijne trots bevredigd en zich volkomen gelukkig acht, wanneer hij door zijnen hoogmoed anderen heeft kunnen vernederen. Zoo bestond ook Kobe Daeltjes. Toch twijfelen wij er grootelijks aan en met reden, of hij zou gehandeld hebben, als hij 't ongelukkigerwijze deed, hadde hij voorop kunnen weten, wat al smarten, gewetensknagingen hij zich ging berokkenen. Dan, hij had, zegden wij, in weinig tijd veel gedronken; en

{==227==} {>>pagina-aanduiding<<}
de drank houdt geene rekening zelfs van de heiligste banden, welke de menschen onderling vereenigen... Hij antwoordde schertsende, terwijl hij met een blik op zijnen vriend wees en tenzelfden tijde de overigen toepinkte:
‘Bij mijne ziel, makkers! Gij denkt al te gunstig over mij. Hoe, ik zou de Benjamin wezen! En wat zegt hier mijn vriend Flip dan? Rekent gij hem voor niets? Gij weet immers, dat ook hij het sedert lang op onze schoone marketenster gemunt heeft en een eerste kerel is in het schoonspreken, een eerste baas, om de meisjes om te praten.’
Een algemeen gelach begroette dien moedwilligen spot. De aangevallene werd op zijne beurt rood tot achter de ooren, maar niet van zelfvoldoening, in het geheel niet. Immers, al de aanwezigen wisten, dat ook hij gepoogd had met Catharina betrekkingen aan te knoopen, en dat zij hem voor zijnen vriend had afgewezen. Diep gekrenkt, stamelde hij:
‘Dat is niet... Ik heb misschien met anderen... gedacht..., gepoogd... Maar het was niet ernstig gemeend. Ik doe niet gaarne vergeefsche moeite, en daarom...’
‘En daarom... En daarom zijt gij spoedig met uwe blauwe scheen afgetrokken!’ riep Kobe.
En men lachte nogmaals, dat het schaterde, en herhaalde de uitdrukking blauwe scheen op vroolijken en spottenden toon.
Flip Slagers werd kwaad.

{==228==} {>>pagina-aanduiding<<}

‘En al ware het,’ sprak hij, ‘wat zou het beteekenen? Dat gij deze reis gelukkiger geweest zijt? Toeval, bloot toeval. Gij moet u niet inbeelden, dat gij slimmer zijt dan een ander, wijl gij... Gij weet zeer wel, dat ik u elders weleens den voet gelicht heb en...’
Kobe liet hem niet uitspreken.
‘Gij mij den voet lichten,’ onderbrak hij, ‘gij!.. Allons donc! Daar zijt gij niet toe in staat; dat kunt gij niet, hebt gij nooit gekunnen... En ziedaar, makkers,’ vervolgde hij, zich tot de overigen wendende, ‘wat hij zegt, doet mij aan een voorval terugdenken van den tijd, toen wij nog tehuis bij onze ouders waren, toen wij nog in het regiment der pékins dienden. Ik wil 't u mededeelen.’
En meteen vertelde hij wat hun vroeger eens, op hunne wandeling naar het Vossengat, met het lieve meisje van den vleeschhouwer was weervaren. Hij vertelde het, gelijk men wel denken kan, met de noodige bijzonderheden en niet zonder het gebeurde duchtig op te sieren, niet zonder er veel te zijnen voordeele en ten nadeele van den makker bij te voegen.
Dit verhaal, door de tergende aanmerkingen der eenen en het hoonende gelach der anderen nu en dan onderbroken, maakte een verschrikkelijk uitwerksel op den vriend, tegen wien het gericht was. Eerst werd hij, als het ware, nog rooder en poogde zijne verbittering onder een gedwongen glimlach te verbergen. Allengs verdween de roodheid en maakte voor bleek-
{==229==} {>>pagina-aanduiding<<}
heid plaats. Ook scheen hij niet langer de macht te bezitten, om zijne wezenstrekken tot den pijnlijken glimlach saam te wringen. Hij werd stil, koel, ten minste in schijn; doch eer Kobe geëindigd had, was zijn aangezicht paarsch en had eene zoo nijdige, zoo haatvolle uitdrukking aangenomen, dat de nevens hem zittenden geen woord meer dorsten spreken en onwillekeurig hunnen stoel een weinig van den zijnen afschoven.
‘Kobe,’ schreeuwde hij het eindelijk uit, met verkropte woede opstaande en zijn glas met krampachtige beweging op de tafel aan stukken slaande, ‘Kobe, gij zijt een verrader, een valsche vriend, een...!’
Kobe lachte hem vierkant uit, en de soldaten, die aan den overkant der tafel zaten, deden hetzelfde.
‘Dat gij mij eene marketentster of een ander vrouwmensch afvrijt, is tot daar,’ ging Flip tandenknarsende voort, terwijl de gramschap een traan in zijn oog deed parelen; ‘maar dat gij mij laffelijk hoont, dat gij, om mij meer te hoonen, liegt...’
‘Liegen,’ riep Kobe opspringende, ‘liegen! Ik lieg, hebt gij gezegd!’
Ook de andere tafelgenooten stonden op. Zij begrepen, dat er iets ernstigs ging gebeuren.
‘Ja, liegen!’ hervatte Flip met klem. ‘Wat zijn het anders dan leugens, waarmee gij de makkers te mijnen koste verlustigt?.. Van eenen vinger maakt gij eene geheele hand, en dat is het werk eens verraders, eens valschaards, eens...’

{==230==} {>>pagina-aanduiding<<}

‘Welnu?’ schreeuwde Kobe dreigend den arm opheffende.
‘Ens lafaards!’ kreet Flip in de uiterste vervoering.
De hand van Kobe daalde snel als de gedachte op het aangezicht zijns vriends. Een gil beantwoordde den slag, en beiden trokken de sabel uit de scheede.

In andere omstandigheden zou een tooneel als het voorgaande, zelfs onder krijgslieden, wellicht door eene groote verwarring zijn gevolgd geworden. Destijds was echter een tweegevecht een zoo onbeduidend voorval voor menschen, die gewoon waren hun leven zeer gering te schatten en het dagelijks ten dienste van des Keizers heerschzucht op de roekelooste wijze waagden, dat het ditmaal enkel ten gevolg had de bijzondere gesprekken te doen staken en de aanwezigen in een dichten kring rond de twee strijders te scharen. Geen enkel der soldaten sprak éen woord, en de hospes en zijne kellners, die in het eerst eenige angstkreten lieten hooren, werden spoedig in eene nevenkamer gesloten, opdat hun geschreeuw wat verder stond te gebeuren niet zou storen.
Toen nochtans de twee vrienden daar, met het, blanke staal in de hand, tegenover elkander stonden, toen zij op het punt waren tegen elkaar uit te vallen, misschien de een den ander het leven te benemen, toen

{==231==} {>>pagina-aanduiding<<}
welde een zonderling gevoel in hunnen boezem op. Zij herinnerden zich de vroolijke, de gelukkige uren, welke zij met elkander hadden gesleten, de vertrouwelijke gesprekken, welke zij te zamen hadden gevoerd, de vriendschap, welke zij elkander in lief en leed hadden toegedragen. De spelen hunner jeugd, de vermaken hunner jongelingsjaren, de bloedige veldslagen, andere voorvallen van hun krijgsmansleven kwamen hun levendig voor den geest. De punten hunner sabels zakten naar den grond en zij wendden het aangezicht van elkander af. Er had eene hevige worsteling in hun binnenste plaats. Gekrenkte eigenliefde en gramschap, schaamte en teederheid vervulden beurtelings hun gemoed met de meest verschillende gewaarwordingen. Kobe had de eerste dien zichtbaren kamp doorgestreden. Als iemand, die uit eene kortstondige bedwelming ontwaakt, streek hij over zijn voorhoofd met de hand, die hem vrijbleef, borst eensklaps in tranen los, wierp met kracht zijne sabel op den vloer en stak smeekend de armen uit naar zijnen vriend.
Op dit gezicht kwam ook Flip weer tot zichzelven. Het wreede wapen ontzonk zijne hand en, insgelijks weenende, wierp hij zich in de armen zijns waarden makkers.
Het zonderlinge en onverwachte schouwspel bracht op de omstanders een zeer verschillenden indruk te weeg. Terwijl, aan den eenen kant, de overige Vlamingen zich het hart onder de ruwe schors voelden

{==232==} {>>pagina-aanduiding<<}
verweeken, en meer dan een hunner, beschaamd over zooveel gevoeligheid, met den rug zijner hand een traan uit zijn oog vaagde, of met gefronst voorhoofd aan zijnen knevel stond te draaien, al zijn best doende, om zijne tranen weg te pinken, waren, van den anderen kant, de meeste Franschen, die van het vroegere geschil - het was in het Vlaamsch gevoerd, - niets dan de gebaren hadden begrepen, als verstomd, verpletterd door den onvoorzienen, voor hen onverklaarbaren uitslag van het krakeel. Die eerste stemming duurde evenwel niet lang bij de Franschen; zij maakte weldra plaats voor onverholen misnoegen. Eerst liet zich een dof gemor, daarna luide afkeuring onder hen vernemen. Vruchteloos trachtten eenige Vlamingen hun aan het verstand te brengen, hoe onnatuurlijk, hoe hemeltergend een tweegevecht tusschen twee boezemvrienden zou wezen, en hoe de schielijke verzoening, welke op de uitbersting van wederzijdschen toorn gevolgd was, in den aard der zaak zelve lag; zij konden of wilden de mogelijkheid niet bevroeden eener dergelijke teleurstelling, na zoovele voorafgaande veelbelovende omstandigheden.
Het misnoegen en gemor nam van lieverlede toe. Het veranderde weldra in stekende toespelingen en bittere spotternijen. Zij wekten op den duur de aandacht der twee vrienden. Verwonderd lieten zij elkanders hand los, blikten rond en zochten in de wezenstrekken der hen omringende krijgsmakkers de reden der afkeurende geruchten en gezegden te lezen. Op dit oogenblik

{==233==} {>>pagina-aanduiding<<}
drong een klein, mager mannetje, een brigadier van de huzaren, door den kring en naderde de vrienden. Hij was de schermmeester van zijn schadron. Half ernstig en half vroolijk klopte hij Kobe op den schouder.
‘Bravo, jongen! Dat is wel, zeer wel,’ riep hij, ‘Ik zie niet gaarne, dat men elkander in gramschap de huid opkerft. Dat is goed voor Kozakken; maar voor soldaten van den Keizer?... Foei! De gramschap onteert de edele schermkunst, de eerste aller kunsten en wetenschappen, ziedaar mijn gevoelen... Thans, nadat gij elkander de hand hebt gedrukt, om te toonen, dat gij, als echte dapperen, elkaar koelbloedig te lijve wilt, thans wordt het, dunkt mij, tijd de zaak in regel af te doen. De vrienden daar’ - hij wees op de Franschmans van den kring, - ‘worden ongeduldig. Zij beweren, dat het te lang duurt. Dus, als ik u bidden mag, het habijt uit, en en garde!’
Kobe en Flip bezagen elkaar eene poos verwonderd, als wisten zij niet wat de schermmeester bedoelde. Deze herhaalde zijne laatste woorden.
‘Wat!... Hoe!... Ik met hem vechten!’ klonk het uit beider mond, terwijl zij opnieuw met innig gevoel elkander de hand drukten. ‘Maar het is onmogelijk!’
‘Ik heb hem geslagen, het is waar,’ zegde Kobe; ‘doch mijn hart, dat weet hij, had daaraan geene schuld; en het berouw, dat ik over die zinnelooze daad gevoel, zal mij, hoop ik, verschooning en vergetelheid van zijnentwege verwerven.

{==234==} {>>pagina-aanduiding<<}

‘En het woord, dat ik zoo roekeloos en zoozeer ten onrechte mijnen mond liet ontglippen,’ zegde op zijne beurt Flip, ‘herroep ik volgaarne vóor allen, die het gehoord hebben. Ik vertrouw, dat mijn makker, na die verklaring, het als niet gesproken zal beschouwen en nimmer aan het voorgevallene terugdenken.’
Voor alle antwoord drukte Kobe hem nogmaals met warmte de hand.
‘Dat maakt altemaal onze rekening niet,’ sprak weder de schermmeester. ‘Gij zijt van jongs af vrienden geweest? Wel en goed: daar hebben wij niets hoegenaamd tegen. Gij kunt zelfs nog lang vrienden blijven, indien het u belieft. Dan, daarmee is niet alles afgedaan; dat is hier geenszins de zaak. Er zijn hier niet enkel twee vrienden; er zijn hier, in de eerste plaats, twee Fransche soldaten, die malkaar op de bloedigste wijze gehoond hebben. Die twee soldaten genoten tot nog toe onze achting, niet waar, makkers?’
De omstanders knikten bejaënd.
‘Willen zij die achting waardig blijven,’ ging hij, zich weer tot de vrienden wendende, voort, ‘dan moeten zij ons het bewijs leveren, dat zij geen van beiden, al ware 't ook door eenen vriend, zich ongestraft laten beleedigen.’
‘Dat is het!’ riepen de overigen.
‘Maar hij heeft mij niet willen beleedigen: hij zegt het zelf,’ sprak Kobe.

{==235==} {>>pagina-aanduiding<<}

‘Maar die hoon was niet gemeend, en dus beschouw ik hem niet als hoon,’ zei Flip.
‘Al gelijk gij verkiest, jongens,’ sprak koel de kleine Franschman. ‘Alleen moet ik u verklaren, dat ik, wat mij betreft, u als onwaardig beschouw langer bij de lijfwacht des Keizers te dienen, indien gij de zaak niet volgens de regels der krijgseer uitmaakt; en ik twijfel niet, of al de kameraden zonder uitzondering zullen in mijn gevoelen deelen.’
Een bevestigend gemompel was het antwoord der kamaraden. De uitdrukkingen Vlaamsche lafaards en andere beleedigende gezegden klonken halfluid uit meer dan een Franschen mond. Wat de Vlamingen aangaat, die van het tooneel getuigen waren, hun toestand werd met elk oogenblik pijnlijker. Telkens dat zij nevens zich een woord van minachting voor Kobe en Flip hoorden uitspreken, greep hunne hand werktuigelijk naar het gevest hunner sabel en voelden zij het bloed warmer en sneller door hunne aderen rollen... En toch konden zij hunne landgenooten niet veroordeelen. Zij verkeerden in de stemming van menschen, die de juistheid, de noodzakelijkheid eener handelwijze gevoelen, welke zij nochtans weten, dat hen grootelijks moet benadeelen.
Allengs was eene scheiding in het gezelschap zichtbaar geworden, dat zich in den kelder bevond. Onwillekeurig misschien hadden de Franschmans zich van de Belgen verwijderd. Zij vormden eene afzonderlijke groep, waaruit elk oogenblik schimpschoten, van

{==236==} {>>pagina-aanduiding<<}
smadende blikken vergezeld, den Vlamingen naar het hoofd werden geslingerd. Het ging zoovere, dat het eindigde met Daeltjes en Slagers onverdraaglijk te worden. Zij schaamden zich der vernedering, welke hunne houding den landgenooten berokkende. Maar tevens steeg hunne verbittering tegen de Franschmans ten top. Een dikke Fransche dragonder zich op zijne beurt een beleedigend gebaar veroorloofd hebbende, zoo sprong Kobe vooruit, greep den kerel vrij onzacht bij den arm en eischte met donderende stem rekenschap van de roekelooze beleediging.
Met verachting weerde de Franschman Kobe's hand af, haalde de schouders op en duwde hem toe op bitsen toon:
‘Wanneer gij uwe zaak met uwen vriend zult vereffend hebben, zeg ik niet: dan zullen wij zien. Zoolang echter die zaak niet vereffend is, ben ik u geene rekenschap verschuldigd, hebt gij niet het minste recht voldoening van mij te eischen. Ik zou mijne sabel onteeren, indien ik ze met de uwe ging kruisen.’
Kobe werd vuurrood. Hij stelde zich in positie:
‘En garde!’ riep hij Flip Slagers toe. ‘En garde, vriend! Laten wij onze zaak spoedig afdoen, opdat ik mij weldra in de gelegenheid zie de schaamtelooze taal van dien vermetelen Goliath te straffen.’
Ook Flip begreep de onvermijdelijke noodzakelijkheid althans van een schijngevecht. Hij stelde op zijne beurt zich schrap.

{==237==} {>>pagina-aanduiding<<}

‘Bravo! Bravo!’ klonk het nu uit aller mond. ‘Dat is het! Zoo moet het wezen!’
Weer trad de schermmeester vooruit. Hij drukte de vrienden met eene soort van hartelijkheid de hand.
‘A la bonne heure!’ sprak hij. ‘Wat vragen wij? Eene kleinigheid,... een nietmetal. Wij eischen geenszins, dat gij elkaar naar de andere wereld zendt, verre van daar. Eene veeg in het aangezicht, in den arm, of waar 't u pleizier doet, ziedaar al wat wij verlangen. Daarmee zijn wij allen tevreden. Daarna kan Daeltjes, indien het hem lust, onzen vriend den dragonder zooveel naar alle duivels zenden, als hij wil. Zelfs zal het ons niet dan welgevallig wezen, indien hij hem eene les geeft. Die dikke, groote schurk wordt inderdaad te log, om langer een goed dragonder te blijven.’
En men lachte.
Kobe en Flip begonnen den strijd. Beiden waren volleerde trekkers, en de sabel hanteerden zij op meesterlijke wijze. In den eerste vergenoegden zij zich met elkander zoo weinig mogelijk ernstig aan te vallen en met elkanders slagen, om zoo te spreken, spelend af te weren. Allengs kwam er echter meer vuur bij. De omstanders lieten niet na de kunstig toegebrachte of afgeweerde slagen toe te juichen, terwijl zij daarentegen de flauwe en onbeduidende wendingen luide afkeurden. Het werkte op de eigenliefde der strijders. Kobe vooral vergat weldra, dat hun tweegevecht niet ernstig, slechts een gevecht om de leus moest wezen. In een oogenblik van verbijstering, door de ongelukkige zucht

{==238==} {>>pagina-aanduiding<<}
tot uitblinken veroorzaakt, bracht hij den speelmakker een zoo noodlottigen houw toe, dat deze te vergeefs poogde dien te ontwijken en met eene verschrikkelijke kloof in den schedel op den grond stortte.
Twee uren later had Flip opgehouden te leven.

Dit betreurenswaardig voorval greep plaats in de maand December van den jare 1806. Sinds dien had Kobe geen enkelen vroolijken stond meer in den dienst van den Keizer. Hij wachtte zich wel van nog ooit een tweegevecht aan te gaan. Zelfs had hij er niet meer aan gedacht den dragonder, die grootendeels schuld was van Flip Slagers' dood, van iets te spreken, daar zijn afschrik van het duel hem elke gelegenheid tot twist en krakeel zorvuldig deed vermijden. Dat geen zijner makkers hem in het vervolg meer van lafheid durfde beschuldigen, hoeft niet gezegd te worden. Wat hem was wedervaren, was ernstig en treffend genoeg, om ook de hardvochtigsten onder hen eerbied en medelijden in te fluisteren. Daarbij wist geheel het leger, dat er onder al de waaghalzen van de lijfwacht geen kon gevonden worden, die, inzonderheid sedert Flip's dood, minder zijn leven ontzag en het vermeteler durfde op het spel zetten, wanneer het tot een treffen kwam, dan de Belgische serjant Daeltjes. Die roekelooze onvertsaagdheid deed wel zijne borst door Napoleon zelven op het slagveld met het kruis versieren, maar verwezen-
{==239==} {>>pagina-aanduiding<<}
lijkte geenszins de hoop van Kobe, vermits, ondanks deze, de kogels en ballen zijnen wilden moed als schenen te eerbiedigen, en de dood hardnekkig bleef weigeren een einde aan zijne wroegingen te stellen.
Na Waterloo uit den dienst ontslagen, nam hij zijn beroep van vleeschhouwer opnieuw ter hand en trad weldra in den echt. De jaren, de bezigheden en de zorgen voor zijne familie deden zijne droefheid ten deele slijten; doch wat het meest bijdroeg, om zijne gewetensknagingen te verzachten, was het herleven van het godsdienstige gevoel in zijne hardbeproefde ziel. Lang was dit gevoel in hem verdoofd geweest en had het ruwe krijgsmansleven hem belet aan God of zijn gebod te denken. Het gebeurde met zijn vriend en de wroeging deden hem later zijnen troost in de religie zoeken en de begrippen, hem van jongsaf ingeprent, opnieuw ontwaken. Hij hield echter die heropleving van godsdienstig gevoel voor eene zwakheid, en het was om ze op zijne manier te wraken, dat hij in de herberg gedurig de kerk en de pastors aanrandde. Bovenal schaamde hij zich het vervullen zijner christelijke plichten, alle jaren, juist op den dag, dat hij het ongeluk had gehad zijn boezemvriend te dooden. Een bewijs van die kleingeestige schaamte had hij ons gemelden avond in het Zoet gegeven. Eerst zes, zeven jaar later begon hij in te zien, dat het geene schande is zich godsdienstig te toonen, wanneer het met overtuiging geschiedt, en dat men zeer wel godsdienstig en tevens een man van

{==240==} {>>pagina-aanduiding<<}
vrijheid en voortgang kan wezen. Van toen af aarzelde hij niet meer, waar het te pas kwam, openlijk te bekennen, dat hij op den verjaardag van Flip Slagers' dood zijne devotie hield, en dat de godsdienst alleen in staat was geweest hem, na de beweenenswaardige gebeurtenis, troost in te fluisteren, hem met zichzelven en het leven te verzoenen.



{==241==} {>>pagina-aanduiding<<}

Drie kleine ware geschiedenissen.

I.

Nevens het huis mijner ouders woonde, toen ik nog zeer jong was, aan den eenen kant een arme schoenmaker. Met volijverig te werken of liever te pekken, als de brave man het noemde, en van den vroegen morgen tot laat in den avond aan alle soort van schoeisels zich af te sloven, kon hij nauwelijks genoeg winnen, om zijn huisgezin het noodige te verschaffen. Dit huisgezin was nochtans niet talrijk. Het bestond uit drie personen: uit hem, zijne vrouw en een driejarig kindje, een meisje, het liefste engeltje, dat men met oogen zien kon. Het spreekt van zelf, dat de ouders het schoone schepseltje als hunnen oogappel beminden. Zij beschouwden het als den grootsten schat, dien God hun op deze wereld had kunnen schenken; als den zoetsten troost, die hun lot in 's levens tranendal kon verzachten. Hoe zouden zij 't niet onuitsprekelijk hebben liefgehad?

{==242==} {>>pagina-aanduiding<<}

Aan den anderen kant van ons huis woonde een reeds bejaard en schatrijk paartje. Het waren twee allerbraafste, gelukkige menschen, dat is, het waren menschen zoo braaf en gelukkig, als men het op het ondermaansche kan zijn. Geld bezaten zij meer dan zij behoefden, om deftig te leven; zoodat zij het zoete genot konden smaken hunnen noodlijdenden natuurgenooten van hunnen overvloed ruimschoots mee te deelen. Ziekten of andere ongemakken kenden zij niet, ofschoon zij een reeds gevorderden ouderdom bereikt hadden. Onder hunne nabestaanden waren geene, die zeer ongelukkig waren of der familie tot oneer verstrekten. Met al hunne kennissen stonden zij op den besten voet. Met hun geweten hadden zij rust; want zonder te rekenen, dat zij niemand kwaad deden, vervulden zij al hunne plichten naar den eisch, kortom leefden in vrede met God, zoowel als met de menschen.
Dan, geen huisje zonder kruisje, gelijk het spreekwoordt zegt, en dat gold ook voor het huisje der brave, rijke echtelingen. Hun kruisje bestond hierin, dat zij geene kinderen hadden. Lang hadden zij op God vertrouwd, om hun geluk door de geboorte van een telgje te zien vergrooten. Nu was echter hunne hoop, sinds vele jaren, verdwenen; en indien zij nog op God betrouwden, dan was het niet omdat zij dachten, dat hij hunnen wensch zou verhooren, maar wel omdat zij de overtuiging hadden, dat de Algoede alles ten beste had geschikt en misschien, in stede van het zoo vurig, maar zoo vruchteloos gewenschte kind, hun andere

{==243==} {>>pagina-aanduiding<<}
vertroostingen voor het einde huns levens bespaard.
Dat het hen niet belette soms diep te zuchten, als zij van de spelen der kleinen van hunne vrienden en kennissen getuigen waren, hoeven wij niet te zeggen. Inzonderheid had dit zuchten overhand toegenomen, sedert de schoenmaker en zijne vrouw hunnen echt met het kleine lieve meisje zagen zegenen. Het was inderdaad moeilijk het schoone, blonde engeltje te aanschouwen en van het geluk getuige te zijn, welk het aan het arme paar verschafte, zonder den wensch te koesteren een dergelijk te bezitten. Hoeveel te meer moesten niet de rijke echtgenooten zulks verlangen.
Het gebeurde, dat wij toen een zeer strengen winter kregen. Scheepvaart en handel werden gestremd. Er was schier geen werk voor de arbeidende klassen; en daar de klanten des schoenmakers bijna uitsluitelijk tot die klassen behoorden, had de brave man weinig te doen. Van daar gebrek en eindelijk groote nood in zijne schamele woonst. De eetwaren, de steenkolen werden duurder en duurder. De nood klom ten top. De arme echtelieden waren fier: zij durfden uit eerlijke schaamte niemand hunnen nood klagen.
De rijke echtgenooten werden de eerste in de buurt gewaar, hoe het in het huisje van den schoenmaker geschapen stond. De vrouw zelve ging het noodlijdende gezin bezoeken. Zij kwam haren man een treurig tafereel van den ellendigen toestand der buren ophangen. Er werd besloten, dat men hun dadelijk zou ter hulp snellen. Het geschiedde. Nu deed echter

{==244==} {>>pagina-aanduiding<<}
de armoede van het schoenmakersgezin den rijken man en zijne eegade een ontwerp opvatten, dat hunne buren voor altoos in een beteren toestand zou plaatsen en tevens hunnen wensch om een kindje min of meer bevredigen.
Men zal begrijpen waaraan zij hadden gedacht. Zij begaven inderdaad zich tot den schoenmaker, en sloegen hem voor hun zijn meisje af te staan. Zij zouden ze als hun kind aannemen en tot algemeene erfgename hunner uitgestrekte bezittingen maken. Den vader en de moeder zouden zij van nu af zooveel geld geven, als zij behoefden, om het schoenmakersambacht op grooten voet uit de oefenen, of om kommerloos hun verder leven zonder arbeiden te slijten. Natuurlijk moest het kindje bij de rijke echtelingen inwonen; doch zijne ware ouders mochten het bezoeken, wanneer zij wilden, zelfs met het schaapken handelen naar goeddunken, dat is als vader en moeder. Alleen moest het altoos bij de aangenomen of liever aannemende ouders blijven en hun kind heeten. Voor al het overige zou het werkelijk als het kind van alle vier beschouwd worden.
De schoenmaker en zijne vrouw werden reeds jaloersch, bij de gedachte dat hun kind ook anderen, zoozeer als zijne ware ouders, zou kunnen liefhebben. Zij weigerden dus gladaf, ondanks de stoffelijke voordeelen, welke de aanvaarding van het voorstel voor hen kon opleveren.
Eenige dagen later hield het vriezen en sneeuwen

{==245==} {>>pagina-aanduiding<<}
op. De dooi viel in. Scheepvaart en koophandel gingen weer als te voren; de arbeidende klassen kregen opnieuw werk in overvloed, en de schoenmaker en zijne vrouw waren gered.
Daar kwam de kille en vochtige Maart. Vele menschen werden met verkoudheden geplaagd en onder de kinderen begon de kinkhoest te heerschen.
Ook het kindje van den schoenmaker kreeg de kinkhoest, en zelfs in een zeer gevaarlijken graad.
En juist eene maand nadat de arme lieden het aanbod hunner rijke buren hadden van de hand gewezen, was het lieve, engelachtige meisje dood.

II.

Piet Vanden Bemde was een wakkere boerenjongen van Berchem, bij Antwerpen. Hij beminde van zijne teederste jeugd de dochter van Toon Geeraerts, een armen daglooner, gelijk hij, met wien hij soms bij de rijke pachters der parochie in daghuur op het veld of in de schuur arbeidde.
Sinds geruimen tijd hadden de Fransche republiekeinen de Vlaamsche en Waalsche provinciën in Fransche veranderd. De eerste consul Bonaparte was lang keizer geworden. Zekeren dag werd Piet met andere makkers voor den dienst van Z.M. Napoleon gevraagd. De groote veldtocht van Rusland was op handen. Piet had dus weinig kans het vaderland ooit weer te zien.

{==246==} {>>pagina-aanduiding<<}
Met tranen in de oogen ging hij de dochter van Toon Geeraerts vaarwel zeggen. Het meisje beloofde hem trouw tot den dood, en Piet trok, wel niet teenemaal getroost, maar toch iets beter te moede, naar het groote leger.
Vijf volle jaren was Piet reeds weg, en nog had men niets van hem vernomen. De meeste Vlaamsche jongens, die den veldtocht van Rusland hadden meegemaakt, waren - wel te verstaan, zij, die niet op het slagveld waren gesneuveld of in de sneeuw omgekomen, - in het vaderland teruggekeerd. Van Piet geene tijding. Eenigen zijner makkers beweerden, dat zij hem met eigen oogen op de boorden der Moskowa hadden zien vallen; anderen hielden staande, dat hij door de Russen te Smolensk was gevangen genomen.
In die vijf jaar waren er groote veranderingen in den toestand van Toon Geeraerts en zijne dochter gekomen. Een rijke bloedverwant namelijk, die zich vader en dochter in zijn leven niet had aangetrokken, wijl zij arme lieden waren, was gestorven en had hun, daar hij geene andere erfgenamen bezat, al zijn goed nagelaten. Toon Geeraerts was een der rijkste boeren van Berchem geworden, en zijne dochter eene der rijkste, meest gezochte dochters van geheel de parochie.
Menig pachterszoon had reeds een oog op het meisje laten vallen, al was zij niet schoon. Meer dan een steedsch heertje, wiens vader, - de een of ander vetbetaalde ambtenaar, - een buitenverblijfje in de omstreken van Berchem in huur hield, had met Toon

{==247==} {>>pagina-aanduiding<<}
Geeraerts, al was hij maar een boer, in de estaminet zoeken kennis aan te knoopen, om zoo den toegang tot de hoeve te krijgen en zich, door een huwelijk met de dochter, eene positie te verschaffen, welke hij den moed niet had door werken te winnen, kortom om het middel te vinden met hare schijven, gelijk Toon zegde, in de stad een lui en lekker leven te slijten. Vruchteloos. Het meisje wilde van geen huwen weten. Zij had Piet trouw beloofd tot den dood en wilde haar woord houden.
En het meisje had gelijk, want Piet was niet dood. Zij, die zegden, dat zij hem op de boorden der Moskowa zagen vallen, wisten het niet wel. Dat wisten maar zij, die meenden, dat hij te Smolensk door de Russen werd krijsgevangen genomen. Naar Siberië gevoerd met een aantal landgenooten, Franschen, Duitschers, Hollanders, enz., verbleef hij er meer dan vier jaren. Na dien tijd losgelaten, begaf hij zich op weg naar België, dat is, nademaal men toen nog van geen België sprak, naar het zuidelijk gedeelte van het koninkrijk der Nederlanden.
In Siberië had Piet Vanden Bemde kennis aangeknoopt met een landgenoot, een Waal, uit de provincie Luik. Die Waal was een bestige jongen. Weldra waren hij en Piet zeer goede vrienden. Uit hunne ballingshap ontslagen, keerden zij te zamen terug naar het vaderland. Daar Piet noch ouders noch bloedverwanten meer had, en dat hij, in de vijf zes jaar zijner afwezigheid, de dochter van Toon Geeraerts een weinig had vergeten, was het nogal natuurlijk, dat hij zich door

{==248==} {>>pagina-aanduiding<<}
zijnen vriend liet overhalen, om bij dezes ouders, welstellende pachters in de omstreken van Verviers, eenige dagen te verblijven, vooraleer te gaan zien, hoe men het thans te Berchem maakte. Wij moeten er bij voegen, dat Piet lezen noch schrijven kon en dus zoomin tijding van zijn geboortedorp had kunnen ontvangen, als hij van zichzelven tijding naar dit dorp had kunnen zenden.
Een Berchemenaar was het echter in den laatsten tijd gelukt, niet alleen den toegang tot de hoeve van Toon Geeraerts te krijgen, maar zelfs de dochter min of meer voor zich in te nemen. Hij was een arm daglooner als Piet, en wat meer is, een oud krijgsmakker van dezen. Nog altoos wilde het meisje haar vroegeren beminde trouw blijven, maar de daglooner was een knap manspersoon, wien het niet aan welbespraaktheid ontbrak. Hij was daarbij een van degenen, welke Piet op de boorden van de Moskowa hadden zien vallen. Hij was dus meer dan een eenig ander in staat, om de bedenkingen der dochter te weerleggen.
Zekeren morgen maakte Piet, die al eenige weken bij de ouders van zijn Waalschen vriend had doorgebracht, pak en zak, sneed zich een stevigen knuppel en stond gereed, om de reis naar huis te ondernemen en te gaan zien, hoe men het te Berchem maakte. Daar begon het eensklaps met dikke druppels te regenen. Piet, die de noodzakelijkheid niet inzag bij zulk slecht weer zich op reis te begeven, lei pak en zak weer neer, stelde zijnen knuppel in eenen

{==249==} {>>pagina-aanduiding<<}
hoek en besloot eerst des anderdaags te vertrekken.
Des anderdaags was het een allerliefste weer. De lucht was helder, de zon scheen vroolijk, en er woei een zachte, verfrisschende wind. Piet ging door.
Drie dagen later was hij te Berchem. Hij kwam er nog in tijd aan, om de dochter van Toon Geeraerts uit de kerk te zien komen, getrouwd met den makker, die hem op de boorden van de Moskowa had zien vallen.


III.

De oude Goossens was een zonderling. Hij woonde te Antwerpen, dicht bij de Ossenmarkt. Rijk was hij niet, doch bezat genoeg, om zonder werken te leven.
Zijne zonderlingheid bestond hierin, dat hij er eene soort van vermaak in schepte altijd en overal van een ander gevoelen te zijn, dan de lieden, met welke hij te doen had. Gaf men hem echter gelijk onder het redetwisten, of had men slechts den schijn te willen handelen, gelijk hij 't verlangde, dan veranderde hij eensklaps van zienswijze en werd de warmste en hardnekkigste voorstander van het gevoelen, dat hij eerst uit alle kracht had bestreden.
De oude Goossens had verscheidene kinderen, en onder dezen eene dochter, Beth genaamd, die met eenen jonkman uit de buurt verkeerde. Die jonkman, mede een kind van gegoede ouders, te huis de toestemming gekregen hebbende om te trouwen, ging zekeren

{==250==} {>>pagina-aanduiding<<}
dag den vader van zijn meisje vinden, om hem hare hand te vragen. Als gewoonlijk, was de oude Goossens niet van het gevoelen des vrijers. Hij beweerde, dat trouwen en vooral jong trouwen eene dwaasheid is. De vrijer daarentegen hield staande, dat het geenszins eene dwaasheid kon heeten,, wanneer het na rijp beraad geschiedde. De zonderling bleef bij zijn gevoelen, de jonkman bij zijn voornemen. Het maakte eindelijk den ouden Goossens zoo boos, dat hij de hand zijner dochter formeel weigerde en zelfs den vrijer verbood nog eenen voet over zijnen drempel te zetten.
Die weigering en dit verbod bedroefden den jonkman zeer. Zij maakten hem wanhopig, zij maakten hem ziek. Zijne ouders, bloedverwanten en vrienden poogden te vergeefs hem te troosten; hij wilde van geene vertroosting weten. Van den anderen kant, waren ook al hunne pogingen, om den ouden Goossens van gevoelen te doen veranderen, vruchteloos. De koppigaard bleef bij zijn zeggen, dat trouwen eene dwaasheid is, die hij zijne dochter niet wilde laten begaan. Het maakte den jonkman radeloos. Nauwelijks van zijne ziekte hersteld, nam deze een kort besluit. Het was in de eerste jaren na de omwenteling van 1830. Hij nam dienst bij het Belgisch leger en vertrok, om zich spoedig van de plaats te verwijderen, waar zijne liefste woonde, waar hij meende zonder haar niet meer gelukkig te kunnen zijn.
Hoezeer dit vertrek Beth Goossens bedroefde, zal men beseffen. Op hare beurt ging zij den vader aan.

{==251==} {>>pagina-aanduiding<<}
Al om niet. Hoe meer zij hem bad en smeekte, hoe halsstarriger hij bleef beweren, dat hij alleen het goed voorhad, hoe driftiger hij haar op zijne manier bewees, dat trouwen dwaasheid is. En of Beth tienmaal in éen dag op het onderwerp terugkwam en poogde hem tot een ander gevoel te brengen, het hielp niet; hij bewees haar tienmaal, dat hij alleen verstandig over het huwelijk redeneerde, dat hij alleen gelijk had.
Het meisje begreep eindelijk, dat er niets aan te doen viel. Daar hield zij eensklaps op van de echtvereeniging te spreken. Het speet den oude geweldig. Hij wist niet meer waar hij 't had. Wel poogde hij den vroegeren twist op te warmen; te vergeefs: zijne dochter was het smeeken moede. De oude Goossens geraakte teenemaal van zijn stuk. Allengs begon hijzelf het huwelijk aan te prijzen. Beth liet hem begaan, zegde boe noch ba, antwoordde niet eens. Het maakte hem krikkel. Hij won daarmede niets. Op den duur kon hij het niet langer uitstaan, dat zij hem niet meer tegensprak. Om haar van de voortreffelijkheid des huwelijken staats te overtuigen, besloot hij haar tot den echt te dwingen.
Eens dat hij weer lang en breed over de voordeelen van het huwelijk had gesproken, en zijne dochter, die thans begreep, hoe zij met zwijgen alles kon winnen, hem niet had geantwoord, kondigde hij haar ten slotte aan, dat zij zich moest bereiden, om eerstdaags met den man harer keuze te trouwen. Daarop

{==252==} {>>pagina-aanduiding<<}
greep hij hoed en stok en verliet zijne woning, om aan de ouders van Beth's vrijer zelf de hand van hunnen zoon voor zijne dochter te gaan vragen.
Dezen vielen als uit de lucht. Toch waren zij zeer tevreden met den ommekeer. Er werd besloten, dat men den jonkman, die reeds tot serjant was bevorderd en in het kamp van Brasschaat lag, eenen plaatsvervanger zou koopen en in afwachting hem alles schrijven. Nog den eigen morgen vertrok de brief.
De serjant antwoordde, dat hij een verlof ging vragen en waarschijnlijk reeds binnen een paar dagen te Antwerpen zou wezen... Op den middag van den derden dag, moest de dochter van den ouden Goossens eene boodschap verrichten, in de Prinsenstraat. Vóor de poort van het Hospitaal aldaar, stond een zoogenaamde doodwagen. De cholera woedde te Antwerpen en in de omstreken; en het gebeurde meermalen, dat de wagens, welke de lijken der soldaten, in het kamp van Brasschaat gestorven, vervoerden, aan het Antwerpsche Hospitaal een oogenblik stil hielden, om de lijken der aldaar overleden krijgslieden mee te nemen, vooraleer naar het kerkhof te rijden. Op den doodwagen stond het nummer van het regiment, waaraan de vrijer van het meisje toebehoorde. ‘Zie, dat zijn er van het regiment van Frans,’ sprak zij in het voorbijgaan.
Zoodra ze hare boodschap had verricht, keerde zij huiswaarts. Wat kon zij beter doen? Frans werd alle oogenblikken verwacht, en zij wilde van de

{==253==} {>>pagina-aanduiding<<}
eersten zijn, om hem te begroeten... Tehuis gekomen, bemerkte zij echter groote verslagenheid in het gezin. Zij vroeg naar de reden, doch kon van niemand opheldering bekomen. Het bevreemdde, verontrustte haar. Zij kreeg nog veel te spoedig de oplossing van het raadsel. Er had iemand, een half uur later, de onvoorzichtigheid haar te laten hooren, dat de arme Frans, dien zij uit het kamp van Brasschaat verwachtte, daags te voren aan de cholera was bezweken!




{==254==} {>>pagina-aanduiding<<}

Het Drie-Koningenfeest.

Van al de godsdienstige feesten, die tevens aanleiding tot familiefeesten geven, is en blijft het Drie-Koningenfeest het meest volklieve. Wel wordt het in het openbaar niet meer zoo druk gevierd als weleer, doch zelfs van de openbare viering zijn in vele streken van ons land, zoowel als van Holland, Duitschland en Engeland, sporen nagebleven.
Vóor vijftig jaar kon men nog, bijna overal in gemelde landen, den avond van Drie-Koningen en zelfs vroeger, met de star zien rondgaan. De kinderen of groote menschen, welke rondgingen, waren altoos ten getalle van drie. Op sommige plaatsen waren zij in kostuum, dat is, hadden zij lange witte tabbaarden of liever hemden aan en eene kroon van goudpapier of klatergoud op het hoofd. Een van de drie droeg een zwart masker of had zijn aangezicht zwart gemaakt. Een ander droeg een langen stok, waaraan van

{==255==} {>>pagina-aanduiding<<}
boven eene groote holle star van wit of gekleurd papier was vastgemaakt, welke hij bij middel van een koordeken heen en weer bewoog. Zoo hielden zij vóor elke deftige burgerwoning stil en zongen een liedje, dat, met enkele varianten voor sommige Nederlandsche streken, nagenoeg hierop neerkwam:

Caspar, Melchior en Balthazaar, 
Zij gingen alle drie te gaâr, 
Maar 't was om te gaan zoeken 
Het kindje in de doeken, 
Liggende in een verworpen stal 
Voor ons groote zondaren al. 
 
Geheel de stal die was vol vreugd, 
Alle de beestjes knielden daar neer, 
Den ezel en den os 
Die waren vrij en los, 
Zij warmden het kindeken, 
Al in zijn teere ledekens. 


Te Antwerpen en elders zong men aldus:

Wij komen getreden met onze sterre, 
Lauwerier de cransio, 
Wij zoeken Heer Jezus, wij hadden hem geerne, 
Lauwerier de knier. 
Zijn koningskinderen hier, 
Pater Franselyn, 
Jeremie. 
 
Wij kwamen al voor Herodes zijn deur, 
Lauwerier de cransio, 
Herodes de koning kwam zelver veur, 
Lauwerier de knier. 

{==256==} {>>pagina-aanduiding<<}

Herodes die sprak met valscher hart, 
Lauwerier de cransio, 
Hoe ziet er de jongste van drie zoo zwart? 
Lauwerier de knier. 
 
Al is hij wat zwart, hij is wel bekend, 
Lauwerier de cransio, 
Hij is de koning van Oriënt, 
Lauwerier de knier. 
 
Wij kwamen den hoogen berg opgaan, 
Lauwerier de cransio, 
Daar zag men de sterre zoo stille staan, 
Lauwerier de knier. 
 
o Sterre gij moet er zoo stille niet staan, 
Lauwerier de cransio, 
Gij moet met ons naar Bethlehem gaan, 
Lauwerier de knier. 
 
Te Bethlehem inne de schoone stad, 
Lauwerier de cransio, 
Daar Maria met haar klein kindeken zat, 
Lauwerier de knier. 
 
Hoe kleiner kind, hoe grooter God, 
Lauwerier de cransio, 
Een zalig Nieuwjaar verleen ons God, 
Lauwerier de knier. 


In Holland was de star dikwijls vergezeld van een poppenspel, dat het bezoek der Drie Koningen in het stalleken van Bethlehem aanschouwelijk voorstelde.
In Limburg luidde het liedje:

Drie Koningen met eene sterre 
Kwamen gerezen al van zoo verre, 
Zij riepen allen gelijk: Offeranden! 
Laat wierook branden! 
Zij riepen allen gelijk: Vivat! 



{==257==} {>>pagina-aanduiding<<}

Hetzelfde liedje werd ook te Antwerpen gehoord, doch met eene variante, en alsdan was er nog het volgende bij:

Geheel de stad die was vol vreê, 
't Kindeken en de beestekens mee; 
Dan roepen zij dat 't klinkt: 
Vivat, vivat, vivat! 
Dan roepen zij dat 't klinkt: 
Vivat, de koning drinkt! 


Heden ten dage wordt nog slechts ten platten lande en in sommige kleine steden met de starre rondgegaan. Toch wordt het Drie-Koningenfeest bij voortduring gevierd. Te Antwerpen ziet men, den geheelen dag, de straten van kleine jongens en meisjes uit de volksklas wemelen, die onder het luide geroep van:

Koningsbrieven, en kroon en kroon! 
Koningsbrieven en kroon! 


grof geteekende en nog grover gekleurde houtsneden, zoogenaamde koningsbrieven, rondventen. In de huisgezinnen, welke den kinderen die kunstelooze prentjes of beeldekens afkoopen, dienen deze om des avonds, wanneer geheel de familie, de elders wonende leden incluus, vergaderd is, te koningen, dat is Drie-Koningenfeest te vieren, den koning te trekken. Nevens den koning, wijzen de beeldekens aan: eenen raadsheer, eenen biechtvader, eenen schenker, eenen voorproever, eenen zot of nar, eenen speelman, eenen bode, eenen kok, eenen kamerling, eenen geheimschrijver, enz., die allen, zoolang het feest duurt, in functie moeten blij-
{==258==} {>>pagina-aanduiding<<}
ven en de plichten vervullen, door hunnen titel aangeduid. Gewoonlijk is het de heer des huizes, die door het lot tot koning wordt aangewezen en voor die eer zich dankbaar toont met zijne hovelingen en onderdanen, aliàs zijne gasten, op een goed glas gerste- of ander bier, wijn, enz., alsmede op koekebakken te onthalen. Telkens wanneer hijzelf het glas aan den mond zet, wordt door al de aanwezigen de kreet: De koning drinkt in koor aangeheven. Het feest duurt tot laat in den nacht en weleens tot den morgen van den volgenden dag. Als men niet eet of drinkt, wordt gepraat, gespeeld, gelachen en gezongen. In vroegeren tijd waren het vooral de liedjes van Jan Koes, welke bij deze gelegenheid werden voorgedragen. Jan Koes was een voornaam liedjeszanger der vorige eeuw, die te Antwerpen en in de naburige steden bloeide, en wiens naam lang als die van den volmaaktsten aller liedjesdichters heeft gegolden. De liederen, welke nog als de zijne worden opgegeven, verschillen inderdaad, zoowel door vorm als inhoud, 
merkelijk van de voortbrengselen der hedendaagsche straatzangers. Men heeft lang beweerd, men beweert nog, dat een Antwerpsch Karthuizermonnik ze voor Koes vervaardigde. Tegenwoordig worden bij het koningen meestal liedjes van nog levende Vlaamsche en Hollandsche dichters gezongen. In den buiten bestaat het maal, dat de gasten gebruiken, hoofzakelijk uit koeken of broodjes met koffie.
Om one lezers een denkbeeld te geven van het

{==259==} {>>pagina-aanduiding<<}
gewicht, dat men eertijds aan de viering van Drie-Koningenfeest hechtte, zullen wij hier, betreffende die viering, eenige bijzonderheden aanhalen:
Te Mechelen hadden de leden van den magistraat de gewoonte alle jaren, op Drie-Koningendag, eenen koning te kiezen, die den naam voerde van koning van den oorde. Op vastenavond werden dien koning een of meer maten Rijnwijn aangeboden. - Te IJperen, alwaar men nog, evenals op veel andere plaatsen, den koning trekt, bood men oudtijds den deken der hoofdkerk een krentenbrood aan. Daarvoor moest hij, op zijne beurt, de kinderen, welke omtrent Paschen hunne Eerste Communie deden, op een ontbijt van krentenbroodjes onthalen. - Te Brugge kregen de gevangenen van de Donkerkamer, in de gevangenis het Steen, eenig geld, om wijn te koopen. - Te Turnhout zonden de kaarsenmakers aan hunne klanten kaarsen met drie einden, waarover de kinderen des avonds dansten of sprongen, eene gewoonte, waarin men een overblijfsel heeft willen zien van de oude kerstvuren, vermits, vóor de hervorming van den almanak, Kerstmis op den tegenwoordigen Drie-Koningendag inviel. - In Engeland en Duitschland bestonden gebruiken van denzelfden aard. Op Hollandsche oorlogschepen werd nog, in het begin dezer eeuw, het Drie-Koningenfeest met de star en verdere toebehoorten gevierd.

{==260==} {>>pagina-aanduiding<<}

In eene stad van Vlaanderen, welke wij welstaanshalve L... zullen noemen, woonde vóor vele jaren een leertouwer, die, ofschoon van geringe afkomst, door wijs beleid en goed overleg het zoo verre gebracht had, dat hij in betrekkelijk korten tijd een net vermogen had overgewonnen en voor een der meest gegoede leden van zijn ambacht mocht doorgaan. Die man was, in strijd met hetgene den meesten nieuwen rijken gebeurt, getrouw gebleven aan de zeden en gewoonten der mindere klassen. In andere woorden, hij was aan zijnen Vlaamschen leeftrant, zelfs lang na dat hij rijk geworden was, de voorkeur blijven geven op eenen Franschen of verfranschten, die in vele gevallen slechts dient, om onze parvenus belachelijker te maken. Vier a zesmaal in het jaar was het hem een groot genoegen al de leden zijner familie, zoowel van den kant zijner vrouw, als van den zijnen, aan een prachtigen avonddisch te vereenigen, ten einde onder het nuttigen van een keurig maal en het drinken van eene lekkere flesch, over de omstandigheden te redekavelen, waarin de talrijke bloedverwanten verkeerden; hen, wien het goed ging, tot volharding in hun ordelijk gedrag, en degenen, die minder wel slaagden, tot het aanwenden van nieuwe pogingen aan te sporen. Het was doorgaans op hooge feestdagen, als daar zijn Paschen, Sinksen, Kerstmis, Nieuwjaar, en Drie-Koningen, dat die vereenigingen plaats grepen. Wel werd hier en daar beweerd, dat de brave man enkel zoo handelde, om in de stad zijner geboorte den naam eens niet gewonen gunstelings van de fortuin,

{==261==} {>>pagina-aanduiding<<}
alsmede dien eens strengen eerbiedigers van de oude gebruiken te verkrijgen; doch wij kunnen verzekeren, dat zijne beweegreden eene geheel andere was, en dat hij slechts het voordeel zijner min gelukkige verwanten op het oog had. Wat zijne vrouw betreft, zullen wij niet ontkennen, dat er wel een luttel ijdelheid mee gemoeid was, wanneer zij juist voor zulke feesten het huis van onder tot boven in zijn prachtigst gewaad deed steken, bij het noen - of avondmaal het zwaarste zilverwerk, het fijnste porselein en kristal, het duurste tafellinnen uit hare kasten haalde en meer dan gewone zorg aan het opzicht over de keuken wijdde.
Op het Drie-Koningenfeest van den jare 183... waren weer al de leden der familie, zoowel de arme als de welstellende, bij den leertouwer vereenigd geweest. Men had begonnen met al de beeldekens van eenen koningsbrief uit te snijden, in een zakje te steken en daaruit de verschillende ambten te trekken, welke de gasten dien avond zouden bedienen. Daarna was men aan tafel gegaan. Ieder had zijne functie in geweten vervuld: de schenker had geen enkel glas ledig laten staan, de zanger zijne schoonste deuntjes ten beste gegeven, de zot het maal met zijne geestige kwinkslagen gekruid; en niemand had nagelaten bij elke teug van den gastheer-koning zijn: De koning drinkt! met luider kele uit te galmen. Na den eten had men zich nog eene poos met drinken en praten verlustigd, en eindelijk waren allen, omstreeks half elf, elf ure, tevreden en vroolijk huiswaarts gestapt.

{==262==} {>>pagina-aanduiding<<}

De leertouwer was, onder het rooken eener sigaar, in gezelschap van zijne vrouw en van een laatste glas wijn, in de eetzaal blijven zitten, terwijl de meiden in de keuken vast bezig waren met het gebruikte tafelgerief te wasschen, in orde te brengen en te bergen. Eensklaps heft eene dezer laatsten een onrustwekkend geschreeuw en gejammer aan. Bevreemd springen beide echtgenooten op; en eer zij den tijd gehad hebben elkaar naar de oorzaak van het geschrei te bevragen, gaat de deur open en treedt het jammerend vrouwmensch bleek en verschrikt binnen... Een half dozijn schoone, zware zilveren lepels zijn verdwenen!. Zijzelve had ze, na het eindigen van den maaltijd, met de overige gewasschen en op de kleine open plaats gelegd, en nu zij met het andere zilverwerk ze hare vrouw wil overhandigen, om ze weg te sluiten, zijn ze nergens te vinden!... Daar de ligging dier open plaats met het volgende in nauw verband staat, zal het noodig zijn den lezer er eene korte beschrijving van te geven.
Het was eene kleine vierkante ruimte, van ongeveer twintig voet lengte en evenveel breedte. Aan de oosten de westzijde werd zij door twee naburige hooge huizen begrensd, die langs dien kant geen enkel venster vertoonden. Tegen het eene dezer huizen was een klein houten dakje opgeslagen, waaronder men, op planken, het grofste keukengerief placht te bergen. Aan de zuidzijde van het plaatsken bevond zich de keuken van des leertouwers woning, en aan de noord-
{==263==} {>>pagina-aanduiding<<}
zijde scheidde een muurtje van zeven a acht voet hoogte dit plaatsken van het tuintje eener andere belendende woning, die in eene naburige straat uitkwam. Tegen dit muurtje stond in eenen hoek, insgelijks onder een afdakje, de pomp, waarnevens eene tafel. Op die tafel had de meid het afgewasschen zilverwerk gelegd.
In deze omstandigheden zal gewis het vermoeden van diefstal, oogenblikkelijk door de echtgenooten opgevat, niet voorbarig schijnen. Immers, indien het zoek raken van een enkel zilveren voorwerp, zelfs voor lieden van den gegoeden burgerstand, eene buitengewone gebeurtenis is, hoe moeilijk moest het verdwijnen van zes zulke voorwerpen, anders dan door diefstal, zich laten verklaren. Wie had echter dien diefstal begaan? De meiden kende men te goed, om haar te durven verdenken: beiden waren sinds jaren bij den leertouwer in dienst en stonden als zeer zorgvuldig en oppassend, maar inzonderheid als zeer eerlijk te boek. Wat meer is, zij waren, alhoewel slechts van verre, aan de vrouw des huizes verwant. Voor eene ontvreemding van harentwege was dus niet te vreezen. Maar op welke wijze waren de lepels dan weggéraakt? Van waar waren de dieven gekomen, die ten hunnent hadden durven doordringen? Na hetgene wij van de ligging en de gesteldheid der opene plaats gezegd hebben, zal het, denken wij, niemand verwonderen, zoo de vermoedens der echtelingen, na luttel overdenking, op de naburige woning vielen, waarvan het tuintje, gelijk

{==264==} {>>pagina-aanduiding<<}
wij hebben aangetoond, slechts door het muurtje van hunne plaats was gescheiden.
Het was inderdaad meer dan waarschijnlijk, dat de ontvreemding langs daar alleen had kunnen gepleegd worden. Men hoefde in het tuintje slechts op het muurtje te klimmen en had tot neerdalen op de open plaats de pomp en haren watersteen als ladder kunnen gebruiken. Dat de diefstal zoo en niet anders was begaan geworden, leed haast geenen twijfel. Het eenigste wat den leertouwer en zijne vrouw kon beletten den dader of de daders onmiddellijk op het spoor te komen, was dat de naburige woning, die hunzelven toebehoorde, niet door éen, maar door verscheidene schamele huisgezinnen werd betrokken. Dat zulks hen almede niet lang in twijfel hield, zal uit het volgende blijken.
Het gezin, dat het benedenste gedeelte van de woning in huur had, was dat eens armen werkmans, die den ganschen winter zonder eenen slag werk geweest was. Men voege er bij, dat hij vijf kinderen had, van welke het oudste slechts acht jaar telde, en eene zieke vrouw, die sedert maanden het bed niet had verlaten. Waarvan de menschen leefden, wist men niet. Reeds lang was hun gering huisraad verkocht. Daarna was de beurt aan hunne kleederen gekomen. Thans bezaten zij letterlijk niets meer, dan wat zij om het lijf droegen. Dat was iedereen bekend, en daarom was het voor iedereen een raadsel, hoe zij konden bestaan. Voor het overige zag de man er bijzonder vuil en slor-
{==265==} {>>pagina-aanduiding<<}
dig uit, en had zijn wezen eene sombere, zelfs akelige uitdrukking. Men kon, gelijk de vrouw van den leertouwer dikwijls zegde, de deugnieterij op zijn aangezicht lezen.
Wat nochtans het meest bijdroeg, om dien man als den dader van den diefstal te doen verdenken, was dat hij met de betaling zijner huishuur zoozeer ten achter was. Maanden waren verloopen, sedert men voor de laatste maal van zijne munt had te zien gekregen. Deze bijzonderheid, die het raadsel van zijn bestaan gedeeltelijk uitlegde, moest, altoos volgens de vrouw van den leertouwer, allen twijfel omtrent zijne plichtigheid wegnemen. Geen wonder dus, zoo er dienzelfden avond nog door de bestolenen besloten werd des anderdaags eene aanklacht tegen de werkman bij het gerecht in te dienen; zoo zij, in de met diefstallen vervulde droomen, welke hunnen slaap kwamen verontrusten, den ongelukkige eene voorname rol zagen spelen.
Des anderdaags was de drift om rechterlijke vervolgingen in te spannen merkelijk verkoeld. De leertouwer meende, dat het goed zou wezen voorzichtig te werk te gaan. De arme werkman was misschien, hoe zeer de schijn hem als eenen misdadiger doodverwde, zoo onschuldig als een kind. Van haren kant, begreep de vrouw, dat, zooal de schelm werkelijk plichtig was, hij slim genoeg zou geweest zijn, om zich van het gestolene te ontmaken; en hoe zou men dan zijne schuld vaststellen? En hoe zouden niet hunne buren

{==266==} {>>pagina-aanduiding<<}
en kennissen op hen smalen, indien het hun aan genoegzame bewijzen ontbrak, om den dief te overtuigen? De slotsom harer overwegingen was dus ook, dat zij niet te voorbarig mochten handelen, de zaak niet ruchtbaar mochten maken, zoolang zij den huursman niet met zekerheid den diefstal konden te laste leggen.
Edoch om die zekerheid te bekomen, diende er iets gedaan. De leertouwer begreep het te wel, om zijne vrouw te verbieden de noodige stappen aan te wenden... Nog denzelfden morgen begaf deze zich bij verschillende zilversmeden, om te vernemen, of ook iemand zilveren lepels had te koop geboden. Er was niemand met dit doel bij hen geweest... Van daar snelde zij naar de voornaamste commissionnarissen van den Berg van Barmhartigheid. Geen mensch was zilveren lepels komen verpanden Zij was op het punt huiswaarts te keeren, toen haar een bergdrager - zoo werden toen in sommige steden die commissionnarisen genoemd, - te binnen schoot, die den naam had niet al te nauwgezet te wezen en zich niet immer om de herkomst der hem aangeboden goederen te bekreunen, zoodra maar de brengers zich zijne strooperijen lieten welgevallen.
Juist daar zij den hoek omsloeg van de straat, waarin die bergdrager woonde, zag zij in de verte eenen man bij dezen binnentreden. Getroffen hield zij stil. Zij had den verdachten werkman meenen te herkennen. Spoedig stapte zij op het huis van den woeke-
{==267==} {>>pagina-aanduiding<<}
raar toe. Zij dankte God, dat hij haar den bergdrager had in het geheugen gebracht, op het oogenblik, dat haar dief zijne misdaad ging voltrekken.
Dit huis had twee ingangen. Langs den eenen, waarvan de deur gewoonlijk tot in den avond half geopend bleef, en waarboven een uithangbordje met den naam en de hoedanigheid van den commissionnaris prijkte, kwam men in een vertrekje, waar de beleening door een klein venstertje geschiedde, dat in eene andere kamer gaf, tenzelfden tijde tot kantoor en tot bewaarplaats der beleende voorwerpen of panden dienende. Langs den anderen ingang kwam men in het eigenlijke woonhuis. Voor zooveel de vrouw van den leertouwer uit de verte had kunnen zien, was de werkman de eerste deur ingegaan. Zij haastte zich langs de tweede binnen te treden.
Zij vroeg om zonder uitstel den heer des huizes te spreken. Hij verscheen.
‘Mijnheer,’ sprak zij beraden, ‘daareven is iemand u zes zilveren lepels ter verpanding komen aanbieden.’
‘Inderdaad,’ stamelde de beleener.
‘De man, die ze u bracht, is zwart van haar en baard, en ziet er vuil en armoedig uit.’
De bergdrager ontkende niet.
‘Mijnheer,’ ging zij met nadruk voort, ‘die man is een dief! De lepels zijn gister avond ten mijnent gestolen!’
‘Gestolen!’

{==268==} {>>pagina-aanduiding<<}

‘Gestolen! Zij zijn buitengewoon zwaar en dragen eene gestrikte T op den steel. Is het zoo?’
Dit ook bekende de bergdrager.
‘Ik weet echter van niets,’ voegde hij er verontrust bij. ‘Het is de eerste maal, dat ik den man hier zie... Wat wilt gij, dat ik doe?’
‘Ziehier: ik loop om den commissaris. Gij houdt den deugniet zoolang op, tot ik met de policie terugkeer. Meer hebt gij niet te doen; doch let wel op: indien de kerel de lucht krijgt van hetgene ik voorheb, zoo hij, 't is gelijk op welke wijze, uw bureel verlaat en mij ontsnapt, dan klaag ik u van medeplichtigheid aan. Gij hebt mij begrepen?’
De vaste toon, waarop die woorden werden uitgesproken, en nog meer de stem van zijn geweten, die hem deed vreezen zelf met de policie of het gerecht in aanraking te komen, deden den bergdrager al beloven, wat zij verlangde. Zij snelde ter deur uit naar het naastgelegen policiebureel. Wel kwam onderweg bij haar het denkbeeld op, dat de werkman alleen uit nood had gestolen, dat zij hem en de zijnen nog ellendiger ging maken; maar de ongelukkige achterstallige huur bracht de stem van het medelijden tot zwijgen.
‘Bah! Hij is toch maar een deugniet,’ dus besloot zij. ‘Anders hadde hij lang zijne woon opgezegd, liever dan te blijven, zonder betalen.’
Zij trad bij den commissaris binnen. Vijf minuten later was die ambtenaar met twee zijner helpers vóor de deur des bergdragers. Terwijl hij in het beleenings-
{==269==} {>>pagina-aanduiding<<}
kamertje doordrong, spoedde zij langs de andere deur binnen. Vernomen hebbende, dat de dief nog daar was, verzocht zij, dat men haar het kantoortje zou openen. Zij wilde den dief bij de aanhouding gadeslaan. Haar verzoek werd ingewilligd. Zij trad vóor het venstertje en vestigde de oogen op den misdadiger, die zich reeds in de handen van de policiedienaars bevond... Eensklaps verbleekte zij verschrikkelijk. De krachten begaven haar, zij trilde als een blad, en eene pijnlijke uitdrukking betrok haar gelaat. Zij stak wanhopig de handen uit naar den schuldige, en:
‘Frans! Groote God, Frans! Gij zijt het!’ riep zij op hartverscheurenden toon en viel in zwijm.
Zij had in den dief der zes zilveren lepels, niet den armen werkman met de zieke vrouw en de noodlijdende kinderen, maar haar eigen broeder herkend! Die broeder deed slechte zaken en had den avond te voren aan de verzoeking niet kunnen weerstaan, terwijl allen nog zaten te drinken, en de meiden in de keuken aan het eten waren, het zilverwerk zijner zuster te stelen.
Wel stelden nu de leertouwer en zijne vrouw alles in het werk, om den dief los te krijgen en geheel de zaak te smoren, doch vruchteloos. Het gerecht volgde zijnen loop, en eenige maanden later werd de misdadige broeder tot vijf jaren tuchthuisstraf, te pronkstelling en brandmerk verwezen.



{==270==} {>>pagina-aanduiding<<}

Het kasteel te W...

I. De geestverschijning.

Onder de menigvuldige schoone en weelderige dorpen, welke men in dat gedeelte der provincie Antwerpen aantreft, van ouds Klein Brabant genaamd, munt vooral het fraaie W... uit. Om van zijne voortreffelijke ligging op den boord eener bewegingrijke vaart niet te gewagen, zullen wij alleen van de lieve wandelingen, bekoorlijke gezichten en talrijke lusthoven en buitenverblijven spreken, welke die prachtige gemeente van alle zijden omringen en tot eene der aangenaamste van gansch België maken.
Omtrent eenen boogscheut ten zuiden van de kom des dorps, stond vóor ettelijke jaren een oud kasteel, waaraan een viertal hooge torens, breede grachten en uitgestrekte hovingen, ondanks zijn vervallen toestand, een zeer deftig voorkomen gaven. In vroegere tijd en door eene voorname familie bewoond, was dit eerbiedwaar-
{==271==} {>>pagina-aanduiding<<}
dige overblijfsel uit vervlogen eeuwen eindelijk bij erfenis aan eene bejaarde schatrijke freule overgegaan. Deze, ofschoon hartstochtelijk gehecht aan alles, wat haar den voormaligen luister van haar geslacht herinnerde, bezat gezond verstand genoeg, om aan eene comfortabele woning te Brussel de voorkeur te geven op het oude, sinds meer dan eene halve eeuw onbewoonde slot, hoeveel aanzien en achting zij er anders bij de dorpelingen hadde kunnen genieten.
Edoch, daar zelfs de verstandigste sterveling een sterveling blijft, dat is niet teenemaal van zwakheid kan bevrijd zijn, zoo had ook de oude juffer, hoe redelijk, mede hare zwakke zijde. Alhoewel zij den eerbied van haar aloud geslacht niet zoo verre dreef, dat zij erkonde toe besluiten haar verblijf in de adellijke woning te vestigen, wilde zij nochtans evenmin, dat de eerste de beste die woning, eens de geliefkoosde residentie harer doorluchtige vaderen, zou betrekken. In andere woorden, zij dacht niet aan de mogelijkheid ze te verhuren. Zelfs achtte zij 't onnoodig er herstellingswerken aan te laten verrichten. Het is waar, dat sommigen, met name de meester metselaar X, de timmerman IJ en de smid Z beweerden, dat de eigenaresse, aldus handelende, meer de inspraak harer gierigheid, dan die haars eerbieds voor die vaderen volgde; doch zij hadden hunne redenen, om zoo te denken en te spreken. Wat ons betreft, wij zijn overtuigd, dat de vrees voor ontheiliging alleen de goede juffer bezielde. Wat ons in die overtuiging versterkt,

{==272==} {>>pagina-aanduiding<<}
is, dat zij niet eens eenen kastelein, bewaarder of veldwachter op het kasteel wilde dulden, en liever de bescherming van haar eigendom aan de wettelijke overheid, dat is aan de gemeente liet, waarin het gelegen was, en alwaar ook zij jaarlijks parochielasten moest betalen.
Wat er van zij, en uit welke beweeggronden hare handelwijze voortsproot, zooveel is zeker, dat het slot onbewoond was en bleef en van dag tot dag meer in verval raakte. Zoo waren sedert lang de laatste vensterruiten uit de ramen verdwenen en hadden den toegang tot de kamers aan allerlei nachtgevogelte verleend. In het bovenste gedeelte van het slot had namelijk een troep uilen de wijk genomen. In andere vertrekken, welke van dien uileninval waren verschoond gebleven, zag het er niet beter uit. In de meeste kamers hing het behangsel aan flarden, en waren de sieraden en het huisraad door de ziltigheid aan het stikken en rotten gegaan... Buiten het gebouw was het niet beter gesteld. De hoven waren tot wildernissen geworden; op het voorplein was het gras tusschen de kasseien hoog opgeschoten; in de laan, welke naar den hoofdingang van het kasteel voerde, was de doorgang op meer dan twintig plaatsen door omgeworpen boomstammen en wilde struiken versperd; en het ijzeren hek, dat eertijds zoo gemakkelijk op zijne wielkens omdraaide, liet nauwelijks met groot geweld zich openen, en niet zonder door een akelig krijschen op de verroeste ijzeren sporen te protesteeren.

{==273==} {>>pagina-aanduiding<<}

Ofschoon het kasteel dicht bij het dorp gelegen was, gebeurde het zelden, dat een dorpeling des avonds in zijne nabijheid kwam. Haasten wij ons te zeggen, dat de oorzaak hiervan geenszins in de vreeze voor akelige verschijnselen of spokerijen moest gezocht worden, gelijk men wellicht zou geneigd zijn te denken. De oorzaak was eenvoudig, dat slechts een kleine binnenweg, een smal pad er voorbijliep, hetwelk naar het naburige dorp voerde. Daar verder de bewoners van W... luttel met oudheidkunde en oude gebouwen ophadden; daar zij, ten andere, het volstrekt onnoodig oordeelden bij avond en ontij een slot te gaan bezichtigen, hetwelk zij in vollen dag nauwelijks hunner aandacht waardig keurden, kan het niemand bevreemden, zoo het kasteel en zijne omstreken na zonnenondergang door weinig lieden bezocht werden.
In den winter van het jaar 183... nochtans, greep op dit slot iets plaats, hetwelk, verscheidene avonden achtereen, meer dan drie vierden der W... naars, tot laat in den nacht, in die omstreken deed samenstroomen. Wat tot die samenstrooming op zulk ongewoon uur en in dit gure jaargetijde aanleiding gaf, willen wij in korte woorden uitleggen.
Het slot werd dan, gelijk wij zegden, sinds ruim eene halve eeuw nog enkel door nachtvogels bewoond. Er waren zelfs jaren verloopen, sedert het hek voor de laatste maal werd geopend. Geen mensch, die aan de mogelijkheid dacht, dat het door andere schepsels, dan uilen en soortgelijke dieren bezocht

{==274==} {>>pagina-aanduiding<<}
werd. Daar bemerkten zekeren avond van gemelden winter eenige dorpelingen, tot hunne niet geringe verbazing, hoe twee vensters in den linkervleugel van het hoofdgebouw zoo schitterend verlicht waren, dat het leek, alsof een groot vuur of een aantal fakkels in de kamer brandden, waaraan die twee vensters toebehoorden. Hunne eerste gedachte was natuurlijk, dat er brand op het kasteel ontstaan was. Zonder zich over het onverklaarbare eener dergelijke ramp veel te bekommeren, haastten zij zich de ongewone omstandigheid aan de overige bewoners van W... mee te deelen. Weldra was het geheele dorp te been. Dat het een brand gold, daarvan waren allen te gereeder overtuigd, daar men zeker wist, dat niemand wegens de eigenares op het kasteel was aangekomen.
Onmiddellijk werden door de overheid de noodige maatregels beraamd, om den brand te blusschen. Terwijl een gedeelte der inwoners zich bezig hield met de brandspuit - W... bezat gelukkig eene, - in gereedheid te brengen, waren anderen op weg om de tijding door het geroep: Brand! brand! meer en meer te verspreiden, en snelden weer anderen, de nieuwsgierigsten, naar het slot vooruit, om de vorderingen waar te nemen, welke het woedende element zeker niet zou nalaten te maken... Met bevreemding bemerkten die laatsten evenwel, hoe de brand niet alleen geen veld scheen te winnen, maar hoe zelfs de twee vensters in de duisternis bleven voortschitteren, zonder dat men eenig spoor van vlam, rook of geur gewaar werd. Het

{==275==} {>>pagina-aanduiding<<}
verbaasde hen geweldig; het verbaasde niet minder de andere W... naars, welke achtervolgens zich bij hen vervoegden... Bij verbazing bleef het niet. Daar het kasteel gesloten was, gelijk men het sedert jaren gezien had, daar niemand van de aankomst wist van eenigen vreemde, werd de onverklaarbaarheid van het voorval met elk oogenblik grooter... Zoo ontstond van lieverlede het gevoelen, dat er zeer waarschijnlijk tooverij in het spel moest wezen, en dat met geene mogelijkheid aan eene andere oplossing van het raadsel kon gedacht worden.
Dit gevoelen werd eerlang algemeen. Reeds begon men in enkele groepen van de wonderlijke verschijningen te spreken, die soms op soortgelijke oude kasteelen plaats hebben, en waarvan het deze slechts bij uitzondering tot hiertoe scheen bevrijd gebleven; reeds had hier en daar een beangste toeschouwer de schromelijke geschiedenis van den Brandenden Schâper zijne niet min beangste buren en vrienden herinnerd, als eene nieuwe en nog meer onrustbarende omstandigheid den schrik der dorpelingen kwam vermeerderen. Twee worstelende reuzengestalten vertoonden zich vóor de verlichte vensterramen. Zij wierpen afgrijselijk zwarte schaduwen op de muren en tegen de zoldering van het schitterende vertrek. Of die gestalten aan menschen, spoken of duivels behoorden, liet zich niet onderscheiden... Hoewel men duidelijk hare bewegingen kon zien, gaven alleen twee ijselijk lange armen, die telkens, wanneer zij in de worsteling elkander raakten,

{==276==} {>>pagina-aanduiding<<}
een geluid voortbrachten, het gerammel van doodsbeenderen zeer gelijk, haar overeenkomst met menschelijke lichamen.
Moeilijk zou men zich een denkbeeld vormen van den schrik, welke zich, op dit gezicht, van de dorpelingenschaar meester maakte. Geen toeschouwer, die niet aan alle leden beefde; geen, wien niet, onder het slaan van een aantal kruisen, het koude zweet uitbrak. Gedurende de twee volle uren, dat het ijzingwekkende schouwspel aanhield, durfde geen enkel er aan peinzen het slot binnen te dringen of zelfs het hek te naderen; durfde geen enkel er aan peinzen de zaak van naderbij te onderzoeken.
Eerst tegen éen uur des nachts hield het geworstel en de verschijning der reuzenstaltige schimmen op. De schitterende verlichting der vensters nam ook allengs af, tot zich eindelijk de bewuste kamer in dezelfde duisternis bevond, als de andere vertrekken. Toen eerst dachten de dorpelingen er aan de plaats te verlaten, alwaar zij van het ongewone schouwspel waren getuigen geweest. In de zonderlingste geestgesteltenis en begripsverwarring spoedden zij huiswaarts, met de hoop dat de verschrikkelijke verschijningen voor altoos voorbijwaren, dat nooit iets van dien aard hunne gemeente meer zou komen verontrusten.
Hoezeer zij zich in die hoop bedrogen vonden, bleek echter des anderdaags. Nauwelijks was de zon onder den gezichteinder verdwenen, of weer bemerkte men de twee verlichte vensters. Later in den avond, ver-
{==277==} {>>pagina-aanduiding<<}
toonde zich insgelijks weer hetzelfde schimmengeworstel. Deze reis bleef letterlijk te W... geene ziel in huis. Oud en jong, rijk en arm, allen wilden het akelige wonder met eigen oogen aanschouwen. Er kwamen zelfs boeren en pachters met vrouw en kind uit de naburige dorpen, om de verschijning gedurende eenige uren mee aan te staren... Zoomin als den eersten avond, was echter een der toeschouwers stout genoeg, om zich op het kasteel te wagen en in de spookkamer te gaan vernemen wat de verlichting en het geworstel eigenlijk moesten beduiden.

II. De gevangenen.

Bij een dier partisans- of jagerskorpsen, welke korts na de omwenteling van 1830 in België gevormd werden, diende een jong kunstenaar, de zoon eener Antwerpsche burgerfamilie. Hij was een van die jeugdige onvoorzichtigen, welke allicht zich door al wat nieuw is, laten verlokken, door al wat schoon klinkt, laten medesleepen. Korts na de gebeurtenissen van September, was hij het ouderlijke huis ontvlucht, om als vrijwilliger in het Belgische leger te treden en voor hetgene hij eene schoone en goede zaak geloofde, te strijden. Spoedig had hij nochtans de dwaasheid van zijnen stap ingezien. Hij had eerlang begrepen, dat het geenszins ter bevordering van de stoffelijke en

{==278==} {>>pagina-aanduiding<<}
zedelijke belangen der Vlaamsche gewesten was, dat men de omwenteling gemaakt had, en dat alleen de Waalsche provinciën daarbij konden winnen. Eens van die harde waarheid overtuigd, kon hij zich, dit zal iedereen bevroeden, van de plichten, hem door zijn nieuwen staat opgelegd, niet met dien ijver en die nauwgezetheid kwijten, welke de krijgsdienst, vooral in tijd van oorlog, vordert. Zijne ontmoediging en de achteloosheid, welke er het gevolg van was, gingen eindelijk zooverre, dat hij de slechtste soldaat werd van het gansche regiment, en dat zijne oversten van hem alleen meer hadden te klagen, dan van tien andere vrijwilligers te zamen.
Gelukkig had het korps, sedert het oogenblik, waarop zijne onttoovering begon, geene gelegenheid meer met de Hollanders handgemeen te worden. Wij zeggen gelukkig, omdat hij misschien niet zou geaarzeld hebben zich aan iets ergers dan eenvoudig dienstverzuim schuldig te maken. Dat het hem niet belette zijne plichten op de schromelijkste wijze te verwaarloozen en bijna dagelijks met woord en daad te toonen, hoe groot zijn afkeer van het soldatenleven was, konden al degenen getuigen, die met hem dienden. Zich bijna uitsluitelijk met het lezen van de boeken onledig houdende, welke hij kon machtig worden, dacht hij aan niets minder, dan aan de menigvuldige kleine bezigheden, waarmede een krijgsman, die zijnen plicht betracht, een groot deel van zijnen dag weet door te brengen. Zelfs gebeurde het niet zelden, dat hij zich

{==279==} {>>pagina-aanduiding<<}
het uur van het appel niet herinnerde, dan lang nadat dit appel was afgeloopen. Soms ging het zooverre, dat hij de wapenschouw geheel vergat, welke voor dezen of genen generaal moest gepasseerd worden; en als het op eene inspectie tot uitpakken kwam, was het hem weleens onmogelijk iets anders dan boeken, papier en ander schrijfgerief uit zijnen ransel te voorschijn te halen.
Een natuurlijk gevolg van dit gedrag was, dat onze vrijwilliger dikwijls in het cachot moest zitten. Op de zeven dagen der week, bracht hij er gewoonlijk drie of vier achter de grendels door. Men denke niet, dat de staat van gevangene hem verveelde. Het tegendeel is waar. Ook bekende hij van een pas aan zijne vertrouwdste vrienden, dat het hem bij zijne dienstverzuimenis dikwijls om gevangzitting te doen was, en dat al zijne pogingen daarheen strekten, omdat hij alsdan bijna zeker was een paar dagen of wat ongestoord zijnen leeslust den vrijen teugel te kunnen vieren.
Weinige dagen voor dat de gebeurtenis op het oude kasteel geheel W... in rep en roer zette, was een deel van het jagerskorps, waarbij onze kunstenaar diende, in de omstreken gecantonneerd geworden. Bij eenen landbouwer in een naburig gehucht gebiljetteerd, had hij, bij zijne aankomst op de hoeve, begonnen met zich van zijn soldatenpak te ontmaken, om het tegen eenige kleedingstukken van zijnen huisbaas te verruilen. Na eene poos onder de breede kap van de

{==280==} {>>pagina-aanduiding<<}
schouw, bij een krakend houtvuur, in een zijner lievelingsboeken te hebben zitten lezen, was hij eerst tegen den avond opgestaan, om buiten 's huis de frissche lucht te gaan inademen. Het weder, ofschoon koud, was geenszins onaangenaam; en het gezicht der torens van het kasteel lokte hem uit tot eene wandeling in de nabijheid van het eerbiedwaardig overblijfsel. Zoo was hij, zonder het zelf te weten, het dorp W... genaderd. Nog was hij in de beschouwing van het slot verdiept, toen hij 't vijf ure op den toren der kerk hoorde slaan. Spoedig bracht de wandelaar zich nu te binnen, dat juist op dit uur het appel voor zijne companie in het dorp was gesteld. Zonder aan zijne zonderlinge toetakekeling te denken, haastte hij zich dit appel te gaan bijwonen... Men oordeele echter over het gelach, de spotternijen, de vreugdekreten, welke zijne aankomst op het plein vóor het gemeentehuis begroetten... Buiten zijne uniformpantalon, had hij geen enkel stuk goed aan het lijf, dat hem het voorkomen van eenen soldaat kon geven: een blauwe kiel, eene katoenen slaapmuts, een paar holleblokken vormden zijne overige kleedij.
Dat deze nieuwe streek nogmaals de opsluiting onzes mans ten gevolge had, zal men begrijpen. Daar men te W... niet, als elders in die dagen, op den inval gekomen was, de gemeenteschool tot tijdelijke gevangenis in te richten; en daar men nog den tijd niet gehad had een ander lokaal voor die bestemming gereed te maken, vergenoegde men zich met hem, tot nader orde, onder het geleide van twee jagers

{==281==} {>>pagina-aanduiding<<}
naar zijne hoeve terug te brengen en aldaar in de schuur op te sluiten. Des anderdaags werd door de militaire overheid bevel gegeven hem naar eenen der kelders van het oude kasteel over te voeren, waarvan men van den Heer burgemeester de sleutels had weten te krijgen, zonder dat deze omstandigheid tot kennis der inwoners van W... was gekomen. Daar nu de burgemeester, een voornaam heerschap van de naburige stad, slechts eenmaal ter week naar de gemeente kwam, welke hij, heette het, bestuurde, en daar hij, onmiddellijk na 't overhandigen der sleutels aan den bevelhebber der jagers, naar de stad was teruggekeerd, moet het ons niet verwonderen, zoo allen en zelfs de secretaris des dorps van het gebruik waren onkundig gebleven, hetwelk men van de kelders des kasteels op dit oogenblik maakte.
Indien de kunstenaar-soldaat tot hiertoe alle reden had gehad, om de gevangenschap als iets zeer wenschelijks te beschouwen, was zulks deze reis het geval niet. De kelder, waarin men hem had opgesloten, was een somber, killig en vochtig verblijf, dat eerder aan den kerker eener ware gevangenis, dan aan iets anders geleek. Eene opening van omtrent twee voet lengte en niet meer dan eene hand breedte, ziedaar al wat hem licht verschafte; een bussel stroo om op te slapen en eene houten schabel om op te zitten, waren al zijne meubels. Men voege er bij, dat het den dag van zijne intrede in dit kostelijk verblijf had beginnen te dooien, en dat hij niet zonder vreeze was, dat het zwellend

{==282==} {>>pagina-aanduiding<<}
water der grachten van het slot, waarop zijn eng venster of liever luchtgat uitzag, spoedig dit verblijf zou bereiken, en men zal bekennen, dat hij ditmaal niet veel redenen had, om zich over zijne gevangenzetting te verheugen.
Twee dagen had hij reeds zich in dien kerker verveeld, toen de korporaal, die hem elken namiddag zijn sober eten bracht, hem eenen makker aanmeldde, die voortaan zijne gevangenschap zou deelen. Die makker was een groote, struische Pruis, die eerst van de Hollanders naar de Belgen overgeloopen, nu weer van de Belgen naar de Hollanders had willen gaan. De oorzaak van de nieuwe verandering in zijne denkwijze lag hierin, dat zijn kapitein hem bij zekere gelegenheid had toegesnauwd: ‘dat hij beter zou gedaan hebben de Hollanders te blijven dienen, daar er met een Duitschen mof als hij in het Belgische leger toch niets was aan te vangen.’ Dit zeggen en vooral de benaming Duitsche mof hadden de eigenliefde van den overlooper fel gekwetst en hem bij zichzelven doen zweren eerlang naar de plaats terug te keeren, van waar hij gekomen was. Ongelukkig had hij dit loffelijke voornemen niet voor zich gehouden. Na zich dien dag, waarschijnlijk om zijn gemoed te koelen, een fermen roes te hebben gedronken, had hij de onvoorzichtigheid begaan het luide te verkondigen. Dit had zijne opsluiting, ten minste tot na het uitslapen van zijnen roes, noodzakelijk gemaakt, en het was daarom dat de korporaal onzen gevangen kunstenaar eenen lotgenoot meebracht.

{==283==} {>>pagina-aanduiding<<}

Of het gezelschap zijns makkers hem in den beginne bijzonder aangenaam kon wezen, zullen wij den lezer laten oordeelen. Den ganschen namiddag, den geheelen avond en een deel van den nacht, hield de reusachtige Duitscher zich onledig met in den kelder over en weer te wandelen, zijne vuisten tegen de muren en het gewelf op te steken, het stroo en de schabel van hier naar ginder te schoppen en, onder het uitbraken van eene lange reeks vloeken en verwenschingen, het kasteel, zijnen makker, den kapitein en het Belgische leger met verdelging te bedreigen. Die bedreigingen waren te minder geschikt, om den vrijwilliger gerust te stellen, daar, gelijk wij gezegd hebben, de dronkaard, als een Hercules gebouwd, zeer wel in staat ware geweest zijne gramschap, althans op zijnen gezel, uit te werken. Dan, de duisternis, die in den kelder heerschte, en het stilzwijgen, welk de eerste gevangene voorzichtig oordeelde in acht te nemen, bevrijdde hem genoegzaam van allen verderen overlast, tot eindelijk de Pruis, vermoeid van te vergeefs met zijne vuisten in de lucht te schermen en zijne vloeken en bedreigingen tegen de muren uit te galmen, in het midden van den kelder neerzonk en als een os bleef liggen ronken.
Toen de kunstenaar den anderen morgen ontwaakte, zag hij hem op dezelfde plaats liggen. De dag moest reeds verre gevorderd zijn; want een bleeke, waterige zonnestraal schoot zijn flauw licht door het enge keldergat en viel op het wezen van den slapenden Duit-
{==284==} {>>pagina-aanduiding<<}
scher. Die verlichting deed het hoofd des dronkemans zoo aardig uitkomen, dat de jongeling zich niet kon onthouden bij het beschouwen dier bleeke, grove en half bezopen tronie te glimlachen. Hij was aan 't betreuren, dat hem op dit oogenblik het middel ontbrak, om naar die tronie eene studie te teekenen, als eensklaps een zacht gemurmel, gelijk aan dat eener kleine beek, zijne aandacht naar het keldergat trok. Het water der grachten, door het dooiweder aan het zwellen geraakt, had het venstertje bereikt, en dreigde weldra het verblijf der twee jagers onder te zetten. In den beginne verontrustte het den kunstenaar niet al te zeer. Toen echter het inloopende beekje van stond tot stond breeder werd, toen het eindelijk tot een waren stroom vergrootte, ving hij aan een weinig te ontstellen. Eindelijk leek het een bruisenden waterval. Hoe zeer de kunstenaar toen verschrok, hoe akelig het gebruis hem in de ooren klonk, zal men nog beter beseffen, als wij gezegd hebben, dat het verhaal van doorgestoken dijken en geweldige overstroomingen, door de Hollanders te Antwerpen en elders bewerkstelligd, destijds in aller mond was. Ook kon de jonkman te nauwernood genoeg zijne gedachten verzamelen, om zichzelven af te vragen wat in zijn toestand het raadzaamste zoude zijn: of door het keldergat eene onzekere hulp van buiten in te roepen, ofwel zijn lastigen makker wakker te schudden. Hij besloot tot het laatste en den slaper tamelijk ruw bij den arm grijpende:

{==285==} {>>pagina-aanduiding<<}

‘He! Lucas!... Lucas!...’ schreeuwde hij het uit met van angst bevende stem.
‘Heun!’ knorde de dronkaard, die inderdaad Lucas heette.
‘He! Lucas!... Word wakker!’ hervatte de kunstenaar, hem bij den arm schuddende, alsof hij dezen wilde afrukken.
‘Was gibt's?... Wat is er?’ vroeg de slaper ontwakende.
‘De kelder loopt onder!’ schreeuwde de beangstigde kunstenaar.
Lucas kwam overeind zitten.
‘En zoo wij ons niet weten te redden, zal het water der grachten ons weldra doen verdrinken!’ vervolgde de andere.
‘Der Teufel!’ riep de Pruis, ijlings opstaande en het instroomende water met verbaasde oogen aanstarende. ‘Ersaufen, potztausend!’
‘Gelijk gij ziet,’ antwoordde zijn makker. ‘Wie weet, hoe lang het duren kan... Reeds heeft zich ginds aan den muur een groote plas gevormd. Eer het avond wordt, kan heel de kelder vol zijn!’
‘Beim Himmel, das soil nicht!’ riep de Duitscher, terwijl hij ten eerste naar de deur liep, om te beproeven, of hij die niet uit hare hengsels kon lichten. Ziende, dat zijne moeite vruchteloos, en zijne reuzenkracht niet eens toereikend was, om de zware, stevig gegrendelde deur te bewegen, kwam hij met trage schreden terug, om zich mismoedig nevens den makker op het stroo neer te zetten.

{==286==} {>>pagina-aanduiding<<}

‘Wat gedaan?’ vroeg deze.
‘Ja, was gethan?’
‘Indien wij een stuk ijzer, al ware 't maar eene kram bezaten, wij konden pogen eene opening in den muur te maken... Doch wij hebben niets, niets!’ riep de kunstenaar wanhopig.
‘Wir haben nichts!’ herhaalde de Pruis.
Onderwijl bleef het water met toenemend gerucht den kelder invlieten. Werktuigelijk liet Lucas den blik langs de vochtige muren van het sombere verblijf ronddwalen. Eensklaps sprong hij op, liep naar eenen hoek des kelders en begon uit alle macht aan iets te wringen en te trekken, dat uit den muur stak. Hij had een stuk ijzer gevonden... Na vele nuttelooze pogingen, gelukte het hem eene soort van grooten, zwaren nagel uit den muur te krijgen.
‘Schon das!’ riep hij het zonderlinge reddingsmiddel zegepralend in de hoogte zwaaiende.
Hij liep onverwijld naar den anderen kant des kelders en zette zich moedig aan het werk, om eenen steen in den muur los te maken... Na een half uur arbeidens viel inderdaad de steen neder. Juichend spoedde zich de kunstenaar aan het verdelgingswerk deel te nemen. Weldra was de opening groot genoeg, om eenen man door te laten. Zij bevond zich laag tegen den grond, zoodanig, dat het niet moeilijk viel ze bij middel van de schabel, althans gedeeltelijk, te verbergen.
Hoewel die opening hen slechts in een tweeden

{==287==} {>>pagina-aanduiding<<}
kelder bracht, aarzelden zij niet hun verblijf te verlaten. Met weinig moeite konden zij de veel lichtere deur van dien tweeden kelder openkrijgen. Zoo kwamen zij in een derden en eindelijk in de benedenvertrekken van het slot. Na gedurende eenigen tijd die vertrekken en ook die van de eerste en tweede verdieping te hebben doorloopen; na zelfs een uitstapje op den zolder gewaagd en het vorenvermelde uilennest bezichtigd te hebben, keerden zij naar de eerste verdieping terug en kozen zich eene kamer uit, waarvan het behangsel niet te zeer aan flarden hing, de ramen nog van enkele ruiten voorzien waren, de fraaie marmeren schouw met een grooten beschadigden spiegel prijkte, en de meubels slecht, maar bruikbaar waren. Hier besloten zij hun winterkwartier op te slaan en, zoo mogelijk, het overige hunner gevangenschap in pracht en weelde door te brengen.
Daar evenwel, sinds vele jaren, geen sprankel vuur die kamer had verwarmd, was het er, gelijk in al de overige, geweldig koud.
‘Brr!’ rilde de kunstenaar, zich op een verschoten fluweelen stoel neervlijende.
‘Brr!’ herhaalde de Pruis, in zijne handen ademende.
‘Wij zouden moeten vuur hebben,’ sprak de eerste.
‘Ja, ja, das sollten wir!’ zei de andere.
‘Doch hoe er aan geraakt?’
‘Ich weiss es!’ riep vroolijk Lucas, na zich te hebben bedacht.

{==288==} {>>pagina-aanduiding<<}

Hij snelde de kamer uit en keerde met eene deur terug, welke hij in het aanpalende vertrek had uitgehangen.
‘Holz!’ riep hij bij het binnenkomen.
‘Maar vuur?’ vroeg de kunstenaar.
‘Das wird nicht fehlen!’ was het antwoord van Lucas, die op eenen hoek der marmeren schouw de deur midden doorsloeg.
‘Stroh!’ vervolgde hij.
De kunstenaar begreep wat hij wilde. Hij liep naar den kelder en bracht een armvol van hunne slaapstede mee naar boven.
Reeds had intusschen de Pruis de deur verder klein gebroken en een aantal brokken hout op den haard gelegd. Hij was nu bezig met twee andere stukken, waarvan hij het eene met zijne borst tegen den grond hield, met de grootste inspanning op elkander te wrijven.
‘Wat doet hij daar?’ dacht de vrijwilliger, terwijl hij verwonderd, aan den ingang der kamer, met zijn stroo onder den arm staan bleef.
‘Herbei, Kreuzdonnerwetter!’ brulde de Duitscher, terwijl hij met woede op het hout bleef werken.
De makker gehoorzaamde. Hij kwam dichter bij. Weldra bemerkte hij, hoe het hout zachtjes aan het vonken ging en eindelijk wezenlijk brandde. Hij hield er het stroo tegen... Twee minuten later zaten zij, ieder in een stuk van het damasten behangsel der kamer gewikkeld, in een gemakkelijken leuningstoel,

{==289==} {>>pagina-aanduiding<<}
bij een helder opvlammend vuur, elkander hunne wederzijdsche indrukken en gewaarwordingen van den vorigen avond mee te deelen.
Zoo zaten zij tot in den namiddag. Toen eerst herinnerden zij zich, dat de korporaal spoedig zou eten brengen. Bij middel van eene tweede deur, welke Lucas in eene andere kamer ging uithangen, bedekten zij voorzichtigheidshalve het vuur, dat niet kon missen, dachten zij met reden, hunne tegenwoordigheid in dat gedeelte van het slot te verraden, en wachtten gerust de komst huns verzorgers af. De dag neigde nauwelijks ten avond, of zij hoorden het zware ijzeren hek met gekrijsch openen. Aanstonds liepen zij naar hunne gevangenis terug, kropen door het gat, in den muur, bedekten het met de schabel, gingen op het stroo liggen en poogden het geronk van slapenden na te bootsen. Niet zoodra was echter de korporaal vertrokken, of zij spoedden weer naar boven. Het water had, wel is waar, opgehouden in den kelder te stroomen, daar het denzelfden dag opnieuw was beginnen te vriezen; maar zij waren reeds te zeer aan de warme kamer gewoon, om langer dan noodig in het onderaardsche verblijf te toeven. In die kamer teruggekomen, maakten zij hun eten opnieuw warm, spijzigden met goeden appetijt en sliepen, na voor het aanblijven van het vuur gezorgd te hebben, in, als twee menschen, wier geweten door geene knagingen wordt verontrust.
Des anderdaags baadden zij opnieuw in die Capuaan-
{==290==} {>>pagina-aanduiding<<}
sche weelde. Na het ontbijt, dat zij met het overschot huns maals van den vorigen dag hielden, begonnen zij met andermaal het gansche slot te doorloopen, om te zien, of niet ergens een verborgen schat, waarop Lucas bijzonder verlekkerd scheen, te ontdekken was. Na lang zoeken, in hunne verwachting teleurgesteld, kwamen zij weer bij het vuur post vatten.
De Pruis had lang te Keulen en in andere plaatsen op de boorden van den Rijn gewoond. Van daar, dat hij met de sagen en vertellingen dier streek, evenzeer als met de sprookjes en Märchen der andere Duitsche gouwen, bekend was. Ook vertelde hij gaarne. Daarbij bezat hij eene hoedanigheid, in eenen verteller uiterst zeldzaam, maar daarom te kostelijker. Hij kon namelijk uren en uren verhalen, zonder zich veel om de aandacht of de belangstelling zijner toehoorders te bekreunen. Als dezen maar schenen te luisteren en hem nu en dan met ja wohl of richtig aanmoedigden, was hij tevreden.
Getrouw aan zijne gewoonte, bracht Lucas het overige van den dag met vertellen door. De kunstenaar, die de meeste zijner Sagen en sprookjes van buiten kende, daar hij ze hem bij het wachtvuur of op de brits twintigmaal en meer had hooren opsnijden, liet zijne gedachten over geheel andere dingen weiden, vooral over het onaangename van zijn huidigen toestand en de gelukkige dagen, welke hij weleer in het ouderlijke huis had beleefd. Hij vergenoegde zich dus met den makker nu en dan met een enkelen

{==291==} {>>pagina-aanduiding<<}
goedkeurenden uitroep te onderbreken, om hem in den waan te houden, dat hij inderdaad luisterde.
Zoo hadden zij eindelijk wederom den avond bereikt. De Pruis was juist bezig met de avonturen van het bekende sprookje Die sieben Schwaben, wie weet voor de hoeveelste maal, te herhalen, en de kunstenaar zijn vijftigste ja wohl uitgebracht, toen de korporaal hun eten bracht... Doch, hetzij dat zij voortaan die voorzorg nutteloos achtten, hetzij dat de wellusten van hun prachtig vertrek hen hadden verweekt en alle waakzaamheid doen uit het oog verliezen, zij vergaten dien avond eene derde deur - de tweede was, in den loop van den dag, geheel opgestookt, - uit te hangen en vóor het vuur te zetten. Het gevolg was, dat hunne kamer helder verlicht bleef, en hoemeer het duisterde, te schitterender in den donkeren nacht moest blinken. En ziedaar hoe zij, zonder het te vermoeden, meer den de helft der bewoners van W... vóor het kasteel hadden gelokt en aanleiding tot de meeste uiteenloopende verklaringen en spookhistoriën gegeven.
Tot overmaat van onvoorzichtigheid, stelde ditmaal Lucas, die in het batonnisten vrij sterk was, toen hij het vertellen moede werd, aan zijnen gezel voor, ter bevoordeeling der spijsvertering, een luttel met den stok te spelen. Hij zou hem een streek of twee leeren, die hem later van groot nut konden wezen. Gewillig nam de kunstenaar het aanbod aan. Van daar de omstandigheid der worstelende reuzengestalten, die

{==292==} {>>pagina-aanduiding<<}
den schrik en de verbijstering der dorpelingen was komen vergrooten. Eerst omtrent middernacht oordeelden de kameraden het geraadzaam het batonnisten te staken. Zij doofden het vuur grootendeels uit, zorgden, dat het geheel den nacht zachtjes bleve smeulen, legden zich zoo goed het ging in hunne breede armstoelen te rust en deden aldus de W... naars gelooven, dat het spookuur voorbij was, en zij van de verschijning verlost waren.


III. Luitenant K...

‘Honderd duizend karabijnen!.. Dat hen de duivel hale!.. Twee mannen van corvée!.. gezwind!’
Hier zien wij ons verplicht den lezer te verwittigen, dat luitenant K..., die bij hetzelfde regiment stond, waartoe de kunstenaar en Lucas behoorden, benevens veel andere min of meer fraaie gewoonten, degene had elken zijner volzinnen met ten minste éen vloek of grof woord op te luisteren. Die manier van spreken noemde hij krachtig, en het bijvoegen van de vloeken zelf eenen band om zijne woorden leggen. Nademaal nochtans zijn talent in het banden leggen bijzonder groot was, en wij wanhopen zijne uitdrukkingen in al hare schilderachtigheid weer te geven, zullen wij ons vergenoegen met zijne vloeken door puntjes aan te

{==293==} {>>pagina-aanduiding<<}
duiden, gelijk soms andere schrijvers, en in de eerste plaats die van The Pirate, het voor eenige hunner personaadjes gedaan hebben.
Dus luitenant K... kon, gelijk het heet, vloeken als een ketter. En toch was hij anders geen kwaad mensch, in den eigenlijken zin van het woord. Dat hij moed had, konden zijne oude krijgsmakkers ten tijde van Napoleon, konden zijne tegenwoordige wapenbroeders van het jagersregiment getuigen. Schijnbaar streng, ruw in zijne taal, was hij nochtans goed van hart en den soldaat over 't algemeen zeer genegen. Hij wist de strengheid der krijgsreglementen te matigen, waar het paste, en behandelde zijne onderhoorigen zonder zwakheid, maar met toegevendheid, omdat hijzelf lang als gemeen soldaat had moeten dienen.
Alhoewel verscheidene officieren, den eersten avond reeds, van de verschijningen op het kasteel hadden hooren spreken, had geen hunner het der moeite waard geacht met eigen oogen de echtheid van de verhalen der dorpelingen te gaan vaststellen. Den meesten was het overbrengen der gevangenen aldaar onbekend, en zij, die er van wisten, gevoelden weinig lust, om zich met zoogenaamde spokerijen in te laten, daar zij vreesden gevaar te loopen den dorpelingen of hunnen spitsbroeders stof tot lachen en spotten te geven. Diensvolgens vergenoegden zij zich met de verschillende lezingen, welke omtrent de verschijning in omloop waren, voor beuzelpraatjes en inbeeldingen te houden. Toen evenwel des anderdaags weer hetzelfde

{==294==} {>>pagina-aanduiding<<}
voorviel, en een paar officieren het wonder met eigen oogen hadden aanschouwd, nog altoos zonder tot nader onderzoek te kunnen besluiten, schoot eensklaps luitenant K..., van wiens companie de gevangenen deel maakten, in zijnen haak. Als eene bom viel hij in het gemeentehuis, waar de hoofdwacht zich bevond. Met het vaste voornemen naar het kasteel te gaan en de spoken van nabij te bezichtigen, stoof hij de wachtkamer binnen, om zijn besluit met hooger aangehaalde uitdrukkingen aan te kondigen.
De manschappen, tot welke hij het woord richtte, schenen luttel genegen, om den luitenant op zijnen tocht te vergezellen. De korporaal, die hun eten had gedragen, had stellig verzekerd, dat de Pruis en de kunstenaar als gewoonlijk in den kelder waren en dus geheel vreemd aan de verschijning moesten wezen. Dat die verschijning dus waarlijk eene verschijning was, kon aan geenen twijfel onderhevig zijn. De traagheid der aangesproken manschappen was derhalve zoo groot en duurde zoolang, dat de luitenant zich genoodzaakt zag een paar hunner bij de kraag te vatten, hen te dwingen hunne sabels om te hangen en hem te volgen.
‘Maar, luitenant,’ sprak aarzelend een der twee jagers, terwijl hij zich mee tot het vertrek gereed maakte, ‘maar, luitenant, zoo 't eens werkelijk geesten,.. spoken waren?’
‘Wat geesten!.... Zijn er geesten, he?.... Neem

{==295==} {>>pagina-aanduiding<<}
eene lantaarn mee, zeg ik!.... Geesten, spoken!.... Ik zal ze geesten en spoken!....!’
‘De korporaal beweert, dat hij den Pruis en den artist in den kelder gevonden heeft. Hoe zouden zij dan boven in de kamers van het kasteel zijn?’
‘De korporaal is een bloodaard en gij ook...! Hebt gij nu licht?...! 't Is zeer gelukkig. Allons!... Rechte voet vooruit!... Voorwaarts! Marsch!....!’
Met looden voeten volgden de twee den luitenant. Vóor het kasteel aangekomen, sprak het gezicht der verlichte vensters en der vergaderde menigte hun niet meer moed in, want hun aanvoerder moest hun nog verscheidene malen: ‘Vooruit!....! Marsch!....!’ toedonderen, eer het den eenen gelukte den sleutel te vinden, dien de andere sedert hun vertrek uit het dorp had in de hand gedragen. Krijschend draaide eindelijk weer de traliedeur op hare hengsels, en alle drie stapten op het voorplein van het kasteel. Met bevreemding bemerkten de dorpelingen, hoe, eer zij den ingang van het gebouw bereikten, het licht aan de vensters schielijk was verdwenen.
Eerst oordeelde de luitenant het noodig zich van de aanwezigheid der gevangenen in den kelder te verzekeren.
‘He, mannen! he!....!’ riep hij met de vuist op de deur bonsende.
‘Het is de luitenant!’ fluisterde de kunstenaar zijnen makker in het oor. ‘Ik heb hem aan die laatste uitdrukking herkend. Zwijg en doe, of gij ronkt.’

{==296==} {>>pagina-aanduiding<<}

‘Zij zijn er niet!’ zei een der twee jagers, die niets liever wenschte, dan weg te komen.
‘Mannen, he!....!’ schreeuwde weer de luitenant, nogmaals op de deur bonsende. ‘Slaapt gij?....!’
‘Ik hoor snorken,’ zei de andere jager.
‘Jan!....! Lucas!....!’ brulde de officier met de hielen zijner laarzen tegen de deur stampende.
‘Wat is het?’ vroeg met zwakke stem de kunstenaar, als iemand, die uit den slaap schiet. ‘Wie klopt daar?’
‘Ik!...! Uw luitenant! Wat doet gij?...! Slaapt gij?’
‘Ik geloof van ja, luitenant,’ antwoordde Jan.
‘En waar is de Pruis? Waar is Lucas?....!
Hij slaapt hier nevens mij. Wil ik hem wekken?’
‘Ja, ja!...! Dat hij zich late hooren, de..... sche mof!’
‘He! Lucas, word wakker!.. De luitenant wil weten, of gij slaapt,’ riep Jan.
‘Ja wohl..., richtig!’ knorde Lucas.
‘Hij is het!’ spraken de twee jagers.
‘Zij zijn er allebei!....!’ vloekte luitenant K... ‘Hoort gij geen gerucht in het kasteel?’ ging hij voort.
‘In het kasteel?’
‘Ja, in het kasteel, boven u!....!’
‘Ja wel, luitenant,’ zei Jan. ‘Ik geloof dat er veel uilen op den zolder zitten!’
‘Ja, uilen!....!’ bromde de luitenant in het heengaan. ‘Naar boven, mannen!’

{==297==} {>>pagina-aanduiding<<}

Zij gingen naar boven, doorliepen al de vertrekken, doch ontmoetten niet éen enkel spook. Alleen bemerkten zij, dat aan verscheidene kamers de deur ontbrak, en dat in eene kamer eene deur vóor den schoorsteen geplaatst was. Zij oordeelden het zeer natuurlijk in een kasteel, hetwelk zoo lang was onbewoond gebleven, en trokken af, zonder verder iets ondekt te hebben. Vooraleer het kasteel te verlaten, kwam nochtans de luitenant op den noodlottigen inval de ijzeren traliedeur open te laten.
Het licht keerde dien avond niet weer, daar de gevangenen niet dan lang na het vertrek der patroelie uit hunnen kelder durfden komen. Des anderdaags was echter de luitenant vóor het uur des middags reeds op weg naar het kasteel. Deze reis kon het krijschen van het hek zijne komst niet verraden, vermits hij het den vorigen avond had opengelaten. Zoo gelukte het hem onbemerkt de kamer te bereiken, waar Jan en de Pruis zich bevonden, en hen zelfs met den stok schermende te verrassen... Van de groote rol, welke het plat zijner sabel op den rug der misdadigers speelde, zullen wij niet gewagen. Wij zullen ons vergenoegen met aan te stippen, dat, na lang zoeken, de opening in den muur van den kelder ontdekt, en de twee vrienden onmiddellijk gescheiden werden. Dewijl men den kunstenaar als den meest plichtige beschouwde, werd hij nog voor een paar dagen in een anderen kelder opgesloten. De Pruis werd in vrijheid gesteld.
Drie dagen later was Lucas reeds naar de Hollan-
{==298==} {>>pagina-aanduiding<<}
ders teruggekeerd. Eene maand nadien kreeg het regiment, toen in garnizoen te Antwerpen, een brief van den zaakhandelaar der eigenares van het kasteel te W..., eene schadevergoeding eischende van fr. 500 voor ettelijke deuren, door de gevangenen gebroken en opgestookt.

einde.


{==299==} {>>pagina-aanduiding<<}

INHOUDSTAFEL.
	Bladz.
Tybaerts en Cie	6
Il Primo Buffo	97
De Semiramis van Pater Masen	127
Na de Vertooning	149
Steek altoos twee Neusdoeken in uwen Zak	163
Mieken Tummers	186
Kobe Daeltjes	210
Drie kleine ware Geschiedenissen	241
Het Drie-Koningenfeest	254
Het Kasteel te W	270


{==300==} {>>pagina-aanduiding<<}






(1) Pet, zegt men in Holland, een woord, dat in België bijna onbekend is.

(1) Spaarpot, wijl de buitenlieden soms hunne spaaroordjes in eene kous bewaren.

(1) Planken tegen den muur, om waren op te leggen.

(1) Toonbanklads.

(1) Getroffen.

(1) Elders zielmissen.

(1) Kloosterzuster, die aan huis zieken gaat verzorgen.

(1) Eene zangeres, wier naam in groote letters op de plakbrieven prijkt.

(1) Van dit verhaal en de volgende is deze de vierde druk. Zij verschenen onder den titel Volksverhalen: in 1848, bij Greuse, te Brussel; in 1868, bij L. Delbecq, te Gent; en in 1872, bij W. De Vos, te Antwerpen.

(2) Zet gij groote oogen.

(1) Halve liters, glazen.

(1) Dat hij een kleinen roes had.

(1) In Holland een baleintje.

(1) Jaren lang werd, in de statie, twee malen geluid, om de reizigers te verwittigen

(1) Bewoners en bewoonsters van Antwerpen. De benaming heeft haren oorsprong te danken aan den spreekwoordelijk geworden rijkdom der Antwerpenaars, onder Karel V.

(1) Goedkoop bier, te Antwerpen en elders wel bekend. Eenvoudig het Fransche sève.

1 Het borduren met de naald.

1 Waarop de vrijaadje ophield.

(1) Men vergete niet, dat Sus Egerickx vóor het jaar 1848 vertelde.


