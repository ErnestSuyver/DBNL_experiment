



Vaderlandsche Letteroefeningen 
Jaargang 1836


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1836.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 410, 412: op deze pagina's staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.
Deel 2, p. 755: op deze pagina staan twee lage asterisks als nootteken. Dit teken kan in deze digitale versie niet worden weergegeven en is daarom vervangen door ‖.
Deel 2, p. 755: op deze pagina staan drie lage asterisks als nootteken. Dit teken kan in deze digitale versie niet worden weergegeven en is daarom vervangen door ⁂.
Deel 2, p. 758-760: de tekst op deze pagina's bestaat alleen uit voetnoottekst van de voorafgaande pagina's. De genoemde pagina's zijn hier daarom komen te vervallen.
Deel 2, p. 767: op deze pagina staan twee asterisks op een diagonale lijn als nootteken. Dit teken kan in deze digitale versie niet worden weergegeven en is daarom vervangen door ¦.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1836.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1836.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1836.

[deel 1, pagina 701]
REGISTER

VAN DE

BOEKBESCHOUWING.

A.

Aa, (A.J. van der) Herinneringen uit de Geschiedenis, enz. Amst. bij J.C. van Kesteren.	23
Aanhangsel op Nieuwenhuis' Woordenboek. IIde D. C-F. Nijm. bij J.F. Thieme.	659
Abboth, (J.) De jonge Christen. Rott. bij Mensing en van Westreenen.	66
Abrantes. (D') De Admirante van Castilië. II Deelen. Amst. bij G.M.P. Londonck.	483
Ackersdijck, (J.) Over de Korenwetten. Utr. bij N. van der Monde.	655
Adres en Opwekking. Amst. bij H. Höveker enz.	283
Adressen, ingediend te Amsterdam, enz. 's Hag. bij J. van Golverdinge.	56
Alexander, (F.S.) Bijdrage tot Ziektekennis. Gor. bij J. Noorduyn.	196
Almanak voor 1836. (Nederl. Muzen-) Amst. bij J. Immerzeel, Jun.	44
- voor Blijgeestigen. Amst. bij Gebr. Diederichs.	44
- voor Holl. Blijgeestigen. Alkm. bij J.A.M.W. le Sage ten Broek.	44
- (Nederl. Volks-) Amst. bij H. Frijlink.	44
- (Geldersche Volks-) Arnh. bij C.A. Thieme.	44
- (Overijsselsche) Dev. bij J. de Lange.	44
- (Friesche Volks-) Leeuw. bij L. Schierbeek.	95
- (Amsterdamsche Studenten-) Amst. bij R. Croese.	93
- (Groninger Studenten-) Gron. bij W. van Boekeren.	139
- (Leydsche Studenten-) Leyd. bij L. Herdingh en Zoon.	226
- ter bevord. van Kennis enz. Gron. bij J. Oomkens.	226
- (Zeeuwsche Volks-) Zierikz. bij J. van de Velde Olivier.	226
Anti-Homoeopathisch Nieskruid. Amst. bij J.F. Schleijer.	115


[deel 1, pagina 702]

Appeltere, (A.W. van) Pleitrede. 's Hag. enz. bij de Gebr. van Cleef.	541
Appenzeller, (J.C.) De Weezen. Amst. bij ten Brink en de Vries.	351
- - - Selma's Verhalen. Haarl. bij de Wed. A. Loosjes, Pz.	699
Arends, (F.) Nat. Gesch. van de Kusten der Noordzee, enz. Iste D. Gron. bij W. van Boekeren.	121
- IIde D.	610
Arkona. II Deelen. 's Hag. bij A. Kloots.	403
Arntzenius, (D.J.A.) De Suicidio. Traj. ad Rhen. apud N. van der Monde.	524
Asch van Wijck, (H.M.A.J. van) Over Hooger Onderwijs. Utr. bij N. van der Monde.	597
Assum, (J. van) De Schilder. II Deelen. Amst. bij C.L. Schleijer.	353

B.

Balslev, (R.) Godsd. Handb. voor Kranken. Rott. bij H.W. van Harderwijk.	593
Batenburg, (F.H.) Redevoering. 's Hag. bij S. de Visser.	697
Baumgarten, (G.J.F. Cramer von) Gedachten. Gron. bij R.J. Schierbeek.	146
Becker, (K.F.) Alg. Gesch. XVII-XXste D. Haarl. bij de Erven F. Bohn.	560
Belegering (De) van Gozzo. II Deelen. Schied. bij de Munnik en Wijnands.	484
Bergh, (L.Ph.C. van den) Bloemlezing uit Shakespeare. Amst. bij. J. Immerzeel, Jun.	77
- - - - - - Het Baskische Meisje. Utr. bij N. van der Monde.	176
Berkveld. (Willem) II Deelen. Amst. bij J.C. van Kesteren.	445
Bilderdijk, (W.) Mengelingen en Fragmenten. Amst. bij J. Immerzeel, Jun.	172
- - Gesch. des Vaderl. VIIde D. Amst. bij P. Meijer Warnars.	519
Bloemlezing, betrekkelijk de Dordsche Synode. Gron. bij M. Smit.	55
- uit Jan Luiken. Gron. bij M. Smit.	487
Blumauer, (K.) Verhalen. Dev. bij A.J. van den Sigtenhorst.	676
Boek (Het) der Zoogdieren. Amst. bij Gebr. Diederichs.	199


[deel 1, pagina 703]

Boelen, Jz. (J.) Reize. IIde D. Amst. bij ten Brink en de Vries.	567
Boisse, (De Montemart) Het Koningrijk der Nederl. Zaltb. bij J. Noman en Zoon.	629
Bolhuis, (J.H. van) De Noormannen in Nederland. Utr. bij van Paddenburg en Comp.	20
Bomhoff, Hz. (D.) Nouveau Dict. Français-Holl. etc. II Tomes. Zutph. chez W.J. Thieme.	125
Bosscha, (P.) Vindiciae Horatianae. Daventr. apud J. de Lange.	301
- (J.) Neêrl. Heldendaden te Land. VIIde tot XIIIde Afl. Leeuw. bij G.T.N. Suringar.	388
Bouman, (H.) Redevoering. Utr. bij J.G. van Terveen en Zoon.	685
Bouwk. (Nederl.) Magazijn. Vde St. Amst. bij M. Schooneveld en Zoon.	221
Bowers, (W.) Zeemansleven. Amst. bij Gebr. Diederichs.	390
Brauwere, (J. Nolet de) Gesch. van het Joodsche Volk. 's Hag. bij A.J. van Weelden.	502
Broes, (W.) Kerk en Staat. IVde of 1. D. Amst. bij J. van der Hey en Zoon.	326
Brouwer, (P. van Limburg) Etat des Grecs. Tom. II. Gron. chez W. van Boekeren.	154, 200
Brugsma, (B.) Kort Overzigt. Gron. bij W. Zuidema.	582
Bruid. (De adellijke) II Deelen. 's Hag. bij A. Kloots.	181
Bruinzeel, (J.L.) Verh. over het Rundvee. Rott. bij T.J. Wijnhoven Hendriksen.	468
Bulgarin, (T.) Peter Iwanowitsch. III Deelen. Leeuw. bij Steenbergen van Goor.	178
Bulwer, (E.L.) De laatste dagen van Pompeji. III Deelen. Amst. bij G.J.A. Beijerinck.	83
- - - De Student. 's Hag. bij A. Kloots.	670
Buren Schele, (A.D. van) Magdalena Moons. Amst. bij G. Portielje.	272
- - - - - Het Slot te Vollenhoven. Amst. bij J. Allart Rietberg.	633
Burlage, (J.H.) Herinneringsoffer. Utr. bij J. Altheer.	344
Bijbelsche Landschappen, in Afbeeldingen enz. Iste Aflev. Amst. bij G.J.A. Beijerinck.	392
- - Tafereelen, in 12 Afleveringen. Zutph. bij W.J. Thieme.	394
Bijdrage, rakende een Werkje van N. van Elten. Kamp. bij K. van Hulst.	334


[deel 1, pagina 704]

Bijzonderheden wegens Martin enz. 's Hag. bij A.P. van Langenhuysen.	674

C.

Carillon, (B.C.) De Erfdeugd der Arabieren, Tooneelspel. Amst. bij Carillon.	354
- (A.C.) Hulde aan J.D. Meijer. Amst. bij Carillon.	354
Catholijke (Eene) Nederl. Stem. 's Bosch, bij J.J. Arkesteyn en Zoon.	146
Christemeijer, (J.B.) Landelijk Schoon. Utr. bij J.G. van Terveen en Zoon.	496
Chijs, (P.O. van der) Tijdschrift. VIIde St. Leyd. bij J.C. Cijfveer.	574
Clavareau, (A.) La Nation Hollandaise de Helmers. 2me Edit. Maestr. chez F. Bury-Lefebvre.	308
- - Petits Poëmes de F. de Boer. Maestr. chez F. Bury-Lefebvre.	308
- - Nieuwland's Orion. Amst. chez ten Brink en de Vries.	624
- - Petits Poëmes. La Haye, chez S. de Visser.	624
- - Byron's Fiancée. Maestr. chez F. Bury-Lefebvre.	625
Clemens, (C.H.) Lambert Broussard. Gorinch. bij J. Noorduyn.	130
Conradi, (J.W.H.) Handboek. Isten D. 3de St. Amst. bij S. de Grebber.	239
Cooper, (J.F.) De roode Zeeroover. III Deelen. Amst. bij J.F. Schleijer.	634
Corstius, (M.) Verk. Handb. der Geloofsleer. Gron. bij J. Oomkens.	460
Crane (J.W. de) en W. Eekhoff, Loré en zijne Dijken en Sluizen. Fran. bij G. IJpma.	92
Craön, (De) Thomas Morus. II Deelen. Amst. bij Gebr. Diederichs.	484

D.

Daumont, (A.) Reis door Zweden. II Deelen. Haarl. bij de Wed. A. Loosjes, Pz.	563
Davy, (H.) De laatste Dagen van een' Wijsgeer. Leeuw. bij G.T.N. Suringar.	395
Dekker, (G.J.) De Spraakkunst der Spraakkunsten. Iste D. Amst. bij de Erven Wed. F.G. Onder de Linden.	576
Die freie Maurerei. Haag, bei Doorman.	176
Doijer (A.) en J. Boeke, Tweetal Leerredenen. Amst. bij J. Müller en Co.	189


[deel 1, pagina 705]

Dresselhuys, (H.C.) Belangrijke Tafereelen. Tiel, bij C. Campagne.	352
- - - Emma en Bertha. Amst. bij J.C. van Kesteren.	699
Drie Weken in Palestina. Schied. bij de Munnik en Wijnands.	695

E.

Echtscheiding (De) en de Violist. Amst. bij J.C. van Kesteren.	271
Edgeworth, (M.) Helena. III Deelen. Amst. bij M.H. Schonekat.	180
Eekhoff, (W.) Het Leven van J.M. Baljée. Leeuw. bij G.T.N. Suringar.	348
Eleonora van Lichtevelde. Alkm. bij J.A.M.W. le Sage ten Broek.	477
Engel, (J.J.) Vorstenspiegel. Amst. bij J.C. van Kesteren.	629
Engelberts Gerrits, (G.) Napoleon. II Deelen. Amst. bij G. Portielje.	206
Escury, (Collot d') Hollands Roem. VIden D. Iste St. 's Hag. en Amst. bij de Gebr. van Cleef.	686
Eyk, (J.P. Sprenger van) Handleiding. Rott. bij Mensing en van Westreenen.	221

F.

Fabelen enz. voor Kinderen. Gron. bij W. van Boekeren.	228
Feen, (Z.H. van der) Brief. Amst. bij J.H. den Ouden.	283
Feestviering van het 50jarig Bestaan tot Nut. Amst. bij ten Brink en de Vries.	221
Feith, (H.O.) Redevoering. Gron. bij J. Oomkens en R.J. Schierbeek.	697
Finn Magnusen, De eerste November. Leeuw. bij L. Schierbeek.	122
Fockens, (G.R.) De Zonsverduistering. Utr. bij J.G. Andriessen.	602

G.

Gedachten over de Opvoeding. Gron. bij J. Oomkens.	582
Gefken, (J.W.) Pleitrede. Amst. bij W. Messchert.	541


[deel 1, pagina 706]

Geist (Der) J. Gensfleisch's. Utr. bei R. Natan.	221
Geld en Geldzaken. Amst. bij Gebr. Diederichs.	476
Gelder, (J.J. de) M.T. Ciceronis Cato Major. Leyd. bij J.C. Cijfveer.	170
Glasius, (B.) Gesch. der Christ. Kerk, enz. IIde D. Leid. bij S. en J. Luchtmans.	413
Gods Voorzienigheid. Amst. bij J.C. van Kesteren.	105
Graaff, (N. de) Het Evangelie de Weg der Zaligheid. II Deelen. Haarl. bij de Erven F. Bohn.	141
- (C.N. de) Levensgeschiedenis van Simon Petrus. Haarl. bij de Wed. A. Loosjes, Pz.	330
Graauwe Man. (De) Iste tot IIIde St. Amst. bij J.C. Sepp en Zoon.	506
Groen van Prinsterer, (G.) Archives. Ie. Série. Tom. II. Leyd. chez S. et J. Luchtmans.	509
Grondbeg. der Nat. Wetensch. IIIde Afl. Breda, bij F.P. Sterk.	267
Gutzkow, (K.) De Prins van Madagaskar, enz. Dev. bij A. ter Gunne.	484

H.

Hacke, (C. von) De Mensch, de Wereld en het Leven. Amst. bij G.J.A. Beijerinck.	473
Hall, (A.M.C. van) Pleitrede. Amst. bij W. Messchert.	24
- (H.C. van) Eerste Begins. der Plantk. Gron. bij J. Oomkens.	376
Hamaker, (H.A.) Akademische Voorlezingen. Leyd. bij C.C. van der Hoek.	7
Handelingen. Amst. bij H. Höveker enz.	288
Handleiding tot het Opzetten, enz. Amst. bij J.C. Sepp en Zoon.	629
- om gelukkig te leven. Nijm. bij D.J. Haspels.	630
Harderwijk, Rz. (J. van) Gedichten. Rott. bij H.W. van Harderwijk.	217
Hasselaar, (A. van) Beschr. der Elephantiasis enz. Amst. bij S. de Grebber.	420
Hazelhoff, Tijdkorter voor 1836. Gron. bij A. Hazelhoff.	140
Helsen, (C.H.) De Oorbiecht. Zutph. bij W.J. Thieme.	238
Hengel, (W.A. van) Nieuwe Leerredenen. IIIde of 1. D. Amst. bij J. van der Hey en Zoon.	277


[deel 1, pagina 707]

Herinneringen uit mijne Militaire Loopbaan. Amst. bij J.C. van Kesteren.	217
Hermans, (C.R.) Dissertatio. Lugd. Bat. apud J.W. van Leeuwen.	116
Herwerden, C. Hz. (H. van) Het Evangelie van Johannes. Iste St. Gron. bij W. van Boekeren.	545
Heusde, (J.A.C. van) Diatribe etc. Traj. ad Rhen. apud J. Altheer.	261
Heusden, (C.J. van) Staatk. voor Jongelingen. 's Bosch, bij H. Palier en Zoon.	583
Hilman, (J.) Genoveva, Treurspel. Amst. bij M. Westerman en Zoon, enz.	619
Hippocratis Aphorismi. Amst. bij H.D. Santbergen.	111
Hoeven, (J. van der) Nat. Gesch. van het Dierenrijk. Haarl. bij de Erven F. Bohn.	555
Hofkamp, (T.) Verhandeling. Gron. bij R.J. Schierbeek, Jun.	315
Hofstede de Groot, (P.) Institutiones Hist. Eccl. Christ. Gron. apud J. Oomkens.	321
Houten, (W. van) Reis van Rotterdam naar Londen. Rott. bij van der Meer en Verbruggen.	436
Hull, (W. van den) Gebeden. Amst. bij A. Vink.	583

J.

Jaarboeken voor de Israëliten in Nederland. No. I-VI. 's Hag. bij J. Belinfante.	373
Jacobs, Odo en Amanda. Iste D. Amst. bij J.H. van Heteren.	180
Jeune, (J.C.W. le) Bouwstoffen. IIIde St. 's Hag. bij G. Vervloet.	221
Jonge, (J.C. de) Geschied. van het Nederl. Zeewezen. IIden D. Iste St. 's Hag. en Amst. bij de Gebr. van Clees.	121
- - - - - - IIden D. 2de St.	428

K.

Kaiser, (F.) Redev. over de Sterrek. 's Hag. enz. bij de Gebr. van Cleef.	601
Kampen, (N.G. van) Handb. van de Gesch. der Letterk. IIde en IIIde D. Haarl. bij de Erven F. Bohn.	423
- - - - De Levant. Iste D. Haarl. bij de Erven F. Bohn.	604


[deel 1, pagina 708]

Kerst, (J.F.) Heelkundige Mengelingen. Utr. bij J.G. van Terveen en Zoon.	648 en 692
- - - Bijdrage. Utr. bij C. van der Post, Jun.	648 en 692
Klijn, (H.H.) Dichterlijke Herfstbloemen. Amst. bij J. van der Hey en Zoon.	531
Kobbe, (T. von) De Zweden te Uetersen. Gron. bij W. van Boekeren.	486
Koning, (G. van Enst) Het Huis te Ilpendam. Amst. bij H.J. Poelders.	672
Kops, (J.) Hulde aan J. Scheltema. Utr. bij van Paddenburg en Comp.	697
Kracht (De) der Christ. Godsd. II Deelen. Amst. bij G.J.A. Beijerinck.	316
Krohn, (F.) De Eilanden in de Zuidzee. Gron. bij W. Zuidema.	428
Kunst (De) om op de Jagt goed te schieten. Arnh. bij J.G. Meijer.	470
Kunth, (K.S.) Handboek der Botanie. II Deelen. Amst. bij C.G. Sulpke.	290
Kuser. Haarl. bij de Erven F. Bohn.	490

L.

Laan, (P.J.) Verhandelingen enz. over de Openb. van Joannes. IIde D. Utr. bij J.G. van Terveen en Zoon.	229, 366, 405
- - - IIIde of laatste D.	677
Lamartine, (A. de) Herinneringen. IIde D. Breda en Amst. bij F.P. Sterk en L. van Bakkenes.	695
Lamb, (C.) Proeven van een Humorist. Amst. bij H. Frijlink.	631
Laurentius, (H.W.) Dichtl. Uitspanningen.	487
Lennep Coster (G. van) Herinneringen. Amst. bij J.F. Schleijer.	609
Le Sage, Gil Blas van Santillane. III Deelen. 's Hag. bij A. Kloots.	350
Levensberigt van J. ter Pelkwijk. Zwolle, bij J.J. Tijl.	171
Lewald (A.) en K. Gutskow, Badverhalen. Amst. bij J.C. van Kesteren.	700
Licht en Bruin. Gron. bij W. van Boekeren.	270
Lips, (F.W.) De Verovering van Bacharach, enz. Amst. bij C.L. Schleijer.	402
Lublink Weddik, (B.T.) Pandora. IIIde St. Amst. bij G.J.A. Beijerinck.	90
- - - - - IIden D. Iste St.	480


[deel 1, pagina 709]

M.

Magnin, (J.S.) De voormalige Kloosters in Drenthe. Gron. bij J. Oomkens.	339
Makanna. II Deelen. Amst. bij J.C. Schleijer.	137
Manvis, Wz. (D.P.) De Stem des Wondermans. Zutph. bij W.C. Wansleven.	646
- - - - Jezus Christus. Zutph. bij W.C. Wansleven.	646
Manzoni, (A.) De Verloofden. III Deelen. Gron. bij W. van Boekeren.	37
Meijer, (G.J.) Het Leven van Jezus. Een Handschrift uit de 13de Eeuw. Gron. bij J. Oomkens.	195
Meylink, (B.) Beg. der Scheik. Iste St. Dev. bij A.J. van den Sigtenhorst.	197
Millard, (N.B.) Grondb. der Plantenk. Amst. bij Gebr. Diederichs.	70
Milner, (J.) Gesch. der Kerk van Christus. Iste D. Amst. bij J.H. den Ouden.	361
Mirakuleuze Medaille. (De) Amst. bij J.C. van Kesteren.	131
Moens, (P.) Zestal Godsd. Overdenkingen. Koevord. bij D.H. van der Scheer.	108
Moesman, (P.) Taalwenken. Utr. bij J.G. Andriessen.	220
Moore, (T.) De Val der Engelen. Gron. bij W. van Boekeren.	612
Moulin, (J.) Shakespeare's Macbeth. Kamp. bij W.J. Tibout.	665
- - tegen A. van der Hoop, Jun. Kamp. bij K. van Hulst.	665
- - Shakespeare's Storm. Kamp. bij de Erven AEg. Valckenier.	665
Muller, (J.N.) Deugdenspiegel. IIaarl. bij de Wed. A. Loosjes, Pz.	357
- (J.F.L.) Versjes. Amst. bij F. Kaal.	583
- (H.) Albert Doring. Haarl. bij de Wed. A. Loosjes, Pz.	587

N.

Nahuys, Verz. van ossiciéle Rapporten enz. II Deelen. Dev. bij M. Ballot.	377
Nieuwe Reizen van een Roomsch-Katholijk. II Deelen. Amst. bij J.F. Schleijer.	164
Noordewier, (M.) Specimen. Gron. apud J. Römelingh.	582


[deel 1, pagina 710]

O.

Oldenhuis Gratama, (L.) Disputatio. Gron. apud J. Oomkens.	295
Olivier, Jz. (J.) De Oosterling. Iste D. No. 4. en IIde D. No. 1. Kamp. bij K. van Hulst.	333
Oordt, (J.F. van) Redevoering. Gron. bij W. Zuidema.	598
Oostkamp, (J.A.) Het Leven van Verdooren. Dev. bij A.J. van den Sigtenhorst.	676
Opie, Vader en Dochter. Amst. bij J.C. van Kesteren.	402
Ouwerkerk de Vries, (J. van) Over de Graanwet. Amst. bij ten Brink en de Vries.	655

P.

Palm, (J.H. van der) Tiende tiental Leerredenen. Leyd. bij D. du Mortier en Zoon.	1
- - - - - Elfde Tiental.	637
Pape, (C.W.) Handelingen omtrent Do. Scholte. II Stukken. 's Hag. bij de Erven Doorman.	56
Pellico, (Silvio) Over de Pligten. Breda, bij F.P. Sterk.	30
Pensées philosophiques. Nim. chez D.J. Haspels.	629
Pesch, (A.J. van) Gelegenheidsrede. Rott. bij C. Dijserinck Cuperus.	192
Petiscus, (A.H.) De Ballingen. 's Hag. bij A. Kloots.	178
Pfeiffer, (S.F.) Beschrijving van Algiers. Leeuw. bij L. Schierbeek.	92
Place, (C.P.T. la) Reis rondom de Wereld. I-IVde D. Zaltb. bij J. Noman en Zoon.	255
Polman, Az. (H.) Jezus in Gethsemané, enz. Haarl. bij de Erven E. Bohn.	332
Pool, (S.P. Oudkerk) Nederland in 1572. Enkh. bij J. over de Linden.	129
Posthumus, (R.) De Christelijke Vrijheid. Gron. bij J. Oomkens.	644
Pous, (P.) Gedachten over den Landbouw. Middelb. bij S. van Benthem.	41
Predestinatieleer. (De) 's Hag. bij A.J. van Weelden.	594
Proes, (L.) Disputatio Theol. Traj. ad Rhen. apud Paddenburg et Soc.	49

R.

Raad en Opwekking, enz. Utr. bij L.E. Bosch.	56
Rad van Avontuur. (Het nieuwe) Dev. bij A. ter Gunne.	676


[deel 1, pagina 711]

Ramakers, (G.) Verhaal. Breda, bij Broese en Comp.	266
- - Dichtregelen. Breda, bij F.P. Sterk.	354
Ray, (C.A. van) Jacoba van Beijeren. 's Hag. bij G. Vervloet.	487
Raymond, (M.) Thadeus. II Deelen. Amst. bij J.M.E. Meijer.	543
Reddingius, (G. Benthem) Nikodemus. Gron. bij W. Zuidema.	551
- Gz. (J.H.) Het Geloof van Schleiermacher. Gron. bij W. Zuidema.	644
Resultaat van veeljarig Onderzoek, enz. Kamp. bij K. van Hulst.	229, 366, 405
Ricord, Aanteekeningen enz. Utr. bij C. van der Post, Jun.	599
Ridderwoord. (Het) Zaltb. bij J. Noman en Zoon.	224
Rienstra, (B.) Disputatio Hist. Theol. Traj. ad Rhen. apud Paddenburg et Soc.	49
Rink, (E.D.) Beschrijving der Stad Tiel. Tiel, bij A. van Loon.	438
Roomsch-Katholijke Kerk, (De) zoo als zij is, enz. III Stukken. Amst. bij J.C. van Kesteren.	97
Roorda, (T.) Ontwikkeling van het begrip der Philosophie, enz. Leeuw. bij G.T.N. Suringar.	120
Roorda van Eysinga, (P.P.) Shakespeare's Hamlet. Kamp. bij K. van Hulst.	665
Rose, (H.) Handb. der Anal. Scheik. Iste D. Rott. bij P.H. van den Heuvell.	68
- - - - - - IIden D. Iste en 2de Afl.	467
Rosen, (L.) Ewald en Augusta. Tiel, bij C. Campagne.	135
Roud, (F.C.) Petites Etrennes Morales. Rott. chez Mensing et van Westreenen.	308
Roijaards, (H.J.) Oratio. Traj. ad Rhen. apud J. Altheer.	118
Roijer, (A.) Biographie. 's Hag. bij G. Vervloet.	223
Rijkens, (R.G.) De kleine Buffon. Gron. bij J. Oomkens.	636
- - - Het Boek der Natuur. III Stukjes. Gron. bij J. Oomkens.	636
Rijn, (De) in Afbeeldingen enz. Iste en 2de Aflev. Amst. bij G.J.A. Beijerinck.	392

S.

Sagoskin, (M.) De Russen in 1612. II Deelen. Gron. bij J.R. Schierbeek, Jun.	442


[deel 1, pagina 712]

Saksen-Weimar, (Van) Beschrijving van den Veldtogt op Java. Dordr. bij J. van Houtrijve, Jun.	377
Sallé, (A.) Leven van Soult. Zaltb. bij J. Noman en Zoon.	171
Scheltema, (P.) Diatribe in H. Junii Vitam etc. Amst. apud M.H. Schonekat.	461
Schleiermacher, (F.E.D.) Leerredenen. Gron. bij W. van Boekeren.	449
Scholten, (J.H.) Disquisitio etc. Traj. ad Rhen. apud R. Natan.	247
Schouten, (H.J.) Bedenkingen omtrent de Koepokinenting. Amst. bij S. de Grebber.	464
Schrassert, Kortbondig Ondersoeck, enz. Gron. bij J. Römelingh.	684
Schröder, (A.J.) Dicht. Taf. uit den Bijbel. Iste St. Amst. bij G.J.A. Beijerinck.	31
Scott, (W.) De Abt. II Deelen. Nijm. bij J.F. Thieme.	136
Sieburgh, (H.N.) Trudesinde van Friesland. II Deelen. Amst. bij H.J. Poelders.	671
Siegenbeek, (M.) Twaalf Leerredenen. Haarl. bij de Erven F. Bohn.	185
- - De Eer van Wagenaar en Jacoba van Beijeren verdedigd. Haarl. bij V. Loosjes.	243
Simons, (P.) Johan de Witt en zijn Tijd. IIde D. Amst. bij J. van der Hey en Zoon.	342
Sloet van Oldhuis, (B.W.A.E.) Poëzij. Zutph. bij W.J. Thieme.	305
Sommer, (J.G.) Tafereel van het Heelal. IIIde D. Amst. bij Gebr. Diederichs.	71
Spandaw, (H.A.) Vrouwelijk Schoon. Gron. bij J. Oomkens.	268
Spannenburg, (T.L.) Magazijn. Leeuw. bij H.C. Schetsberg.	92
Spindler, (C.) Zonneglans enz. Amst. bij J.M.E. Meijer.	42
- - Tafereelen uit den ouden tijd. Haarl. bij de Erven F. Bohn.	225
- - De Pelgrimaadje van een' Kloosterbroeder. Haarl. bij de Wed. A. Loosjes, Pz.	318
- - Herfstviolen. Haarl. bij de Wed. A. Loosjes, Pz.	318
- - Bonaccia. Amst. bij J.C.van Kesteren.	700
- - Eugenius van Kroonstein. Amst. bij C.L. Schleijer.	698
Stuart, (M.) De Mensch. Iste D. Zaltb. bij J. Noman en Zoon.	267
- - IIde D.	610


[deel 1, pagina 713]

Stijl, (S.) Nagelaten Gedichten. Iste D. Leeuw. bij G.T.N. Suringar enz.	487
Swart, (J.) Verzameling van Tafelen. Derde Druk. Amst. bij de Wed. G. Hulst van Keulen.	159, 212
T.
Talma, (P.A.) Reistogtje. Amst. bij ten Brink en de Vries.	349
Tänzer, (M.K.H.G.) Iets. Gron. bij J. Oomkens.	582
Tayler, (C.B.) Christelijke Tafereelen. Rott. bij de Wed. van der Meer en Verbruggen.	317
Thon, (C.F.G.) Volledige Jagerschool. Arnh. bij J.G. Meijer.	469
Thouars, (G.A.C.W. de) De Citadel van Antwerpen. II Deelen. Amst. bij L. van der Vinne.	533
- - - - Eeuwzang. Utr. bij L.E. Bosch.	663
Tichler, (J.) Iets over Borger's Kanselwelsprekendheid. Amst. bij ten Brink en de Vries.	109
Trollope, België enz. II Deelen. Haarl. bij de Wed. A. Loosjes, Pz.	606
Tromlitz, (A. von) Vergeet mij niet. Kamp. bij W.J. Tibout.	276
Turnbull, (A.) Onderzoek wegens de Veratrine. Utr. bij S. Alter.	18
Tijdkorting van een oud Man. Haarl. bij de Erven F. Bohn.	399
U.

Ullmann, (C.) Jezus de volmaakte Mensch. Leeuw. bij J.W. Brouwer.	454
V.
Valles, (De los) Episoden van Karel V. Rott. bij Mensing en van Westreenen.	570
Velden, (B. van den) Over het Kopijregt. 's Hag. bij S. de Visser.	441
Verhandelingen (Nieuwe) van het Haagsch Gen. voor 1831. IIde D. 's Hag. bij de Erve J. Thierry en C. Mensing en Zoon.	589
Ver Huell, Herinneringen, Iste D. Haarl. bij V. Loosjes.	433
Vernée, (J.A.) Onderzoek over den Volksdichter. Delft, bij de Erven A. Sterck.	221
Vernon, (H.) Het Leven enz. van W. Warwick. Dordr. bij Blussé en van Braam.	635
Verschijnselen (Belangrijke) van het Zieleleven. Dev. bij J. de Lange.	313
Verslag (Kort) van het Gedrag van Do. Scholte. Utr. bij L.E. Bosch.	56
Volkerse, (A.) Kantoortafel. Amst. bij W. Brave, Jun.	441


[deel 1, pagina 714]

Vreede, (G.W.) Geschied- en Letterk. Herinneringen. Iste St. Gor. bij W. van der Wal.	92
Vruchten der Rederijkkamer, enz. IIde D. Haarl. bij V. Loosjes.	391
W.

Waarheid en Dwaling. (Godsd.) Leeuw. bij L. Schierbeek.	644
Wal, (G. de) Inleid. tot het Europ. Volkenregt. Gron. bij J. Oomkens.	266
Wandelingen van een' Landschapschilder. Gor. bij W. van der Wal.	348
Wangenheim, (F.Th.) De Joden dezer Eeuw. II Deelen. Amst. bij J.C. van Kesteren.	183
Wardlaw, (W.) Macneil. Rott. bij van der Meer en Verbruggen.	181
Warnsinck, Bz. (W.H.) Scipio en de Spaansche Bruid, Treurspel. Amst. bij M. Westerman en Zoon enz.	35
Wat mogen wij verwachten van de Synode? Gron. bij W. van Boekeren.	56
Waterloo. II Deelen. Amst. bij C.L. Schleijer.	130
Weiss, (De) Grondb. van Zedekunde enz. Iste D. Gron. bij J. Oomkens.	73
Wenken over de Schilderkunst. Utr. bij N. van der Monde.	472
Wenzel, (J.G.) Handboek voor jonge lieden. II Deeltjes. Dev. bij A.J. van den Sigtenhorst.	358
Werken (Nieuwe) van de Maatsch. der Nederl. Letterk. te Leiden. IIIden D. 2de St. Dordr. bij Blussé en van Braam.	123
Westerbaen, (J.) Arctoa Tempe. Utr. bij J. Altheer.	611
Wildeboer, (E.) Viertal Leerredenen. Oude Pekel A, bij E.G. Wildeboer, Ez.	372
Willemier, (G.A.F. Quarin) De Otorrhoea. Traj. ad Rhen. apud N. van der Monde.	151
Willinck, (J.P.M.) Reize om Kaap Hoorn enz. Breda, bij Broese en Comp.	430
Winkler, (E.G.) Proeve eener Zielsbeschrijving van Jezus. Amst. bij Schalekamp en van de Grampel.	497
Woord (Een) tot rust en vrede. Gron. bij J. Oomkens.	167
Woordenregister op C. Nepos. Zutph. bij W.J. Thieme.	169
Wraakgodin. (De) Amst. bij J.C. van Kesteren.	319
Wubben, (F.A. Ebbinge) Plaatsbeschrijving van Staphorst. Gron. bij J. Oomkens.	92
Wijk, Rz. (J. van) Supplement. Aflev. No. III. Amst. bij C.L. Schleijer.	221
Z.

Zeeman, (H.) De Gunsteling. Amst. bij J.C. van Kesteren.	178
Zumpt, (C.G.) Spraakleer der Latijnsche Taal. Iste St. Amst. bij S. de Grebber.	125
Zwitserland en de Alpen, in Asbeeldingen enz. Iste Aflev. Amst. bij G.J.A. Beijerinck.	392

Nog een woord over de Prachtwerken van beijerinck.	446


[deel 1, pagina 715]
VADERLANDSCHE

LETTEROEFENINGEN,

voor

1836.

I.

VADERLANDSCHE

LETTEROEFENINGEN,

voor

1836.

II.

VADERLANDSCHE

LETTEROEFENINGEN,

voor

1836.

I.

VADERLANDSCHE

LETTEROEFENINGEN,

voor

1836.

II.
VADERLANDSCHE

LETTEROEFENINGEN,

voor

1836.

I.

VADERLANDSCHE

LETTEROEFENINGEN,

voor

1836.

II.

[deel 2, pagina I]
MENGELWERK,

VOOR

1836.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1836.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1836.

[deel 2, pagina V]
INHOUD

van het

MENGELWERK.

Vergelijking van mohammed en gregorius VII.	Bl. 1
Iets over het ontdekken der aannadering van Schepen op eenen afstand van honderd en meer mijlen.	17
Reisverhaal, of een stuk uit mijn Dagboek. Door c. hooijer, te Zaltbommel.	22
Verslag van een Togtje op de IJzerbaan van Mechelen naar Brussel. Door l. rellstab.	36
Eens Duitschers oordeel over het Zweedsche Volk en deszelfs tegenwoordigen Koning.	41
Engelsche Speculatie.	42
Een schoone trek uit het Leven van joachim murat.	43
Iets nopens den Arend en zijne Jongen.	48
Lof aan god.	49
Taback-roocken. In den trant van Vader cats.	49
Onwederlegbaar Betoog. Eene ware Anecdote. Door h.c. dresselhuys.	52
Bede aan het nieuwe Jaar.	52
De Kardinaal Infant ferdinand van Spanje, Gouverneur-Generaal der Spaansche Nederlanden. Door n.g. van kampen.	53
Herinneringen aan Parijs en deszelfs omstreken, 1834, van een' jeugdigen Geneeskundige. (Vervolg van bl. 778 des vorigen jaars.) - Avondwandeling, 13 Julij 1834.	75
Apologie der Centen-Magazijnen.	81
Engelsche Staatkunde door een' sluwen Franschman fijntjes ontmaskerd.	86
Brief van hilletje aan den Heer Spectator.	89


[deel 2, pagina VI]

Iets naders over de Siamesche Tweelingen.	92
Het Mikroskoop, te Amsterdam en elders ten toon gesteld. Door j.w. ijntema. Dichtstukje.	97
Na het lezen eener Redevoering, uitgesproken in de Tweede Kamer der Staten-Generaal, enz.	100
Ongestoorde Levensvreugd.	100
Naakte Waarheid.	100
Jezus bij herodes. Leerrede over luc. XXIII:5-15. Door wijlen den Weleerw. adr. stolker.	101
Reistafereelen van eenen Hollander. I. De aankomst in Munchen.	120
Antwoord aan hilletje.	130
Herinneringen aan Parijs en deszelfs omstreken, 1834, van een' jeugdigen Geneeskundige. (Vervolg van bl. 81.) - Een blik op dupuytren.	136
Een Bureau van Uithuwelijking te Parijs.	140
De blaauwe Zakdoek. Een aandoenlijk Voorval.	144
Slapelooze Nacht. Door abm. des amorie van der hoeven.	148
Ter Uitvaart van ons jongste Dochtertje. (Mijner kort daarna ontslapene Gade toegezongen.) Door p.h.v.a....	149
Brama en Zoloë.}Door j.w. ijntema.	152
De eichhorns.}Door j.w. ijntema.	152
Redevoering, over de Praalzucht. Door den Weleerw. j.c. loman, Ev. Luth. Predikant te Amsterdam.	153
Herinneringen aan Parijs en deszelfs omstreken, 1834, van een' jeugdigen Geneeskundige. (Vevolg van bl. 140.) - Koninklijk Instituut voor Doofstommen. Openlijk Examen der Kweekelingen.	176
Avontuurlijke Ontmoeting in de Gebergten van Vermont.	181
De Mode. Door j.w.e. de man, Med. Doct. te Weesp.	186
Miss burney.	194
Aan de Nagedachtenis mijner Gade.	195
Bij het Graf van mijn jongste Kindje.	196
Bals te Parijs ten voordeele der Armen.	196
Mededeeling voor hen, wie zulks aangaat.	199
Iets eigenhandigs van den beruchten fieschi.	200
Leerrede, ter gelegenheid der Godsdienstige Gedachtenisviering van het Honderdjarig Bestaan der Doopsgezinde Kweekschool. Door k. sijbrandi, Leeraar bij de Doopsgezinden te Groningen.	201


[deel 2, pagina VII]

Vlugtig schrijven van een' der Medewerkers aan de Vaderlandsche Letteroefeningen aan den Redacteur.	219
Proeven uit de Mémoires de la Duchesse d'abrantes.	221
Een woord ten nutte van het Algemeen, met betrekking tot de Begrafenis van een' verdienstelijken Tooneelspeler.	226
De Mode. (Vervolg en slot van bl. 194.)	228
Avontuurlijke Ontmoeting in de Gebergten van Vermont. (Vervolg en slot van bl. 186.)	233
Eenige schoone Plaatsen uit epiktetus.	238
Iets ter karakterisering der onlangs in hoogen ouderdom overledene Moeder van napoleon.	242
Recept tegen de Babbelzucht.	243
Nieuw Fransch Letterkundig Monsterstuk.	244
Aan den Vader, na de lezing van zijne Uitboezeming: Slapelooze Nacht.	245
Opmerckingh. In den trant van Vader cats.	246
Vaarwel aan Madam' ponchard.}Door j.w. ijntema.	248
Nagalm aan de eichhorns.}Door j.w. ijntema.	248
Twee Akten van Prins willem I tot bescherming van de Doopsgezinden. Voorgelezen in het Zeeuwsch Genootschap der Wetenschappen te Middelburg, door a.m. cramer, Lid van genoemde Genootschap.	249
Schets van het Leven van kurt sprengel.	267
Merkwaardige Ontmoeting tusschen napoleon en pius VII te Fontainebleau. Volgens het Verhaal van eenen Ooggetuige.	274
De Vrijschutter, of de 14de October 1582. Eene Duitsche Legende, op welke het Zangspel van dien naam berust.	285
Aan Spanje in 1836. Door lublink weddik.	295
Parijs de Goudmijn der Auteuren.	297
Bij het plotseling afsterven van mijnen zestienjarigen Vriend n.c. de veije, enz. Door j. van dissel, jz., M.D. te Groenlo.	297
Na het lezen van zekeren dusgenaamden Broederlijken Brief. Door p.h.v.a...	298
Genégligeerd en gefêteerd. Aan zekeren Liefhebber des Satans.	298
Op eene Stelling, bij de laatste verschijning van het Weekblad, de Komeet, door haarzelve verkondigd.	299
Op een paar Rijmpjes in het Letterlievend Maandschrift.	300


[deel 2, pagina VIII]

Aan de Belgische Commissie tot den Belgischen Leeuw. Door j.w. ijntema.	300
Voorlezing, ter aanbeveling van het Nederlandsch Genootschap tot zedelijke verbetering der Gevangenen, in het Departement Gouda der Maatschappij tot Nut van 't Algemeen, den 15 Maart 1836, door j.l. nijhoff.	301
Herinneringen aan Parijs en deszelfs omstreken, 1834, van een' jeugdigen Geneeskundige. (Vervolg van bl. 181.) - Hôtel-Dieu.	320
De Pest te Eyam, in Derbyshire, in 1666.	327
Laatste Brief van hilletje aan den Spectator.	332
De Godsdienst te Parijs.	337
Nog iets uit talma's Leven.	338
Iets over de hedendaagsche Fransche Drama's.	340
Oordeel eener nadenkende Vrouw over hare Sekse.	341
De Fransche Conscrit en zijn Hond. Een waar Voorval.	342
Ontboezeming van een' Gevangenen. Naar silvio pellico. Dichtstukje.	346
De Vlinder en de Bloem. Naar victor hugo. Dichtstukje.	348
Proeve van gemoedelijke Verdraagzaamheid in een jeugdig Beoefenaar der Godgeleerdheid, in de laatste helft der XVIIde Eeuw.	349
Iets over den Eed.	355
Iets voor het niet-Geneeskundig Publiek. Door e., Med. Doct.	358
Eenige Bijzonderheden van het Huiselijk Leven des Dichters lamartine.	366
Het zwarte Masker. Eene Hongaarsche Geschiedenis.	369
Een ernstig woord over halsbrekende Kunsten ten vermake des Volks.	381
De vrouwelijke en de mannelijke Madame de stael.	382
Mirakelen, Verlichting in België.	383
Hoe de heilzame Wet ter beteugeling eener losbandige Drukpersvrijheid in Frankrijk gehandhaafd wordt!	385
Ad Somnum. Door j.s. lutgert.	386
Dichtregelen tot sluiting der Wintervergaderingen van het Departement T** der Maatschappij: Tot Nut van 't Algemeen.	391
Ongeboren vier Percents! Door j.w. ijntema.	392
Uithangbord voor een Huis, waarin een Blindeman, urbanus genaamd, Oefeningen houdt.	392


[deel 2, pagina IX]

Leerrede over joannes VI:67b. Wilt gijlieden ook niet heengaan?	393
Eenige schoone Plaatsen uit epiktetus.	410
Proeven uit de Mémoires de la Duchesse d'abrantes.	413
Een Tooneel voor het Hof van Assises. Door altaroche.	416
Het zwarte Masker. (Vervolg en slot van bl. 381.)	420
Verhaal der wonderbare Levensredding van eenige Zendelingen op de Kust van Labrador.	431
Inkomsten en Uitgaven van Britsch Indië.	435
Mijne Overdenkingen op Pinkster, na het bezoeken van verschillende Kerkgebouwen. Door j. van harderwijk, rz. Dichtstuk.	435
Aan de gesneuvelde Verdedigers der Citadel van Antwerpen. Zangstukje.	439
Homöopathisch of Allopathisch?	440
Herinnerde Weldaden.	440
Goedkoope School.	440
De Uitvinding van het Letterschrift. Door n. swart.	441
Het vangen der wilde Zeevogels.	456
Bulwer. - O'connell. - Spindler.	463
Anecdoten uit de Natuurlijke Historie der Dieren.	466
De eerste Vertooning van beaumarchais' Bruiloft van Figaro.	472
De tiendaagsche Veldtogt. Door w.h. warnsinck, bz. Dichtstuk.	479
De Bruiloftsgift. Een Verhaal.	485
Bijdragen tot de Schedelleer.	489
Nagelnieuw Effekt in de Schilderkunst.	489
Natuur boven Kunst. Bij het verwisselen der Sad met het Land. Door j.w. ijntema. Dichtstukje.	490
Dankrede, bij gelegenheid van vijftigjarige Predikdienst. Door freerk hoekstra, Doopsgezind Leeraar te Harlingen.	493
Eene Bijzonderheid uit het Leven van albrecht von haller.	510
Paroles d'un Croyant.	512
Naïf Staal van de Zeden der vijftiende Eeuw.	513
De eerste Vertooning van beaumarchais' Bruiloft van Figaro. (Vervolg en slot van bl. 479.)	514
Veertig dagen zwervens in een Amerikaansch Woud.	520


[deel 2, pagina X]

Een Kalabrische Struikroover.	522
Spinnen beslissen het lot van Europa.	524
Aan den Slaap. Proeve eener vrije Navolging uit het Latijnsche Dichtstuk: Ad Somnum, van j.s. lutgert. Door b.t. lublink weddik.	525
Leida. Dichtstukje.	528
De Slaapziekte. Eene ontzettende Gebeurtenis.	532
Leerrede, ter Inwijding van het nieuwe Kerkgebouw voor de Remonstrantsch-Gereformeerde Gemeente van Waddingsveen, enz. Door gerard brandt maas, Predikant te Gouda.	541
Vergelijking van den Mensch met de Dieren.	559
Groote waarde van het Water in de heete Luchtstreken.	562
De Plaag der Vliegen.	565
Een Jagt-avontuur in Indië. Brief van Luitenant clarke, van het 26ste Regement Cipaijers.	567
Iets over de Gezelschappen der Vrouwen. Ingezonden door eene onzer Lezeressen.	571
Een Tooneel uit de eerste Fransche Omwenteling. Door emile souvestre.	576
Liefde bij het Blindemansspel. Een Verhaal.	580
Twee Wezens in den Kerker.	586
Gevaar van het Romans-lezen.	588
Manuscript-manie.	588
Duitsche Logen.	588
Aan de Lezers der Vaderlandsche Letteroefeningen.	589
Genezing van Vallende Ziekte door Cort. rad. Dictamni albi.	602
Anecdoten en Bijzonderheden uit de Natuurlijke Historie der Dieren.	603
Iets over Lord byron's Poëzij.	609
Iets over de Gezelschappen der Vrouwen. (Vervolg en slot van bl. 576.)	614
Liefde bij het Blindemansspel. (Vervolg en slot van bl. 586.)	619
Het Gemis mijner Oogen. Dichtstukje eener blinde Dame.	625
Levenskunst.	628
Menschelijke Vrijheid.	628
Proeve eener Vergelijking tusschen de Onlusten in de Nederlanden van 1702 tot 1705 en die van 1784 tot 1787. Door n.g. van kampen.	629


[deel 2, pagina XI]

Gedachten omtrent de Geestenwereld. Brief aan eenen Vriend.	645
Reistafereelen van eenen Hollander. II. Eene Predikatie in de Hofkerk van St. Michaël te Munchen, en het Praalgraf van eugène beauharnais aldaar.	651
De Matroos, die in de tale Kanaäns kon spreken. Een Verhaal, medegedeeld door g.b. bosch, rustend Predikant van Curaçao.	661
Het Graf. Bespiegeling.	669
Het nut der herhaalde huiselijke toespaak des Predikants van de Leden zijner Gemeente.	671
Dichtregelen tot opening der Wintervergaderingen van het Departement T** der Maatschappij: Tot Nut van 't Algemeen.	671
Houd uw roer regt!	674
Bij het zien van den laatsten Grasmaaijer. Door j.w. ijntema.	675
Op den fellen Brand te Amsterdam op den Nieuwendijk.}Door j.w. ijntema.	676
Mijn Grondbeginsel.}Door j.w. ijntema.	676
Het wedergevonden Handschrift van sanchoniathon's Phoenicische Geschiedenis. Medegedeeld door den Weleerw. p.c. molhuysen, V.D.M. te Deventer.	677
Gedachten omtrent de Geestenwereld. (Vervolg van bl. 651.)	690
Iets aangaande den tegenwoordigen toestand der Homoeopathie in Duitschland. Medegedeeld door j. bosman tresling, practiserend Geneesheer te Winschoten.	697
Wat nut heeft de Belgische Revolutie aan de Wetenschappen in België aangebragt?	701
De Katakomben van Parijs.	703
Beoordeeling van het godsdienstig-wijsgeerig Stelsel van hegel door de Duitschers.	714
Vonnis van Paus gregorius XVI.	718
Dufavel in zijnen Put.	719
XLIV Voorteekens van Regen. Naar Dr. jenner.	727
Hulde aan de Nagedachtenis van mijnen onvergetelijken Vriend g.c.e. kicherer, Leeraar der Evang.-Luthersche Gemeente te Utrecht, door f.j. domela nieuwenhuis.	729
Gedachten omtrent de Geestenwereld. (Vervolg en slot van bl. 697.)	732


[deel 2, pagina XII]

Iets aangaande den tegenwoordigen toestand der Homocopathie in Duitschland. (Vervolg en slot van bl. 701.)	739
De Bibliomaan, of de nieuwe cardillac.	742
De sprekende Rolpens}Dichtstukjes.	752
Het Bal.}Dichtstukjes.	761
Spaansche Couranten-bravoure.	763
Fransche Godsdienst.	764
Anekdote van den Dichter legouvé.	764




2009 dbnl


_vad003183601_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1836




DBNL-TEI 1



2009-11-03

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1836
 
Zie: https://www.dbnl.org/tekst/_vad003183601_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Tiende tiental Leerredenen, door J.H. van der Palm. Te Leyden, bij D. du Mortier en Zoon. 1834. In gr. 8vo. 320 Bl. f 2-50.

Ziehier een kort verslag van en hier en daar eene enkele aanmerking op deze Leerredenen!
I. Eene Inleiding tot de Lijdensprediking, volgens I Korinth. I: 30: Uit Hem zijt gij in Christus Jezus, enz. opent den bundel. 1o. Welke groote weldaden ons door Jezus van God geschonken zijn; 2o. dat wij niets meer, maar ook niets minder behoeven; 3o. aansporing tot dankbaarheid. - Klaar en eenvoudig.
II. Judas de Verrader. Luk. XXII: 47 en 48. 1o. Judas een voorwerp van mededoogen; 2o. Jezus, van onze eerbiediging en liefde. Wij zeggen nog eens: klaar en eenvoudig. Wij vergeleken met een' oogopslag Prof. van der hoeven's predikatie over Judas, en meenden het verschil van beider jaren in hunne stukken duidelijk op te merken - hier meer de stille, heldere beek; daar de woelige, bruisende stroom. Van der hoeven bepaalt zich alleen bij Judas, en kiest zeker eene treffende en voor de hand liggende zijde ter beschouwing. Van der palm schijnt ten deele zijn onderwerp uit het oog te verliezen. Doch dit is inderdaad schijn; de tekst geeft het zoo aan de hand, en ook zijne toepassing (die geheel de genade van Christus predikt) is treffend en gepast. Van der hoeven had dezen tekst niet, en dit reeds is genoeg, om het verschil van standpunt te verklaren. Beider gevoelen over den ongelukkigen schijnt niet kwalijk overeen te stemmen.
III. Jezus, aan het kruis gelasterd, ons voorbeeld. I petr. II: 21b. tot 24a. 1o. Jezus, gescholden, niet weder scheldende; 2o. een voorbeeld ter navolging; 3o. daardoor ten sterkste gespoord, dat Hij voor ons geleden

{==2==} {>>pagina-aanduiding<<}
heeft. Er straalde in Jezus' gedrag grootheid, wijsheid, liefde en godvruchtige onderwerping door; en dit alles dient ons te meer tot een' spoorslag, omdat Jezus niet alleen geheel onschuldig, maar daarenboven voor ons leed. - Eene schoone, stichtelijke preek, die tot een model over de stof der bespotting kan dienen.
IV. Des menschen oorspronkelijke staat en bestemming. Gen. II: 15. 1o. Hoe groot die bestemming en zijne gunst bij God zij; 2o. gevolgen, tot bevestiging van het geloof en besturing van den wandel. Niemand zal de beschrijving, in het eerste deel, zonder uitstekend vermaak lezen. Ook het overige is belangrijk. Wat het geloof aangaat: ‘er is eenheid in den Bijbel; die zelfde mensch, voor welken God zijnen Zoon overgeeft, was van den beginne zijn uitverkoren.’ Wat den wandel betreft: ‘onze gezindheid omtrent God, onze beschouwing van 's menschen tegenwoordigen toestand en de waardering van ons wezenlijk geluk worden door de kennis van den eersten staat onzer stamouders ten beste geregeld.’ - Zoo wij iets op deze Leerrede wilden aanmerken, het zou gebrek aan klimming, al te groote gelijkmatigheid in het toepasselijk gedeelte zijn. Alles is nog even helder, geregeld en juist bij onzen Nestor; ook ontbreekt het niet aan zachten gloed; maar, verbeelden wij het ons, of ontstaat er van tijd tot tijd al meerdere bedaardheid in den gang zijner rede?
Het slot is echter merkwaardig genoeg, vooral uit den mond van een' zeventigjarigen grijsaard, die nimmer de rede voor de eenige vertrouwde Godspraak onder ons hield, maar met zijn geheele hart staag aan den Bijbel hing. Ziehier een deel van hetzelve: ... ‘Neen! het waren niet de bekoorlijke dreven, de heldere stroomen, de geurige vruchten, die het paradijs-geluk van het eerste menschenpaar uitmaakten; het was hunne onschuld, hun omgang met God; het was, omdat zij geene zonde kenden, omdat zij zich niet voor zich zelven of voor God behoefden te schamen. Ook ons is geen ander wezenlijk geluk dan dit toe-
{==3==} {>>pagina-aanduiding<<}
gedacht, en er bloeit ook voor ons geen andere boom des levens, dan waaraan de vrucht der geregtigheid groeit,’ enz. enz.
V. De waarborg der onvergankelijkheid van het Christendom. II timoth. II: 19. Het is buiten tegenspraak het kenmerk eener goede leerrede, dat zij tegen gebreken en dwalingen van den tijd gekant is, althans in zeker verband met tijd en plaats staat, en niet als eene algemeene les van zedekunde of geloofsleer in de lucht hangt. En wij gelooven deze onder de besten van den bundel te moeten rekenen, waarbij het te zijner plaatse ook waarlijk niet aan hoogen gloed ontbreekt. De zin der tekstwoorden zal zijn: De Heer kent alleen voor de zijnen, die afstaan van ongeregtigheid. Na de verklaring, 1o. volgt 2o. het betoog van het noodzakelijk verband tusschen geloof en deugd; 3o. dat het Christendom op dezen grondslag vaststaat. o, Mogt 's mans stem, de stem der waarheid, door zoo vele ongoddelijke, ijdele roepers, als op nieuw de kerk ontrusten, gehoord worden! Doch, helaas! de meesten hooren en nog veel meer verstaan niet.
VI. Jezus op zijn twaalfde jaar in den tempel te Jeruzalem. Luk. I: 41 tot 52. 1o. Eenvoudige verklaring; 2o. waartoe de vermelding dezer bijzonderheid ons strekken moet. - In de woorden: wat hebt gij ons dus gedaan? zouden wij inderdaad eene zachte moederlijke berisping meenen te vinden - nog liever misschien eene berisping, die haar als op de lippen besterft, ziende hoe hij daar bezig is. Na de allezins korte en gepaste toelichting, maakt van der palm eenige toepasselijke aanmerkingen, a omtrent Lukas als geschiedschrijver, b omtrent het karakter en de grootheid van Jezus. De allereerste, omtrent de vele valsche verhalen van Jezus' kindschheid, is bijzonder belangrijk. Ook zouden wij gaarne dat gedeelte afschrijven, waarin de woorden voorkomen: ‘Houdt het niet voor stichting, aan enkele woorden en klanken te blijven hangen, die duistere gewaarwordingen en onvruchtbare

{==4==} {>>pagina-aanduiding<<}
bespiegelingen in u doen oprijzen. Kent den schat van Gods Woord in zijne eigenlijke en wezenlijke waarde; en merkt er in op die sporen van ondoorgrondelijke, boven al ons begrip verheven wijsheid en liefde in alle hare bestellingen, wier beschouwing uwe bezigheid, en wier helder inzigt uwe zaligheid in den hemel zal uitmaken!’
VII. Het gedrag, hetwelk den wijzen betaamt bij het drukken van den nood, en bij de uitredding uit denzelven. Ps. CVII: 43. Na dit schoone dichtstuk eerst helder in het licht gesteld te hebben, toont de Prediker ten andere de betamelijkheid van bidden in en danken na den, verwonnen, nood, en past dit bijzonder toe, of liever dringt het, met de woorden van den tekst, bij zoo velen aan, als toen pas uit den veldtogt tegen de Belgen óf zelve veilig waren teruggekeerd, óf de hunnen zoodanig weder hadden gezien. - Zeker niet de minste uit den bundel!
VIII. De waardij van een wel doorgebragt leven. I sam. XXV: 1a. In de inleiding spreekt de Hoogleeraar over zijne korteling verstorvene ambtgenooten, van voorst en suringar, in eene korte maar schoone lofspraak. Na het gebed, behandelt hij den tekst, ten aanzien van deszelfs verband en inhoud. Waarna hij, 1o. in een beknopt overzigt over Samuël's geschiedenis, het voorbeeld doet zien van een wèl doorgebragt leven; om 2o. daarna en ten besluite zijne hoorders tot het leiden van zulk een leven aan te sporen, door hun het belang en de waardij van hetzelve te doen gevoelen. Wij hebben voor het laatste niet dan goedkeuring en dank. Doch, hoe geleidelijk ook Samuël's geschiedenis hier worde voorgesteld, en hoe schoon daar alles luide, - zegt de Prof. hier niet eenigzins te weinig, en daar te veel? Ware de aanmerking niet gepast geweest, dat het regterambt onder de Israëlieten met den tijd eenigzins van natuur schijnt veranderd te zijn, en meer eene burgerlijke betrekking geworden te wezen, om regt te spreken tusschen den man en zijnen naasten; iets,

{==5==} {>>pagina-aanduiding<<}
dat vroeger meer aan de Oudsten en Vorsten in elken stam (niet zoo zeer aan den Hoogepriester, naar het ons voorkomt) was verbleven; en dat hierdoor de (ware of ingebeelde) behoefte aan een' Koning als voorbereid was? En wat de geleerde man van de Profetenscholen zegt, is dat genoegzaam bekend en zeker? Zoo ja, dan, zouden wij meenen, is het gezegde wederom niet geheel voldoende, maar behoorde er iets van het algemeene denkbeeld van Profeet gezegd te zijn, ten einde hetgeen in de bedoelde scholen geleerd werd met het ambt en de verrigtingen der bekende Godsmannen overeen te brengen. Althans, hetzij wij hierin dwalen of regt hebben, ligt vindt de schrandere Leeraar, zoo hij dit lezen mogt, gelegenheid, om, ongezocht en ongenoemd, te meer licht over de zaak voor het Publiek te verspreiden.
IX. Het jammerlijke der verkeerde uitlegging en willekeurige toepassing van plaatsen der H. Schrift. Matth. IV: 5-7. Eerst geeft van der palm als 't ware de historische verklaring, om dan 1o. over de kenmerken der gegispte behandeling, 2o. over het jammerlijke en verderfelijke daarvan te spreken, en 3o. tot hooge waardering en gemoedelijke beoefening enz. aan te sporen. Wij gaven vroeger te kennen, dat onze Redenaar de teekenen des tijds niet uit het oog verliest. Dit stuk is er een nieuw en heerlijk blijk van. Er ligt zelfs iets scherps in, om juist den Duivel tot afschrikkend voorbeeld te stellen. Trouwens, de waarheid van het hier beweerde loopt, in allen opzigte, dermate in het oog, dat men niet te sterk schijnt te kunnen spreken. Het eenige, dunkt ons, wat hier kan tegengeworpen worden, is, dat b.v. ook Apostel Paulus zich niet altijd van een gebruik der H. Schrift schijnt te onthouden, dat meer op toevallige overeenkomsten, dan wel op wezenlijke gepastheid voor het oogmerk berust. Doch, het schijnt ons toe, tot zulk eene Schriftverklaring, als van der palm wil, mede te behooren, dat men dit niet verbloeme. De inhoud des Bijbels is

{==6==} {>>pagina-aanduiding<<}
Goddelijke waarheid; de vorm is menschelijk, wel van groote verdienste, maar, wat althans het werk van bloote menschen heeten mag, niet zonder gebreken, vooral zulke, als aan tijd en toestand behooren. Wij zijn geene Mahomedanen, die den Koran als allezins volmaakt beschouwen. Of, houdt het iemand daarvoor, dat Paulus ook te dezen niet dwalen kon, dan voorzeker bezat hij een licht, dat wij geheel niet bezitten. Oordeelkundige beschouwing en verklaring alleen kan ons den waren zin, de bedoeling eener plaats, en hare gepastheid tot eenig bewijs, doen kennen.
X. De groote waarde van de regte kennis en beoefening der Goddelijke Openbaring. II timoth. III: 15. Geene eigenlijk gezegde inleiding, maar toelichting van den tekst alleen opent deze leerrede, in welke 1o. de groote waardij der H. Schriften, 2o. de voortreffelijkheid van derzelver regte beoefening, 3o. het onverantwoordelijke der verwaarloozing, 4o. de heilzame vrucht van de regte kennis wordt in het licht gesteld. Blijkbaar is het eerste hier het voornaamste, de bron, waaruit de andere deelen als zoo vele beken vloeijen. Hier is dan zeker ook de grootste volheid en warmte van gedachten; schoon deze, onderscheidenlijk gewijzigd, hier en daar toch treffend terugkeeren. Trouwens, wie zou over den Bijbel en zijne regte beoefening, de hooge waarde en voortreffelijkheid deszelven, beter kunnen spreken, dan deze welsprekende Bijbeltolk, die zijn zeventigjarig leven meest in de beoefening, grondige beoefening, en mededeeling deszelven aan anderen, besteedde? Men leze en oordeele!
Wij besluiten ons verslag met dank en bewondering. Moge de voortreffelijke Man nog lang leven en gezondheid, dien helderen geest en al de uitmuntende gaven bezitten, welke hem, wij aarzelen niet het te zeggen, tot een' zegen van onzen tijd maken! Moge zijn talent ook dezulken aantrekken en boeijen, die ter regter of ter slinker zijde van de waarheid afwijken, ongeloovigen en bijgeloovigen, onverschilligen en dweepzieken!

{==7==} {>>pagina-aanduiding<<}
Moge hij steeds velen voor de waarheid en voor de eeuwigheid behouden!




Akademische Voorlezingen over het nut en de belangrijkheid der grammatische vergelijking van het Grieksch, het Latijn en de Germaansche tongvallen met het Sanskrit. Door H.A. Hamaker. Te Leyden, bij C.C. van der Hoek. 1835. In gr. 8vo. 295 Bl. f 3-:

Met een weemoedig gevoel nemen wij dit boek ter beoordeeling in handen. De Schrijver daarvan was een dier zeldzame mannen, welke met het gelukkigst geheugen eene hooge mate van schranderheid en scherpzinnigheid en eene ijzeren vlijt en onverzadelijken weetlust vereenigden; een man, die niet alleen voor de beoefening, maar ook voor de uitbreiding der wetenschap als geboren scheen; die reeds op het gebied der taal- en letterkunde de belangrijkste veroveringen had gedaan, en wiens naam ons Vaderland tot in Ruslands hoofdstad toe, waar hij de gewigtigste wetenschappelijke betrekkingen had aangeknoopt, tot eere verstrekte. En hij - is ons voor deze wereld ontrukt! Op het punt van tot zijnen belangrijken post aan Leydens Hoogeschool weder te keeren, stortte hij, acht dagen na zijne Echtgenoote, in het graf, en liet zeven weezen achter! Het is, na zoo vele verliezen van mannen in den bloei huns levens, die Hollands Hoogeschool binnen een aantal jaren getroffen hebben, geen der geringsten. Behalve zijne verbazende geleerdheid, die schier alle de talen van Europa en die van het Westelijk Azië en Indië omvatte, die daarbij den geheelen omvang der Geschiedenis, niet alleen van het Oosten tot in kleine bijzonderheden, maar ook van Europa, der Aardrijks- en Letterkunde voegde, was hamaker ook de vriend en vader van alle studenten, die toonden ijver en liefde voor de wetenschap te bezitten. Voor dezen was geen tijd hem te lang of

{==8==} {>>pagina-aanduiding<<}
te kostbaar, om hen op den weg te helpen, hun uit den onuitputtelijken voorraad zijner wetenschap het noodige bij te zetten, hen aan te moedigen, hen op de doornenpaden, die het gebied der taalkunde oplevert, als bij de hand te geleiden, en tot voortreffelijke Geleerden in de Oostersche letteren op te voeren. Dit alles behoeft geen betoog; de sprekende bewijzen daarvan zijn op onze Hooge- en Doorluchtige scholen voorhanden; maar het is den Schrijver van dit Artikel, die het geluk heeft gehad den Overledene meermalen te ontmoeten, eene behoefte, om die genen, welke zich hamaker als eenen stroeven kamer-Geleerde zouden voorstellen, te verzekeren, dat zijn omgang voor allen, die over iets meer dan over mooi weêr, stadsnieuws of kaartenblaadjes wenschten te spreken, een waar genot was; dat men, met hem over Geschiedenis, oude en nieuwe Letterkunde (zelfs over de Romans van walter scott) sprekende, altijd zeker was, iets te zullen leeren; dat hij veel, gaarne en goed sprak, en dat ook de gebeurtenissen van den dag hem gelegenheid gaven tot de schranderste staaten geschiedkundige opmerkingen en vergelijkingen. De boog was echter niet altijd gespannen; hij wist ook met vrolijke scherts zijne gesprekken te kruiden. Dit gaf hem dan nieuwen lust tot den arbeid, waarin hij meer verrigtte, dan een gewoon mensch zich kan voorstellen. Maar, hij bestaat niet meer voor ons; zijn geest zweeft thans in hoogere kringen! Mogt hetgeen hij ons nagelaten heeft ons tot voordeel verstrekken, en mogt zijn voorbeeld meer zulke onvermoeide beoefenaars der wetenschap kweeken!
Behalve de talen, waarop hij zich ambtshalve moest toeleggen, (waaronder men ook, des noods, het Perzisch zou kunnen betrekken) waren er voornamelijk twee, die in 't bijzonder zijne aandacht boeiden, het Phenicisch of Punisch en het Sanskrit. Voor de eerste taal heeft hij in de verklaring van twee Karthaagsche Monumenten, en in het Phenicische Mengelwerk, niet weinig verrigt. In latere jaren leide hij zich bijna uit-
{==9==} {>>pagina-aanduiding<<}
sluitend (buiten zijne ambtsverrigtingen) op het Sanskrit toe. En in dit opzigt is, wat de wetenschap aangaat, zijn dood vooral te betreuren. Hij toch is, voor zoo verre wij weten, de eenige, die zich hier te lande heeft toegelegd op deze allerbelangrijkste taal, welke, in Engeland en Duitschland, een' w. jones, de wilsons, de bopps, de schlegels en een aantal andere Geleerden tot de verbazendste resultaten geleid heeft. Hamaker was hier alléén de Representant van Hollands letterhelden. Wie zal zijne plaats vervangen?
Het is ondertusschen gelukkig, dat wij ten minste nog een gedenkstuk van zijne studiën in dit vak bezitten, hetwelk tevens een gedenkstuk is van die onbegrijpelijke algemeene taalgeleerdheid en gave van gelukkige vergelijking, hem zoo bijzonder eigen. Het zijn de voor ons liggende acht Akademische Voorlezingen, openlijk te Leyden voor eene groote schaar, niet alleen van studenten, maar ook van aanzienlijke hoorders van allerlei stand en jaren gehouden, en die, naar wij van goeder hand weten, in weerwil van het afgetrokken onderwerp, tot op het laatste toe zeer getrouw bezocht werden. Het oogmerk daarvan is, onze landgenooten opmerkzaam te maken op de groote uitkomsten, die de beoefening der Oud-Indische of Sanskritsche spraak ook voor de klassieke en Teutonische taalstudie oplevert. Reeds f. schlegel begon dit vóór 27 jaren, in zijn werkje: Ueber die Sprache und Weisheit der Indiër, aan te toonen: hij voerde een aantal Indische woorden aan, die bijna dezelfde zijn in het Grieksch, Latijn, Hoog- en Nederduitsch, en ging zelfs tot in de leer der taalwortels. Naderhand heeft zijn broeder august wilhelm, te Bonn, door het oprigten eener Indische drukpers en door het uitgeven van Sanskritsche werken, ook veel gedaan. Doch hun allen ontbrak nog eene schakel in de keten der Indo-Germaansche talen, het Nederduitsch, dat hun niet, of althans niet in deszelfs veredelden vorm, het Hollandsch, bekend was. Hamaker heeft dit ge-
{==10==} {>>pagina-aanduiding<<}
voeld, en zegt in de Opdragt: ‘Gij ziet, wat onze moedertaal mij geleverd heeft. U, die met het Hollandsch zoo
hoog loopt, en het in al zijnen rijkdom en oorspronkelijkheid doorziet, behoef ik wel niet te zeggen, van welk een onberekenbaar nut het mij is in mijne nasporingen. De Duitschers, die er zoo dikwerf den neus voor optrekken, moesten het eens weten! Zij moesten maar half kunnen gissen, hoe onmisbaar dat hulpmiddel is tot ontdekking van de geheimen der taal! Geloof mij, alle de Linguisten kwamen, agmine facto, den Rhijn afzakken, om het Hollandsch, dat ze, bij gebrek aan goede elementaire boeken, in hun land nooit leeren zullen, op zijn' eigen grond en bodem te beoefenen!’
Deze Opdragt is aan des Schrijvers Boezemvriend, den Hoogleeraar geel, gerigt. Het is een schoon gedenkteeken van beider beproefde dertigjarige vriendschap. Ook in de laatste dagen des Overledenen heeft deze vriendschapstrouw zich, naar wij vernemen, tot den einde toe niet verloochend. Het heeft ons in deze Opdragt (waarin de Taalkenner zich voor het overige evenzeer doet zien als de Vriend) waarlijk ontroerd, te zien, dat hamaker als 't ware een voorgevoel moet gehad hebben, dat hem iets boven het hoofd hing, daar hij, bij gelegenheid der verdediging van de bijgevoegde Noten, die hij niet tot eene nadere gelegenheid had willen besparen, zegt: ‘Ik houd niet van dat temporiseren, waaraan men hier te lande, helaas! publice en privatim nog al hecht, zonder er iets mede te winnen, en met gevaar van veel te verliezen. Ik zou ligt in het laatste geval kunnen verkeeren; want wie is er, bij de broosheid des menschelijken levens, genoegzaam verzekerd, dat hij eene nadere gelegenheid zal vinden, om iets nuttigs te zeggen of te doen?’
Doch komen wij tot het onderwerp zelve. In de eerste Voorlezing worden de grenzen diens taalstams, welken men, bij gemis van een ander woord, gewoon is Indo-Germaansch te noemen, voorgedragen, benevens deszelfs

{==11==} {>>pagina-aanduiding<<}
oorsprong en verspreiding naar 't Westen. Immers men vindt eene treffende overeenkomst tusschen de Oud-Indische, Perzische, (Zend, Palvi en Parsi) Grieksche, Latijnsche, Teutonische en Slavonische talen. Zelfs het Litthauwsch, zelfs het Celtisch en Kymrisch (Oud-Britsch) heeft daarmede eenige, schoon flaauwere, overeenkomst, hetwelk men waarschijnlijk aan de vroegere verwijdering dier volken van den hoofdstam moet toeschrijven. Niets belet ons, schijnt het, om deze zoo blijkbare familie van talen, waartoe men ook waarschijnlijk het Hongaarsch en Wallachisch kan brengen, de Japhetische te noemen; gelijk men het Hebreeuwsch, Arabisch, Chaldeeuwsch en Arameesch van den ouderen broeder den Semitischen taalstam noemt. Immers in dat onschatbare gedenkstuk voor de aloude volksafstamming, Genesis X, zien wij in de vier eerste verzen juist alle die stamvaders uitgedrukt, van welke, naar de waarschijnlijkste opvatting, (die zelfs hamaker, althans ten aanzien van gomer, mesech en tubal, erkent) de Kymren of Cimbren en daarmede verwante Celten, de Scythen, de Meden, de Grieken, en de bewoners der streken aan de Zwarte Zee, door welke de togt van alle die volken ging, volgens hunne taal, tot éénen stam behooren. Een nieuw bewijs voor de waarheid der Bijbelsche oorkonden. Of de voorzaten van alle die volken juist in Sogdiana, tusschen den Oxus en den
Jaxartes, gewoond hebben, gelijk hamaker denkt, en aldaar dan ook die oorspronkelijke taal hebben gesproken, waarvan alle de genoemde zouden afstammen, zullen wij daarlaten.
Thans moeten wij de taalvergelijkingen zelve, die met de tweede Voorlezing een' aanvang nemen, beschouwen. Wij doen zulks met eenige huivering, daar ons de taal zelve, waarop de Spreker alles thuisbrengt, onbekend is, en er hier zulk een verbazende rijkdom gevonden wordt, dat eene regelmatige ontleding van het werk binnen de gewone perken eener Recensie ondoenlijk is. Mogt de waardige Schrijver nog leven, opdat wij onze bedenkingen bescheiden aan zijn oordeel konden onderwerpen!

{==12==} {>>pagina-aanduiding<<}
Doch, dit is ons niet vergund. Wij beginnen dus met te zeggen, dat wij met bewondering gezien hebben, hoe hij Sanskritsche, Perzische, Grieksche en Latijnsche wortels (ook zelfs verouderde vormen) met Fransche, Hoog- en Nederduitsche, Engelsche, Deensche, Zweedsche en IJslandsche zóó vergelijkt, dat men daarin eene grondige, tot kleine taalkundige bijzonderheden afdalende kennis bespeurt. (Minder is dit met de Slavonische talen het geval: met kennis aan het Celtisch of Kymbrisch pronkt de Schrijver niet; van laatstgemelde vinden wij slechts eene enkele afleiding van het Grieksche lygdamis.) Maar, evenzeer als wij 's mans verbazingwekkende geleerdheid en somtijds schranderheid in de afleiding bewonderen, evenzeer erkennen wij rondelijk, dat ons meermalen zeer gewaagde en gedwongene stellingen en afleidingen zijn voorgekomen, die den toets van een gezond oordeel geenszins kunnen doorstaan, waar hij zich door de zucht, om alles op het Sanskrit thuis te brengen, tot overeenbrenging der heterogeenste denkbeelden heeft laten verleiden. Hij begint met het voornaamwoord. Dat des derden persoons is, volgens hem, het oudste en oorspronkelijkste, was in zijne oudste gedaante slechts een enkele natuurkreet, en kan, als onbepaald voornaamwoord, op den eersten en tweeden persoon, op het enkel- en meervoud, ja op alle geslachten, door het gebruik toegepast worden. De voornaamwoorden staan in naauwe betrekking tot de getalwoorden, (in het Sanskrit eka, dwi, tri, tschatur, pantschan, schasch,
saptan, aschtan, nawan en dazan) waarvan de overeenkomst met onze, de Grieksche, Latijnsche en Fransche getalmerken in 't oog loopen. Dit eka nu komt met het Lat. ego, het Hoogd. ich en het Holl. ik overeen, gelijk dwi, Lat. duo, Fr. deux, Eng. two, Holl. twee, met tu en du, tri met het Lat. tres, ter; gelijk ons drie, derde, met het Hoogd. der overeenkomt. Van der ontstaat, met weglating der eerste lettergreep er, het persoonlijk voornaamwoord van den derden persoon. Wi in het Ind. is ons pronom wij. Voorts wordt nog zeer vernuftig de wijde omvang aangetoond van het Sanskr. woord guna, eigenschap,

{==13==} {>>pagina-aanduiding<<}
hetwelk in het Perzisch reeds geslacht wordt, en van waar ons kunne, het Grieksche gunê, het Latijnsche gens, voorts kind en allerlei andere woorden afstammen, die tot het geslacht betrekking hebben, en daaronder insgelijks ons hoen, haan, hen, enz. Zadeh heet in het Perzisch ook zoon, geslacht, soort, en komt dus met zaad, afkomst, overeen, b.v. In uwen zade zullen alle geslachten der Aarde gezegend worden.
In de derde Voorlezing wordt het naamwoord beschouwd. Het is ons niet mogelijk, hier den Schrijver te volgen, en wij hebben hier niet die treffende gelijkvormigheid gevonden, die ons in de vorige les meermalen verraste. Voor hoorders of lezers, die niet met alle de fijnheden der oude talen bekend zijn, is deze Voorlezing zwaar te verstaan. Het Sanskritsche naamwoord heeft eenen dualis, gelijk bij de Grieken, en acht naamvallen. Merkwaardig is de overeenkomst van den vergelijkenden trap, taras, tara, taram, met het Grieksch, gelijk die van den overtreffenden, tamas, taman, tamam, met het Latijn (timus), en ischtas weder met het Grieksch (istos), der Gothischen en Engelschen ist en est. Bij de vergelijking van maha in 't Sanskrit en meh of mih in 't Perzisch voor groot met andere talen, verwonderde het ons, dat daarbij het Grieksche megas, het Latijnsche magnus en het oud-Hoogduitsche michel, dat men nog in het Nibelungen-lied vindt, niet opgenoemd worden. De wortel van ons beter, goed, en van ons woord baat, vindt men in het Perzische beh.
In het werkwoord (het onderwerp der vierde Voorlezing) heeft het Sanskrit tien vervoegingen, en ieder werkwoord heeft tien tijden. Het denkbeeld van zijn is te afgetrokken, om onmiddellijk in de taal opgenomen te zijn; het wordt afgeleid van wonen, (even als bij de Franschen, zoo als hamaker had kunnen aanmerken, in demeurer) gaan of zich bewegen (Sanskr. wi); van daar bios en vita, in 't Fr. vie, en leven, gelijk in het Perz. zayendeh, levend; van daar ons zijnde. (De Schrijver had hier ook nog het zên der Grieken, leven,

{==14==} {>>pagina-aanduiding<<}
overeenkomende met ons zijn, kunnen bijvoegen.) Ook het denkbeeld eten ging in zijn over, blijkens het Latijn en Hoogduitsch (!!) Ook hier zijn de verdere redeneringen van hamaker, die in vele bijzonderheden loopen, voor geene ontleding vatbaar. Eene treffende overeenkomst der Sanskritsche en Grieksche verbuiging levert de Aoristus secundus der laatste, vergeleken met het Sanskr. atupam, atupas, atupat, atupawas; atupatam, atupataam; atupama, atupate, atupan. Hier is alles volmaakt gelijk, mits men de beide a in e en o verandere.
De vijfde Voorlezing handelt over de welluidendheid. Hier komen de beide van het Sanskrit afgeleide dialekten, het Pahli en het Prâkrit, of de taal der vrouwen, als zachter en weeker, te pas, en hebben ook op andere verwante talen invloed gehad. Het woord pitri (vader) is in de verwante dialekten pater, father, fathi en vader geworden, en met den Griekschen naam van Heer, gemaal, den Latijnschen naam van jupiter, den Perzischen van Koning, den Gothischen van gebieder, den Frieschen (fâd) van voogd en bestuurder verwant. In het Perzisch, gelijk in de Duitsche tongvallen, zijn de lange woorden van het Sanskrit merkelijk verkort en afgeslepen, hetwelk daaraan eene Duitsche kleur geeft; terwijl ook de onbepaalde wijze der werkwoorden altijd op en uitgaat, zoo als bij ons. Hoezeer komt b.v. het woord wabesten met ons bevesten, afrakhtan met ons oprigten overeen! Een aantal andere treffende woordovereenkomsten vinden wij op bl. 113, 114, in het Perz. naam, rang, siták, (staak) lâgh, laasch, (gering, laasje) khurd, (kort) khurter, (kleiner) enz. Maar wanneer nu de Spreker in het woord elephas der Grieken ons
helphand wil vinden, (overeenkomende met het hastin of handig der Indianen) dan bewonderen wij wel zijne vindingskracht, maar kunnen ons toch niet van een' glimlach onthouden over den Nederlander, die bij de Grieken de woorden helpen en hand vindt, te meer, daar de ph bij de Grieken eene enkele letter is. Belangrijk voor de hier behandelde taalvergelijking is de trapswijze vokaalverster-
{==15==} {>>pagina-aanduiding<<}
king bij de Indiërs, namelijk der i en u (oe) in e en o, welke men guna, en van deze weder in ai en au, (ou) die men wriddhi noemt, en waardoor de zin der woorden eenigzins veranderd wordt. Ook in de verwante talen heeft men daarvan, gelijk hamaker toont, ontelbare voorbeelden, b.v. in ons voet, poot en bout. In verschillende dialekten klinkt, volgens dezen regel, ook somtijds hetzelfde woord anders, gelijk zuur Holl., sore Eng., sauer Hoogd.
In de zesde en zevende Voorlezing wordt de moeijelijke leer der wortelvormen en der woordasleiding behandeld. Onze Schrijver waarschuwt daarbij zoo wel voor de eenzijdigheid der Indische als der Grieksche grammatici, die de zaak slechts uit hun oogpunt beschouwen, terwijl men zoo veel mogelijk het geheel der Indo-Germaansche talen omvatten moet. Alles is hier in 't Sanskrit van enkele klinkers uitgegaan, die doorgaans aan Godheden waren toegewijd. Beweging en voortgang waren de beginselen van verdere ontwikkeling: men werkte vooral door het tegenwoordige deelwoord of de bijvoeging van nt, of ook wel met weglating der n, en verzachting der t in d op het slot. Vanhier vele voorzetsels, die b.v. nog in ons onafscheidelijk voorzetsel ont en on overig zijn (Hoogd. un, ent en ohne) en het Lat. voegwoord ut. Maar de grondwoorden nemen ook de aspiratie aan, door de keel (h), de lippen (w) en de tong (s). Hiervan geeft (gelijk hamaker had kunnen aanmerken) de s voor het oud-Duitsche woord axt (strijdbijl) dat zelfde veranderde woord saxt, waarvan de naam Saksers afkomstig is, een voorbeeld. Dit, met de korte en lange klinkers en de bovengenoemde vokaalversterking vermenigvuldigd, geeft reeds met het overige zesenvijftig wortelwoorden. Bovendien kunnen de h zich nog in k, de u in p, de s in t (men
denke slechts aan essen en eten in 't Hoogd. en Holl.) verharden. Eene tweede klasse van woorden wordt uit de vorige door bijvoeging van een' of twee slot-medeklinkers geboren. Hier verliest zich, onzes achtens, hamaker te veel op het veld der gissingen,

{==16==} {>>pagina-aanduiding<<}
waar hij b.v. zien, ontdekken, wieden, wonden, voeten, wijzen, binden, vatten en verwonderen, volgens Indische wortels, voor woorden van denzelfden wortelklank houdt, en iets verder ook (bl. 168) wagen, waken, waggelen, vaag. Hamaker vindt in die allen het denkbeeld van beweging weder: maar zou dit zoo zeer algemeene denkbeeld onmiddellijk alle die zoo uiteenloopende beteekenissen hebben voortgebragt? (Men zie ook bl. 170 en verv.) Over 't algemeen schijnt ons hier te veel uit het denkbeeld van beweging te zijn afgeleid; iets, dat met den aard des Indischen volks niet al te best schijnt te strooken. Schalk zou, (volgens bl. 173) naar een Indisch wortelwoord, oorspronkelijk tevens knecht en bedrieger beteekend hebben; iets, 't welk wij zeer in twijfel trekken; althans het oude woord Godschalk, dienaar Gods, schijnt daartegen te pleiten: ook was een Marschalk wel geen gemeene paardenknecht. Eerst later is, door de listen en streken der bedienden, dit woord in minachting gekomen. Daarentegen vinden wij de afleiding van schelm van het Ind. dschelma, deugniet, zeer belangrijk. Onder de gedwongene afleidingen behoort, onzes inziens, die van uitstrekken, waarvan het denkbeeld van smart aandoen en smart lijden, en wenschen, in den zin van verlangen, d.i. zich verlengen, reikhalzend uitzien, zouden afkomen.
Naar ons begrip is uitstrekken eer met rust verwant. Doch wij moeten ons bekorten.
In de achtste of laatste Voorlezing behandelt hamaker de leer der zoogenaamde suffixen, d.i. woorden, die zich aan de wortels of afgeleide woorden aansluiten, en derzelver beteekenis wijzigen. Hier kunnen wij den Schrijver allerminst volgen, daar hij hier vooral de vreemde talen behandelt, dus voor ons groote Publiek minder belangrijk wordt, en ook, naar ons denkbeeld, zijner verbeeldingskracht te zeer den ruimen teugel viert. Hoe is het mogelijk, in ons eenvoudig voorzetsel van het woord vriend te vinden, zoodat de echtgenoot van de vrouw niet hetzelfde zou zijn als der vrouw, maar vriend der vrouw? Vraagt men nu, waarom er dan

{==17==} {>>pagina-aanduiding<<}
niet staat van der vrouw, zoo is het antwoord, (in de Noten) dat de casus-vormen in vele dialekten vernietigd zijn, en dat men oudtijds buiten twijfel van der vrouw gezegd heeft. Hoe kan men zoo iets zonder eenig gezag uit de Oudheid, alleen op de Hypothese eener zeer betwistbare afleiding uit het Deensch, aannemen! Immers van komt ook voor in de uitdrukking, de vijand van den Staat, en is er die nu de vriend van? Wan, zeef, maaijen, wand, mand, en het Hoogd. Mond (maan), mes en midden zouden allen eene afsnijding beteekenen. (Mond is niet het oorspronkelijke Hoogd. woord; dit was Mane, blijkens het Nibelungen-lied, waarvan het latere Mond dus de wriddhi is.) Waarom moet dat woord de halve maan beteekenen?
Onder de Aanteekeningen zijn er zeer belangrijke, zoo als over den oorsprong van het woord Sanskrit, over de Trojaansche namen; priamus, paris beteekenen bevallig, bemind, in het Indisch, en komen overeen met het thans in onze Letterkunde bekende Perzische Peri, van waar de moeder van artaxerxes II en cyrus parisatis (peris dochter) heette. De Dardaniërs, die men in het woord Tartan in den Bijbel, aan den Archipel, aan den Donau en aan de grenzen tusschen Assyrië en Medië vindt, waren waarschijnlijk deurwaarders (letterlijk deurmenschen of grenswachters). Volgens de opvatting van hamaker heeft ezechiël reeds van de Russen gesproken. (Hoofdst. XXXVIII vs. 3. Ook van der palm vindt hier een' volksnaam, niet het woord Hoofd.) Dat ulysses tot naar Britannië, het gewijde eiland der Kymriërs, zou gekomen zijn, komt ons voor, eene wat gewaagde gissing te zijn. Vernuftig is het, in Walcheren, blijkbaar reeds in de Romeinsche en Friesche tijden een heilig gewest, het eiland der Walkyriën of Schikgodinnen te vinden. Op bl. 235 lezen wij van een ver sacrum, als letterlijk gewijde jeugd, en dus ver als jeugd gebezigd. Doch het is bekend, dat de Ouden dikwijls hetgeen in ééne lente geboren was aan
de Goden

{==18==} {>>pagina-aanduiding<<}
toewijdden. Zij kunnen ook figuurlijk de jeugd de lente des jaars genoemd hebben: men weet, dat perikles eens zulk een beeld gebruikte. Om op eene bloote etymologische opvatting een nieuw woord, ver voor teelt, te scheppen, vinden wij te stout. Op bl. 238 wordt het bespottelijk genoemd, genserik (den bekenden Wandalen-Koning) van rijk aan ganzen af te leiden. Maar weet men dan niet, dat vee juist oudtijds den rijkdom uitmaakte; dat Pommeren, het vaderland der Wandalen, tot op den tegenwoordigen tijd toe, bijzonder rijk is in deze vogelsoort, en dat te Rome de Fabiërs wel naar boonen, de lentulussen naar linzen, cicero naar erwten, de bubulussen naar ossen, en de vitelliussen naar kalveren werden genoemd? Ten minste is die afleiding van genserik natuurlijker, dan die onze Schrijver voorslaat van verbondsheld (hansa, in plaats van ganse). Immers, bij de geboorte van genserik, toen hij dien naam bekwam, wist men zijne toekomstige grootheid nog niet. - Mater zou eigenlijk vrouw beteekenen, gelijk in het Sanskrit bhagini zuster. (Het verwondert ons, dat onze Schrijver hier niet aan begijn, geestelijke zuster, gedacht hebbe.)
En hiermede stappen wij van dit over 't algemeen uitmuntende werk af, met de overtuiging, dat de beroemde Schrijver, indien hij onze aanmerkingen op zijn werk had kunnen zien, zich daarover niet zou hebben gebelgd. Wij hebben gemeend, het stuk, 't welk eenen nieuwen weg in het gebied der Taalkunde opent, met eenige naauwkeurigheid te moeten nagaan en beoordeelen. Mogt iemand onder hamaker's Leerlingen den draad door dezen doolhof weder opnemen, waar hij dien, zoo geheel onverwacht, moest laten vallen!

Onderzoek naar de belangrijke uitwerkselen van het uitwendig gebruik der Veratrine in onderscheidene ziekten. Naar het Engelsch van A. Turnbull,

{==19==} {>>pagina-aanduiding<<}
door J. Turk, Med. Doct. Te Utrecht, bij S. Alter. 1835. In gr. 8vo. 105 Bl. f 1-10.

Den knaap, voor het leeren rijp geworden, werd vroeger door van haren voorzegd:

Haast zal men u door strenge meesters leeren, 
Wat taal Demosthenes verkondde in Pallas stad, enz. 

De kranke kon zich verzekerd houden, dat zijne ziekte meestal niet dan door groote flesschen, gevuld met walgelijke dranken, zoude bestreden worden. Thans wordt het leeren gemakkelijk gemaakt, en nutte kunst en wetenschap als ongemerkt medegedeeld. Ook den kranken kan tegenwoordig menig vermogend geneesmiddel in kleine hoeveelheid en als ongevoelig toegediend worden. Wij zijn, wat het laatste betreft, veel aan de Scheikunde verpligt. Zij heeft het krachtig beginsel van vele geneesmiddelen niet alleen leeren kennen, maar tevens zoo weten te scheiden, dat het op zichzelve verkregen, en, afgescheiden van het grover omhulsel, zuiver kan worden toegediend. Onder vele middelen, op deze wijze verkregen, neemt ook de Veratrine eene plaats in. De Engelsche Geneesheer turnbull (*) heeft hare aanwending tegen onderscheidene ziektevormen beproefd. Hij heeft daartoe den weg der uitwendige aanwending gekozen; eene geneeswijze, welke men niet dan goedkeuren kan, omdat de inwendige toediening, van wege de sterkwerkende eigenschappen van dit middel, aan bedenkingen onderhevig is, in elk geval een hoogst omzigtig gebruik zoude vereischen, en zelfs ook voor eene beperkte voorschrijving nog niet genoeg gekend is. Om te dezen tot eene meer stellige ondervinding te geraken, zal de door turnbull ingeslagen weg vooreerst wel de veiligste zijn. Naar de verschijnselen, bij de uitwendige aanwen-
{==20==} {>>pagina-aanduiding<<}
ding waargenomen, zal het inwendig gebruik slechts met vele omzigtigheid geoorloofd zijn. De ziekten, tegen welke de Doctor de Veratrine beproefde, zijn, naar het opschrift der Hoofdstukken, in welke dit onderzoek verdeeld is: aandoeningen van het hart, zenuwziekten, rheumatismus, verlamming,
waterzucht, jicht, amaurosis enz. Eene waarlijk belangrijke aanwinst, indien dit middel op den duur zoo aan de verwachting zal blijven beantwoorden, als het tot dusverre den Schrijver schijnt voldaan te hebben; getuige de waarnemingen, welke hier medegedeeld worden. In Engeland heerscht evenwel verschil over de hier geroemde werking. Sommigen stemmen met Dr. turnbull overeen; anderen verklaren, minder voldoende werking van de Veratrine gezien te hebben. Dit boeksken bevat grootendeels waarnemingen, weinig redenering. Het is door ondervinding voortgebragt; zij alleen kan derhalve over juistheid en waarde beslissen. De waarnemingen behooren in haar geheel gelezen te worden; eene gedeeltelijke mededeeling zoude geen nut hebben. Waar alles van de ondervinding afhangt, moet redenering haar oordeel opschorten. Turnbull schijnt zijne proefnemingen met voorzigtigheid in het werk te stellen: die dezelve kan en wil voortzetten, volge hem vooral in deze pligtsbetrachting na, welke men bij ongekende of minder bekende middelen jegens elken lijder verschuldigd is.




De Noormannen in Nederland. Geschiedenis hunner invallen gedurende de negende, tiende en elfde Eeuwen, met opgave van derzelver gevolgen, uit echte bronnen geput; door J.H. van Bolhuis, Phil. Theor. Mag., Lit. Hum. Doctor, Praeceptor aan de Latijnsche School te Utrecht. Te Utrecht, bij van Paddenburg en Comp. 1834. In gr. 8vo. 308 Bl. f 3-:

Onder de vele belangrijke punten onzer vroegere Geschiedenis, welke tot dusverre niet genoeg bearbeid waren, mag

{==21==} {>>pagina-aanduiding<<}
wel in de eerste plaats geteld worden de invloed, dien de strooptogten en de latere vestiging der Noormannen hier te lande gehad hebben op den burgerlijken, maatschappelijken, letterkundigen, staatkundigen en kerkelijk-godsdienstigen toestand van Noord-Nederland. Terwijl bij onze naburen een gibbon, een depping, een capefigue, een thierry en anderen hieromtrent een diepzinnig onderzoek gedaan en een helder licht verspreid hadden, was dit punt bij ons verwaarloosd gebleven. Belangrijk was uit dien hoofde de Prijsvraag, die het Provinciaal Utrechtsch Genootschap van Kunsten en Wetenschappen in 1831 uitschreef, waarbij gevraagd werd, vooreerst, eene uit echte bronnen geputte Geschiedenis van de invallen en togten der Noormannen en Deenen in Noord-Nederland gedurende de negende, tiende en elfde Eeuwen; en ten tweede, eene aanwijzing van derzelver invloed op den toestand des Volks uit alle de onderscheidene oogpunten, van welke wij zoo even melding maakten.
De Heer van bolhuis, Praeceptor aan de Latijnsche School te Utrecht, heeft de beantwoording dezer veelomvattende vraag ondernomen, maar het geluk niet gehad, den uitgeloofden Eereprijs te behalen. Hij heeft echter geene zwarigheid gemaakt, zijne Verhandeling in het licht te geven, en aan het oordeel van alle deskundigen te onderwerpen.
Niemand, die met oordeel dit stuk leest, zal dit eenigzins vermetel kunnen vinden, maar integendeel erkennen, dat hetzelve in allen opzigte verdiende het licht te zien. Na eene beknopte, doch welbewerkte Inleiding, splitst de Schrijver, naar aanleiding der vraag, zijne Verhandeling in twee Hoofddeelen. In het eerste, bl. 10-202, behandelt hij de Geschiedenis der invallen; terwijl hij in het tweede, bl. 203-307, derzelver invloed onderzoekt. Het eerste gedeelte, 't welk bijna twee derden van het geheel inneemt, is, naar het oordeel van Recensent, met zeldzame geleerdheid en onbezweken moed bearbeid. De Schrijver legt eene groote gemeenzaamheid aan den dag met de middeleeuwsche kronijken en levensgeschiedenissen, de echte bronnen, waaruit deze Geschiedenis moest geput worden, en die naauwkeurig aan den voet van elke bladzijde aangewezen zijn. Indien men met den rijkdom van hetgeen hier geleverd is vergelijkt de berigten bij van loon, wagenaar en bilderdijk, moet men wel erkennen, dat de Schrijver voor het eerst eene doorloopende en kritische Geschiedenis van de invallen der

{==22==} {>>pagina-aanduiding<<}
Noormannen en Deenen geleverd, en dus onze Letterkunde verrijkt heeft met een stuk, door hetwelk de studie van het bedoelde tijdvak eene groote schrede voorwaarts heeft gedaan.
Minder gelukkig is, naar ons oordeel, de Schrijver geslaagd in het tweede gedeelte zijner Verhandeling; en, ofschoon wij geheel en al onbekend zijn met de redenen, om welke de bekrooning geene plaats heeft gehad, zoude het ons toch niet verwonderen, dat deze gelegen waren in de mindere voortreffelijkheid van het tweede, in vergelijking van het eerste gedeelte. Wij kunnen ons wel voorstellen, dat de opgevers der vraag eigenlijk niet datgene bedoeld hebben, wat hier geleverd is. Niet dat het hier ontbreekt aan uitmuntende opmerkingen. Integendeel, men vindt hier zeer veel goeds, en wij althans vonden bijna niets, dan waarin wij den Schrijver gaarne gelijk geven, en zijne geleerdheid en scherpzinnigheid toejuichen. Maar wij vinden dit gedeelte niet volledig genoeg. Zoo zoude b.v. eene opzettelijke vergelijking van de gewoonten der Noordsche Volken ten aanzien der regtspleging, het straffen van misdaden enz. met onze vroegste Keuren van de XIIde en XIIIde Eeuw, zoo wij ons niet bedriegen, menig treffend oogpunt opgeleverd hebben. Zoo viel er omtrent de waarlijk verwonderenswaardige overeenkomst van de namen onzer steden en dorpen met die in Deenemarken, Noorwegen en Zweden oneindig veel meer te zeggen, dan hetgeen de Schrijver daarvan op bl. 279 en 280 vermeldt. Zoo hadden b.v. sommige bijgeloovige denkbeelden, sommige gebruiken in het burgerlijke leven, vele onzer vroegere burgerlijke wetten en instellingen, en een aantal woorden, welker oorsprong in het duister schuilt, door vergelijking met de Noordsche Oudheden kunnen opgehelderd worden. Het is hier de plaats niet, om dit verder te ontwikkelen; maar het is ons voorgekomen, dat de Schrijver in dit gedeelte zijner Verhandeling zich te veel uitsluitend heeft bezig gehouden met het groot aantal der nieuwere buitenlandsche Schrijvers, op welke hij zich op elke bladzijde beroept; terwijl wij naauwelijks aangehaald vinden eenige oudere en meer bijzondere bronnen,
b.v. de Themis Cimbrica, de Antiquit. Sueo Gothicae van loccenius enz., welke, hiervan zijn wij overtuigd, hem menig verrassend punt van overeenstemming en wezenlijk verband zouden hebben opgeleverd.
Hoe dit zij, wij zijn dankbaar voor al het goede, 't welk

{==23==} {>>pagina-aanduiding<<}
hier op eene oordeelkundige wijze bijeengebragt is, en waardoor het werk van den geleerden van bolhuis wel steeds eene blijvende waarde hebben zal.




Herinneringen uit het gebied der Geschiedenis, betrekkelijk de Nederlanden; door A.J. van der Aa. Te Amsterdam, bij J.C. van Kesteren. 1835. In gr. 8vo. 364 Bl. f 3-60.

Het was een zeer gelukklg denkbeeld van den verdienstelijken van der aa, een aantal door hem opgeteekende treffende voorvallen of aardige gezegden, die hij in uitgegevene of onuitgegevene schriften gelezen of uit den mond van geloofwaardige personen vernomen had, zijnen Landgenooten in dit boekdeel aan te bieden. De doorlezing er van zal niet slechts eenige uren op eene onderhoudende en dikwijls vervrolijkende wijze doen doorbrengen, maar tevens tot godsdienstigen zin, vaderlandsliefde, moed in gevaren, onbekrompen menschenmin en andere deugden opwekken, die ons hier, in talrijke voorbeelden van verdienstelijke Landgenooten, uit verschillende tijdvakken en uit onderscheidene rangen der maatschappij, aanschouwelijk worden voorgesteld; terwijl de zucht tot de beoefening van Vaderlandsche Geschiedenis en Biographie, en tot de nadere kennismaking met die bronnen, uit welke hier geput is, of tot het ontginnen van andere soortgelijke, daardoor gelijktijdig, ook bij jonge Letterminnaars, kan worden verlevendigd.
Men mag in eene zoo gemengde verzameling, uit bijna tweehonderd afzonderlijke artikelen zamengesteld, niet verwachten, dat alles evenzeer belangrijk wezen zou; maar er wordt niets in gevonden, dat zich niet met genoegen lezen laat, veel minder iets, dat het geheel zou ontsieren. Eene bijzondere waarde wordt den bundel bijgezet door zoodanige letterkundige bijzonderheden uit vroegeren, en anecdoten meestal uit lateren tijd, - waaronder vele, die tot de dagen van den Belgischen opstand en zijne gevolgen behooren, - welke men hier voor het eerst in druk aantreft; door eenige levensbeschrijvingen van verdienstelijke Nederlanders, uit echte bescheiden opgemaakt, zoo als die van den geleerden ingenhousz, Lijfarts van Keizer jozef II, en anderen; door de aanwijzing en verbetering van onjuiste opgaven in meer dan één wetenschappelijk Woordenboek, en eindelijk

{==24==} {>>pagina-aanduiding<<}
door de talrijke ophelderende Noten aan den voet der bladzijden, door welke de lezer met de levensbijzonderheden der in den tekst vermelde personen bekend gemaakt of daaraan herinnerd wordt.
Deze Herinneringen zijn zonder eenige orde ter nedergesteld, en zulks, gelijk de Voorrede ons leert, met opzet, om, getrouw aan het oude zeggen, dat verscheidenheid vermaakt, het luimige met het ernstige af te wisselen. Rec. betuigt, dat deze reden hem voorkomt niet genoegzaam op te wegen tegen die, welke eenige orde zoude doen verlangen, het zij die orde geregeld ware naar de historische opvolging, door de verzameling van zoodanige trekken, die tot de beoefening van verwante deugden aansporen, of althans door de bijeenvoeging van diegenen, welke op denzelfden persoon betrekking hebben. Wel heeft de Verzamelaar het gemis, door dit gebrek aan alle rangschikking veroorzaakt, door de opgave van den Inhoud en een achteraan gevoegd Naamregister trachten te vergoeden; dan het schijnt ons toe, er niet genoegzaam door hersteld te zijn.
Deze aanmerking ware nogtans achterwege gebleven, indien niet Rec. haar den geachten Verzamelaar ter overweging had willen geven, tegen den tijd, dat hij, onder denzelfden of een' anderen titel, een' tweeden soortgelijken bundel ter perse legt, of ons door de levering van een' tegenhanger van dit boek, in den toegezegden Spiegel voor Nederlandsche Vrouwen, gaat onthalen.
Hartelijk wenschen wij, dat hij tot dit een en ander moge worden aangemoedigd door een ruim vertier van dit zijn werk, en er in bijgestaan door de oordeelkundige aanwijzing van bronnen en levering van bijdragen, tot welke hij zijne Landgenooten minzaam en bescheiden uitnoodigt.




De vrijheid van Godsdienst-oefeningen in Nederland verdedigd. Pleitrede door Mr. A.M.C. van Hall, practiserend Advokaat te Amsterdam. Te Amsterdam, bij W. Messchert. 1835. In gr. 8vo. 62 Bl. f :-60.

De verdraagzaamheid onzes tijds maakt zich wel eens de berisping waardig, die ik haar onlangs door een' mijner vrienden hoorde geven in de snedige vraag: ‘of zij ook alleen voor de ketters

{==25==} {>>pagina-aanduiding<<}
gunstig is en de overorthodoxen uitsluit?’ Men gevoele, hoe zij in dit geval alle aanspraak op den titel en den lof van Christelijke liefde verliezen zou. - Broes, de Kerk en de Staat, D. I. bl. 141.
Met groote belangstelling namen wij deze Pleitrede in handen. Schoon toch de geest, die in dezelve heerscht, ligtelijk van voren te gissen was, zoo kan het evenwel niet onbelangrijk geacht worden te hooren, wat een bekwaam Regtsgeleerde over eene zaak, waarop aller aandacht thans gevestigd is, in het midden gebragt heeft. - Na van den inhoud verslag te hebben gedaan, wenschen wij ons gevoelen over dit stukje, met onderwerping echter aan bevoegder oordeel, kortelijk mede te deelen.
Na eene inleiding over den aard der taak, hem opgelegd, en over verdraagzaamheid, gewetensvrijheid en gewetensdwang in het algemeen, gaat de Redenaar over tot de verdediging der beklaagden. Deze waren de Ex-Predikant scholte en negen personen, die beschuldigd ware, eene Godsdienstoefening onder de gemeente Vuren te hebben geleid en bestuurd. Veroordeeld zijnde tot eene geldboete door de Regtbank van Tiel, hadden zij geappelleerd op die van Arnhem, voor welke de onderhavige Pleitrede werd uitgesproken. Dezelve wordt verdeeld in drie Hoofddeelen. Het eerste tracht aan te toonen, dat art. 291, 292 en 294 van het Strafwetboek, krachtens welke deze beklaagden door de Regtbank van Tiel zijn veroordeeld, hier te lande in onbruik zijn geraakt, en dat daaraan uitdrukkelijk door de Grondwet is gederogeerd.
De Spreker merkt aan, dat wij deze bepalingen der Fransche wet ontvingen in het jaar 1811, te gelijk met het knellende juk van den vreemden Despoot; dat die verordeningen vreemd waren aan onzen vrijen bodem; dat, daar die artikelen aan het Gouvernement het regt laten, om alle vereenigingen te beletten, en dus ook de Godsdienstoefeningen, zulks eene enge verdraagzaamheid daarstelt, die juist het tegendeel is van ware Godsdienstvrijheid; dat vroeger dergelijke bepalingen in ons Vaderland niet bestonden. Streng werden deze verordeningen gedurende de Fransche overheersching toegepast. Zij waren wapenen, den dwingeland waardig, om alle vereenigingen (zelfs studentengezelschappen en

{==26==} {>>pagina-aanduiding<<}
danspartijen) uit elkander te drijven, als zij niet door den Prefect waren geautoriseerd. Maar na den val van den dwingeland werd art. 291 enz. van het Code Pénal niet meer toe gepast. Het verviel in ongewoonte, omdat het tegen de echte gewetensvrijheid streed, onschadelijke vereenigingen, die een godsdienstig doel hadden, te beletten. Hoe dikwijls werd het verlof tot het houden van allerlei bijeenkomsten niet gevraagd, en toch de gewaande overtreder niet gestraft! - Men zou dus kunnen beweren, dat door deze desuetudo de wet zelve als geabrogeerd beschouwd konde worden. De Heer van hall haalt hier aan l. XXX. § 2. Dig. de Legibus, merlin in voce Usage, en toullier I. n. 151.
Voorts beroept zich van hall op den regtsregel: ratione legis cessante cessat lex, en beweert, dat bovengemelde bepalingen, als voor het Fransche Keizerrijk passende, een hors d'oeuvre zijn onder onze instellingen, onder onze zeden.
De stelregel, in Godsdienst en Regtswetenschap evenzeer geëerbiedigd: Niemand mete met tweederlei maat, wordt vervolgens aangevoerd, en gewezen op de sekten der Zwijndrechters en Polsbroekers, die geduld zijn geworden.
De Spreker gaat nu over, om te bewijzen, dat de Grondwet genoemde artikelen van het Strafwetboek uitdrukkelijk heeft afgeschaft.
De bepaling van art. 190 der Grondwet: De volkomene vrijheid van godsdienstige begrippen wordt aan elk gewaarborgd, kan wel niet den loop der gedachten bedoelen; want gedachten zijn tolvrij; en cogitationis poenam nemo patitur. Derhalve waarborgt dit artikel de vrijheid, om godsdienstige begrippen aan den dag te leggen, zoo dit slechts geene wanorde veroorzaakt. Te beweren toch, dat Godsdienstvrijheid bestaanbaar is met belemmering van Godsdienstoefening, is alleen een voorwendsel, dat vroeger reeds de Spaansche dwingelandij gebruikt heeft, toen zij de Hervormden hier te lande vervolgde. - De Grondwet bepaalt voorts in art. 191 gelijke bescherming voor alle bestaande gezindheden. Van hall meent, dat de Staat, op grond eener fijngesponnene uitlegging van het woord bestaande, geene vrijheid van Godsdienstoefening mag weigeren, te minder daar art. 193 der Grondwet aldus luidt: Geene openbare oefening van Godsdienst kan worden belemmerd, dan ingevalle dezelve de openbare orde of veiligheid zou kunnen storen; en art. 196 be-
{==27==} {>>pagina-aanduiding<<}
paalt: De Koning zorgt, dat geene Godsdienst gestoord wordt in de vrijheid van uitoefening, welke de Grondwet waarborgt. De Grondwet bedoelt dus, bij onbepaalde vrijheid, alleen beperking van wanorde. Zoo dacht er ook over g.k. van hogendorp. (Bijdragen, VIII. bl. 351-355) die zelf Praesident was der Commissie tot zamenstelling der Grondwet; zoo denkt er over Prof. roijaards, in zijn Kerkelijk Regt, D. I. bl. 227 en volg.
Door de Grondwet is derhalve aan de Fransche wet gederogeerd, volgens den regel: posteriora derogant prioribus. Zoo heeft men ook vroeger geoordeeld ten opzigte van een dekreet des Keizers rakende de Joden, hetwelk door den Minister van maanen verklaard is voor niet meer verbindende na de invoering der Grondwet. Om dit nog meer aan te dringen, beroept zich van hall op het gevoelen der Fransche Regtsgeleerden dupin aîné en anderen, die de bedoelde artikelen van het Code Pénal door art. 5 van het Fransche Charter voor afgeschaft houden, alsmede op de handelwijze van het Fransche Gouvernement, hetwelk, in de maand Mei van dit jaar, aan den Prefect van het Departement Saône-et-Loire verboden heeft, de Zwitsersche Zendelingen, die aldaar predikten, langer te vervolgen of er hun hinderlijk in te zijn.
Eindelijk haalt hij een vonnis aan, in het jaar 1822 gewezen door de Regtbank van Amsterdam in de zaak van den Israëliet heschel lehre, die, wegens het houden eener Godsdienstoefening in zijn huis, voor de Correctionele Regtbank vervolgd werd; bij welk vonnis de beschuldigde is vrijgesproken; terwijl hetzelve, nadat daarvan door het openbare Ministerie was geappelleerd, door een arrest van het Hoog Geregtshof te 's Gravenhage is bekrachtigd.
Wij zijn eenigzins uitvoerig geweest in de opgave van den inhoud des eersten deels dezer Pleitrede, omdat het ons voorkwam, dat dit van grooter aanbelang is, dan de beide volgende, waaromtrent wij nu kort kunnen zijn.
Het tweede Hoofddeel heeft ten onderwerp de ontoepasselijkheid der gemelde artikelen op hetgeen door de beklaagden is verrigt. De Redenaar beweert, dat de beklaagden geene ongeoorloofde vereeniging hebben daargesteld. De geestelijke vereeniging toch, waarvan zij spreken, kan zeker niet een Genootschap, in den gewonen zin, genoemd worden. Hier spreekt van hall over de onzigtbare Kerk, en het deel-
{==28==} {>>pagina-aanduiding<<}
genootschap aan dezelve. Die band nu kan door geen wetsartikel verbroken of ontbonden worden. Is deze eenheid eene hersenschim, waarom dan toch de aanhangers van een droombeeld vervolgd? De Romeinen hebben er ook zoo over gedacht. Zie l. I. § 1. Dig. de Colleg. et Corp. Zij vervolgden geene godsdienstige gezindheden of bijeenkomsten krachtens verbodswetten tegen collegia illicita. - Voorts stelt de vereeniging van gevoelens nog geen Genootschap daar. Ten onregte wordt aldus de vereeniging der Christenen genoemd; want er zijn geene Hoofden, die noodwendig tot een Genootschap behooren. De bediening van Diakenen en Ouderlingen is alleen kerkelijk. Zij zijn eerder Dienaars dan Hoofden. Hier bestaan geene aanvoerders, geen bepaald eedverbond. De beschuldiging zelve spreekt van geene Club, maar van eene dienst, die verrigt werd. - De naam van Associatie kan hier ook daarom niet worden toegepast, omdat er geen doel bestond, om op bepaalde tijden bijeen te komen, hetwelk, volgens den Staatsraad berlier, de verbodene Associatie karakteriseert. - Eindelijk verdedigt van hall diegenen, welke hunne huizen of erven ten gebruike voor de Godsdienstoefeningen hebben afgestaan.
Het derde deel der rede dient, om de geoorloofdheid van de daden der beschuldigden in het licht te stellen. Dit is het kortste van de drie, gelijk het eerste het uitgebreidste is.
Als Bijlagen vindt men nog, ten slotte, A. Vonnis van 5 Aug. 1835 van de Arnhemsche Regtbank, confirmerende dat van de Regtbank van Tiel. B. Extract uit de minuten, berustende ter Griffie van de Regtbank van Eersten Aanleg, zitting houdende te Leeuwarden, d.d. 8 Aug. 1835. En C. Dagvaarding van de Gorinchemsche Regtbank aan van dezelfde overtreding der wet beschuldigden, en de Considerantia van het vonnis, door die Regtbank gewezen d.d. 7 Oct. 1835.
Indien het ons nu vergund moge zijn, ons gevoelen te zeggen over eene zaak, welke voornamelijk tot het forum der Regtsgeleerdheid behoort, zoo is het ons voorgekomen, dat het eerste deel dezer Pleitrede, hetwelk zuiver juridisch is, verreweg het meeste afdoet; en schromen wij niet te erkennen, dat de Heer van hall, wat de hoofdzaken betreft, voldoende bewezen heeft: 1. dat het beletten van godsdienstige zamenkomsten in ongewoonte (desuetudo) is geraakt; 2. dat de Grondwet volkomene vrijheid van Godsdienstoefe-
{==29==} {>>pagina-aanduiding<<}
ning waarborgt, zonder eenigen anderen maatstaf, of eenige andere beperking, dan dat dezelve de openbare rust niet store; en 3. dat het Gouvernement derhalve, aangezocht tot het wettigen dier vrijheid, dit, volgens de algemeene verdraagzaamheid, welke de geest onzes tijds vordert, niet mag weigeren.
Het tweede gedeelte der rede zou men min belangrijk kunnen noemen, daar er reeds in het eerste bewezen was, dat de Grondwet aan de aangehaalde artikelen van het Code Pénal derogeert, en het dus minder gepast kan schijnen, nu weder te gaan bewijzen, dat de handelwijze der beklaagden niet in de termen dezer artikelen valt.
In het derde deel, eindelijk, straalt het ten duidelijkste door, dat van hall zelf tot de partij der beklaagden behoort. Zoo zegt hij b.v., dat zij door vaste beginselen geleid worden, te midden van eene algemeen heerschende, onwillekeurig algemeen erkende beginselloosheid; hij acht hen als burgers hoog (schoon hij zelf de scheiding afkeurt); hij noemt hunne bewegingen in kerkelijke zaken een teeken van leven, enz. Deze gevoelens zijn de onze in geenen deele. Maar wat de Spreker zegt van het niet gevaarlijke van de bijeenkomsten dier lieden, en wat hij beweert aangaande de vergunning tot vrijheid van Godsdienstoefening, als zijnde de beste weg tot rust, dit schijnt ons toe waar te zijn. Erkend toch of niet erkend, de scheuring bestaat. Onderscheidene gemeenten zijn in zichzelve verdeeld; zij gelijken aan de voeten van het beeld, door nebucadnezar opgerigt, en hoe zoude zich leem en ijzer vereenigen?
Men houde echter wel in het oog, dat wij hiermede de handelwijze van scholte c.s. geenszins willen hebben goedgekeurd, gelijk de Heer van hall zulks doet in de beide laatste deelen zijner rede; maar alleenlijk de vraag: ‘Kan het Gouvernement aan eene godsdienstige sekte, welke de openbare orde niet stoort, vrijheid van Godsdienstoefening weigeren?’ met neen willen beantwoord hebben. De redenen van dit ontkennend antwoord zullen, hopen wij, uit het bovenstaande duidelijk zijn. Wij wenschen derhalve, dat het gerucht bewaarheid moge worden, dat de Regering tot het toestaan dier vrijheid geneigd is, opdat de verdraagzaamheid onzes tijds niet langer ook in dit opzigt de beschuldiging verdiene van den scherpzinnigen broes, hier

{==30==} {>>pagina-aanduiding<<}
boven aangehaald, alsmede door van hall bl. 3 zijner Pleitrede, en opdat alzoo, door het dulden van een geringer kwaad, (dat er namelijk weder eene sekte in het Christendom meer zij) een grooter (wanorde en inconsequentie) vermeden worde!




Silvio Pellico, over de Pligten. Door Jan-J.F. Wap, Leeraar bij de Koninklijke Militaire Akademie. Te Breda, bij F.P. Sterk. 1835. In gr. 8vo. 22 en 270 bl. f 2-40.

Toen wij in dit Tijdschrift, Junij 1834, silvio pellico's tien jaren Gevangenis, of Gedenkschriften, aankondigden, merkten wij, tot lof van den vrijzinnigen en echter godsdienstigen denktrant des Schrijvers, reeds aan, dat hij steeds zijnen troost in den Bijbel zocht, en dat hij, zoo men hem, wegens uiterlijke kerkgemeenschap en aankleving van deze of gene geloofsbegrippen en gewoonten, als Roomschgezinde beschouwen wilde, echter in overtuiging en beoefening zoo echt Protestantsch was, als immer mogelijk is. Te regt gaven wij aan pellico dien lof: want het is niet het omhelzen van deze of gene leerstelling, het gehecht zijn aan dit of dat kerkelijk gebruik, noch ook de verwerping van eenige kerkelijke instelling, welke den waren Protestant, als zoodanig, kenschetsen. Neen! het grondbeginsel van vrij onderzoek, onafhankelijk van kerkelijke bepalingen, en gepaard met het geloof in jezus als den christus, dit alleen maakt den Protestant; en hij, die daaraan vasthoudt, is, als zoodanig, onze broeder, ofschoon hij, ten gevolge eener van jongs af ontvangene rigting in zijne wijze van beschouwen, het Catholicismus, waarin hij is opgevoed, blijve aanhangen. Het is dan wel zeer liefdeloos, en verraadt tevens gebrek aan inzage van den aard des Protestantendoms, wanneer de Vertaler van pellico's werk over de Pligten, hetwelk nu voor ons ligt, hetgeen wij bevorens, ter aanbeveling en in een' geest van broederlijke verdraagzaamheid, zeiden, aan domheid toeschrijft (zie de noot op bl. 14 van het Voorberigt). En voor zoo ver die Vertaler, de bekende wap, zich ergert aan ons ontsnapte woordherhaling in den eersten volzin der bedoelde recensie, verwijzen wij hem naar zijn eigen geschrijf, (bl. 22 Voorb.) waar men in éénen vol-
{==31==} {>>pagina-aanduiding<<}
zin, op eene hinderlijke wijze, het woord
vervullen herhaald vindt, of naar een' Germanismus als bemerking (bl. 18 Voorb.): maar genoeg hierover. Hij leere de pligten, gelijk die door pellico worden voorgesteld, wat beter in beoefening brengen; dan zal hij zich over zijne redelooze hatelijkheid tegen ons Tijdschrift schamen!
Ook het thans aangekondigde werk van pellico, schoon de geest der Roomsche Kerk daar meer in doorstraalt, dan in 's mans Gedenkschriften, is voor alle belijders van het Christendom bruikbaar en leerzaam. Den Roomschgezinden zij het inzonderheid aanbevolen. Stijl en voordragt zijn den beroemden, of (gelijk wij hem te voren, volgens eene overbekende spraakfiguur, betitelden) den niet onberoemden, pellico waardig. De getrouwe vertaling door eenen Roomschgezinde, gelijk zij ons thans geleverd wordt, is ons meer welkom, dan eene gewijzigde navolging door een' Protestant, omdat men uit eene woordelijke vertolking den Schrijver zelven beter kan leeren kennen, de Protestantsche lezers het oordeel des onderscheids wel niet zullen missen, en de Roomschgezinden, in ons land, behoefte hebben aan zedekundig godsdienstige schriften; eene behoefte, waarin, door overbrenging van werken als het onderhavige, uitnemend voorzien wordt.




Dichterlijke Tafereelen uit den Bijbel. Door A.J. Schröder. Iste Stukje. Te Amsterdam, bij G.J.A. Beijerinck. 1834. In gr. 8vo. 70 Bl. f 1-10.

De Schrijver biedt, in zijn Voorberigt, deze Tafereelen met zedige bescheidenheid aan, als ‘proeven eener dichtmatige behandeling van Bijbelstoffen’: ‘zij bevelen zich niet aan,’ zegt hij, ‘door eene hooge poëtische vlugt, maar houden tusschen deze en eene bloote berijming van het geschiedverhaal het midden.’ Rec. zou ze echter nog wel wat hooger willen stellen, en hem eene goede poëtische vlugt niet ontzeggen, al is hij ook niet zoo stout als sommigen, die, wanneer zij slechts even de wieken kunnen bewegen, terstond wanen, dat zij de zon in het aangezigt kunnen vliegen. - Te regt oordeelt de Schrijver, dat eenige Bijbelsche geschiedverhalen rijke dichtstof kunnen opleveren; en gansch niet ongelukkig heeft hij er twee daaruit geko-
{==32==} {>>pagina-aanduiding<<}
zen, johannes, den Dooper, en jeftha's Offer. Misschien is het laatste een wat veel beschreven en bezongen onderwerp, zoodat het eenigzins onder de loci communes behoort, en hierdoor zoo wel, als door zijne mindere aangenaamheid en belangrijkheid, moeijelijker te behandelen wordt. - Over het geheel heeft Rec. deze beide stukken, bij welker eerste hij zich vooral bepalen zal, met bijzonder genoegen beschouwd: de nadere betuiging hiervan, en tevens de eene of andere bedenking, onder de beschouwing opgekomen, moge den schilder dezer Tafereelen ongevallig noch onnuttig zijn.
Het eerste onderwerp, johannes, de Dooper, is in vier tafereelen voorgesteld: de prediking en doop in de woestijn, de doop van Jezus, Johannes voor Herodes en in de gevangenis, de dood des Doopers. - Het eerste tafereel begint met hem voor te stellen als in den avond biddende, waarin vooral deze godsdienstige verrigting wel en waardig is uitgedrukt, en de daarvoor gebruikte voetmaat is ook zeer gepast, b.v. bl. 6:

‘Hij knielt en bidt en rigt zich tot den eeuwgen Vader, 
In stijgende aandacht van den hoog verrukten geest, 
Hij zoekt Hem niet vergeefs! - De Onzigtbre komt hem nader, 
Wiens naam hij in de sterren leest.’ 

Dit metrum zou Rec. dan ook liever, bl. 7 van boven, gehouden hebben, tot daar het bij de beschrijving van den morgenstond, waarin de Dooper tot zijn werk ontwaakt, dus gepast verandert:

‘Heerlijk kleuren de Oosterglansen 
Met een' stroom van purperrood 
Canans vruchtbre heuveltransen, 
Die een milde dauw begoot.’ enz. 

Het is (om dit in 't voorbijgaan te zeggen) sedert eenigen tijd meer mode bij de Dichters geworden, het metrum telkens naar het onderwerp te veranderen: somtijds kan dit ook zeer goed gaan, en gelukkig treffen; maar het kan ook al te springerig worden, en den deftigen gang verhinderen: ‘est modus im rebus, sunt certi denique fines.’ De zoo even genoemde beschrijving ls over 't geheel dichterlijk en levendig; en daarom zou Rec. de volgende stijve of platte

{==33==} {>>pagina-aanduiding<<}
uitdrukkingen daaruit willen missen: ‘Moed is zijn houding toegedeeld’; ‘op het bleek en achtbaar wezen is de onthouding klaar te lezen’: ‘'t digte ruig der zwarte haren’, dat ‘daalt van de ongeschoren kin’, komt hem niet zeer achtbaar, maar eer haveloos voor; en zou ook ‘'t hulsel’ van den Dooper wel ‘afkeer’ hebben kunnen ‘wekken’? - Verder schildert schröder hier slechts éénen Pharizeër, met name obed, die tot joannes en, door deszelfs rede getroffen, tot inkeer komt. De fictie is op zichzelve niet te laken; maar zou, bij een grooter aantal van Pharizeërs, de stoutmoedige rede des Doopers: ‘Gij addrenteelt! - wat dreef u herwaarts heen te gaan?’ niet in nog treffender contrast gestaan hebben? De Dichter had er dan evenwel één' kunnen voorstellen, die zich van de anderen onderscheidde, en boete deed. Zou ook, in vergelijking van het hier gestelde: ‘Zie, God slaat reeds van uit den hoogen De bijl aan 
{== afbeelding 	==} {>>afbeelding<<}
    
 alouden stam, Om elken tak straks neer te vellen’ enz., het eenvoudige, (matth. III:10) ‘Reeds ligt de bijl aan den wortel der boomen: alle boom dan’ enz., niet teekenachtiger en krachtiger zijn?
In het tweede tafereel vooronderstelt de Dichter, dat de Doop van jezus in het aanzien van het volk geschied is, en dat joannes hem reeds te voren gekend heeft. Het eerste blijkt uit de geschiedenis, matth. III:13-17, niet; en vergelijkt men er joan. I:31-34 mede, dan wordt noch dit, noch het laatste waarschijnlijk. De Dooper schijnt jezus te voren niet gekend, nu eerst een gesprek, waaruit hij van deszelfs zedelijke voortreffelijkheid overtuigd werd, met hem gehad, maar hem niet vóór den op hem stralenden lichtglans voor den Messias erkend te hebben. - Het nederdalen van het hemelsch licht op jezus is door den Dichter zeer wel beschreven. Had hij ook van de bijzonderheid, die lucas, H. III:21, vermeldt, dat jezus bij die gelegenheid bad, geen goede partij kunnen trekken? (Bl. 17 zou men voor in 't dak liever lezen in 't huis, want ‘liefde en vrede’ kunnen wel gezegd worden ‘te wonen onder’, maar niet ‘in het dak.’ Zoo is het ook in dezen regel, bl. 3: ‘Geen menschlijk dak doet ēr een' zwakken lichtstraal schijnen’; liever: ‘Geen menschenwoning doet een' zwakken’ enz.)

{==34==} {>>pagina-aanduiding<<}

In het derde tafereel zijn twee fictiën. De eerste is op zichzelve niet ongelukkig, maar wat droog voorgesteld: een leerling des Doopers komt hem berigt brengen van de uitwerking van deszelfs pogingen, maar ook van de onwettige verbindtenis van herodes met herodias. De tweede fictie, joannes te Tiberias, toen de Vorst zijne gemalin voor het volk opvoert, is veel levendiger voorgedragen; maar in zoo verre misschien minder gelukkig, omdat het niet genoeg historische waarschijnlijkheid schijnt te hebben, dat joannes dus terstond en openlijk, bij eene feestelijke gelegenheid, zijne stem uit de menigte verheft, om hem te bestraffen.
Het vierde tafereel, eindelijk, stelt eerst de bezending van joannes aan jezus voor; en hoewel het op zijn minst onzeker is, of het hier, volgens matth. XI:3, gestelde wel het eigen gevoelen des Doopers was, zoo is het nogtans goed gedicht, en staat in een gelukkig contrast met deszelfs daarop volgenden dood, hem eerst door eenen leerling aangekondigd, met kalmte door hem gehoord, met kloekmoedigheid door hem ondergaan: het laatste had welligt iets krachtiger kunnen voorgesteld zijn.
In de behandeling van het tweede onderwerp, jeftha's Offer, wordt eerst de overwinning van dezen held over 't geheel wèl geschilderd. Hierop volgt een koorgezang van het zegevierend huiswaarts keerende leger, ook in 't algemeen vrij wel, maar het mogt misschien hier en daar wat feestelijker zijn. Zeer gepast wordt dit gevolgd door het opkomen der zingende reijen van maagden, met mirjam, de dochter van jeftha, aan het hoofd. De zamenspraak van den vader met zijne dochter, eerst den volgenden dag, om haar zijne gelofte te ontdekken, heeft iets koels en stijfs, te weinig pathos in deze omstandigheid. Het laatste afscheidslied van mirjam is zacht en schoon. Het slot, de opoffering zelve, is kort en treffend voorgesteld.
De versificatie dezer gedichten is doorgaans vloeijend. Op enkele plaatsen vindt men eene gaping van klinkers, die moesten smelten; b.v. bl. 10, drage, of; bl. 18, nijvre oefening; bl. 29, ellende eindloos, en zoo elders. - Me voor men, bl. 23 en eld., hoe dikwijls ook vroeger en later gebruikt, komt Rec. niet verkieslijk voor, omdat onze taal geene dergelijke verkortingen toelaat, en me eigenlijk het verzachte mij is. - De afkapping der i van ik, die vooral

{==35==} {>>pagina-aanduiding<<}
na een' medeklinker hard is, en hier nog al dikwijls voorkomt, b.v. in de zamenspraak van jeftha, bl. 60, 61, verscheidene malen, (wierd 'k, moest 'k, dat 'k, enz.) zou de Dichter liever moeten vermijden. - Voor het gebrekkige, hetgeen mij komt gemoet, (bl. 61) zou men daar beter lezen: Het eerst, dat mij ontmoet, of al wat mij 't eerst ontmoet. - Op regels, als deze, waarin eene korte lettergreep lang gemaakt is, zij de Dichter opmerkzaam! b.v. bl. 27: ‘Hij wenscht niets vuurger, dan dit heil steeds 
{== afbeelding 	==} {>>afbeelding<<}
    
 volmaken; of bl. 51: En als nu ook 
{== afbeelding 	==} {>>afbeelding<<}
    
 muzijkrei’ enz. - Doch genoeg! dit zijn kleinigheden, die wel niet moeten veronachtzaamd, maar die door oplettendheid ligtelijk verbeterd kunnen worden. Over het geheel heeft de Heer schröder zuik eene proeve van zijn dichterlijk gevoel en dichtvermogen gegeven, dat men niet ongaarne, van tijd tot tijd, zonder dat hij zich overhaaste, meer in dezen trant van hem verwachten zal. Moge het, naar zijnen wensch, bijdragen tot hoogschatting van den Bijbel, ook als middel ter voldoening van de zucht naar het schoone, zoo wel als van de godsdienstige behoefte!




Scipio en de Spaansche Bruid. Treurspel, in vijf Bedrijven, door W.H. Warnsinck, B.z. Te Amsterdam, bij M. Westerman en Zoon en C. van Hulst. 1833. In kl. 8vo. 4 en 86 bl. f :-50.

Tot regtvaardiging onzer late aankondiging van dit, volgens den titel, in 1833 uitgegevene Treurspel, merken wij aan, dat het ons niet slechts eerst in September 1835 is toegezonden, maar dat het ook eerst in datzelfde jaar, bij de vertooning, het licht heeft gezien; zoodat het jaartal, op den titel vermeld, wel den tijd der goedkeuring bij Heeren Commissarissen van den Amsterdamschen Schouwburg, maar geenszins dien der openlijke uitgaaf, schijnt aan te duiden.
De Heer warnsinck, niet alleen als Dichter, maar ook als Tooneeldichter, uit vroegeren arbeid reeds gunstig bekend, heeft nu voor het eerst zijne krachten aan het Treurspel beproefd. Dat stijl, taal en versificatie in het algemeen voldoende, doorgaans zuiver en dikwijls schoon zijn, kan

{==36==} {>>pagina-aanduiding<<}
men vooraf reeds vermoeden. Eenige vlekjes echter vielen ons in het oog. Zoo lezen wij, bl. 11, Aphro
{== afbeelding 	==} {>>afbeelding<<}
    
e, in plaats van Aphro
{== afbeelding 	==} {>>afbeelding<<}
    
te met den klemtoon op de voorlaatste lettergreep, gelijk het had behoord. Bl. 14: Neen, vriend! dat gij daarvoor het grootste loon ontvang'! Doch de tweede persoon heeft, ook in de zoogenaamde aanvoegende wijze, ontvangt, geenszins ontvange of ontvang', gelijk in den eersten en derden persoon; en die t in ontvangt mag niet worden onderdrukt. Bl. 46 staat er: 't Waar' dollen overmoed; maar het zelfstandig werkwoord wezen of zijn heeft aan wederzijde den eersten naamval, zoodat die accusativus hier misplaatst is. Ook op andere plaatsen meenen wij wel eens den vierden voor den eersten naamval te hebben ontmoet, en omgekeerd; terwijl wij bovendien op eenige spel- en drukfeilen hebben gestuit, van welke laatste wij hier alleen aanstippen bl. 22. vs. 10: ‘Wat hoorde ik? - ducht verraad van [
{== afbeelding 	==} {>>afbeelding<<}
    
] gevangen maagd;’ welk 
{== afbeelding 	==} {>>afbeelding<<}
    
, dat hier en soms elders verkeerdelijk lang genomen wordt, door drukker en corrector vergeten is.
Wat nu de hoofdvereischten, vinding, uiteenzetting, karakterschildering, hartstogten en ontknooping, aangaat, in dit alles zal men den begaafden, geoefenden en met het tooneel bekenden Dichter ontwaren. Zeer gelukkig is de geveinsde flamincus met zijn' vertrouweling murena bijgebragt, om verwikkeling aan het stuk te geven, en eene catastrophe te doen ontstaan bij een gebeurtenis, die anders meer dramatisch dan tragisch is. En ja! in weerwil van die verwikkeling, en niettegenstaande die beide verraders sneven, komt ons toch nog, naar ons onderwerpelijk en feilbaar gevoel, het stuk, als geheel beschouwd, niet eigenlijk tragisch voor; doch dit ligt in de stof, en niet in de bewerking: deze is welgeslaagd, ook met opzigt tot de indeeling van het voorvallende, de aaneenschakeling der tooneelen en den voortgang der handeling. Treffend is het slot van het derde bedrijf, waar wij niet anders (zoo de bekende geschiedenis ons niet het tegendeel verwachten deed) dan de zegepraal van den snoodaard flamincus, en den val van mandonia in den haar gespannen strik, zouden kunnen te gemoet zien. Verrassend en natuurlijk is de wending in het vierde bedrijf; en in het vijfde vertoont zich scipio, bij

{==37==} {>>pagina-aanduiding<<}
de door hemzelven bewerkte ontknooping, de teruggaaf van mandonia aan haren bruidegom allucius, in al zijne zedelijke grootheid. De strijd tusschen liefde en pligtbesef wordt alzoo heerlijk bij den held van het stuk beslecht, gelijk die te voren met veel waarheid was voorgesteld. Wij twijfelen niet, of, bij eene goede uitvoering, zal dit stuk ten tooneele steeds wèl bevallen; hetgeen dan den Dichter moge aanmoedigen, om het thans door hem beproefde, zoo verhevene en moeijelijke, kunstvak verder te beoefenen.

De Verloofden, eene Milanesche Geschiedenis uit de zeventiende Eeuw, door A. Manzoni. Naar het Italiaansch. III Deelen. Te Groningen, bij W. van Boekeren. 1835. In gr. 8vo. Te zamen XII, 1112 bladz. f 9-80.

Recensent verheugde zich, toen hij de vertaling zag aangekondigd van eenen Roman, die niet alleen in het vaderland van den Schrijver, maar bijna in alle beschaafde landen van Europa eenen welverdienden roem heeft weggedragen. Wij worden dagelijks als overstroomd met overzettingen van allerlei aard; rijp en groen wordt ons uit het Duitsch, Fransch en Engelsch opgedischt, en het zoude te bejammeren zijn geweest, dat eene van de schoonste vruchten eener letterkunde, die niet zoo algemeen voor het publiek toegankelijk is, bij ons wierd voorbijgegaan en onbekend ware gebleven. De Italiaansche literatuur van onze dagen is rijker, dan men doorgaans bij ons schijnt te meenen, indien men althans tot maatstaf moge nemen de weinig algemeene beoefening eener taal, die reeds door hare welluidendheid en liefelijkheid, gelijk het zou kunnen schijnen, den beminnaar van taalstudie zou moeten uitlokken. De enkele proeven intusschen, die ons lezend publiek van tijd tot tijd worden aangeboden, zijn regt geschikt, om zijne belangstelling op te wekken. De gedenkschriften van silvio pellico in zijne tienjarige gevangenschap en de Verloofden van manzoni, zietdaar twee zeer ongelijksoortige werken, wij erkennen het, maar tevens twee werken, die ieder in zijne soort hoogen lof verdienen, ja onder de meesterstukken mogen worden geteld. En hoe verschillend van aard en genre ze ook wezen mogen, er is één trek van gelijkheid in, welke den lezer niet kan ontgaan, die in zijne lectuur iets meer zoekt, dan eene

{==38==} {>>pagina-aanduiding<<}
oogenblikkelijke bevrediging eener ijdele nieuwsgierigheid. In beiden ademt een echt godsdienstige geest: het doet het harte goed, wanneer wij pellico's hoogwaardering van Christendom en Evangelie op iedere bladzijde hooren spreken; het doet het harte goed, wanneer wij manzoni in zijnen Vader christoforo en in zijnen Aartsbisschop federigo het beeld van den edelen Christengeestelijke zien schetsen.
Maar, om ons thans meer bepaald met den Roman van manzoni bezig te houden: hij behoort tot de historische romans, in den besten zin des woords. Wij behoeven niet te vreezen, dat eene vermenging van geschiedenis en verdichting verkeerde denkbeelden aangaande de eerste zal inboezemen. Het doel van den Schrijver was blijkbaar, om een getrouw en levendig tafereel op te hangen, niet zoo zeer van de gebruiken en gewoonten, als wel, gelijk door den Vertaler in zijn uitvoerig en goedgeschreven Voorberigt te regt is opgemerkt, van den maatschappelijken en zedelijken toestand van Italië in het door hem gekozen tijdvak. Hij heeft dit gedaan op eene wijze, die weinig te wenschen overlaat. Als ongemerkt en ongevoelig wordt ons die toestand geschilderd. Het is niet, alsof de Roman geschreven ware, ten einde dergelijk eene beschrijving te kunnen mededeelen, waarbij zoo spoedig en zoo ligtelijk zekere gewrongenheid en stijfheid zou worden opgemerkt; maar het is zoodanig tot een geheel verwerkt, het verhaal is zoo geheel met die schildering zamengeweven, of liever is zoo geheel zelve die schildering, dat het doel van manzoni als onwillekeurig is bereikt, zonder dat de lezer als 't ware eenige opzettelijke poging daartoe heeft bespeurd.
Ditzelfde mogen wij insgelijks zeggen van de zedelijke strekking, die deze Roman ontegenzeggelijk bezit. Men heeft bij ons misschien maar al te dikwijls een zeer verkeerd begrip van het vereischte tot eenen zedelijken Roman, en zoekt dat in lange, dikwijls uitgerekte zedekundige vertoogen, die welligt nergens meer misplaatst zijn, dan hier, waar men ze niet zoekt, niet begeert, en - overslaat. Manzoni is zedemeester; maar gij vindt zijne lessen in korte, fijne, dikwijls geestige aanmerkingen, in de ernstige, hartroerende taal van een' der personen zijns verhaals, waarin gij groot belang stelt, of in de naïve woorden, waarmede hij de

{==39==} {>>pagina-aanduiding<<}
Verloofde zelve uit hare geschiedenis en ondervindingen leering doet trekken.
De karakterteekening zelve der verschillende personen, in dezen Roman ten tooneele gevoerd, werkt ter bereiking van dit doel krachtig mede. Zij is juist, natuurlijk, verscheiden, en vrij van overdrijving. Zij is in den geest van den tijd, waarin, en van het volk, waaronder de gebeurtenissen worden voorondersteld plaats te hebben gehad. De beide Verloofden (*), door een' magtigen en boosaardigen Edelman in hun voorgenomen huwelijk gedwarsboomd en verhinderd, zijn eenvoudige, natuurlijk geteekende lieden uit den geringen stand: het meisje eene zachte, lieve, godvruchtige maagd; de jongeling een goedhartige, vurige, opregte, naïve, maar wat voorbarige en doldriftige knaap; de pastoor hunner parochie, wiens vreesachtigheid het huwelijk weigert te voltrekken, een eigenbatige, bevreesde man, wel niet kwaad, maar die overal slechts op zichzelven ziet, en wiens karakter geweldig afsteekt bij dat der beide andere geestelijken, die in dit verhaal eene hoofdrol spelen. De moeder der verloofde bruid is - gelijk eene moeder uit dien stand en bij die gelegenheid zijn moet. De Ongenoemde (een historisch persoon, wiens vroegere gewelddaden en later gevolgde bekeering de Geschiedschrijvers van dien tijd vermelden) is fiksch en treffend geteekend; en het geheel levert eene verscheidenheid van karakters op, waarvan ieder in zijne soort goed gekozen en uitstekend uitgewerkt mag heeten. De stijl is aangenaam, dikwijls luimig, geestig en natuurlijk, hier en daar roerend en wegslepend. De gesprekken en overleggingen van Don abbondio, den vreesachtigen pastoor, de redevoering van renzo (den Verloofde) te Milaan bij het oproer, de geheele beschrijving van dat oproer en deszelfs aanleiding, de gesprekken van den Aartsbisschop federigo, de
schildering van den Ongenoemde, en de beroemde beschrijving van de pest te Milaan zouden als bewijzen voor dit gezegde meer dan voldoende zijn.
Recensent loopt dus, gelijk blijkt, hoog, zeer hoog met dezen Italiaanschen Roman, over wiens waarde dan ook reeds lang in verschillende talen en landen is uitspraak gedaan.

{==40==} {>>pagina-aanduiding<<}
Dat ook dit geschrift zoo min, als eenig ander menschelijk werk, volmaakt is, spreekt wel van zelve. Onder de gebreken zou Rec., met den Vertaler, rekenen, dat manzoni te veel heeft willen geven, b.v. de schildering van den geleerden Don ferrante, die men misschien zou kunnen missen. Minder zou hij grootere beknoptheid wenschen in de voorstelling van de pest; eene voorstelling, die, dunkt ons, alleen den romanlezer van beroep kan vervelen, inderdaad veel belangrijks bevat, en ook tot regt verstand van het volgende verhaal ons noodzakelijk voorkomt.
De vertaling is in uitmuntende handen gevallen en blijkbaar con amore bewerkt. Zij is los, vloeijend en gemakkelijk; en, indien, gelijk bilderdijk, meenen wij, ergens zegt, er bij het overgieten altijd eenige geest verloren gaat, de overgieter heeft dat verlies hier door eigen geest verholpen en vergoed, die zich uit menige gelukkig gekozene uitdrukking, puntig gezegde of bewonderingwaardige gemakkelijkheid en natuurlijkheid van spreekmanieren laat proeven. Hier en daar is wel eens een wat lange volzin overgebleven. Eene enkele maal stootten wij op een latinismus, (I. bl. 116: Zoo was er, die - zou verhaald hebben, en III. bl. 182: Hierdoor alle vrees, enz. een ablativus absolutus) of vonden ook wel eene herhaling van gelijkluidenden klank, die had kunnen vermeden worden (b.v. I. bl. 330, verklaren - verklaren, en 331 toe gekomen - gekomen). De Vertaler heeft, gelijk wij reeds zeiden, een vrij uitvoerig Voorberigt vooraan geplaatst, hetwelk zeer geschikt is, om den lezer voor manzoni's werk gunstig in te nemen, den juisten en smaakvollen opmerker verraadt, en tevens wenken over het vertalen zelve bevat, die door menigeen mogten ter harte worden genomen. Niet met alles evenwel in dit Voorberigt zou Recensent volmondig instemmen, met name niet met datgene, wat daarin over walter scott is gezegd. Dat deze de geschiedkundige voorvallen slechts in zijn verhaal inmengt, om den roman aangenamer en belangrijker te maken, gelooft Rec. niet. Ook bij hem (althans in zijne beste geschriften) is het doel, de geschiedenis op te helderen, hetzij dan dat hij, gelijk in Kenilworth en den Abt, geschiedkundige personen wenscht te teekenen, hetzij dat hij, gelijk in Waverley, de oude Pelgrim en anderen, den invloed
wil schetsen, dien de geschiedkundige gebeurtenissen op het karakter en de zeden, op het maatschappelijk en huiselijk leven

{==41==} {>>pagina-aanduiding<<}
uitoefenden. Indien de Vertaler aan jeanie deans in het Hart van Midlothian gedacht had, zoo zou hij, dunkt ons, aan walter scott niet eene getrouwe en heerlijke schildering van de inwendige aandoeningen der ziel en van de geheimste roerselen des harten hebben ontzegd. Maar misschien zonderde hij deze onder anderen met het woord meestal uit. Doch bedenken wij dan ook, manzoni schreef slechts één, scott vele Romans, en ter vergelijking mogen wij billijk de besten kiezen.
Druk en papier van de Verloofden zijn zeer goed, en wij hopen, dat een ruim vertier Vertaler en Uitgever moge beloonen.




Gedachten over den Landbouw, en hoe de Landman in ons Vaderland bij de lage prijzen der tarwe kan blijven bestaan. Door P. Pous. Te Middelburg, bij S. van Benthem. 1835. In gr. 8vo. 36 Bl. f :-40.

Er is thans hier te lande eene algemeene klagt over den kwijnenden staat, waarin zich de Landbouw bevindt, en de Hooge Regering wil deze klagt zoeken op te heffen, door den invoer van granen hier te lande te belasten naar mate der markten. Het belang van het algemeen schijnt hier in strijd met het belang van eenen enkelen stand, die, hij moge dan een hechte steun zijn van het geheele staatsligchaam, echter toch ook, als deel, altijd ondergeschikt moet blijven aan het geheel. Zonder de gepastheid der voorgeslagene middelen tot opbeuring des Landbouws te beoordeelen, deelt ons de Schrijver zijne bedenkingen en raadgevingen mede, door wier opvolging de landman in zichzelf de hulp en het redmiddel zou kunnen vinden, om zijnen toestand te verbeteren. Het motto van het voor ons liggend geschrift kenmerkt deszelfs inhoud, en bestaat uit deze woorden van franklin: Ik beschouw den Landbouw als het eerwaardigste beroep, omdat hetzelve het onafhankelijkste is; de landbouwer behoeft noch de gunst des volks, noch die der grooten, en de goede uitslag van zijnen oogst hangt enkel af van den zegen, dien God over de vlijt der braven uitstort. De raad, dien de Schrijver geeft, is in hetgeen de vaderlandsche spreuk inhoudt, dat men de bakens met het getij moet verzetten. De goede prijzen, waartoe onze voorvaders de tarwe kon-
{==42==} {>>pagina-aanduiding<<}
den verkoopen, zullen niet wederkeeren, en het vorig hoofdprodukt van den Zeeuwschen landbouw is tot die verbazende laagte gedaald, dat de Schrijver verklaart, zelfs zijne varkens met niets beterkoop dan met tarwe te kunnen voederen! Hij wil dus, dat men minder tarwe zaaijen, ter vervanging daarvan andere gewassen, vooral meekrap, vlas en hennep, telen, en daarbij eene gedeeltelijke stalvoedering in zal voeren, ter besparing van weiland, en om eene grootere hoeveelheid mest te bekomen.
Het werkje is eenvoudig, verstaanbaar en populair geschreven. Het beveelt zich niet door eenen fraaijen stijl, maar is onopgesmukt en geheel praktikaal. Rec., die in al, wat tot Landbouw en Nijverheid betrekking heeft, een levendig belang stelt, en een warm voorstander is van vrijen handel, kan wel als praktikaal landbouwkundige over de waarde van dit geschrift geene uitspraak doen, maar meent nogtans, dat het geheele geschrift zoo vele blijken draagt van gezond verstand en ondervinding, dat hij den gegevenen raad met vrijmoedigheid ter algemeene behartiging mag aanbevelen. Er zijn zekere innerlijke kenmerken van waarheid, die elk geschrift, hetwelk met kennis van zaken en uit overtuiging is opgesteld, met zich brengt, en in dit boekje zijn deze kenmerken menigvuldig. Men vindt hier geene bespiegelingen, geene hersenschimmen, geene mogelijkheden, die met eenen onzekeren nevel omhuld zijn. Men hoort hier de taal van een' goeden en ervaren buurman, die tot zijne bekenden zegt: ‘Het gaat mij wèl; ik vind geene reden tot klagen, en ik wil, dat het ook u wèl gaat; daarom zal ik u zeggen, hoe ik doe; doet ook alzoo, en komt zelve bij mij en ziet met eigene oogen.’ Wie in zulk eenen zin niet als nameloos Schrijver optreedt, maar zich noemt en bekend wil wezen, hoe zou hij bijkans kunnen misleiden?

Zonneglans en andere Verhalen van C. Spindler. Uit het Hoogduitsch. Te Amsterdam, bij J.M.E. Meijer. In gr. 8vo. 275 Bl. f 2-90.

Wij voorzien nog eenen tijd, waarin een reisje naar Australië evenzeer in de mode zal zijn, als thans eene reis naar den Rijn, naar Italië of de Schotsche Hooglanden. Romans en

{==43==} {>>pagina-aanduiding<<}
reisverhalen zijn somtijds middelen, om eene landstreek in de mode te brengen. Men leest spiess' Petermannetje op het verdek eener stoomboot, terwijl men de bouwvallen der Duitsche ridderkasteelen voorbijvaart. Met walter scott in de hand beklimt men de Schotsche gebergten, en dupaty of Mevrouw stael geleidt den reiziger door Italië. De aanhef van het eerste hier voorkomende verhaal bragt ons op deze gedachte. Zonneglans is eene Australische schoone, die, op een der Sandwich-eilanden geboren, door haren bijgeloovigen vader hawaii aan den offerdood toegewijd was. Zij wordt door eenen Engelschman gered en naar Parijs overgebragt; de kannibalendochter maakt opgang in de elegante wereld, en doet eindelijk een schitterend huwelijk. - Het tweede verhaal leert ons, in den zoogenaamden Burggeest van Rodenstein, eenen beruchten roover kennen, die in de bouwvallen van een onbewoond kasteel eene veilige schuilplaats zoekt, en daartoe de gedaante van eenen spokenden geest aanneemt. Het bedrog wordt ontdekt, en de schuldige ontvangt zijne straf. Het derde verhaal, De groote Onbekende, is eene satire op de dweepende ingenomenheid van sommigen met de werken van walter scott. Een Engelsch stoommachinist wordt, in eene kleine stad in Duitschland, door den waard eener herberg, voor den beroemden Romanschrijver van dien naam gehouden, en zonder betaling feestelijk onthaald. Gelukkig is de man eerlijk genoeg, om naderhand toch nog te betalen; terwijl deze vergissing aanleiding geeft, dat twee deugdzame gelieven gelukkig gehuwd geraken. - Het laatste verhaal, De Begunstigers genaamd, leert, hoe men soms zijn
geluk maakt, en hoe men het verderven kan. Gothold was eerlijk en bekwaam in alles, wat hem aanspraak kon geven op eene aanzienlijke bediening, maar zou zeker altijd arm gebleven zijn, indien hij zich, door zijne bekwaamheid in het openen van oesters, in het boksen en het vervaardigen van glimmend schoensmeer, geene vermogende begunstigers verworven had, en zóó in het bezit van een' voordeeligen post geraakt ware. - Wij rangschikken gaarne dezen bundel onder de aangenaam onderhoudende lektuur, en hebben ook niets gevonden, hetwelk, van de zijde der zedelijkheid, ons zou doen schromen, deze verhalen onzen landgenooten aan te bevelen.


{==44==} {>>pagina-aanduiding<<}

Nederlandsche Muzen-Almanak voor 1836. 18de Jaar. Te Amsterdam, bij J. Immerzeel Jun. f 3-50.

Almanak voor Blijgeestigen voor 1836. 11de Jaar. Te Amsterdam, bij Gebr. Diederichs. f :-60.

Almanak voor Hollandsche Blijgeestigen voor 1836. 6de Jaar. Te Alkmaar, bij J.A.M.W. le Sage ten Broek. f :-60.

Nederlandsche Volks Almanak voor 1836. 6de Jaar. Te Amsterdam, bij H. Frijlink. f :-75.

Geldersche Volks-Almanak voor 1836. 2de Jaar. Te Arnhem, bij C.A. Thieme. f :-75.

Overijsselsche Almanak voor Oudheid en Letteren voor 1836. Te Deventer, bij J. de Lange. f 1-20.

Wanneer men na verloop van een gegeven tijdvak de voortbrengselen van onze Dichters en Verzenmakers verzamelt, schijnt het meerendeel der stukken eene doorgaande kleur te hebben, waaruit men de stemming van den geest in de vervlogene tijdruimte kan opmaken. Ja, misschien ware het geen nuttelooze arbeid, uit de Almanakken, zoo als die sedert eenige jaren zijn ingerigt, eene geschiedenis der denkwijze van onze natie zamen te stellen. Bij de moeijelijkheid der keuze van onderwerp, die dikwerf het groote aantal onzer verhandelaren in kleine en grootere vereenigingen belemmert, zou, dunkt ons, die stof wel voor eene piquante behandeling vatbaar zijn.
Wij meenden bij ons verslag van een vorig jaar staatkunde, trompetten en protocollen met hooggestemd vaderlandsch gevoel overal te zien doorschitteren, en, zoo wij dit jaar niet geheel verkeerd beschouwen, zien wij politieke afmatting, kerkelijke verschillen en Godsdienstzin op den geest der Dichters invloeijen, vaderlandsliefde wel altijd blinken, die door het Hollandsch hart nooit vergeten wordt, maar tevens zoeken naar vreemde versmaten, het laten rusten van Grieksche Goden en Godinnen, om het breede veld der Noordsche fabelkunde te ontginnen, dat als publiek Domein nog zoo weinig bearbeid is, mitsgaders het verwaarloozen

{==45==} {>>pagina-aanduiding<<}
der Natuurlijke Historie, van welke, met hare Condors, krokodillen en andere zee- en landgedrogten, geen tol meer gevergd wordt. Overigens meenden wij, helaas! het langzame verval der poëzij ook in dit jaar wederom evenzeer als in het vorige te bespeuren.
Na deze inleiding hopen wij kort te zijn in het verslag van de jaarboekjes, hierboven vermeld, en beginnen met
No. 1, hetwelk regtens aan het hoofd geplaatst is, zoo wel als eerstgeboren, als wegens keurigheid van uitvoering en inhoud, welke laatste met een leerdicht van Mr. jan ten brink aanvangt, dat wij met genoegen lazen, maar welks geboorte veelligt door de ramp der kerktwisten veroorzaakt is. De ruimte wordt ons niet vergund, om alle de volgende stukjes en derzelver autheuren te vermelden. Genoeg zij het voor ons verslag, onze lezers te berigten, dat men hier verzen vindt uit de nalatenschap van bilderdijk en loots, uit de portefeuille van den altijd dichterlijken van walré; dat spandaw eene meesterlijke omwerking van eene bekende vertaling leverde; dat de Redacteur door een drietal bijdragen zijnen roem blijft handhaven, Mr. a.f. sifflé den zijnen evenzeer staafde, en daardoor betoonde, dat zijn afbeeldsel met volle regt aan het hoofd van dezen bundel prijkt. Tollens leverde eene keurige bijdrage, gelijk mede zijn kunstgenoot h.h. klijn, waarop een allerliefst stukje van den naïven brester volgt. Withuys beproefde zijne krachten aan den Bonaparte van de la martine, en slaagde niet ongelukkig. Potgieter wedijvert met van der hoop, gelijk de Kerkklokstoonen van hasebroek met de Feestliederen van van lennep; en de voortreffelijkheid van dit viertal jongere Dichters troost ons eenigzins in de smart, die wij gevoelen, van zoo vele oudere, geliefde namen vergeefs te zoeken. - Behalve het portret, bovengenoemd, versieren een viertal koperen platen, eene staalgravure, een steendruk en een uitgebreid muzijkstukje dezen bundel. De stalen plaat naar waldorp is voortreffelijk; de steendruk, althans in het
exemplaar, dat wij voor ons hebben, merkelijk minder.
No. 2 beleeft reeds zijn elfde jaar, en dartelt altoos voort. Wij lazen de dichtstukjes over 't geheel met genoegen. Het proza begint met eene niet onaardige biographie van den Dichter langendijk, wiens afbeeldsel, in hout gesneden, voor den titel geplaatst is. Een aantal stukjes van

{==46==} {>>pagina-aanduiding<<}
vrolijken aard volgt op die levensschets. Foppe opent het dichtwerk met een vers van twaalf bladzijden; in het midden vinden wij nog eene satire van elf pagina's, en de parodie van den bekenden Fridolin, naar de vertaling van tollens, beslaat mede elf bladzijden, hetgeen te zamen nagenoeg het derde deel der verzen uitmaakt, die, allen luchtig opgeslagen, wel op eigenlijke poëtische waarde niet veel aanspraak zullen maken. Onder de érotiques zonderen wij echter uit dat aan Roosje, 't geen, naar ons gevoelen, ondanks een paar kleine fouten, met de besten in dat genre mag vergeleken worden. Ook de parodie is aardig gevonden; maar, in weerwil van het voorbeeld van blumauer, langendijk, fokke, bilderdijk en vele anderen, houden wij er niet van. Hoe geestiger hoe gevaarlijker; want parodiën bederven de fraaiste verzen, en doen een goed deel van den weldadigen indruk, dien ze voortbragten, verloren gaan. Du sublime au ridicule, il n'y à qu'un pas, zeide napoleon; en jonge lieden althans zouden wij welmeenend waarschuwen, dien stap niet te doen, waartusschen dikwerf een afgrond ligt. - Een drietal afbeeldingen ontsieren het boekje niet, dat wij gaarne allen blijgeestigen aanbevelen; gelijk mede
No. 3, waarin Hollandsche Blijgeestigen zich mogen verlustigen. De Redacteur mengde daarin proza en verzen bij afwisseling, en zorgde voor eene verscheidenheid, die kost voor alle monden mag heeten. Ofschoon wij tegen parodiën waarschuwden, hebben wij niets tegen de luchtige vertelling, die wel op het oorspronkelijke gegrond is, maar geenszins de bewoordingen verdraait of travesteert, en dus in niets aan de poëzij van ovidius kan schaden; en alzoo oordeelen wij, ook zonder de letters j.v.w. in eenige aanmerking te nemen, dat het stukje, waarmede het Mengelwerk in dezen bundel begint, volkomen op zijne plaats staat. Ook vonden wij, tot ons genoegen, twee verzen van den Markies de thouars, die zoo lief, naïf, krachtig en eenvoudig tevens zijn, als zijne vroegere voortbrengselen aan gezwollenheid laboreren, van welke dichters ziel- en zinziekte wij hem bij dezen voor genezen verklaren, met den hartelijken wensch, dat hij nimmer weder instorte! Even aardig is het Kippenhok van robidé van der aa. De navolging van j.v.o. bruyn bewijst, dat hij zijne luit, op de hem eigene manier, gelukkig blijft behandelen. Ook

{==47==} {>>pagina-aanduiding<<}
de Nederlandsche Vlag van c.p. de meer is bevallig en wèl gevonden; en de andere stukjes laten zich gemakkelijk lezen. Wij kunnen allen niet opnoemen, veel min beoordeelen, en besluiten ons aanprijzend verslag met het berigt, dat een fraai gesteendrukt plaatje aan het hoofd van dit bundeltje prijkt, en dat er nog een prentje in gevonden wordt.
No. 4 mengt ook rijm en onrijm dooreen. Het gesplitste verhaal, dat ruim de helft van het boekje beslaat, is veel te lang, en de daarbijgevoegde plaatjes hebben weinig bevalligs. Beter, ofschoon in een ander genre, bevalt ons het huiselijk tafereel van potgieter door eene goede lithographie opgeluisterd; terwijl de steendrukprent der Dorpskermis de pers van den in dat vak beroemden backer tot eere verstrekt. Robidé v.d. aa, lublink weddik, beets, van walré (1832), van enstkoning, warnsinck, brester, van de bekende, en een aantal ongenoemde en onbekende Dichters, leverden bijdragen tot dit bundeltje, dat wij den liefhebberen van onderhoudende lectuur evenzeer als de vorigen aanbevelen.
No. 5 houdt den roem staande, dien dit volksboekje bij deszelfs eerste verschijning in het vorige jaar regtmatig te beurt viel, en waarvan herhaalde oplagen ondubbelzinnig getuigden. Wij kunnen ook dit jaar den lof herhalen, dien wij er vroeger aan gaven, ja zouden het wel, bij de menigvuldige verbeteringen, welke de Redacteur er aan toevoegde, eene behoefte noemen voor alle min of meer beschaafde inwoners van Gelderland, en het moge evenzeer in het boudoir der Hoogwelgeborene Freule of Gravin, als in het werkmandje der flinke landdeerne of huismoeder plaats vinden. De geschakeerde inhoud zal onze lezers wel reeds uit de Couranten bekend zijn. Wij lazen alles met genoegen; ook de overbrenging van den Nachtwaker naar hebel, ofschoon die dan ook niet zoo keurig zij als de vertaling van den kundigen h.h. klijn. Hartelijk wenschen wij, dat de Verzamelaar nog jaren lang tijd, krachten en bijdragen behoude, om het welbegonnen werk voort te zetten, waartoe het hem voorzeker nimmer aan ondersteuning bij het lezend publiek zal ontbreken.
No. 6 heeft zijne geboorte veelligt aan het schitterend lot van den evengenoemden No. 5 te danken. Wij lazen ook reeds de aankondiging van een' Frieschen Almanak. Indien dat zoo voortgaat, zal iedere provincie bij uitsluiting den zijnen

{==48==} {>>pagina-aanduiding<<}
bezitten. Wij wenschen dan maar, dat de redactie in goede handen valle, opdat er niet te veel noch te weinig in die boekjes kome, om dezelve echt provinciaal te maken. Tegen dat provinciale ijveren wij niet, omdat de algemeene vaderlandsliefde, naar den aard van alle liefde, met zichzelve begint, en van eigen hof en plaats en provincie tot het algemeene vaderland overgaat, waarmede wij allen en ieder afzonderlijk staan of vallen. De overtuiging daarvan moet ons bewaren tegen de kleingeestigheid van uitsluitende gewestelijke voorkeur.
Is het boekdeeltje, dat wij voor ons hebben, het kind van den voortreffelijken Gelderschen vader, dan kan men wel zien, dat zoonlief in eene quasi-Akademiestad is opgetogen. Voor een' Volksleeraar ziet hij er uit- en inwendig veel te geleerd uit, is van lijvige dikte, en toont eene eruditie, den kweekeling van het voortreffelijke Athenaeum waardig; en als zoodanig schatten wij den nieuweling bijzonder hoog. Maar het zal hem, vreezen wij, gaan, zoo als meer gestudeerde zoons van vlijtige vaders, die, hoe geleerd ook, minder aftrek hebben, dan papa's algemeen gewilde voortbrengselen. Dan, wij laten de leenspreuk varen, en berigten onze lezers, dat wij aan dezen letterarbeid, als jaarboekje van Overijssel, buitengemeenen lof, aanprijzing en aanmoediging kunnen geven. Als mannen, gelijk molhuysen en halbertsma, hunne krachten aanwenden, kan men niets verwachten dan hetgeen voortreffelijk in zijne soort is; de uitgebreide taalkennis van den laatsten is verwonderlijk, grondig en diepgaande, gelijk de oudheidkunde van den eersten; en wij schatten ook het stuk van den Heer j. van doorninck bijzonder hoog. Voor het algemeen is het werkje niet; maar voor hen, die prijs stellen op kennis en geleerdheid aangaande Overijsselsche oudheden en letteren, zijn het gouden appelen in zilveren gebeelde schalen. De afbeeldingen zijn voldoende, ofschoon slechts gesteendrukt, en de verzen ter verpoozing van de aandacht allezins geschikt.
En hiermede eindigen wij ons verslag voor dit jaar, indien niet later inkomende jaarboekjes ons de pen nog eens mogten doen opvatten.

Boekbesch. voor 1835. No. XV. bl. 654. reg. 21 en elders leze men Philecclesius.





{==49==} {>>pagina-aanduiding<<}

Boekbeschouwing.

Disputatio Historico-Theologica, de fontibus, ex quibus Historiae Ecclesiasticae opus hausit Eusebius Pamphili, et de ratione, quâ iis usus est, quam - pro gradu doctoratus - publico ac solenni examini submittit Bernardus Rienstra, Snecanus, Doctr. Christ. Interpres in pago Meerkerk. Traj. ad Rhen. ex officinâ Paddenburgii et Soc. 8vo. pp. VIII et 132.

Disputatio Theologica, de Oratione Antiochiae habita (Actt. App. XIII:16-41) Paullo Apostolo auctori tribuendâ, quam - pro gradu doctoratus - publico ac solenni examini submittit Leonardus Proes, Amstelaedamensis, Doctr. Christ. Interpres in vico Doorn. Traj. ad Rhen. ex officinâ Paddenburgii et Soc. 8vo. pp. XII et 138.

Deze beide Verhandelingen, met welker verdediging de Schrijvers den titel van Doctor in de Godgeleerdheid verkregen op denzelfden dag, aan dezelfde Hoogeschool, voegen wij bijeen in ons verslag, ofschoon de onderwerpen nog al verschillen, omdat wij voor afzonderlijke behandeling geene ruimte hebben in dit Tijdschrift.
Doctor rienstra handhaaft het gezag van eusebius pamphili, als Kerkelijk Geschiedschrijver, en doet dit op zulk eene wijze, dat zijn geschrift ook hierom allen lof verdient. Kortelijk zullen wij den inhoud opgeven. Nadat in de Inleiding eerst eene korte levensbeschrijving van eusebius (pag. 1-5) gegeven is, worden eenige algemeene aanmerkingen over 's mans werk: de Kerkelijke Geschiedenis (pag. 6-13), over den vorm van dit werk, het oogmerk en den tijd van deszelfs vervaardiging medegedeeld. Hierop ver-
{==50==} {>>pagina-aanduiding<<}
deelt zich de Verhandeling in twee deelen. I. Het eerste deel (pag. 14-81) handelt over de bronnen, welke eusebius heeft gebruikt, en over derzelver geschiedkundige waarde. Eusebius is in de gelegenheid geweest, voor zijne Geschiedenis echte bronnen te gebruiken. Hij had den toegang tot de Bibliotheek te Aeliae Capitolinae (Jeruzalem) en te Caesarea. Op zijne reizen door Palestina, Syrië en Egypte zag en hoorde hij veel. In briefwisseling stond hij waarschijnlijk met de voornaamste mannen van zijnen tijd. Met aanhaling der daartoe dienende plaatsen, brengt rienstra die bronnen tot de vijf volgende klassen: 1o. Monumenta publica, naar eene vrije vertaling officiéle stukken, waartoe behooren naamlijsten der Keizers, der Bisschoppen van Jeruzalem, Antiochië, Alexandrië en Rome, brieven en bevelschriften van de Keizers hadrianus, m. antoninus, gallienus,
galerius, maximianus, maximinus, constantinus en licinus, als ook een brief van den Praefectus Praetorio sabinus, (pag. 15-24.) Hiertoe worden ook gebragt de volgende kerkelijke stukken: brief van de Gemeente te Smyrna over den marteldood van polycarpus, brief in naam der Gemeenten te Vienna en Lyon, geschreven waarschijnlijk door irenaeus, onder de regering van m. aurelius, en nog een kleinere brief van diezelfde Gemeenten; eindelijk synodale brieven en een van polycrates, brieven van Palestijnsche Bisschoppen en anderen, (pag. 24-27.) 2o. Schrijvers. De H. Schrijvers worden niet opzettelijk aangehaald. Hij schijnt de kennis aan dezelve ondersteld te hebben. Schrijvers onder de Christenen: ignatius van Antiochië, polycarpus van Smyrna, papias, Bisschop van Hierapolis, quadratus, agrippa castor, aristo van Pella, justinus Mart., melito van Sardes, dionysius van Korinthe, hegesippus, irenaeus, tatianus, rhodon, apollonius, een ongenoemde, die zijn werk opdroeg aan

{==51==} {>>pagina-aanduiding<<}
avircius marcellus, clemens de Alex., tertullianus, de zamenspraak van cajus met proclus, alexander, laatst Bisschop van Jeruzalem, origenes, dionysius de Alex., philias (phileas) van Thmuïs. - Schrijvers, die geen Christenen waren: fl. josephus, philo, porphyrius; eindelijk nog aanhalingen uit vroegere schriften van eusebius zelven, (pag. 28-62.) 3o. Andere welonderrigte getuigen. Hier wordt hoofdzakelijk bedoeld, wat eusebius bij geen Schrijver vond, en op zijne reizen of vernomen of gezien had. Het hier behandelde heeft vooral betrekking op de drie laatste boeken van eusebius' geschrift, (pag. 62-75.) 4o. Mondelijke overlevering of gerucht, (pag. 75-80.) 5o. Eindelijk eigene ooggetuigenis, (pag. 80, 81.) Dit alles wordt oordeelkundig en onpartijdig opgegeven en juist beoordeeld, zoodat geene dwalingen van eusebius worden verheeld, b.v. pag. 15 en 21, noch 's mans partijdigheid, waar deze zich vertoont, verzwegen, b.v. pag. 74, 75. - II. Het tweede deel dezer Verhandeling gaat de wijze na, op welke eusebius van die bronnen heeft gebruik gemaakt. Dit gedeelte wordt wederom in drie stukken verdeeld. 1o. wordt eerst 's mans geschiktheid voor zijn werk blootgelegd. Hij kende ook de Syrische en Latijnsche talen, en was niet onbedreven in de aardrijks- en tijdrekenkunde. Dit stelde hem in staat, om de hem voorkomende bronnen goed
te gebruiken. Ook liet hij zich leiden door liefde voor waarheid. Reeds in het begin van zijn werk roept hij de hulp in van God en jezus christus; en dat dit geene veinzerij was, bewijzen de zorg, waarmede hij die bronnen heeft geraadpleegd, de opregtheid, waarmede hij is te werk gegaan, en de vrijheid, welke hij genomen heeft. ‘Ten onregte heeft men dus gezegd, dat eusebius de waarheid niet gezocht, maar opzettelijk verdonkerd heeft,’ (pag. 82-93.) 2o. wordt ontwikkeld de keus van eusebius bij het gebruiken van die bronnen.

{==52==} {>>pagina-aanduiding<<}
Reeds dit pleit voor 's mans doorzigt in dezen, dat hij zorgvuldig de echte bronnen aanhaalt, en valsche en ondergeschovene stukken voorbijgaat, aan welke hij kennis moet gehad hebben. Ook zijn oordeel over bronnen en Schrijvers kan hiervan getuigen. Evenwel vindt men niet overal in hem den bezadigden en naauwkeurigen Oordeelkundige. Van den tijd, in welken eusebius leefde, was dit ook niet te wachten. Met zijne tijdgenooten had hij gemeen te groote zucht voor regtzinnigheid, welke hem tot haat tegen ketters vervoerde. Hij was niet boven het bijgeloof van zijnen tijd verheven, gaf te groote eer aan het martelaarschap, en prees te zeer het strenge afgezonderde leven. Het is alom in 's mans werk zigtbaar, dat hij in de gebreken zijns tijds deelde, ook in den haat tegen de Joden. Met meer regt is hij te berispen over den toeleg, om den lof van constantijn te verhoogen. Reeds hieruit blijkt, dat hij niet altijd de wetten eener gezonde en bedachtzame oordeelkunde gevolgd is. Ook was hij omtrent vele dingen onkundig. De slotsom van dit alles is, dat eusebius, ofschoon niet van dwalingen en gebreken vrij, toch uit de bronnen, welke hij heeft kunnen raadplegen, veel belangrijks heeft medegedeeld, en dat hij, in aanmerking genomen den tijd en de gelegenheid, in welke hij schreef, zich hierin loffelijk heeft gekweten, (pag. 93-111.) 3o. handelt rienstra over de goede trouw, met welke eusebius zijne bronnen gebruikt heeft. Hij heeft dus de bronnen, zoo als hij ze gevonden heeft, aan zijne lezers medegedeeld, zonder dezelve met eigene bijvoegselen te vermeerderen, zonder verminking of vervalsching. Dit is van te meer gewigt, hoe duidelijker het is, dat hij verklaart, de woorden dier bronnen zelve te bezigen. Dit wordt verder (pag. 112-129) met voorbeelden gestaafd, zoodat ook hier
eusebius verdedigd wordt tegen de beschuldigingen, te dezen opzigte tegen hem ingebragt. Doch dit kunnen wij nu niet uitvoeriger mededeelen.
Doctor proes behandelt een ander onderwerp, dat

{==53==} {>>pagina-aanduiding<<}
op zichzelve niet minder gewigtig is, maar hetwelk een beknopter verslag in dit Tijdschrift toelaat. Eichhorn, heinrichs en later s.g. frisch betwijfelen den apostolischen oorsprong der Redevoering, welke paulus in Pisidisch Antiochië gehouden heeft, en welke lukas mededeelt Hand. XIII: 16-41. Ook de wette, hoewel minder stout, beweert, dat lukas de gezegden des Apostels eenigzins heeft uitgewerkt. Dat het geschiedkundig gezag van lukas, die deze Redevoering uitdrukkelijk aan paulus toekent (vs. 16), gehandhaafd worde, is van het uiterste gewigt, omdat, bij zulke gissingen, niet enkel de waarde dezer Redevoering geheel verloren gaat, maar evenzeer alles onzeker wordt gemaakt, wat dezelfde berigtgever lukas in het Evangelie zoo wel, als in de Handelingen der Apostelen, heeft opgegeven als woorden van anderen. Dit is het voorname doel, dat proes, met deze zijne Disputatie beoogd heeft, bij hetwelk dus minder eene kritische en exegetische behandeling van elk woord dier Redevoering gevorderd werd. Intusschen heeft hij met regt zich hiervan niet geheel onthouden, maar in het eerste deel der Disputatie (pag. 6-43) zulk een overzigt gegeven dezer Redevoering, dat, met vermijding van tijdrekenkundige verschillen, volgens de wetten van oordeelen uitlegkunde, de woorden dezer Redevoering het noodige licht ontvangen, en de voortreffelijkheid van het stuk zelve met een enkel woord wordt aangewezen. Dit algemeene moge hier voor beknopte opgaaf gelden! Uit den aard der zaak is het duidelijk, dat hier geene bijzonderheden kunnen medegedeeld worden. Eenigzins uitvoeriger zullen wij zijn over het tweede deel der Verhandeling, in
hetwelk proes (pag. 44-135) aantoont, dat deze Redevoering werkelijk aan paulus moet worden toegeschreven. Hetgeen Doct. riehm, in Dissert. de fontibus Actt. App., slechts kon aanstippen, is hier uitvoerig aangewezen, zoo als vroeger door Doct. metelerkamp ten opzigte van Hand. XX: 18 volgg. gedaan was. - Na vooraf (§ 1) den staat

{==54==} {>>pagina-aanduiding<<}
des geschils en de wijze van deszelfs beslechting te hebben opgegeven, vergelijkt proes (§ 2) deze Redevoering met de voornaamste toespraken van petrus, door lukas opgeteekend, als tot de Joden te Jeruzalem, Hand. II: 22 volgg., tot het volk in den Tempel, II. III: 12 volgg., tot den Joodschen Raad, H. IV: 8-12, het gebed, misschien van petrus, vs. 24-30, zijn antwoord aan den Hoogepriester, H. V: 29-32, zijne voordragt aan cornelius te Caesarea, H. X: 34-43. Doctor proes ontveinst de gelijkvormigheid niet; integendeel wijst hij dezelve opzettelijk aan, en geeft reden, waarop die eenstemmigheid in beider toespraken natuurlijk moet heerschen. Eichhorn blijft op die eenstemmigheid te veel staan. Er heerscht toch ook bij beiden verschil, in de wijze, op welke beiden dezelfde zaken vermelden, in woorden en spreekwijzen, welke zij gebruiken, en in het algemeen in den ieder bijzonder eigenen stijl. Dit wordt met voorbeelden duidelijk aangetoond. Vervolgens wordt deze Redevoering van paulus vergeleken met die van stephanus, (§ 3.) Om niet wederom denzelfden weg te volgen, wordt nu die Redevoering van stephanus, H. VII: 1 volgg., doorgeloopen, en beknoptelijk aangeteekend, hetgeen of aan stephanus alleen eigen of aan lukas vreemd schijnt te zijn, of althans te verschillen van de Redevoeringen van paulus, en alzoo een' verschillenden oorsprong aan te wijzen. Daarop volgt (§ 4) eene vergelijking dezer Redevoering des Apostels met andere, welke aan paulus worden toegekend, en door lukas
vermeld zijn. Hier komen in aanmerking Hand. XVII: 22 volgg., H. XX: 18 volgg., H. XXII: 1 volgg., H. XXIII: 1 volgg., H. XXIV: 10-21, H. XXVI: 1 volgg., zoo ook H. XIV: 14-17, XXV: 10, 11, XXVIII: 17-20. Ook hierin moet natuurlijk verscheidenheid zich openbaren, bij verscheidenheid van tijd en gelegenheid, van hoorders en van doel. Doch juist deze verscheidenheid bewijst de naauwkeurigheid en goede trouw van den berigtgever lukas. Die vergelijking gaat over

{==55==} {>>pagina-aanduiding<<}
inhoud en vorm. Eindelijk wordt (§ 5) die Redevoering vergeleken met de Brieven, welke algemeen als van paulus geschreven worden erkend. Deze vergelijking verdient ook hier allen lof. Vooreerst wordt de leer des Apostels vergeleken, naar beloop van de Redevoering. Ten tweede wordt beschouwd 's mans gemoedsgesteldheid en karakter; hiertoe behoort 's Apostels vaste overtuiging aangaande den Goddelijken oorsprong van het Christendom, zoo als dezelve zich grondt op de zekerheid van 's Heilands opstanding; zijn blijvende en onvermoeide ijver ter uitbreiding van het Evangelie onder alle en allerlei menschen; zijne liefde jegens Jood en Heiden. Verder wordt nagegaan zijne wijsheid in de keus zijner bewijsgronden, in de bedachtzaamheid, met welke hij die aanvoert, en in zijn schikken naar de omstandigheden en begrippen zijner hoorders, behoudens de zuiverheid der leer. Eindelijk wordt, ten derde, de stijl der Redevoering vergeleken met dien van de Brieven; ook dit geschiedt wederom naar het beloop der Redevoering. Het besluit, dat uit al het voorgaande wordt afgeleid, dat namelijk paulus de vervaardiger en lukas een trouw berigtgever is, zal geene gegronde tegenspraak te vreezen hebben bij hen, die waarheid liefhebben en zoeken.
Wij eindigen ons verslag met den wensch, dat beide de Schrijvers dezer uitnemend bewerkte Verhandelingen meer vruchten leveren van welbesteden tijd, en dat zij in hunne gewigtige bediening lang en geheel zijn eene eere van christus!






Bloemlezing. Geschiedkundige minder algemeen bekende bijzonderheden, betrekkelijk de Nationale Synode te Dordrecht, gehouden in 1618 en 1619. Eene ontspannende lectuur voor den tegenwoordigen tijd. Verzameld en bewerkt tot verstand van haren aard en haar gezag, door Gamma der Vinen. Te Gro-
{==56==} {>>pagina-aanduiding<<}
ningen, bij M. Smit. 1835. In kl. 8vo. XII en 310 bl. f 2-40.

Wat mogen en moeten wij verwachten van de op handen zijnde algemeene Synode der Nederlandsche Hervormde Kerk? Te Groningen, bij W. van Boekeren. 1835. In gr. 8vo. 22 bl. f :-30.

Raad en Opwekking aan Hervormde Christenen van verschillende denkwijzen, ter bevordering van eene wenschelijke eensgezindheid. Te Utrecht, bij L.E. Bosch. 1835. In gr. 8vo. 42 bl. f :-40.

Kort Verslag van het zoo geruchtmakend gedrag des afgezetten Predikants H.P. Scholte, in de Hervormde Gemeenten Doeveren, Genderen en Gansoijen, door een' Vriend der Waarheid en des Vredes. Te Utrecht, bij L.E. Bosch. 1835. In gr. 8vo. 17 bl. f :-25.

Handelingen van het Klassikaal Bestuur van Heusden, omtrent den gewezen Predikant H.P. Scholte, en zijne aanhangers, door C.W. Pape, Seriba van het Bestuur en Predikant te Heusden. II Stukken. Te 's Gravenhage, bij de Erven Doorman. 1835. In gr. 8vo. Te zamen 229 bl. f 1-70.

Adressen ingediend door de Gemeente Jesu Christi te Amsterdam, welke zich om der conscientie wille heeft afgescheiden van het sedert 1816 bestaand Hervormd Kerkgenootschap. Met eene Voorrede door H.P. Scholte, Bedienaar des Goddelijken Woords. Te 's Gravenhage, bij J. van Golverdinge. 1835. In gr. 8vo. 23 bl. f :-25.

Wij voegen deze stukken bij elkander, omdat zij allen eenige betrekking hebben tot de treurige woelingen in de

{==57==} {>>pagina-aanduiding<<}
Nederlandsche Hervormde Kerk, waarover wij ons evenwel niet in het breede meenen uit te laten.
Bij den grooten ophef, dien sommigen thans weder van de wijsheid en heiligheid der beruchte Synode van Dordrecht en derzelver bepalingen maken, heeft de ons onbekende en zich waarschijnlijk onder verdichten naam onbekend houdende Schrijver van No. 1, in deze Bloemlezing, verscheidene meer of minder bekende anecdoten onder eenige rubrieken bijeenverzameld, om daaruit te bewijzen, dat er op die voortreffelijkheid gansch niet zoo hoog in alles te roemen viel, en er ook uit dien hoofde weinig reden is, om het gezag dier Kerkvergadering op nieuw te doen heerschen. - In de hoofdzaak is Rec. het wel met den Schrijver eens, en prijst hij gaarne deszelfs goede bedoeling, en de hiertoe genomene moeite; maar met dit al meent hij, dat dit middel, zoo als het hier aangewend wordt, niet volkomen dienstig tot verbetering is: hij begrijpt wel, dat de zucht en poging van sommigen, om alles, wat door Prins maurits en de Contraremonstranten gedaan is, hoog te verheffen, bij anderen wel eens den lust opwekken kan, om, bij tegenstelling, van die zijde aan het licht te brengen, wat inderdaad geen daglicht verdragen kan; maar nogtans kan hij het ter wederzijden geenszins voor goed houden, die oude veeten met bitterheid te vernieuwen: hij zou die Dordsche Vaders, met hunne zeker niet zeer Christelijk door hen behandelde Ambtsbroeders, liever maar laten rusten, en alleen, volgens het eenvoudige Evangelie, met vrijen Protestantschen zin vragen: wat is waarheid? en wat vorderen thans wijsheid en liefde? Ware alles hier nog meer met die grondigheid en bezadigdheid, waarvan men in de zeer lezenswaardige Narede blijken ziet, behandeld, en meer tot één historisch en beredeneerd geheel, dat tot die slotsom heenleidde, uitgewerkt, het zou misschien tot het doel, dat de Schrijver zich voorstelde, nog nader gebragt, en nog meer nut gedaan hebben;

{==58==} {>>pagina-aanduiding<<}
hoewel men het daarom nu niet als geheel nutteloos behoeft ter zijde te leggen.
Het antwoord, dat de ongenoemde Schrijver van No. 2 geeft op de vraag, die hij opwerpt, is: De Kerkleer te herzien, als zijnde het eenige en voldoende redmiddel uit de tegenwoordige moeijelijkheden; of, zoo dit onuitvoerlijk mogt schijnen, de verklaring vast te stellen, dat ‘de Leeraars, zonder eenigen verderen band of bepaling, enkel en alleen gehouden zullen wezen niets te leeren of te prediken, hetwelk mogt strijden tegen de zuivere leer en den waren geest des Christendoms.’ - Rec. verwerpt dit laatste naar de stof wel niet, maar of het in dien vorm thans nog wel raadzaam te achten zij, betwijfelt hij: intusschen verblijdt hij zich, dat de Synode der Hervormden aan de petitiën van alle zulke adressanten, als op eene nadere verklaring te dezer zake, maar in eenen geheel anderen geest, aangedrongen hadden, geen gehoor gegeven heeft. - Voor het overige doet hij hulde aan de goede bedoeling des Schrijvers, ofschoon in deszelfs donker inzien van sommige zaken niet volkomen deelende; maar hij vindt het niet noodig, omtrent eene zaak, waarover alreede zoo veel, ja misschien te veel geschreven is, hier breeder uit te weiden.
Hetzelfde kan Rec. over 't algemeen zeggen ten aanzien van No. 3, waarin een andere ongenoemde de verschillende partijen, tusschen welke hij zelf zoo wat midden door zoekt te gaan, tot bedachtzaamheid, vrede en liefde raadt. Eene werkelijke afscheiding en scheuring keurt de Schrijver met reden hoogelijk af, en laakt de handelwijze der genen, die daarop doelen en daarom woelen, als onberaden en onwettig. Ook den genen, die den vrijheidszin in het godsdienstige naar zijn inzien overdrijven, en den gematigden, onder welke hij zichzelven rangschikt, spreekt hij behartigenswaardige woorden toe. Met alles kan Rec. wel niet evenzeer instemmen; maar hij wil dit, om het goede oogmerk niet

{==59==} {>>pagina-aanduiding<<}
te verhinderen, niet in bijzonderheden aanwijzen. Hoe echter dezelfde Schrijver, die zegt, dat ‘de formulieren geen onbepaalde en altijd kracht houdende regelen van het geloof der Hervormden zijn,’ op dezelfde bladzijde zeggen kan, dat ‘zoodanige ter aankweeking van rust en orde, zoo wel als tot bevordering van eenheid des geloofs, ook nu nog noodig zijn,’ betuigt Rec. niet te begrijpen. Ware het hier de plaats, dan zou hij uit de Geschiedenis en de ondervinding kunnen bewijzen, dat zij daartoe nooit gediend hebben, en uit den aard der zaak, dat zij daartoe nooit, en thans veel minder dan ooit kunnen dienen: doch hierover is, zoo hij zich wèl herinnert, in het Tijdschrift, de Godgeleerde Bijdragen, niet lang geleden, het noodige goed gezegd, waartoe hij desbegeerigen verwijzen wil.
De beide Verslagen, in No. 4 en 5 te vinden, zijn met bezadigdheid en bescheidenheid, en, zoo veel Rec. kennis van die zaken draagt, zonder er zelf eenigzins in betrokken te zijn geweest, naar waarheid geschreven. De ongenoemde Steller van het eerste heeft wèl gedaan, met het Publiek omtrent het gebeurde, waarvan men toen of niets dan bij geruchte, of alleen door scholte wist, hoofdzakelijk in te lichten; en volgens deszelfs wensch dient het later uitgekomen Verslag, door den Heer pape in zijn 1ste Stuk gegeven, met de daartoe behoorende authentieke Bijlagen in het 2de Stuk, om de waarheid van het medegedeelde volkomen te bevestigen en nader op te helderen. - Voor een uittreksel zijn deze stukken niet wel vatbaar; en zij verdienen ook in hun geheel gelezen te worden, om zich met de ware toedragt van zaken bekend te maken. Men zal er dan onder anderen uit zien: 1. Dat scholte de eerste en eenige oorzaak geweest is, dat eene rustige en weltevredene Gemeente in onrust en onwettigen opstand tegen het wettige en te voren altijd door haar erkende Bestuur gekomen is, en dat hij zich geen lage middelen geschaamd heeft, (zoo als b.v. het laten teekenen van eene menigte kinderen, onder welke zelfs van 12, 9 en

{==60==} {>>pagina-aanduiding<<}
6 jaar, op zijne zoogenaamde akte van afscheiding) om zijn doel te bereiken. - 2. Dat de Kerkelijke Besturen, met alle geduld en zachtmoedigheid, somtijds misschien tot overdrijvens toe, zich eerst alle moeite, om hem langs den weg van redelijke overtuiging tot zijnen pligt te brengen, gegeven, en voor het overige allezins wettig en pligtmatig in deze zaak gehandeld hebben. - 3. Dat elk redelijk en Christelijk denkend mensch zich schamen moest, zich door zulk eenen jongen woelgeest te laten wegslepen, om zich tegen hunne wettige Overheid te verzetten, en aan goede orde en liefde en vrede grootelijks afbreuk te doen.
Die woel- en scheurzieke gezindheid blijft intusschen nog voortgaan, en hier en daar een onrustig hoofd zich bemoeijen, om haar te bevorderen. Hiervan draagt het stukje No. 6 blijken, welks titel te curieus is, om er niet een oogenblik bij stil te staan. ‘Adressen ingediend door de Gemeente jesu christi te Amsterdam’... Jesu christi! deze oude Latijnsche verbuiging van een' eigen naam klinkt zekerlijk stichtelijker, dan het nieuwerwetsche van jezus christus, en daarom schrijft ook scholte: ‘de waarheid, zoo als die in christo is,’ ‘het jok jesu christi’ enz.: wij voegen hier echter nevens, dat hij dit wel eens vergeet, en schrijft: ‘het kruis van christus,’ voor christi; en dat hij zoo ook, om zich gelijk te blijven, andere vreemde namen, die hier voorkomen, insgelijks had moeten verbuigen! - .... ‘welke zich om der conscientie wille’ - Conscientie! dit houdt men zeker voor verstaanbaarder of krachtiger dan geweten?! nu, zoo iets is wel eens wijzer' gebeurd! - .... ‘heeft afgescheiden’ (toen, zoo Rec. wèl meent te weten, ten getale van naauwelijks dertig!!) ‘van het sedert 1816 bestaand Hervormd Kerkgenootschap:’ eene openbare en grove historische onwaarheid, waarmede de toongevers van den onrustigen aanhang de onkundige menigte zand in de oogen werpen, en die zij haar overal laten napraten! Er bestaat in het Koning-
{==61==} {>>pagina-aanduiding<<}
rijk der Nederlanden geen ander Hervormd Kerkgenootschap, dan dat, welk aldaar, sedert den tijd der Kerkhervorming in de 16de Eeuw, bestaan heeft, en dat in 1816, vrij wat beter dan in 1618 en
1619, in zijne leer Protestantsch vrij en onverlet gelaten is, maar eene nieuwe form van Kerkbestuur ontvangen heeft, en dienvolgens wettig georganiseerd, en door Z.M. onzen Koning, wien het met blijdschap als zijn eerste Lid eerbiedigt, als zoodanig erkend en bekrachtigd is. Het jammert ons, dat wij ten aanzien van menschen, die zich nog Protestanten willen noemen, zoo moeten spreken; maar het is niet anders: wie zich van zulke Jezuitsche streken bedient, moet in al zijn Jezuitismus ten toon gesteld worden. - ‘Met eene Voorrede door h.p. scholte, Bedienaar des Goddelijken Woords.’ Eilieve! op wat grond geeft zich toch scholte thans nog dezen titel? hij is immers door het Kerkbestuur der Hervormden wettig afgezet. Ja maar, zal hij zeggen, hiervan heb ik mij reeds te voren afgescheiden; dit erken ik niet; dit is onwettig. Wel nu, dan vervalt hiermede ook zijn radicaal van Bedienaar des Goddelijken Woords, daar dit hem door niemand anders dan door dat Kerkbestuur, in 1832, gegeven is, en hij daalt tot het gewone peil van leek; ja hij daalt beneden nul, want hij is zeker lang na 1816, naar de verordeningen van datzelfde Kerkbestuur, tot lidmaat aangenomen en openlijk bevestigd, en heeft als zoodanig plegtig beloofd, zich aan deszelfs kerkelijke tucht te zullen onderwerpen, maar nu door zijne eigene geheel tegenstrijdige daad zijn lidmaatschap werkelijk opgeheven.
Wilde Rec. aldus voortgaan, met het stukje zelf, dat dien schoonen titel draagt, te commentariéren, hij zou welligt een tegenstuk kunnen schrijven, grooter dan dat geheele pamslet zelf; doch waartoe dit? uit den klaauw kent men den leeuw; het volgende moge dus genoeg zijn! - Wat eigenlijk de voorname inhoud der Voorrede is, die ruim een derde van het geheele boeksken beslaat, is moeijelijk te zeggen. Vooreerst en vóór alle

{==62==} {>>pagina-aanduiding<<}
dingen althans vertelt scholte daarin aan zijne ‘Landgenooten,’ (dus aan alle Protestanten niet alleen, maar ook aan Roomschkatholieken, Israëlieten enz.) dat hij ‘met de afgescheidenen te Amsterdam in aanraking gekomen is, en niet geaarseld heeft, om de uit hun midden gekozene Ouderlingen en Diakenen te bevestigen, aan de kinderkens der geloovigen het bondzegel des H. Doops te bedienen, en in hun midden het woord Gods te verkondigen;’ verder, dat de genen, die zich dus afscheiden, geene kwade bedoelingen hebben; dat zij verdrukt worden; dat zij zich moeten wachten voor ‘rondreizende vreemdelingen, die zich in de Gemeenten willen indringen,’ (dus ook voor hemzelven?!) en verder nog zoo eenige toespraken en uitweidingen, die geen vasten koers, maar het, van het eene half-lidteeken tot het andere, ten minste pratend houden, en met verscheidene Bijbelplaatsen - gepast of ongepast - doormengd zijn. Een paar zonderlinge staaltjes van het laatste! Bl. 5: ‘Acht het voor groote vreugde wanneer gij in vele beproevingen geleid wordt; want de beproeving uwes geloofs, welke veel kostelijker is als die des gouds, werkt eene onberouwelijke bekeering tot zaligheid.’ Wie zich nu hierbij de drie plaatsen herinnert, waaruit deze woorden zijn zamengebragt, jac. I:2, 1 petr. I:7 en 2 Cor. VII:10, en dezelve in de oude Overzetting oplettend naleest en vergelijkt, zal de schoone manier van aanhalen van den Heer scholte gewis bewonderen! - Het slot der Voorrede, nadat de Schrijver gesproken heeft van ‘onzen getrouwen God en Zaligmaker, die zijn Gemeente’ enz, eindigt aldus: ‘en die, hoe tot nog toe ook in zijne ledematen vervolgd en onderdrukt, tot zijner tijd vertoonen zal de zaligen en alleen machtigen Heere,
de Koning der Koningen, ende de Heer der Heeren: die alleen onsterflijkheid heeft, en een ontoegankelijk licht bewoont: den welken geen mensch gezien heeft, noch zien kan: welken zij eere, ende eeuwige kracht! Amen!’ Hier-
{==63==} {>>pagina-aanduiding<<}
mede nu 1 tim. VI: 15, 16 in de oude Overzetting opmerkzaam vergelijkende, ziet men wel, dat scholte hier, gelijk boven en elders, de woorden des Bijbels letterlijk naar dezelve, ook in spelling, aanhalen wil, doch hierop nog niet zeer vast of naauwkeurig is; maar er blijkt ook uit, dat hij of deze plaats niet verstaat, of niet weet, waartoe hij ze aanhaalt, of misschien geen van beide: bij paulus dezelve aldaar vertaald lezende, (en hoe veel meer nog in het Grieksch!) ziet de oplettende terstond, wat ‘de zalige en alleen magtige Heer tot zijner tijd vertoonen zal,’ namelijk ‘de verschijning onzes Heeren Jezus Christus,’ en welk eenen goeden en schoonen zin dit aldaar geeft; maar zoo, als deze woorden in den zamenhang bij scholte aangehaald staan, is het onzin: dit heet dus Bijbeltaal schrijven! Doch het is ook zoo gemakkelijk niet voor een jong mensch, de rol van den ouden goed te spelen, en den antieken toon in alles terstond te vatten! Het is waar, mundus vult decipi; maar wie daarbij zegt: decipiatur ergo! hoe noemt men dien?
Wat nu de Adressen, in dit stukje vervat, aangaat, het eerste is van twee zich noemende Ouderlingen en twee zulke Diakens der afgescheidenen, aan Z.M. den Koning gerigt, en, na zeer langwijlige voorafredenen en onbepaalde en onbewezene klagten over de Amsterdamsche Leeraars, over de Kerkbesturen, over de Regtbanken enz., eindelijk verzoekende, om als afgescheidene Gemeente te worden gehandhaafd, en vergunning te hebben tot het stichten van een eigen kerkgebouw. Het tweede is een dergelijk van een' dier vier onderteekenaars, zekeren Makelaar n. obbes, aan de Regering van Amsterdam verzoekende, om door de Politie niet gehinderd te worden in de Godsdienstoefeningen te zijnen huize; waarop dadelijk een antwoord, hier mede geplaatst, van gemelde Regering gevolgd is, ‘hem zoo voor zich als anderen ten allerernstigste vermanende, zich, vóór het bekomen van de vereischte autorisatie, van alle zoodanige bijeenkomsten te onthouden, en daar-
{==64==} {>>pagina-aanduiding<<}
toe geene bij de Wet strafbare stappen te doen.’ (*) - Rec. onthoudt zich van de vele aanmerkingen, welke hij op die Adressen zou kunnen maken, daar hij reeds met blijdschap gezien heeft, en het weldra bekend genoeg zal zijn, met hoe gevoelig leedwezen en regtmatige afkeuring onze waardige Koning alle zoodanige Adressen beschouwt, en, hoewel even verre, als het Kerkelijk Bestuur der Hervormden, van allen geloofsdwang zijnde, nogtans even min gezind is, om toe te geven aan woelingen, die, door allerlei drogredenen ondersteund, de verderfelijkste gevolgen kunnen naar zich slepen. - Liever dus nog een paar ernstige woorden ten slotte! Vooreerst: Gelijk het der
Nederlandsche en bijzonder der studerende Jongelingschap over het algemeen in onze dagen tot eere verstrekt, dat zij zich in het staatkundige, door eenen rustigen en aan de wettige Regering onderworpen' zin, van die in sommige andere landen onderscheiden heeft, zoo is het te wenschen, dat zij dienzelfden zin ook in het godsdienstige en kerkelijke moge behouden en betoonen. Maar des te meer strekt het ook tot schande van enkele jonge lieden, zoo als een scholte, brummelkamp en andere dergelijke, dat zij, die naauwelijks een of twee jaren in de dienst der Kerk geweest zijn, zich tegen de oudste, verstandigste en allezins achtingwaardigste Mannen verzetten, met eene aanmatiging, verwaandheid en bitterheid, die, al hadden zij ook het grootste gelijk in hunne zaak, hun, als jonge menschen, nog zeer kwalijk zou staan: doch het schijnt, dat er onder hen zijn, die wel weten, dat zij niet op de hoogte staan, om met hunne voortreffelijkste tijdgenooten vooruit te kunnen, en er nu hunnen roem in zoeken, om anderen met zich een paar eeuwen achteruit te werken; die, geene kans ziende, om zich beroemd te maken, er zich op toeleggen,

{==65==} {>>pagina-aanduiding<<}
om berucht te worden. - Ten andere: De genen, die thans, en dit zoo zeer ten onregte, over geloofs- en gewetensdwang klagen, en door hun afscheidingsgewoel de gemoederen opruijen, weten waarlijk niet, van welken geest zij zijn; van eenen geest, geheel strijdig met dien van het Evangelie in het algemeen, en van het Protestantisme in het bijzonder. Zij bedenken niet, dat zij, door hunne geloofsgenooten te willen terugdringen tot de onbepaalde aanneming van vroegere menschelijke bepalingen der Godsdienstleer, alsof die in alles met Gods Evangeliewoord overeenstemden, aan de Stellers van dezelve, zij mogen dan Hervormers, of bijzondere Leeraars, of nationale Synoden heeten, een onfeilbaar of althans verstand- en geweten-bindend gezag toeschrijven, dat hun even min toekomt, als aan het Concilie van Niceë of van Trente; en dat zij dus zichzelven en anderen een juk van geloofs- en gewetensdwang opleggen, dat noch onze Vaders noch wij hebben kunnen dragen. Zij bedenken niet, dat zij, door hunne stellingen en handelwijze, zekere soort van Roomschkatholieken grootelijks in de hand werken; niet zulken verlichten en edelgezinden, als de Schrijver van: De Roomschkatholieke Kerk, zoo als zij is, enz. en dergelijken, zoo als wij gelooven en hopen, dat er in verschillende mate nog velen zijn; maar den vrienden van Pauselijke Hierarchij en Jezuitendom, die zich in deze verdeeldheden onder de Protestanten verheugen, die in de woel- en scheurzuchtige verlangens van sommigen derzelven eene overhelling zien (en hierin ten minste zien zij niet geheel mis) tot het geloof aan een onfeilbaar kerkelijk gezag en eene alleen zaligmakende Kerk, zonder hetwelk zij meenen, (doch, o ijdele waan! zegt, op goede gronden, de echte Protestant) dat zelfs het Protestantisme niet bestaan kan, maar naar zijnen ondergang neigt, en zich den overgang tot de alleen rust belovende
Moederkerk voorbereidt: den zoodanigen werken zij in de hand, die zich van eenig bestaand Protestantsch Kerkgenootschap afzonderen en verwijderen, in plaats van zich, zoo

{==66==} {>>pagina-aanduiding<<}
als vooral thans aller belang is, in waarheid en liefde zoo naauw mogelijk aaneen te sluiten. Steller van dit verslag grijpt deze aanmerkingen niet in kamerbespiegeling uit de lucht; maar zijne kennis van hetgene, dat er desaangaande door de bedoelde Roomschkatholieken gezegd en geschreven wordt, geeft hem hiertoe allen grond; en zijne belangstelling in de zaak der Evangelische waarheid en vrijheid verpligt hem, om zijn hart hiervan te ontlasten, en zijnen Medeprotestanten, met de woorden van ons aller Meester, toe te roepen: Wie ooren heeft, om te hooren, die hoore! - Hebt zout in uzelven, en houdt vrede onder elkander!




De jonge Christen; of eene gemeenzame onderwijzing in des Christens pligt. Door Jacob Abboth, Hoofdonderwijzer in de School van den Berg Vernon, te Boston in Amerika. Uit het Engelsch vertaald door Adr. van Deinse, Emeritus Predikant van Ostende en Nieuwpoort. Te Rotterdam, bij Mensing en van Westreenen. 1834. In gr. 8vo. XX en 388 bl. f 3-60.

Wij moeten beginnen met verschooning te vragen, dat dit voortreffelijke werk zoo geruimen tijd naar aankondiging en beoordeeling op onze schrijftafel heeft liggen wachten. Nu het eene, dan het andere verhinderde ons hierin; doch het werk staat ook niet gelijk met zoo vele anderen, die slechts voor eenen korten tijd eenig belang kunnen inboezemen, maar, eenmaal gelezen, weldra worden vergeten, of verdrongen door andere boeken, die op hunne beurt weder voor nieuwen toevoer plaats moeten maken. Integendeel, wij wenschen, dat dit geschrift van een blijvend gebruik zij; en in zooverre is het misschien beter, dat het wordt beoordeeld, eerst nadat het reeds eenigen tijd in den boekhandel en, hopen wij, ook in de handen van belangstellende Godsdienstvrienden geweest is. De Schrijver, door geene andere geschriften, zoo-
{==67==} {>>pagina-aanduiding<<}
veel wij weten, aan onze landgenooten bekend, heeft zijn onderwerp van alle kanten bezien; hij toont op elke bladzijde, de behoefte van ‘jonge Christenen’ te kennen, heeft zich blijkbaar eerst na het verwerven van eenen rijken schat van menschenkennis aan het schrijven gezet, en dit ten uitvoer gebragt los, maar zonder wanorde; geregeld, zonder stijfheid; eenvoudig, zonder kinderachtigheid; sierlijk, zonder woordenpraal; verstandig, zonder wijsgeerige bespiegeling; gemoedelijk en Christelijk, zonder dweeperij. Hij begint (om toch iets van den inhoud te zeggen, dien de rijkdom der zaken ons verhindert volledig op te geven) met eene opregte en volkomene belijdenis van zonden aan te prijzen; wijst vervolgens op Jezus Christus, als op den Verlosser, en handelt verder over de kracht van, het vereischte gemoedsbestaan bij, de opregtheid en den ernst in het gebed; bepaalt bij de gevolgen van pligtverzuim; spreekt over het wankelen in het betrachten van Christelijke verpligtingen, met aanwijzing der algemeene oorzaken, door welke men een ‘bijna Christen’ blijft; gewaagt van bezwaren in de Godsdienst; levert
bewijzen voor de waarheid van het Christendom (fraai, maar hier misschien in die breedvoerigheid, bijna honderd bladzijden, minder op zijne plaats); prijst oefening in den Bijbel aan door verscheidene hulpmiddelen, waarvan ons sommige geheel nieuw waren; wijst het regte gebruik aan van den dag des Heeren; geeft onderwijs aangaande de zelfbeproeving; doet de ware vordering in godzaligheid kennen in onderscheidene opzigten, en besluit met hartelijke vermaningen en wijze besturingen. Rijke overvloed van zaken, kracht van betoog, gemoedelijkheid van voordragt, zuiverheid van stijl en dergelijke zijn loffelijke eigenschappen van dit werk; maar die heeft het met vele andere ascetische schriften gemeen; - wat het echter van alle ons bekende onderscheidt, en de bijzondere waarde van het boek uitmaakt, is, bedriegen wij ons niet, dit, dat het ieder oogenblik voorbeelden bij de hand heeft, die de zaak duidelijk en aanschouwelijk maken; voorbeelden, uit het

{==68==} {>>pagina-aanduiding<<}
dagelijksche leven genomen, geschikt, om de waarheden en pligten, die behandeld worden, te dieper in het gemoed te prenten.
De Vertaler, die alzoo in zijne rust nog ten nutte zijner landgenooten werkzaam is, berigt, eene uitgave gevolgd te zijn, bezorgd door het Engelsche Godsdienstig Traktaatgenootschap, die eene verkorte genoemd wordt. Echter vreest hij, dat de voordragt van sommige zaken nog wat al te lang zal schijnen; hetgeen dan ook de voornaamste aanmerking is, die wij op het werk hebben. De vertaling is vloeijend; de uitvoering zindelijk. Jammer maar, dat de prijs van f 3-60, ofschoon anders voor het boek niet te hoog, denkelijk bij velen een beletsel zal zijn tegen het aanschaffen. Wij zouden daarom den Eerw. van deinse wel durven aanraden, om het werk nog aanmerkelijk te verkorten, ten behoeve van eene andere klasse van lezers, dan in wier handen het nu komt, wanneer het zevende Hoofdstuk, hoe schoon ook, er voor dit doel grootstendeels in zou kunnen gemist worden. Dit geschrift stichte intusschen veel nut in huisgezinnen en jeugdige harten! Het heeft ons, (om dit in het voorbijgaan te zeggen) inzonderheid in het geven van voorbeelden, reeds meer dan ééne dienst voor het katechiseren bewezen. Het is, met één woord, een regt miscens utile dulci.




Handboek der Analytische Scheikunde van H. Rose, naar de derde Uitgave vertaald door J.E. de Vrij, Apotheker te Rotterdam, met eene Voorrede van G.J. Mulder en Bijvoegsels des Schrijvers. Iste Deel. Te Rotterdam, bij P.H. van den Heuvell. 1835. In gr. 8vo. f 6-65.

Toen de Heer mulder vóór een paar jaren den wensch uitte, dat eene goede vertaling van het Leerboek der Scheikunde van berzelius zoude worden uitgegeven, was men er verre van af om te gelooven,

{==69==} {>>pagina-aanduiding<<}
dat immer eene poging van dien aard zoude opnemen. De uitkomst heeft het tegendeel bevestigd, en de zoo moedig ondernomene als voortreffelijk uitgevoerde vertaling van genoemd werk is reeds het algemeene hand- en leerboek geworden voor elk, die in ons land Scheikunde op eene goede wijze wil gaan beoefenen.
Deze welgeslaagde poging gaf den Uitgever moed en lust, om het wetenschappelijk publiek in ons land vertalingen van andere scheikundige buitenlandsche werken aan te bieden. Het boven gemelde werk van rose werd, op aanraden van den Heer mulder, na de uitgaaf van het werk van berzelius, het eerst en meest geschikt daartoe geoordeeld. De Heer j.e. de vrij heeft dien arbeid wel op zich willen nemen. Hetgeen hij als Scheikundige reeds verrigt heeft, is genoeg bekend, en zoo wel in de Bijdragen tot de Natuurkundige Wetenschappen, vroeger uitgegeven door van hall, vrolik en mulder, als in het Natuuren Scheikundig Archief, dat nu door mulder alleen uitgegeven wordt, te zien; het doet hem evenzeer, als de hier te vermelden arbeid, kennen als den leerling van eenen man, die allen, welke hem omgeven, met denzelfden gelukkigen ijver voor wetenschap en onderzoek bezielt.
De vertaling is tot hiertoe op eene allezins lofwaardige wijze ten uitvoer gebragt. De vergelijking van het werk van rose met de vertaling van de vrij kan dit aan elk, die zich de moeite geven wil het na te gaan, aantoonen.
Het boek van rose handelt over de ontledende Scheikunde; dat is, de Scheikunst in den eigenlijken zin, de kunst om zelfstandigheden zuiver af te zonderen. Tot aanleering van dit deel der wetenschap bestaat in onze taal niets, en de uitgaaf dezer vertaling moet alzoo den beoefenaren der Scheikunde aangenaam zijn. Het is vooral aan te bevelen aan de eigenaars van het Leerboek van berzelius, in hetwelk dit deel der Scheikunde niet opzettelijk is behandeld.

{==70==} {>>pagina-aanduiding<<}

In de eerste Afdeeling wordt gehandeld over de verhouding der enkelvoudige ligchamen en van derzelver enkelvoudige verbindingen tot reagentia. Hier komen voor, ten eerste: bases; ten tweede: zuren; ten derde: enkelvoudige ligchamen. De tweede Afdeeling bevat eene handleiding tot qualitatief onderzoek.
De aard van het werk en van dit Tijdschrift maken het van zelf ondoenlijk, hier over den zakelijken inhoud uit te weiden. De naam van rose, bij de Nederlandsche Scheikundigen ongetwijfeld algemeen bekend, het ten derdemale uitgeven van het werk in Duitschland, en de keurige Voorrede van den alom geachten Scheikundige g.j. mulder, moeten genoeg tot waarborg voor de hooge waarde en het algemeen nut van dit werk verstrekken.
De vijfde aflevering zag reeds het licht, en hiermede is het eerste deel voltooid. De bijvoegsels, door rose aan de vrij verstrekt, zijn achter de afleveringen, waartoe ze behooren, gevoegd.
Uitvoering, druk en papier verdienen alle aanbeveling.
Wij eindigen deze korte aankondiging met den wensch, dat een ruim debiet den Uitgever in deze belangrijke onderneming moge ondersteunen, en dat vele Artsenijbereidkundigen bij ons, even als de vrij doet, mogen toonen, dat men een beoefenaar der natuurkundige wetenschappen en een goed, kundig, naauwgezet Apotheker tevens kan wezen.

Grondbeginselen der Plantenkunde. Uit het Engelsch, door N.B. Millard. Opgehelderd met onderscheidene Houtsneefiguren. Te Amsterdam, bij de Gebr. Diederichs. 1835. In kl. 8vo. 141 Bl. f 1-20.

Dit boekje kan in zoo kleinen omvang natuurlijk slechts de allereerste beginselen der Botanie bevatten. Intusschen behelst het meer, dan men zou vermoeden, en zeker meer, dan gewoonlijk in dergelijke geschriften te

{==71==} {>>pagina-aanduiding<<}
vinden is. De oorspronkelijke Schrijver, wiens naam niet genoemd is, heeft van de nieuwste hulpmiddelen der wetenschap, vooral in Engeland, kennis genomen; en vele gebruikte termen worden door weluitgevoerde houtsneefiguren, op de bekende wijze der Engelschen tusschen den tekst ingelascht, opgehelderd. De ons onbekende Vertaler verdient dus dank voor zijnen over het geheel goed gelukten arbeid; kleine aanmerkingen houden wij thans terug. Het werkje zal ongetwijfeld nut stichten, en wij wenschen, dat het in veler handen kome, om de beoefening der wetenschap algemeener in ons Vaderland te maken, dan zij, helaas! tot nu toe is.

Tafereel van het Heelal, enz. Door J.G. Sommer, Hoogleeraar te Praag. IIIde Deel: Beschrijving van de vloeibare oppervlakte des aardbols. Met Platen. Uit het Hoogduitsch vrij vertaald. Te Amsterdam, bij Gebr. Diederichs. In gr. 8vo. X, 531 bl. f 5-50.

Het verblijdt ons, dat de onderneming, om onze taal met dit werk van den Hoogleeraar sommer te verrijken, dien bijval vindt, welke den uitgever in staat stelt, om dezelve voort te zetten. Vooral ook daarom kondigen wij met genogen de voortzetting dezer uitgave aan, wijl de inhoud van dit werk hoogstbelangrijk is voor zoodanige klasse van lezers, die niet altijd in de gelegenheid zijn, om hetzelve in het oorspronkelijke te lezen. Na in de beide vorige deelen gehandeld te hebben over het wereldstelsel in het algemeen, en over de vaste oppervlakte der aarde, is het de vloeibare oppervlakte van den aardbol, welke in dit deel beschreven wordt.
In Hoofdst. I-V wordt gehandeld over het Water in het algemeen. VI-XII. Over de Bronnen, warme Bronnen en Minerale Wateren. XIII-XV. Over de Rivieren. XVI-XVIII. Van de Watervallen en eenige andere merkwaardigheden der Rivieren. XIX-XXI. Van de Meren, Moerassen en Poelen. XXII-XXVIII. Overzigt der voornaamste Wateren in alle vijf Werelddeelen, en Grondgebied der Ri-
{==72==} {>>pagina-aanduiding<<}
vieren. XXIX. Van de Zee, hare grootte en verschillende hoogte. XXX-XXXII. Over het Zeewater. XXXIII-XXXV. Van de Warmte en het bevriezen der Zee. XXXVI-XXXIX. Van de bewegingen der Zee, Golven of Baren, stroomingen der Zee; van de Ebbe en Vloed; van de Maalstroomen der Zee. XL-XLIV. Algemeene Beschouwing der Zee, volgens hare hoofd- en bijzondere deelen; de Noordelijke IJszee, de Zuidelijke IJszee, de Westelijke Oceaan, de Zuidelijke Oceaan, de Oostelijke of groote Oceaan.
Dat het ook in dit deel evenmin, als in de vorigen, aan stof tot aangenaam onderhoud ontbreekt, blijke onder anderen uit het volgende, hetwelk wij overnemen, van hetgeen de Schrijver mededeelt over het bevriezen der zee: ‘Meestal vertoonen de ijsbergen en ijseilanden een zonderling, niet zelden een schilderachtig tafereel. Ross zag een' dergelijken ijsberg, door welken eene groote poort scheen gehouwen te zijn. Bovendien draagt de fraaije schakering der kleuren, welke de breking der zonnestralen over deze ijsgevaarten verbreidt, zeer veel bij, om het schouwspel betooverend schoon te maken. De koene zeevaarder wordt hierdoor eenigermate voor de ongemakken en ontberingen, met welke hij te worstelen heeft, schadeloos gesteld. Het bemoedigt en verblijdt hem, wanneer hij de natuur, ook daar, waar zij geheel uitgestorven schijnt te zijn, nog aanhoudend werkzaam vindt. Hij ziet (dus schetst ons kant dit wonderlijk tooneel) bergen zich plotseling verheffen, dalen nederzinken, zeeboezems en grotten ontstaan, torens oprijzen; en al wat men op het vaste land ontwaart, vertoonen hem deze buitengewone spelingen der natuur. Hier ontwaart hij hangende tuinen, ginds heerlijke pilaren van kristal en smaragd,’ enz. ‘Zelfs aan levende schepselen ontbreekt het niet; deze steden, kasteelen en getooverde velden worden door zeerobben bewoond, die des winters op het ijs uitgestrekt liggen; zij worden door ijsbeeren bewandeld, welke daarop van het eene werelddeel naar het andere trekken; zij zijn door eene talrijke menigte van ijs- en stormvogels bevolkt, die zich aan de kommen van zoet water, door gesmolten ijs op de kruinen ontstaan, laven en verkwikken.’
Ieder, die bij het eenmaal aangeleerde begeert bekend te blijven met de vorderingen der wetenschap door de nieuwste ontdekkingen, vindt hier op eene nuttige en aangename wijze de onderwerpen behandeld. Gelijken lof, als aan de vorige,

{==73==} {>>pagina-aanduiding<<}
geven wij dus ook aan dit deel, en wenschen het in veler handen. Ook de platen getuigen, door de keuze der afgebeelde onderwerpen en de fraaije uitvoering, van den goeden smaak des kunstenaars.

Grondbeginselen van Zedekunde en algemeene Wereldkennis, eenigzins vrij bewerkt naar de Principes Philosophiques van den Kolonel de Weiss, Lid van onderscheidene geleerde Genootschappen. Naar het Fransch. (In twee Deelen.) Iste Deel. Te Groningen, bij J. Oomkens. 1835. In gr. 8vo. 435 bl. f 3-:

Dit werk heeft eenen Zwitser tot Schrijver, maar die zijne kennis van menschen en zeden meest in Frankrijk, en wel in deszelfs Hoofdstad, schijnt opgedaan te hebben, en insgelijks meest op de Franschen, nu en dan echter ook op zijne volksgenooten het oog heeft. In hoe verre hetzelve door den Nederlandschen Vertaler vrij bewerkt is, kan Rec., bij het stilzwijgen dezes laatsten daaromtrent, en bij gebrek aan het oorspronkelijke, niet melden. Even weinig kan hij een behoorlijk verslag of overzigt van hetzelve, of althans van dit eerste Deel, geven; want, ofschoon er op de inhoudsbladzijde staat, dat ‘de Lezer meer zamenhang in de volgorde der onderwerpen vinden zal, dan de opschriften der Hoofdstukken schijnen aan te duiden,’ zoo heeft hij dit echter bij de lezing niet kunnen bespeuren.
Die onderwerpen nu, welke hier, na Voorrede en Inleiding, behandeld worden, zijn de volgende: Deugd, waarheid, vooroordeelen, gevoelen, belangrijke eigenschappen van den mensch, verdienste, geluk, vertroostingen in het ongeluk, hartstogten, liefde, eerzucht, nijd, minnenijd, toorn, luiheid, trotschheid, gierigheid, spaarzaamheid, gematigdheid, gezondheid, voorzigtigheid, menschenkennis, vrouwen, dieren, gezellige deugden, gemeenzaam onderhoud, inschikkelijkheid, vergevensgezindheid, zedigheid, opregtheid, achterklap, vriendschap, kuischheid, lagchen, welvoegelijkheid, geestigheid, troost voor de zotten, goede toon, eerbaarheid, kuischheid, (vóór deze beide laatste artikels staat: gissingen) huiselijk leven, het gelukkige gezin, (een verdicht verhaal.) - Zoo ordeloos en bont nu deze artikels door elkander

{==74==} {>>pagina-aanduiding<<}
staan, even zoo weinig plan en zamenhang is er dikwijls in de behandeling van dezelve te vinden: het schijnen veeleer losse gedachten te zijn, van tijd tot tijd opgeteekend, en nu eindelijk aan elkander geregen, om uit te geven: waarlijk voor den Schrijver eene gemakkelijke, maar voor den Lezer eene niet zeer gelukkige manier, om een boek zamen te stellen, dat grondbeginselen, vaste wijsgeerige grondbeginselen van zulk eene belangrijke wetenschap, als de Zedekunde is, zal mededeelen! - En wat nu de behandeling der onderwerpen zelve aangaat, het ontbreekt hier wel geenszins aan ware en goede, zeer ernstige en nuttige, al is het ook niet nieuwe en ongewone opmerkingen; maar het ontbreekt even min aan blijken van Fransche oppervlakkigheid, onnaauwkeurigheid en overdrijving, welke te wenschen is, dat de degelijke Nederlander van den vreemdeling niet zal overnemen.
Nog een ander hoofdgebrek van dit werk is, dat er volstrekt geen aanmerking in genomen wordt op de Christelijke Godsdienst, maar te naauwernood, en slechts hier en daar als ter loops, op de Natuurlijke, en zelfs maar al te dikwijls dit hoogere, dat nu en dan eens uitkwam, als ter zijde gesteld, alles genoegzaam buiten betrekking tot God en Goddelijke zaken beschouwd, en hoe, gelijk weiss zelf zich in de Voorrede, bl. 12, uitdrukt, ‘de mensch alleen door den sterken hefboom, het persoonlijk eigenbelang, in beweging gebragt wordt.’ Of dit nu een gevolg is van des Schrijvers ongeloof aan stellige Goddelijke Openbaring en Christendom, of eene schikking naar zulke denkwijze bij velen der genen, in wier taal hij geschreven heeft, willen wij niet beslissen; (*) maar in allen gevalle is het jammer, dat een werk, waarin veel is, dat van des Auteurs gezond verstand, ervaring en welmeenendheid getuigt, door de genoemde gebreken, naar onze schatting, in waarde zeer vermindert.
Wilde nu Rec. alles behoorlijk uitwerken, wat hij omtrent dit eerste Deel onder het lezen aangeteekend heeft, en zijn gevoelen over het een en ander naar eisch ontwikkelen, dan zou hij de grenzen dezer beoordeeling verre te bui-
{==75==} {>>pagina-aanduiding<<}
ten gaan: hij moet zich dus vergenoegen met slechts eenige weinige proeven aan te stippen. - Al terstend stuit hij op eene ten minste onvolledige bepaling van goed en kwaad, van deugd en ondengd, bl. 29: deugd namelijk bestaat, volgens weiss, alleen in de beoefening van hetgene, dat het openbare geluk verhoogt; ondeugd in die van hetgene, dat hetzelve benadeelt: hieruit zou dus volgen, dat geluk alleen de maatstaf van goed en kwaad, en wat niet tot openbaar geluk leidt, geen goed, wat hetzelve niet benadeelt, geen kwaad is. Ware het denkbeeld van 's menschen natuurlijke betrekking op het hoogste redelijke en zedelijke Wezen, zoo wel als op zijne medemenschen, en vooral het Christelijke beginsel van liefde hier meer in het oog gehouden, de bepaling kon naauwkeuriger en vollediger uitgevallen zijn, en de Schrijver zou niet noodig gehad hebben, bl. 31, 32, van een zedekundig oppergezag der verlichtste Wijsgeeren te spreken, waaraan het algemeen de toepassing van zedekundige grondregels zou behooren over te laten. - Is kennis synoniem met wijsheid? (bl. 47) kan zij eene bron van menschenkennis heeten? kan zij alleen toegevendheid, grootmoedigheid, verdraagzaamheid, gehoorzaamheid aan de wetten te weeg brengen? (bl. 49.) - Het artikel over de verdienste (bl. 50 e.v.) bevat goede dingen over de zwakke gronden, waarop men zich dezelve dikwijls toeschrijft; maar overdrijft de zaak weder, door het verdienstelijke te zeer te beperken tot het oogenblikkelijk en stoffelijk belang, b.v. bl. 55, waar weiss den uitvinder van het pottebakkersrad en den invoerder van de aardappelen in Europa
verdienstelijker noemt, dan den ontdekker der middelpuntskrachten: bepaalt dan alleen het voorwerp de verdienstelijkheid? en hoe ongelijksoortig zijn hier de voorwerpen! - Bl. 72 e.v. geeft de Schrijver nuttige opmerkingen en lessen, ter vertroosting in het ongeluk, hier en daar zelfs niet zonder aanwending van het Goddelijke; maar waarom dan dit hoogere aan het slot van dit artikel weder ter zijde gesteld? - Bij het artikel liefde, bl. 93-112, zou men niet verwachten, dat het eigenlijk over de seksenliefde handelt: hier en daar vindt men verstrooide goede opmerkingen, ofschoon uitvoerig genoeg, te meer daar de Schrijver naderhand op ditzelfde onderwerp meer dan eens terugkomt; ook op het einde ernstige toespraken aan jonge lieden: doch waartoe dient het, dat hij ‘het geloof, dat men niet meer dan ééne vrouw

{==76==} {>>pagina-aanduiding<<}
tevens kan beminnen, een vooroordeel’ noemt, en wat hij verder, bl. 101, 2, fraais daarover zegt? Niet anders, is het te vreezen, dan tot begunstiging van openlijke of heimelijke veelwijverij! Ook in het volgende over de onthouding, en in de toespraak aan de Vorsten over hunne wetten in dit opzigt, is zonderlingheid en duisterheid. - Over de voorzigtigheid, zoo als die hier behandeld wordt, meest met betrekking tot het uitvoeren van plannen, zou, ondanks de goede raadgevingen, die hier voorkomen, veel te vragen vallen: b.v. is hare definitie goed, (bl. 168) ‘de kunst om zijn doel te bereiken’? is het (bl. 169) ‘veinzerij, vermomming en kunstgrepen, welke zij vordert’? is het waar: (bl. 171) ‘Hoe meer moed men heeft, zoo veel te minder behoeft men voorzigtig te zijn’? is het voorzigtig (ald.) te zeggen, althans zóó te zeggen: ‘Een al te behoedzaam gedrag in de jeugd is een ongunstig voorteeken: een weinigje onbezonnenheid en schielijke opbruising van gemoedsaandoening ontsiert haar geenszins’ enz.? - Onder de rubriek menschenkennis (bl. 188 e.v.) geeft de Schrijver eerst eene ruwe en alles behalve vleijende schets van den mensch, en roept dan uit: ‘Zie daar het verwarde tafereel van den mensch en zijn hart!’ Ja, wel een verward tafereel, en, gelijk veel van het volgende, dat, onder alle goede opmerkingen of raadgevingen, toch veel overdrevens en eenzijdigs of onderling ongelijks oplevert, meer tot menschenhaat dan tot menschenliefde opleidende. Ook op andere plaatsen hellen de voorstellingen des Schrijvers tot iets menschenhatends over. Gaarne gelooven wij, dat hij menschelijke deugd en gelukzaligheid bevorderen wil; maar ongunstige ondervindingen schijnen hem dikwijls te verre weg te slepen tot sombere en eenzijdige beschouwingen. Zoo zegt hij zels b.v. bl. 45, dat het ongunstige gevoelen, welk anderen over onze daden en belangen
denkelijk hebben zullen, bij ons menschenhaat verwekken moet, en, zoo als hij er, zonderling genoeg, in éénen adem op laat volgen, vergevensgezindheid. Zoo zegt hij, onder de rubriek lagchen, bl. 337, ‘dat een der voornaamste kenteekenen van 's menschen zwakheid en van zijne boosheid in de gewone uitdrukking zijner vreugde gelegen is. Men lacht zelden anders, dan uit ijdelheid, dwaasheid of boosaardigheid’; en in dezen toon gaat dit verder voort. Zoo worden ook de artikels geestigheid en goede toon meest van de slechtste zijde

{==77==} {>>pagina-aanduiding<<}
voorgesteld. - Over het geheel mist men in dit werk eene ordelijke en grondige behandeling der onderwerpen; en, hoe veel goeds en menschkundigs het ook, als vrucht der ondervinding en opmerking, bevatte, en welke hoog zedelijke bedoeling het ook hebbe, (gelijk b.v. in de gissingen omtrent eerbaarheid en kuischheid) het is niet geschikt, om duidelijke en geregelde denkbeelden te bevorderen; en men moet het meermalen bejammeren, dat het goede zoo verward door elkander ligt, en alles waarlijk niet even proefhoudend en onbetwistelijk is. - Zoo moet men het ook jammer achten, dat in het laatste verdichte verhaal van twee gelukkige echtgenooten zoo weinig godsdienstigheid, bijna niet dan eenige regels aan het slot, veel min Christelijke godsdienstigheid inkomt.
Rec. zou van het gezegde nog veel meer proeven kunnen aanvoeren; maar hij acht het aangevoerde genoeg, om zijn oordeel, dat niet onbepaald gunstig zijn kon, te staven. Hij zou dus ook de vertaling van dit werk niet bijzonder verlangd hebben; maar wie het nu lezen wil, die leze met voorzigtigheid, en met dat oordeel des onderscheids, dat niet alles voetstoots van den vreemdeling overneemt en prijst, maar nogtans zijn nut met het goede doet!




Bloemlezing uit de dramatische Werken van William Shak(e)speare; in Nederduitsche dichtmaat overgebracht door Mr. L.Ph.C. van den Bergh; Lid van de Maatschappij van Nederlandsche Letterkunde te Leyden. Te Amsterdam, bij J. Immerzeel, Jun. 1834. In gr. 8vo. XVI en 196 bl. f 3-:

Onze Letterkunde, hoe rijk ook aan vertalingen van verschillenden aard, die haar niet altijd tot sieraad verstrekken, is echter arm in goede overbrengingen van de meesterstukken der poëzij, waarop de overige volken van Europa met zoo veel regt trotsch kunnen zijn. Hoe gering is het aantal dichterlijke vertolkingen, waarin de Nederlandsche lezer zich met de schoonheden der uitheemsche vernuften bekend kan maken, zonder derzelver taal te leeren! Het is waar, er bestaan vele oude overzettingen; maar, wie kan dezelve thans nog met genoegen lezen? Het is daarom te wenschen, dat onze dichters, gelijk de Duitsche gedaan hebben, hunne

{==78==} {>>pagina-aanduiding<<}
pogingen aanwenden, om onze Letterkunde met de schoonste bloemen der buitenlanders te versieren; en dat dit zeer wel kan geschieden, zonder dat eigene oorspronkelijkheid er bij verliest, is genoegzaam gebleken uit de vertalingsproeven, door mannen geleverd, wier namen te gunstig en te algemeen bekend zijn, dan dat wij dezelve zouden behoeven te noemen. De zwarigheden, welke met eene vertaling van dichterlijke werken gepaard gaan, zijn zeker niet gering; maar de buigzaamheid en rijkdom onzer schoone moedertaal staan bij het overbrengen, uit welke taal ook, den dichter uitnemend ten dienste. Onder die Schrijvers, over wier verdiensten en roem slechts ééne stem is, bekleedt de alom vermaarde Engelsche shakespeare eene welverdiende eervolle plaats. Gansch Europa bewondert in hem den tooneeldichter, die met de diepste kennis van het menschelijke hart de treffendste voorstelling en den hoogsten dichterlijken gloed wist te vereenigen. Elk volk is er trotsch op, eene vertaling van hem te bezitten. Welke gebreken shakespeare ook mogen ontsieren, de lof, hem door zijne tijdgenooten toegezwaaid, is door de stem der nakomelingen, door het eenparig getuigenis der volken voor altijd bevestigd. Dat een dichter van die voortreffelijkheid tot nog toe bij ons zoo weinig naar waarde wordt geschat, zoo weinig gekend is, kan niet anders dan de hoogste bevreemding verwekken, en elke poging, aangewend om deszelfs verdiensten in het regte licht te plaatsen, verdient de meeste belangstelling en goedkeuring. Uit dien hoofde moest ons de aangekondigde Bloemlezing uit shakespeare's dramatische werken, door den Heer van den bergh, ten hoogste welkom zijn. Wij hoopten, dat door dezelve in eene wezenlijke behoefte voorzien, en de krachtvolle poëzij van den Engelschen dichter in een waardig Nederlandsch gewaad ons publiek aangeboden zoude worden. Met belangstellende
nieuwsgierigheid openden wij het boek, lazen en vergeleken hetzelve met het oorspronkelijke; doch, wij kunnen het niet ontveinzen, wij vonden ons zeer teleurgesteld. Waar wij geest en leven verwachtten, ontmoeteden wij een dor, zielloos geraamte; koude, gedwongene taal verving den gespierden, stouten stijl des dichters; in één woord, het ligchaam slechts, en dat nog niet eens ongeschonden, is overgebragt, - den geest zoekt men vergeefs. Om dit ons oordeel te regtvaardigen, zullen wij den lezer een kort verslag mede-
{==79==} {>>pagina-aanduiding<<}
deelen omtrent het doel, dat zich de Vertaler voorstelde, en omtrent de wijze, waarop, en den vorm, waarin dezelve dit heeft trachten te bereiken.
In de Voorrede maakt de Heer van den bergh, onzes inziens, zeer gegronde aanmerkingen op den tegenwoordigen toestand van ons vaderlandsch tooneel, waar, bij weinig oorspronkelijke stukken, vele mislukte vertalingen van Duitsche of Fransche dramata worden opgevoerd; terwijl oorspronkelijke stukken zelve nog te veel op de oude Fransche leest zijn geschoeid, waarin waarin stijve regelmatigheid en afgepastheid de plaats van losheid en bevallige navolging der natuur bekleeden. De nieuwere tooneelpoëzij der Franschen, en ook wel die der Duitschers, vervalt weder in een ander uiterste, en overtreedt alle wetten van goeden smaak niet alleen, maar zelfs van het gezond verstand. Te regt wijst dus van den bergh op de heerlijke gewrochten van shakespeare, als een veel geschikter voorbeeld ter navolging, dan de overspannen manier, waarop de genoemde scholen de tooneelpoëzij behandelen. Om dus dezen hier nog te weinig geschatten dichter nader aan den beoefenaar der dramatische kunst bekend te maken, kwam het den Vertaler niet ongepast of nutteloos voor, eenige der schoonste plaatsen uit shakespeare, als eene bloemlezing, in dezelfde versmaat als het oorspronkelijke, over te brengen, om aldus, op het voetspoor der Duitsche vertalers, den Nederlandschen lezer de schoonheden te doen opmerken, waaraan deze treurspelen zoo bij uitstek rijk zijn.
Wij kunnen dit oogmerk des Heeren van den bergh niet anders dan goedkeuren; maar de wijze, waarop hij het zoekt te bereiken, is, naar ons inzien, aan zeer vele zwarigheden onderworpen, ja veroorzaakt juist het tegendeel van hetgene men beoogde. Immers, de schoonheid van een treurspel bestaat voornamelijk uit de schildering der karakters en derzelver onderlinge betrekkingen, drijfveren, handelingen en bedoelingen, die, hoe verschillend ook, toch allen daartoe medewerken, om het doel des treurspels, het opwekken van vrees en medelijden, te bereiken. Om de karakters der personen wèl te leeren kennen, en het geheel te doorgronden, is het volstrekt noodig, het gansche tooneelstuk eenige malen te lezen, en over deszelfs doel, en de werking der handelende personen in verband met dit doel, na te denken. Alle schoonheden van een treurspel, misschien enkele détails nu en dan

{==80==} {>>pagina-aanduiding<<}
uitgezonderd, vloeijen daaruit voort. Hoe zullen dan enkele brokken, hier en daar uitgescheurd, beroofd van hun noodzakelijk verband, ongeschikt om belangstelling in te boezemen, omdat men met de personen onbekend is, (hoe schoon ook de poëzij moge zijn) het vereischte doelwit kunnen bereiken? Zoude de Heer van den bergh niet beter hebben gedaan, door een of twee der beste stukken van shakespeare in hun geheel te vertalen, en ons den dichter op die wijze in zijne volle grootheid te doen bewonderen? Nu toch zijn het slechts disjecti membra poëtae, die bij geene mogelijkheid tot een geheel te brengen zijn; het zijn pilaren van een schoon gesticht, die, hoe fraai op zichzelve ook bewerkt, echter nooit een regt denkbeeld van de gansche pracht en indrukwekkende stoutheid van het gebouw zelve kunnen geven.
Eene tweede aanmerking betreft den vorm, waarin van den bergh zijne vertaling heeft gemeend te moeten gieten. Hij heeft de Engelsche vijfvoetige jambus behouden, die ook door de Duitschers algemeen wordt gebruikt. Wij geven echter den schrijver in bedenking, of deze in zichzelve harde, van allen rhythmus bijna ontbloote versmaat, met al zijne onregelmatigheden en vrijheden, wel voor onze Hollandsche taal geschikt is. Even min als onze alexandrijn in Engelsche en Duitsche stukken voldoet, kan ook de vijfvoetige jambus in onze zoo regelmatige en voor weinig vrijheden vatbare versificatie bevallen. Hij haalt het voorbeeld der Duitsche taal aan, om te doen zien, dat ook in de onze deze jambus wel ingevoerd zoude kunnen worden. Maar hoe veel vrijer en ongebondener is ook de Duitsche prosodie, dan de Hollandsche! Zelfs de versmaten der Ouden kunnen op het Duitsch aangewend worden, en dit zal in onze moedertaal wel immer eene onmogelijkheid blijven. Wij stemmen anders volgaarne toe, dat de eentoonige deftigheid der alexandrijnen niet zeer aangenaam is, vooral in stukken van langeren adem. Maar waarom zoude men zich altoos aan dezen rhythmus alleen binden? Kunnen niet de trochaeische en andere lyrische maten even zoo goed tot afwisseling gebezigd worden?
Zoo veel over het doel en de manier, naar welke de Heer van den bergh de vertaling heeft ingerigt. Op de Voorrede volgt een kort verslag aangaande het leven, de schriften en de verdiensten van shakespeare, ten dienste van

{==81==} {>>pagina-aanduiding<<}
hen, die met dien dichter minder bekend zijn. Of het tooneel wel gezegd kan worden in de Middeleeuwen uit godsdientige feesten geboren te zijn, zoo als van den bergh schijnt te denken, meenen wij te mogen betwijfelen, als wij aan de non roswitha en andere kloosterlingen denken, die reeds zeer vroeg pogingen aanwendden, om terentius na te volgen; schoon het niet ontkend kan worden, dat de geestelijkheid aan het tooneel spoedig eene godsdienstige rigting gaf door bijbelsche geschiedverhalen enz. Kort, maar vrij volledig en juist, is de opgave van shakespeare's levensomstandigheden, van de eerste uitgaven zijner stukken, en van de verschillende vertalingen, die overal werden vervaardigd. Onder dezelve is eene der merkwaardigste de overbrenging van Titus Andronicus door onzen bekenden dichter janvos, onder den titel van Aran en Titus, welke echter niet strekte, om shakespeare alhier meer bekend te maken. De Heer van den bergh geeft daarop een kort verslag van den inhoud der historische tooneelstukken en van de eigenlijk gezegde treurspelen, uit welke hij zijne bloemlezing bijeenbrengt, zonder van de biijspelen eenig gebruik te maken. Wij gelooven ook niet, dat shakespeare's blijspelen, een paar uitgezonderd, hem dien grooten dichtersroem ooit geschonken zouden hebben. De bronnen, waaruit de dichter geput heeft, of liever, waaruit hij de eerste aanleiding heeft ontleend, worden insgelijks in het voorbijgaan aangestipt, en eindelijk de geest, die in de stukken heerscht, derzelver schoonheden en gebreken, naar ons oordeel, juist en naar waarheid geschetst. Groot, onnavolgbaar groot zijn de menigvuldige schoonheden, waarvan elk stuk schittert; maar niet weinig ook de gebreken, die dezelve ontsieren. Vele echter van dezelve vinden eene genoegzame verschooning in den tijd en in
de vorming, die den dichter te beurt viel. De schuld lag aan hem niet, dat hij de volmaaktheid van eenen sophocles niet bereikte.
Ware nu de vertaling even gelukkig geslaagd, als deze inleiding van de bekendheid des Heeren van den bergh met shakespeare blijken geeft, dan zouden wij reden hebben, ons over eene aanwinst voor de Letterkunde te verblijden; maar, op grond van eenige weinige, voorshands, uit eene menigte andere, opgenomene plaatsen, welke wij aan onze lezers, tot staving van ons reeds geuit gevoelen, zullen mededeelen, zijn wij voor het tegendeel beducht. Een

{==82==} {>>pagina-aanduiding<<}
tooneel uit het historisch stuk, Koning Johan getiteld, waar eene moeder het verlies van haar kind beweent, is het eerste, wat hier gekozen werd. Deze plaats is in het oorspronkelijke krachtig, maar, naar ons gevoelen, niet zeer natuurlijk, vooral in het eerst. De Vertaler heeft dan ook eenige regels weggelaten, die al te ruw en sterk zijn; schoon zij anders, om shakespeare te doen kennen, misschien wel hadden mogen worden overgebragt:

O amiable lovely death! 
Thou odoriferous stench! sound rottenness! 
Arise forth from the couch of lasting night, enz. 

Van den bergh vertaalt:

‘O minlijke geliefde dood! 
Rijs op van 't leger der oneind'ge nacht, 
Gij vrees en schrikbeeld der tevredenheid! 
En kussen wil 'k uw hatelijk gebeent!’ 

Of iemand deze zoo stroeve regels, zonder het oorspronkelijke te kennen, regt vat, durven wij betwijfelen. De zamentrekkingen oneind'ge, wil 'k, en de woordvoeging, zijn tegen alle regels van onze taal. Prosperity is geen tevredenheid, maar voorspoed, dat hier alleen een' goeden zin kan geven. - Wat is voorts eene gewoonlijke oproeping? Het Engelsch heeft a modern invocation. - Bij het lezen der regels:

‘Ik zou de wereld beven doen van wee, 
En schudden dat geraamte uit zijnen slaap.’ 

zoude men haast denken, dat de wereld hier door dat geraamte wordt aangeduid, in plaats van den dood. - Onverstaanbaar is de vertaling der woorden, welke tot den Kardinaal worden gezegd. - Waarom heeft de Heer van den bergh niet liever het gesprek tusschen Arthur en Hubert gekozen, dan het volgende minder belangrijke tooneel tusschen Koning Johan en Hubert?
De brokken, genomen uit Koning Hendrik IV, zijn wèl gekozen, en het prozaïsche gedeelte in proza zeer goed overgezet. Had de Heer van den bergh toch niet die ongelukkige manier gebezigd, om shakespeare's vijfvoetige jamben even zoo over te brengen! Elk, die de aanspraak aan den slaap met het oorspronkelijke vergelijkt, zal van

{==83==} {>>pagina-aanduiding<<}
de verkeerdheid dier keuze overtuigd worden. De overzetting is woordelijk genoeg, maar de geest ontbreekt, en gedurig ontmoet men plaatsen, waarbij men zoude twijfelen, of de Vertaler den waren zin wel heeft gevat. Dat b.v. de naam Shallow naar eisch door Schaal is overgebragt, zouden wij niet gaarne toestemmen.
Wij zullen onze lezers niet vermoeijen met een stukswijs onderzoek over ieder tooneelspel, waaruit de Vertaler genomen heeft. Ex uno disce omnes. Wij hebben overal dezelfde gedwongene stijfheid, Engelsche woordvoeging, harde zamentrekkingen, vreemde woorden, in één woord het geraamte van shakespeare gevonden. Men vergelijke eens de vertaling der tooneelen uit Macbeth, die hier voorkomen, met die van schiller, en wij vreezen niet, dat iemand ons gevoelen zal wederleggen. Maar schiller was dichter, en een hoog dichterlijk genie wordt er vereischt, om een ander dichtergenie naar waarde over te brengen. Het is niet genoeg, dat men de woorden vertale; men moet zóó vertolken, als de dichter zelf gesproken zoude hebben, indien hij in de taal des overbrengers geschreven had. Dengenen, die shakespeare zelven niet kan genieten en den dichter toch gaarne wenscht te kennen, kunnen wij deze Bloemlezing niet aanbevelen; zij zoude hem averegtsche denkbeelden omtrent deszelfs verdiensten inboezemen. Of kan men zich uit eene slecht gedrukte plaat een juist denkbeeld van een heerlijk schilderstuk vormen?

De laatste dagen van Pompeji. Naar het Engelsch van E. Lytton Bulwer. In III Deelen. Te Amsterdam, bij G.J.A. Beijerinck. 1835. In gr. 8vo. Te zamen 786 bl. f 7-80.

De verdelging der Romeinsche stad Pompeji, in het 79ste jaar van onze tijdrekening, door eene vreeselijke uitbarsting van den Vesuvius, welker herinnering, sedert het midden der vorige eeuw, verlevendigd is door de ontdekking en opdelving van derzelver merkwaardige overblijfselen, was zeer geschikt, om tot onderwerp te dienen voor eenen Roman. Ook was de bekende Engelsche Schrijver bulwer meer nog dan anderen in staat, om met eene meesterlijke hand van

{==84==} {>>pagina-aanduiding<<}
deze ontzettende gebeurtenis een tafereel zamen te stellen. De Schrijver bezocht in persoon de Stad der Dooden, gelijk w. scott haar noemde, en schreef deze laatste dagen van Pompeji te Napels, en dus in derzelver nabijheid. Bij het bezoeken dier opgedolvene overblijfsels eener aloude stad, welke misschien eerder nog, dan de verkwikkelijke koeltjes of de wolkenlooze hemel van het zuiden, den reiziger naar de streken van Napels lokken; bij het beschouwen van de levendigheid en frischheid der straten, huizen, tempels en schouwplaatsen eener stad, welke in de oudste tijden van het Romeinsche rijk bestond, was het niet onnatuurlijk, dat een Schrijver, die voorheen reeds in de kunst van te scheppen en te verlevendigen was werkzaam geweest, door een vurig verlangen bezield werd, om deze eenzame straten andermaal te bevolken, hare fraaije puinhoopen weder op te bouwen, en de beenderen te bezielen, die nog voor zijne beschouwing waren gespaard gebleven; een tijdvak van achttien eeuwen terug te gaan, en de Stad der Dooden tot een hernieuwd aanzijn in het leven te herroepen. - De schoonheid der landstreek, het weelderige der leefwijze, de Godsdienstplegtigheden van het Romeinsche Heidendom, de geheimenissen der Egyptische isis, die toen ook in Italië zeer in den smaak waren, Romeinsche en Grieksche dichters, de invloed der Oostersche en Grieksche wijsbegeerte, de reeds veld winnende leer der Christenen, de Grieksche oorsprong der Pompejers; ziet daar zoo vele zaken, welke aan den Schrijver eenen rijkdom verschaften, die inderdaad, om zijne eigene woorden te bezigen, ‘als van eenen overloopenden stroom toevloeiden, en als het ware bloemen aanboden uit den grond zelven geplukt, dien hij moest beschrijven.’
Doch, al bezit ook een Schrijver de meestmogelijke vereischten van dien aard, die opvoeding en oefening hem kunnen geven, zoo zal het hem toch altijd moeijelijk blijven, om zich zoo geheel in een tijdperk, dat van het zijne verschilt, te verplaatsen, dat hij zich aan geene misslagen van onnaauwkeurigheid zal schuldig maken. Hoe voortreffelijk in zijne soort dit werk moge zijn, levert het toch ook blijken op van deze waarheid. Als wij b.v. de menigvuldige koffijhuizen vermeld vinden, die te Pompeji, ten tijde van deszelfs bloei, de lediggangers naar hunne zalen lokten, dan zouden wij ons eerder verbeelden de beschrijving te hooren van eene hedendaagsche stad, dan van het oude Romeinsche

{==85==} {>>pagina-aanduiding<<}
Pompeji. Ook hinderde het ons, eenen vrijgemaakten slaaf de Fransche spreekwijze à propos te hooren gebruiken. Wanneer men menschen uit de klassieke oudheid in eene der hedendaagsche talen laat spreken, mag niets verzuimd worden, hetwelk de illusie kan bevorderen De taal behoort daartoe zuiver en eenvoudig te zijn, en vooral de bastaardwoorden der hedendaagsche zoogenaamde conversatie met zorg vermeden te worden.
Het is ons ook voorgekomen, dat bulwer gelukkiger is geweest in de voorstelling der gevoelens van de Godverzakende zoogenaamde wijsbegeerte van dien tijd, dan in die van het geloof der Christenen, zoo vroeg na de stichting van hunne gemeente. Onder de Protestanten is het ten minste genoegzaam bekend, dat het teeken van het kruis, oorspronkelijk een gebaar, hetwelk bij de Heidenen het eerbewijs aan de Godin venus vergezelde, eerst veel later, met meer andere heidensche gewoonten, opgenomen is onder de godsdienstige verrigtingen der Christenen. Dezelfde aanmerking geldt ook omtrent de afbeelding van den Gekruisten, de gebeden voor de afgestorvenen, en de pelgrimaadjen. De Schrijver, die de hedendaagsche Italianen van nabij kent, zegt: ‘De beeldendienst is nog tot op dit oogenblik in hun land niet geheel kunnen verdelgd worden; de voorwerpen der aanbidding zijn er slechts veranderd; men neemt er thans zijne toevlugt tot even zoo veel Heiligen, als er te voren Godheden waren; en de volksmenigte dringt zich op één voor den H. januarius of den H. dominikus, zoo als voorheen voor de beelden van isis of van apollo.’ De Schrijver kent dus het onderscheid tusschen de heidensche bijvoegsels en het zuivere Christendom, maar voert geen grond aan voor de waarheid zijner voorstelling der Christenen, als reeds zoo zeer besmet door het bijgeloof in de eerste eeuw, nog bij het leven van sommigen der Apostelen; Christenen, onder welke hij onderstelt, dat er waren, die christus in persoon gekend hadden.
Evenwel het aangemerkte wijst slechts enkele vlekken in een geheel aan, hetwelk van talrijke schoonheden schittert. Wegens de vele episoden, die in het verhaal ingeweven zijn, niettegenstaande de Schrijver de verzoeking, om dezelve nog in grooter aantal op te nemen, zeer bestreden heeft, is eene schets van het werk onvoldoende, om ons een juist denkbeeld van hetzelve te verschaffen. Verlangen onze Lezers

{==86==} {>>pagina-aanduiding<<}
echter eenig verslag, aangaande hetgeen zij in dit boek te wachten hebben, zoo diene daartoe het volgende.
Glaukus was door den Hemel met alle mogelijke zegeningen toegerust. Hij bezat schoonheid, gezondheid, rijkdom, geest, eene hooge afkomst, een vurig hart, eene dichterlijke ziel. Hij was te Athene geboren. Vroeg in het bezit zijnde geraakt van een aanzienlijk erfgoed, had hij zich aan de zucht van te reizen overgegeven, die der jeugd als ingeschapen is. Hij had een huis te Rome en zijn zomerverblijf te Pompeji. Aldaar leert glaukus een schoon, aanzienlijk en tevens deugdzaam meisje kennen, en vat eene vurige liefde voor haar op. Zij, jone genaamd, is, even als glaukus, van Grieksche afkomst. De liefde voor deze voortreffelijke maagd heeft op glaukus den heilzaamsten invloed. Werden toch te voren zijne vele goede hoedanigheden door al te onmatig zinnelijk genot beneveld, thans is het groote doel van zijn streven: door een edel en ingetogen gedrag zijne geliefde waardig te worden. Jone stond met haren broeder apaecides onder de voogdijschap van zekeren arbaces, eenen Egyptischen zoogenaamden wijsgeer, die te Pompeji wel wegens zijnen rijkdom ontzien werd, maar die, als zich bezig houdende met geheime tooverkunsten, nogtans bij het algemeen in geen goeden reuk stond. Deze huichelachtige wellusteling, voornemens zijnde de schoone jone te verleiden, tracht haren broeder apaecides tot begunstiging van zijne wenschen over te halen. Eerst weet hij door zijne drogredenen den jongeling te bewegen tot verzaking van alle Godsdienst en tot deelneming aan zijne geheime afschuwelijke verlustigingen. Apaecides, bedroefd door het troostelooze der Godverzaking, en beangstigd door gewetenswroegingen over de onreine genietingen, waartoe arbaces hem had vervoerd, nam zijne toevlugt tot de
Nazareners, of Christenen, die zich toen reeds, gelijk elders in het Romeinsche rijk, ook te Pompeji begonnen te vestigen. De waarheid, welke hij vroeger te vergeefs, zelfs in de zoo hoog geroemde geheimenissen der Egyptische isis, gezocht had, vond hij in het onderzoek en de aanneming van het Christendom, tot geruststelling van zijn gemoed. Arbaces, vernomen hebbende, dat apaecides een Christen geworden is, en vreezende, dat hij zijne bedriegerijen en geheime goddeloosheden zal ontdekken, ontdoet zich van den jongeling door eenen sluipmoord. Hij

{==87==} {>>pagina-aanduiding<<}
weet de schuld van deze misdaad op glaukus te werpen, die, in den kerker geworpen, door de misleide Overheid veroordeeld wordt, om, tot verlustiging van het volk, op den eerst invallenden feestdag, in het worstelperk te vechten met eenen leeuw. Nu is de bevolking van Pompeji vol blijde verwachting en verlangen, om het barbaarsche schouwspel bij te wonen. Dartele gastmalen gaan den feestdag vooraf, die, behalve door de teregtstelling van hem, die tot eenen strijd op leven en dood met het uitgehongerde roofdier veroordeeld was, ook nog opgeluisterd zou worden door den strijd der zwaardvechters. Nog laat in den nacht flikkerde het licht uit de paleizen. ‘De bloemfestoenen waren rondom de kolommen der zalen gevlochten: dáár klonk uit een prachtig gebouw het Epikuristische lied van talrijke en vrolijke gasten: dáár rees, onder een aanhoudend en daverend gelach, het geluid der muzijk en van den zang omhoog:

Wat ook de Priester moog' verzinnen, 
Ons bang te maken is zijn doel; 
Wij lagchen om zijn Schrikgodinnen, 
Zijn noodlot en zijn helschen boel (poel?) 
 
Gaan wij door 't leven vrolijk heen, 
En denken aan geen Hemelgoden: 
Voor de aarde, weten we, is er geen.’ 

‘Hoe helder schitterde het stargewelf over de bevallige stad! hoe stil rustten hare pilaarvolle straten in derzelver kalmte! - hoe zacht rimpelden de golfjes de donkergroene oppervlakte der zee! - hoe zuiver breidde zich de wolkenlooze blaauwe hemel van Kampanië over haar uit! - En echter - deze nacht was de laatste voor de blijgeestige bewoners van Pompeji - de volkplanting der aloude Chaldeërs - de gewaande stad van herkules - de oogappel der dartele Romeinen! Onschadelijk, onopgemerkt waren er eeuwen over haar voorbijgegaan: en nu schemerde de laatste straal op den uurwijzer van haren ondergang!’
De dag brak aan. Zoo groot was de toevloed der bevolking van Pompeji, dat reeds uren lang vóór het begin der spelen het ruime Amphitheater opgepropt was van menschen. Door eene sedert jaren niet vertoonde verscheiden heid der verschillende soeiten van worstelstrijd werden de

{==88==} {>>pagina-aanduiding<<}
aanschouwers verlustigd. Reeds waren eenige verslagenen uit het worstelperk in het spoliarium of doodenhok gesleept, toen de leeuw losgelaten, en de ter dood verwezen glaukus, uit zijnen kerker gesleept, zonder eenig ander verdedigingsmiddel dan eenen korten dolk, aan den aanval van het roofdier wordt blootgesteld. Maar eensklaps overvalt den leeuw, ofschoon hij zijne prooi voor zich ziet, en de talrijke aanschouwers nu niet anders verwachten, dan dat hij zich op dezelve werpen zal, een zonderlinge angst. Vroeger nog dan de menschen gevoelt hij eene ongewone drukking van den dampkring. Met een klagend brullen, beantwoord door het nog woester en grimmiger geluid van eenen in de nabijheid opgesloten tijger, deinst de leeuw voor glaukus terug. Maar onverwachts trekt een ander verschijnsel de oogen der talrijke vergadering tot zich. Een dikke rook stijgt uit den top van den, uit het Amphitheater zigtbaren, Vesuvius. In dit oogenblik voelen zij den grond onder hunne voeten schudden; de muren van het Amphitheater wankelen, en in de verte verneemt men het gekraak van instortende daken. Nog een oogenblik, en eene wolk, nu eens zwart, dan eens als door bliksemstralen verlicht en gloeijende, schijnt schielijk als een stroom naar hen toe te rollen. Zij komt; en in hetzelfde oogenblik stort er een regen van asch, vermengd met groote brokken gloeijenden steen, naar beneden. Allen trachten te ontvlugten; de menigte verdringt, verdrukt, verstikt elkander. Achteloos, onder kermen, vloeken, bidden en gillen, de gevallenen vertredende, stormt de gansche hoop de menigvuldige gangen door. Doch steeds donkerder en wijder en dikker wordt de wolk boven hunne hoofden. En nu zou weldra de schrikkelijkste nacht het gebied van den dag vervangen. Te midden van al de akeligheid, spuit nu de vreeselijke berg gansche kolommen van ziedend water uit. Vermengd en dooreengekneed met de half brandende asch, stort die
stroom zich, bij gedurige tusschenpoozen, even als kokend slijk, over de straten uit. De wolk, die eene zoo diepe duisternis over den dag verspreidde, heeft zich nu tot een' vasten en ondoordringbaren klomp opeengepakt. Het gelijkt minder naar de allerdikste schaduw van den nacht in de opene lucht, dan naar de digte en stikdonkere duisternis van eene onverlichte kamer. In de tusschenpoozen van de regenvlaag hoort men het gerommel onder den grond en het gebruis van de opgeruide zee. Som-
{==89==} {>>pagina-aanduiding<<}
tijds schijnt de wolk iets van hare vastheid te verliezen, en door het weerlicht allerlei zonderlinge menschelijke of monsterachtige gedaanten aan te nemen, die, tegen elkander botsende, door de duisternis schieten, om zich schielijk weder in den woeligen afgrond der schaduw te verliezen; zoodat die onligchamelijke dampen den ontstelde vlugtelingen voorkwamen, als de ligchamelijke verschijningen van vijandige reuzen - dienaren van schrik en van den dood. De aschhoopen liggen op verscheidene plaatsen reeds tot aan de hoogte der knieën toe, en de kokende regenvlagen dringen binnen de huizen, en gaan met eene zware en dompige stiklucht gepaard. Groote steenklompen, tegen de daken der gebouwen geslingerd, slepen geheele hoopen van ondereengemengd puin en andere bouwstof naar de straten mede, die, van uur tot uur en van minuut tot minuut, den doortogt meer en meer stremmen; en bij het naderen van den nacht worden de schokken der aardbeving heviger gevoeld - de grond schijnt te kruipen en te glijden......
Wij kunnen den Schrijver niet verder volgen in de beschouwing van zijne verschrikkelijk-schoone schildering der omkeering van Pompeji. Gedurende deze ramp, bij welke onder anderen ook de goddelooze arbaces omkomt, tegelijk met eene menigte andere slagtoffers dezer akelige verwoesting, gelukt het aan glaukus, niet dan door de grootste inspanning, zich en zijne jone te redden. Naar Griekenland overgestoken, smaakt hij met jone, als zijne echtgenoote, zoo veel geluk, als zijne nimmer weder geheel herstelde gezondheid na het doorgestane lijden en de sombere herinnering aan den laatsten dag van Pompeji toelieten. In zijne behoudenis van den leeuw en van Pompeji's verwoesting leerde glaukus de hand erkennen van den onzigtbaren God. Hij en jone worden Christenen. Hunne wederzijdsche liefde ontleent uit dit hun nieuw geloof eene nieuwe kracht, en verschaft hun de hoop, om dezelve mede naar de eeuwigheid over te voeren. Zoo verblijdden zij zich in hun aanzijn, en wachtten gerust den dood af.
Wegens de belangrijkheid en de menigvuldige schoonheden van dit werk, hebben wij ons niet kunnen weêrhouden, van hetzelve een breedvoeriger verslag te geven, dan wij gewoonlijk van Romans leveren. Maar het waas des levens, dat over alle gedeelten des verhaals verspreid ligt, deed ons gedurig den Roman vergeten, en het boek meer aanmerken

{==90==} {>>pagina-aanduiding<<}
als eene getrouwe en waarachtige schildering der laatste dagen van Pompeji. Wij hopen, dat het ons gelukt zal zijn, onze aankondiging van dit werk tot aanbeveling van hetzelve aan ons beschaafd publiek te doen verstrekken. Ook de Vertaling is gelukkig geslaagd, en het werk in zuiveren stijl en taal voor onze Landgenooten overgezet.




Pandora. Lektuur voor den beschaafden Stand. Verzameld en uitgegeven door B.T. Lublink Weddik. IIIde Stukje. Te Amsterdam, bij G.J.A. Beijerinck. 1835. In gr. 8vo. 106 bl. f 1-25.

Dit stukje onderscheidt zich van de voorafgegane door meerdere verscheidenheid en afwisseling. Waarschijnlijk hebben tot deze verzameling meerdere schrijvers of opstellers medegewerkt; men zoude hiertoe door den uiteenloopenden inhoud der bijdragen besluiten. Hieronder schijnt ook een Arts te behooren, indien de inleiding op eenige bladen uit het dagboek van eenen Arts wezenlijk van hem afkomstig zij. Zijn deze mededeelingen eene navolging van die van eenen Engelschen Arts, wiens opmerkingen, sedert eenigen tijd, zoo wel in Fransche als andere tijdschriften gevonden worden? In afwachting der voortzetting, schorten wij ons oordeel op. Het blijkt dezen Arts niet aan luim te ontbreken, en hij schijnt vooral niet blind voor de leemten zijner kunst; maar, er zelf voor uitkomende, zoude dit niet kunnen aangemerkt worden, of hij wil voorkomen, dat anderen welligt de waarheid niet door nog scherpere trekken zullen doen kennen? Men herinnere zich den Hooggeleerden Heer katzenberger uit de Badereise van jean paul! - Gewis zal de tijd meer leeren, het opschrift boven het eerste stuk in dit bundeltje. Wat is er sedert den wijzen Koning, bl. 203, niet al over den tijd gezegd! Hij heeft veel geleerd; maar de vruchten van dat onderwijs blijken nog niet, naar evenredigheid van zoo veel verloopen tijds. Wij hopen op beter door den tijd, maar wenschen geen' der broeders van Zwijndrecht met de Toga aan eene onzer Hoogescholen behangen te zien; voor het tegenwoordige bepaalt men zich ook nog bij het doctoreren honoris causa. - De ontmoeting op reis, bl. 221, had zij wezenlijk plaats, is treffend;

{==91==} {>>pagina-aanduiding<<}
is zij verdicht, zoo zoude men den schrijver verzoeken, in het vervolg het gevoel zijner lezers te sparen. Hij raakt hier eene der gevoeligste snaren van het menschelijk gevoel. Niet slechts de oogen van kinderen zullen vol tranen gestaan hebben; het ouderhart bloedt, wanneer het zich de wezenlijkheid voorstelt: diepe weemoed overstelpte het vaderlijk hart, toen het deze ontmoeting las. Mag het verdichtsel zoo veel van het menschelijk gevoel vergen? - De Dorpsschoolmeester schijnt wat al te eenvoudig; maar welligt ware het goed, indien eenvoud meer de bovenhand verkreeg; met haar is waanwijsheid niet wel bestaanbaar: er zoude aanvankelijk iets door gewonnen worden. Men kan anderen beminnen, en toch met het dagelijksche leven beter bekend wezen. - Behoort de Spectator, bl. 254, wezenlijk tot de zwijgende? Wij zijn er niet genoeg van overtuigd, om hem een kijkje in onzen schrijflessenaar toe te staan. Wat de schaar betreft, zij kan hare nuttigheid hebben, zoo wel in de hand van den schrijver, als in die der kritiek. In zekeren zin voegt echter den schrijver beter een mes; de te welige loten worden immers met het snoeimes weggenomen? Dit laatste evenwel zonder toepassing, even als wij de reuzenschaar, bl. 261, ongemoeid op hare plaats laten. Ieder heeft zoo zijne wijze. De zoogenoemde bruine man, van wien men iets meer in den Siegfried van Lindenberg kan lezen, plagt boven zijnen schrijflessenaar een masker te hangen: dit kan op zijnen tijd ook nutte wenken geven. - Van o.g. heldring ontvangen wij de twee boomen in den hof Gods. - Het iets over de wijsgeerige Mythe van Psyche, ofschoon het blijken van eene vlugtige behandeling toont, is niet ongevallig. - Elk denkt, spreekt of schrijft over de opvoeding naar zijne wijze van zien; dit voorregt blijve ook jean paul gegund. - De
Correspondentie, wat men er onder gelieve te verstaan, bevat een en ander, hetwelk zich door geestigheid onderscheidt. Indien de verzamelaar geene stukken van onbekende welwillende medewerkers verlangt, tot eene correspondentie schijnt hij niet ongenegen. Wij willen dit hiermede ook ter algemeene kennis gebragt hebben. De voorwaarden, waarop zulk eene briefwisseling kan plaats hebben, worden gevonden bl. 287.


{==92==} {>>pagina-aanduiding<<}

Beschrijving van den staat van Algiers en deszelfs bewoners. Een Aanhangsel tot de Reizen en vijfjarige Gevangenschap in Algiers van S.F. Pfeiffer. Te Leeuwarden, bij L. Schierbeek. 1835. In gr. 8vo. 187 bl. f 1-20.

Plaatsbeschrijving der Gemeente Staphorst, Provincie Overijssel. Met eenige oudheidkundige Bijvoegselen. Door F.A. Ebbinge Wubben, Burgemeester en Notaris aldaar. Te Groningen, bij J. Oomkens. 1835. In gr. 8vo. IV en 66 bl. f :-60.

Geschied- en letterkundige Herinneringen, verzameld door Mr. G.W. Vreede, Advocaat te Gorinchem. Iste Stukje. Te Gorinchem, bij W. van der Wal. 1835. In gr. 8vo. VIII en 72 bl. f :-90.

Willem Loré, en zijne Dijken en Sluizen; door Mr. J.W. de Crane en W. Eekhoff. Te Franeker, bij G. IJpma. 1835. In gr. 8vo. VIII en 86 bl. f :-90.

Magazijn, enz. Door T.L. Spannenburg, Predikant te Oosterhaule. Te Leeuwarden, bij H.C. Schetsberg. In kl. 8vo. XII en 228 bl. f :-90.

In een onzer tijdschriften heeft Recensent, eenigen tijd geleden, een niet zeer loffelijk getuigenis gelezen omtrent s.f. pfeiffer, den opsteller zijner, bevorens gunstig door ons aangekondigde, Reizen en vijfjarige Gevangenschap in Algiers, en ook van de tegenwoordige Beschrijving van den staat van Algiers, tot aanhangsel op het grootere werk. Doch, wat ook ten opzigte van het karakter en gedrag des ons geheel onbekenden Schrijvers waarheid moge zijn, er is ons niet gebleken, dat 's mans berigten, voor zoo ver zij Algiers en deszelfs bewoners schetsen, valsch of onnaauwkeurig zijn; en, zoo lang ten nadeele van het thans aangekondigde vervolg op het grootere werk niets zal bewezen zijn, kunnen wij, die op geene onwaarschijnlijkheden of blijkbare onwaarheden hebben gestuit, niet nalaten, ook deze Beschrijving als eene belangrijke bijdrage voor landen- en volkenkennis te beschouwen.

{==93==} {>>pagina-aanduiding<<}

Voor den beoefenaar van Nederlandsche statistiek en oudheden is de uitgaaf van de Plaatsbeschrijving der Gemeente Staphorst, in Overijssel, een aangenaam verschijnsel, en het welgeschreven werkje van den Heer wubben laat zich met genoegen lezen.
Den beminnaar van onze Geschiedenis en die van ons Staatsregt zullen de Herinneringen van den Advocaat vreede welkom zijn; en, bij de in ons land tegenwoordig, uit regtmatigen afkeer van het tegenovergestelde uiterste, min of meer veldwinnende zucht voor absolutistische denkbeelden, durven wij den bekwamen Schrijver wel aanmoedigen, dit eerste stukje door meerdere te doen volgen; terwijl de verstandige lezer uit het eene en andere voor zichzelven het besluit wel zal opmaken.
Van den hoogstverdienstelijken, doch aan te weinigen bekenden Wiskundige willem loré, te Leeuwarden in 1679 geboren, en te Franeker, als buitengewoon Hoogleeraar in de Wiskunde, ten jare 1744 overleden, ontvangen wij eene levensschets door den Oud-Hoogleeraar Mr. j.w. de crane; en de Heer eekhoff heeft er achtergevoegd eene geschiedkundige beschrijving der voornaamste dijk- en waterwerken, die door genoemden loré zijn daargestèld. In het levensberigt, bl. 25, staat bij vergissing, dat loré drieëndertig, lees drieënveertig jaren oud was, toen hij in het buwelijk trad. Deze aanwijzing strekke ten blijke onzer aandachtige lezing.
De Nederlandsche jeugd ontvangt in het Magazijn van den Eerw. spannenburg eene goede verzameling van korte gezegden en spreuken uit vroegere en latere Schrijvers, alle wel niet even belangrijk, maar in het algemeen leerzaam en behartigenswaardig.

Amsterdamsche Studenten-Almanak voor het Jaar 1836. Te Amsterdam, bij R. Croese. f 1-80.

Wij verheugen ons, wanneer wij den broederlijken geest opmerken, die onder de studerende jeugd onzer hoofdstad zoo kennelijk doorstraalt, en zich vertoont in het opnemen van alles, wat ieder' der studenten belangrijk kan zijn uit een jaarboekje te weten, 't zij hij zijne opleiding aan het Athe-
{==94==} {>>pagina-aanduiding<<}
naeum alleen, of gelijktijdig aan eene der kweekscholen van de zoogenoemde Dissenters verschuldigd is. Even gepast komt het ons voor, dat het afbeeldsel van den man, aan wien allen de grootste verpligting hebben, aan het hoofd van dit bundeltje staat, en wij keuren alzoo de geheele inrigting van het voorwerk bijzonder lofwaardig. Daarop volgt eene korte Geschiedenis van het Athenaeum illustre en de Seminaria, en eene dergelijke Levensschets van den onlangs gestorven' Hoogleeraar willmet, die echter in den bladwijzer opgenomen noch in de paginering begrepen is; veelligt werd dezelve later eerst bijgevoegd. De Mengelingen bevatten een paar prozastukjes, het eene ter gedachtenis van den waardigen overleden' student petrus elias, en het andere een geschiedkundig verhaal; beide deze stukjes zijn wèl geschreven, en sommige der verzen verdienen allen lof; bijzonder beviel ons de Halskraag, 't geen een keurig stukje in het genre der vertelling is, en de Avondmijmeringen, die door meerdere kortheid en beschaving van wat al te eenvoudige bewoordingen nog merkelijk zouden gewonnen hebben. De vertaling van den Lijkzang van Koning lodbrog is niet onverdienstelijk, maar heeft bij de overgieting den Noordschen gloed en tint verloren, die olaus wormius in zijn schier onverstaanbaar Latijn toch altoos nog behield. En daar het nu mode wordt, om die oude poëzij over te brengen, kunnen wij den jeugdigen liefhebber wel aanraden, het geheele doodenlied, waarvan hij nu slechts een fragment gaf, te bewerken, waartoe hij al de
hulpmiddelen in de onlangs uitgegevene Bijlagen op de Noormannen in Nederland van den kundigen Praeceptor van bolhuis vinden zal. Een paar Duitsche en een Fransch versje getuigen van de oefening in die talen; maar waarom geene Latijnsche verzen, die toch in dit jaarboekje volkomen op hunne plaats zouden zijn? Ons vaderland heeft zich lang mogen beroemen, de zuiverste latiniteit aan te kweeken; en zou nu het Athenaeum, dat bijkans eene Akademie mag heeten, achterlijk blijven, den grooten voorganger van lennep, al is het dan ook maar in de verte, te volgen? De meeste der losse Gedachten bevielen ons, veelligt om het piquante van de Latijnsche aanhalingen. Wij willen dan ook dit ons verslag met een drietal der geestigste besluiten:
Cassino. Hedendaagsche Vrijstermarkt. Spectatum veniunt, veniunt spectentur ut ipsae. Ovid.

{==95==} {>>pagina-aanduiding<<}

Promotie-partij. Aurora Musis amica.
Proponenten. Uno avulso non deficit alter. Virg. (Helaas!)

Friesche Volks-Almanak voor het Schrikkeljaar 1836. Eerste Jaargang. Te Leeuwarden, bij L. Schierbeek. f :-75.

Onze wensch is vervuld; de redactie van het jaarboekje, dat wij aankondigen, is in goede handen gevallen, en ruimschoots prijzen wij de welgelukte pogingen van den kundigen a. wassenbergh te St. Anna Parochie, die moeite noch zorg heeft ontzien, om den jonggeborenen in een voegelijk gewaad onder het oog van het publiek te brengen. Een uitvoerige kalender, met alwat daar in den uitgestrektsten zin bij behoort, laat voor de inwoners van Friesland weinig te wenschen over. De inleiding van het Mengelwerk is door w. eekhoff met warmte gesteld, en dat Mengelwerk zelf, waarin proza en poëzij zich afwisselen, heeft ons wel bevallen. Daar er geen bladwijzer in het boekje voorkomt, willen wij onzen lezeren den korten inhoud opgeven. Een fiksch gesteld Friesch Volkslied opent het tooneel. De overlevering omtrent bauck hemmema is het welgestelde eerste prozastukje, gevolgd door eene Legende van den bekenden Dichter van halmael, en eene Romance in de Friesche landtaal. De Levensschets van w. van haren, met keurig gesteendrukt portret, staat hier op hare regte plaats, en de bloemlezing uit zijne schriften zal velen welkom zijn, alsmede het puikjuweel zijner poëzij, het Menschelijk Leven, dat, hoe bekend ook, nimmer te veel verspreid kan worden. De daarop volgende dichtregels zijn aan den weldoener van het nieuwe Stads-Weeshuis te Leeuwarden, wijlen den Raad van Indië baljeé, gewijd. Dan volgen twee versjes van den eenigen borger, die, onuitgegeven, aan weinigen bekend zijn, en waarvan de mededeeling zeker onzen lezeren welkom zal zijn:

	Aan mijne Geliefde, op den dag van onze verloving. (1814.)
Voor 't oog van God en de Englenkoren 
Zwoer nogmaals de verheugde mond 
Den Eed, door 't hart reeds lang gezworen, 
Gegriffeld in des harten grond. 

{==96==} {>>pagina-aanduiding<<}

Geliefde! ik zal dien Eed volbrengen, 
En valt dit hart u immer af, 
Dan moog' de regterhand verzengen, 
Die ik u dezen morgen gaf! 
 
Mijns Vaders taak is afgeweven; 
Die u gebaard heeft, is niet meer: 
Gij hebt me een' Vader weêrgegeven, 
En ik geef u een Moeder weêr. 


	Grafschrift op de Vrouw van mijnen Vriend Ds. L.W. van der Weide, Predikant te Dokkum.
Door hagelbui geknakt noch zonnevuur verschroeid, 
Had twintig jaar deez' roos op Frieschen grond gebloeid. 
De wil der Almagt, die(n) geen stervling kan doorgronden, 
Verplant haar voor een korte poos 
Naar Gelderland; dáár sterft de roos. 
Verdwenen was haar kleur, verschrompeld was haar loover; 
En wat liet zij ons over? 
Twee knopjes, van de(n) steel gerukt, en doornen, die ons wonden. 

Een paar kernachtige gezegden van beroemde Friezen worden gevolgd door een krachtig vers aan Friesland van m.h. de graaff, op muzijk gezet door n. wedemeijer. Wij houden het, ondanks eenige prozaregels en andere kleine feilen, voor het beste uit den bundel. Eigenaardig vinden wij hier den Afscheids- en den Welkomst-groet aan de Friesche Schutterij, en de opheldering van eenige Friesche Spreekwoorden, die vervangen worden door eene soort van Elegie met bijgevoegd steendrukplaatje, welke beide veel te wenschen overlaten. Een zevental versjes van meerdere en mindere waarde besluiten dit werkje, dat wij allen, en inzonderheid allen brave Friezen, met wier volkskarakter wij hoog loopen, met volle ruimte aanbevelen.

In No. XVI staat, bl. 671, reg. 3, helmen, lees helden. Bl. 678, reg. 16 v.o., Openbering, lees Openbaring.


{==97==} {>>pagina-aanduiding<<}

Boekbeschouwing.

De Roomsch-Katholijke Kerk, zoo als zij is, en zoo als zij niet is: eene bijdrage van een' Roomsch-Katholijk Nederlander, ter veredeling der Godsdienstbegrippen bij zijne Geloofs- en Landgenooten. Iste Stuk: De Kerk. IIde Stuk: Eerdienst. IIIde of laatste Stuk: Zedeleer. Te Amsterdam, bij J.C. van Kesteren. 1835. In gr. 8vo. Te zamen 295 bl. f 2-70.

De Schrijver van deze boekjes heeft tot het opstellen van dezelve aanleiding gevonden in eene plaats van het werkje, getiteld: De Roomsch-Katholijke Kerk in Oud-Nederland, gelijk zij is, zijn kon en zijn moest, vóór twee jaren bij denzelfden uitgever uitgekomen, waarin, bl. 85 van den 2den druk, geklaagd wordt, dat verscheidene punten van de leer dier Kerk aan het Volk over 't algemeen zoo weinig regt bekend zijn; en hij doet dus eene loffelijke poging, om dezelve beter te leeren kennen, en tevens te doen zien, hoe men ze dikwijls niet goed begrijpt en verkeerd uitlegt en toepast. Het zij nu dat deze Schrijver een ander is, of wel dezelfde, als die van het vroegere zoo even genoemde werkje, (welk laatste Rec. niet onwaarschijnlijk voorkomt) het is althans in denzelfden goeden zin en stijl geschreven, en getuigt, even als dat vorige, van eenen helder denkenden, waarlijk liberalen, en met edele zucht voor het heil van anderen bezielden geest, en van eenen onbeschroomden moed, om de waarheid te zeggen. Rec. juicht deze pogingen des waardigen Schrijvers van ganscher harte toe, en zal zich niet ophouden bij die plaatsen, waar deszelfs redenering, ter gunste van het Roomsch-Katholijke Kerkgenootschap, of in andere opzigten, hem als Protestant te zwak voorkomt, daar hij het honderdmaal

{==98==} {>>pagina-aanduiding<<}
gezegde hier niet weder wil herhalen, en nog veel minder deszelfs heilzame bedoeling eenigzins schijnen tegen te werken: liever wil hij inhoud en geest van dit werkje leeren kennen, om het hierdoor allen waarheidlievenden en weldenkenden aan te prijzen.
Het eerste Stuk handelt over de Kerk in drie artikels. - In het eerste toont de Schrijver het onderscheid aan tusschen het begrip der Katholijke (Algemeene) Kerk in den uitgebreiden, en der Katholijke (Roomsche) Kerk in den bepaalden zin. ‘Allen, die tot het Rijk van waarheid en deugd, van regt en rede, tot het Rijk Gods behooren, maken de groote Gemeente Gods, de Algemeene of Katholijke Kerk uit: - al wat de hoogste Rede, namelijk God, wiens kind en beeld hij is, hartelijk vereert, acht en liefheeft, die is lid dezer groote, heilige, Algemeene Kerk Gods.’ (Bl. 4, 5.) ‘Jezus christus, de Zoon van God, de hoogste Rede, het Woord Gods in den mensch, breidde haar krachtdadig uit: - door hem ontstond de zigtbare Kerk van het eeuwige Woord Gods op aarde, die de groote Algemeene zinnelijk voorstellen, en met welke deze van lieverlede moest ineensmelten.’ (Bl. 6, 7, 8.) ‘De Roomsch-Katholijke is een gedeelte van de Algemeene: tot haar behooren die genen, welke door den Waterdoop, volgens jezus voorschrift toegediend, bij haar zijn ingelijfd, den Roomschen Paus voor haar Opperhoofd op aarde erkennen, God, den hemelschen Vader, en jezus christus, zijnen Zoon, op eene voorgeschrevene wijze vereeren en dienen, en tevens al die punten vast en uitdrukkelijk gelooven, welke zij verklaart van God geopenbaarde waarheden te zijn.’ (Bl. 11, 12.) ‘Heil ons,’ zegt de Schrijver, bl. 20, 21, ‘mijne Roomsch-Katholijke Geloofsgenooten! dat ons, door hoogere kennis en licht, de wet der deugd zoo duidelijk kenbaar is geworden! Heil ons, dat door zoo vele genademiddelen de pligt ons zoo dragelijk, en de terugkeer tot denzelven zoo gemakkelijk
gemaakt is! Wee ons

{==99==} {>>pagina-aanduiding<<}
echter ook, indien wij met al deze voorregten niet wijzer en beter worden! - Wachten wij ons wel, van in onzen overmoed ons voor het eenige uitverkoren Volk van God te houden, en voor zijne geheele Algemeene Kerk! van de millioenen eene handvol voor den Oneindigen! Deze dwaling, die eertijds de Joden verblindde, heeft grootelijks aan hunne verwerping medegewerkt. Ontelbare kinderen Gods, die allen minder of meer volkomen in hunnen hemelschen Vader, in het eeuwige Woord des Vaders gelooven, en allen naar waarheid en deugd streven met ons, zijn ledematen dezer eindeloos groote Kerk: niemand van deze valt een haar van het hoofd, dat niet door Hem geteld is; niemand van deze heft zijne handen op tot den grooten Geest der Natuur, wien deze Geest niet ziet, en naar wiens stamelen Hij niet veelligt met grooter welgevallen luistert, dan naar het opgeblazen gebed van menig Christen-Pharizeër.’ - Hier en elders in dit werk toont de Schrijver aan, dat ‘de Mechelsche Catechismus, wel verre van als regel der Roomsch-Katholijke leer te kunnen gelden, dezelve niet dan zeer onduidelijk, en menigmaal zeer onjuist voorstelt.’
Het tweede artikel heet: De Roomsch-Katholijke onfeilbare Kerk. Volgens hare leer, strekt zich die onfeilbaarheid (welke ook de Algemeene Kerk bezit) niet anders uit, dan tot de Geloofs- en Zedeleer, niet tot de verklaring des Bijbels in andere opzigten, noch tot geschiedkundige daadzaken. Zóó onfeilbaar is zij ‘in haar geheel, in hare volle algemeenheid, in vereeniging met haar onzigtbaar Hoofd, jezus christus, en met haar zigtbaar Hoofd, den Paus, wanneer er een wettige Paus bestaat.’ Die volle algemeenheid is ‘in wettige, algemeene Kerkvergadering,’ of ook ‘in de verspreide Kerk bij verjaring’ (bl. 31-33). Zij leert niet, dat de Paus onfeilbaar is, zelfs niet ex cathedra; ook niet de Kerkvergaderingen voor bijzondere landen of Bisdommen, nog minder dus enkele

{==100==} {>>pagina-aanduiding<<}
Godgeleerden en Leeraars. De gronden voor die onfeilbaarheid moeten zijne jonge geloofsgenooten, zegt de Schrijver, opmerkzaam onderzoeken, maar ook de redenen van de tegenstanders derzelve toetsen: ‘en wanneer gij dan’, zegt hij, bl. 48, ‘terwijl gij uit alle krachten, met een zuiver oogmerk, bij onbesproken wandel, de waarheid zocht, uit liefde tot de waarheid, een leerstuk vondt, wegens hetwelk gij u met de leer der Kerk niet kondet vereenigen; dan zoudt gij welligt minder Roomsch, maar zeker niet minder Katholijk zijn, dat is te zeggen, niet minder tot de ware Kerk Gods, het Rijk van Waarheid en Deugd behooren, en ligt beter, dan menig ander, die, op grond van vreemd en menschelijk gezag, zichzelven eene overtuiging opdringt, die hij de moeite niet genomen heeft op zijne eigen gezonde rede te gronden.’ Het kwalijk verstaan en toepassen dezer onfeilbaarheid heeft, zeer ten onregte, het onderzoek der H. Schrift en van andere gewijde wetenschappen achteruitgezet, en ‘achter haar masker hebben zich het misdrijf, het bijgeloof, de domheid verborgen,’ tallooze euveldaden en jammeren over de Kerk gebragt, en houden nog niet op vele schaden te veroorzaken.
Het derde artikel draagt ten opschrifte: De Roomsch-Katholijke, alleen zaligmakende Kerk. Het is hare leer niet, dat er buiten haren schoot geen zaligheid is; want zij leert, dat ‘niet alleen zij, die niets van haar hebben kunnen hooren, maar ook zij, die ter goeder trouw dwalen in de Godsdienst, onfeilbaar kunnen en zullen zalig worden, wanneer zij de krachten, welke God hun ten goede gegeven heeft, zorgvuldig gebruiken, en met de genade Gods, die hun ten deel valt, zoo veel in hunne magt staat, medewerken’ (bl. 65, 66); en dit gelooft zij niet alleen van de ongeletterde leeken, maar ook van de Leeraars; ‘en wanneer zij, of haar tijdelijk Opperhoofd, of hare Leeraars, het lidmaatschap der Katholijke Kerk als een onmisbaar vereischte ter zaligheid aangeven, dan kan daarmede

{==101==} {>>pagina-aanduiding<<}
geene andere, dan de groote Algemeene Kerk bedoeld worden, waartoe, zoo als wij weten, allen behooren, welken het met hunne ware belangen wezenlijk ernst is’ (bl. 70). - Bij wijze van aanhangsel, wordt hier nog gehandeld over ‘de noodzakelijkheid des Doopsels tot zaligheid,’ en het resultaat is: ‘Indien de Kerk, op gezag van het Woord Gods, leert, dat zij, die van het Evangelie niet hebben kunnen onderrigt worden, ook niet volgens het Evangelie zullen geoordeeld worden; zoo ligt daarin ook opgesloten, dat er geen Doopsel van die genen zal worden gevorderd, die van geen Doopsel hebben kunnen hooren,’ (bl. 77) en er bestaat geen uitdrukkelijke algemeene kerkelijke verklaring, die de kinderen, zonder den Waterdoop gestorven, van de toekomende zaligheid uitsluit. ‘Neen, troostelooze moeders! - het is uwe Kerk niet, die u deze troostelooze leer voorhoudt; het zijn vermetele menschen, die onze Kerk en haren God niet kennen; menschen, die geen vaders zijn. Uwe vroeg beweende kleinen zijn van uwe moederlijke borst in de vaderlijke omarming overgegaan; die Vader zal hen voor zijne en voor uwe liefde bewaren; en de tweede dood zal niet heerschen over hen, die zoo spoedig de prooi des eersten geweest zijn. Droogt uwe tranen getroost af! God is geen harder Vader, dan gij moeders zijt. Eeuwige dank zij Hem, dat Hij ons zulke waarheden niet heeft geopenbaard, die ons van Hem veeleer verwijderen konden, dan ons nader aan Hem brengen! Dank zij ook der Kerk, welke ons de vrijheid laat, om aan de zaligheid der millioenen niet te wanhopen, welke door omstandigheden, die niet in hun bereik lagen, verhinderd werden, om aan geboden te voldoen, die zij niet gekend hebben!’ (bl. 83, 84.)
Rec. heeft bij dit eerste Stuk wat langer willen stilstaan, en zich niet kunnen weêrhouden, om de gedachten des Schrijvers meest met deszelfs eigene woorden uit te drukken, en eenige plaatsen woordelijk mede te deelen, daar het zoo geschikt was, om den goeden geest en

{==102==} {>>pagina-aanduiding<<}
stijl, waarin dit werk geschreven is, wèl te doen kennen. In denzelfden trant is ook het tweede Stuk bewerkt, dat, mede in drie artikels, over de Eerdienst handelt, namelijk over vereering Gods, vereering der Heiligen, vereering der Beelden, en hoofdzakelijk van dezen inhoud is: I. De uitwendige vereering van God, hoe pligtmatig en hoe verheven ook, zelfs ‘de daad der hoogste Godsvereering,’ (in de Roomsch-Katholijke Kerk) ‘de nagedachtenis van jezus verzoeningsdood, volgens zijn voorschrift, in het H. Avondmaal, zijnde tevens de onbloedige vernieuwing van het bloedig voltrokken offer aan het kruis;’ zelfs deze brengt Gode geen voordeel aan, en maakt op zichzelve ons niet beter en gelukkiger; en de waarde of onwaarde des bedienaars doet aan het offer niets bij of af. ‘De Mis heeft,’ volgens de Kerkleer, ‘geen kracht, om onmiddellijk de zonde te vergeven, of meer Goddelijke genade te schenken. - De Missen voor bijzondere personen of belangen, ofschoon waarschijnlijk in haar' oorsprong zeer onschuldig, zijn ongegrond, hebben het stilzwijgen der geheele oude Kerk, des Bijbels, en der Kerkvaderen tegen zich, en aanleiding gegeven tot de schandelijkste misbruiken en ergerlijkste gevolgen.’ - In dienzelfden geest wordt over het gebed en deszelfs ware wezen en nuttigheid, alsmede over de daarbij plaatshebbende vooroordeelen en valsche begrippen, zoo verstandig, hartelijk en Christelijk gesproken, dat elk weldenkend Katholijk er zijne toestemming aan zal moeten geven. Even gezond en ernstig is de redenering over eenige gewijde zaken en gebruiken, die wel ‘als zinnebeelden voor het vrome gemoed nuttig kunnen zijn, maar aan welke de Kerk geen kracht toeschrijft, en die vroeg of laat een verlicht Kerkhoofd verstandig zal wijzigen of ter zijde
leggen.’ - II. ‘De vereering der Heiligen bestaat of in de inwendige achting en eerbied, welke wij hun schuldig zijn, of in de uitwendige dienst, welke uit deze volgt.’ De eerste, vooral door navolging betoond, houdt de Kerk voor

{==103==} {>>pagina-aanduiding<<}
de beste. De tweede, of de aanroeping der Heiligen, wordt hier zoo redelijk mogelijk voorgesteld, het besluit der Kerkvergadering van Trente, dat dezelve voor goed en nuttig (niet voor noodzakelijk) verklaart, ten grondslag gelegd, gecommentarieerd, en bij elk punt aangetoond, hoe veel hiermede strijdigs, verkeerds en bijgeloovigs er in deze bij velen plaats vindt, en hoe wenschelijk en noodzakelijk verbetering hierin te achten is; te meer, daar die zoogenoemde dienst der Heiligen, bij ontaarding, voor de dienst van God nadeelig en onteerend, zedebedervend, en voor den luister der Kerk schadelijk worden kan, en nog werkelijk is. Merkwaardig zijn onder anderen de volgende woorden, bl. 48, 49: ‘De grond des Christendoms is jezus, onze verdienste is jezus, onze hoop en onze zaligheid is jezus, en jezus alleen. Wij kennen geenen Middelaar bij den Vader, dan Hem, en alle zijne Heiligen kunnen zijne plaats niet vervullen, want zijne verdienste is eindeloos. Maar ook daarom hebben wij geene medemiddelaars noodig, en erkennen de Heiligen niet als zoodanig.’ - III. In denzelfden geest wordt ook verder aangewezen, welk goed gebruik de leer der Kerk wil, dat men van de beelden en de overblijfselen der Heiligen maken zal; en daarentegen, welk bijgeloovig en schadelijk misbruik er van dezelve, ook door zoogenaamde wonderbeelden, dikwijls gemaakt wordt, zoodat ook hierin veel verbetering ten hoogste te wenschen blijft.
Het derde Stuk heeft de Zedeleer ten onderwerpe, mede tot drie hoofdpunten gebragt, namelijk zedelijke daden, belooning en straf, vergiffenis en kwijtschelding. - De leer der zedelijke daden wordt onder de volgende rubrieken behandeld: Wet, natuurwet, zedelijkheid, zedewet, pligten, deugd, geweten, daden, waarde der daden, wat doe ik? waarom doe ik het? hoe doe ik het? adam, christus, genade, voorbeschikking. (De vier laatste zou men hier minder verwacht hebben.) Over dit een en ander deelt de Schrijver kortelijk eenige zeer goede aanmerkingen mede, en

{==104==} {>>pagina-aanduiding<<}
toont hier en daar aan, dat men de leer der Kerk, op sommige hiertoe betrekkelijke punten, kwalijk verstaat, of er verkeerde gevolgen uit trekt. Men begrijpt intusschen ligtelijk, dat, zelfs uit dit oogpunt alleen beschouwd, deze onderwerpen in een bestek van 34 bladzijden niet uitgeput zijn; en Rec. kan niet verbergen, dat hij hier van den wijsgeerig-Christelijken Schrijver meer verwacht had: hij kan echter, zonder te groote uitvoerigheid, hierover niet uitweiden, noch over hetgene, waarin hij hem bijstemmen, of wel van een ander gevoelen zou zijn. - De beschouwing van belooning en straf der zedelijke daden strekt zich voornamelijk over die des toekomenden levens uit, en bevat lezenswaardige opmerkingen, vooral dienende, om de leer der Kerk, aangaande toekomstige geluk- en rampzaligheid en zuiveringsplaats of zuiveringstoestand, niet te overdrijven, of tot grof-zinnelijke en ongerijmde gevolgtrekkingen te misbruiken, gelijk nog maar al te veel geschiedt, maar liever tot dezulke aan te wenden, die met Rede en H. Schrift overeenkomstig zijn. - Met hetzelfde doel behandelt de Schrijver de leer der vergiffenis en kwijtschelding, welke hij eerst kortelijk volgens Rede en Evangelie voorstelt; waarna hij breeder spreekt over ‘de zinnelijke genadebronnen, die de Kerk tot vergiffenis der zonden geopend heeft.’ Met een kort woord vermeldt hij hiertoe eerst het Doopsel; maar vooral handelt hij over de Biecht. Bij deze laatste wijst hij aan, wat zij, volgens de leer der Kerk, kon en moest zijn, en nogtans, helaas! door misbruik dikwijls niet is; welke waarde men aan de daarbij gegevene kwijtschelding te hechten heeft; en welk het eigenlijk doel van de dusgenoemde Aflaten geweest is, namelijk zekere vrijstelling van tijdelijke, voormaals opgelegde boetedoeningen, maar waarvan het schandelijkste misbruik gemaakt is en nog wordt. Ook hier had de helderdenkende en liefderijkernstige
Man gewis meer kunnen zeggen; maar hij spreekt althans over dit een en ander zulke gezonde en hartelijke taal, dat het te wenschen ware, dat zij veel ge-
{==105==} {>>pagina-aanduiding<<}
hoord, en door Geestelijken en Leeken ter harte genomen wierd. - Dezen zegen van God wenscht en bidt Rec., als vriend der waarheid, die door christus is, over dit geheele geschrift, hetwelk hij niet alleen aan zijne Roomsch-Katholijke Medechristenen, indien ook hun die waarheid lief is, aanprijst, maar ook aan zijne Protestantsche Geloofsgenooten ter lezing aanbeveelt, daar zij, ofschoon den Schrijver niet in alles kunnende bijstemmen, zich nogtans over den goeden Christelijken geest, die er in heerscht, verblijden zullen, en er ook nog wel het een en ander uit kunnen leeren, dat hun te weten en te behartigen nuttig is.
Indien Rec. zich niet bedriege, is van dezelfde hand afkomstig het volgende werkje:

Gods Voorzienigheid, iets voor alle Christenen zonder onderscheid van Kerkgenootschap. Te Amsterdam, bij J.C. van Kesteren. 1835. In gr. 8vo. 132 bl. f 1-25.

Het heeft althans in denkbeelden en manier veel gelijkvormigs met het boven beschouwde werk, dat er ook een- en andermaal in aangehaald wordt. Volgens de korte Voorrede, was het hierin vervatte den Schrijver tot bemoediging in wederwaardigheden, en hiertoe biedt hij het ook den Lezer aan. Uit dit oogpunt schijnt dus de wat onbepaalde titel en de inhoud der 12 eenigzins op zichzelve staande vertoogen te moeten beoordeeld worden. Geven wij dien inhoud, volgens de daarboven staande opschriften, kortelijk op. - 1. Over onze begrippen van de Godheid. Het denkbeeld van Gods bestaan is allen menschen natuurlijk eigen; maar de menschelijke vergelijkingen, om ons Gods bestuur voor te stellen, zijn slechts gebrekkige hulpmiddelen, die wij voorzigtig moeten toepassen. - 2. Het geloof is eene subjective overtuiging, afhankelijk van ieders aanleg, vorming, lotgevallen enz.: niemand mag dus zijne eigene overtuiging in geloofszaken aan een' ander opdringen, veel min

{==106==} {>>pagina-aanduiding<<}
hem daarom vervolgen: de kern des Christendoms bezitten zij, die, met terzijdestelling van geloofsverschillen, naar den eisch van jezus' woord, met hunne daden toonen God en menschen lief te hebben. Alles over 't geheel genomen waar en goed; maar hoe komt het hier te pas? 3. God regeert de wereld, ook het toevallige, het kleine, het tegenspoedige: van hetgene, dat men ongeluk en nadeel in de Natuur noemt, is de mensch dikwijls de oorzaak. Dit laatste moge nu somtijds waar zijn; maar de Schrijver overdrijft het toch, wanneer hij afkeurend van den mensch zegt, bl. 25: ‘Hij ontvolkt de bosschen, en propt zijne stallen vol met zijnen gemaakten buit’ enz., en wat verder: ‘De mensch heeft de edelste burgers des wouds in zijne stallen gejaagd, en eenige hem minder nuttige bewoners aldaar van alle voedsel beroofd teruggelaten. Deze worden nu verslindende wilde dieren’ enz. Mag de mensch zich dan het dusgenoemde tamme vee niet ten nutte maken? Is het zijne schuld, dat de leeuw een leeuw, de tijger een tijger is? Zoo ook, waar de Schrijver het (bl. 26-28) gedeeltelijk niet goed schijnt te vinden, dat de mensch zeeën en rivieren door dijken en andere middelen beperkt, zoodat de laatsten althans geen vruchtbaar slijk meer op het land kunnen achterlaten enz.: moest hij de Natuur, die hem ter bearbeiding en ten nutte gegeven is, dan maar laten verwilderen, of, gelijk men spreekt, Gods water over Gods akker laten gaan? Hierin echter heeft de Schrijver gelijk, dat de mensch de Voorzienigheid niet aanklagen moest over nadeelen, die uit zijne eigene (en dikwijls nog gebrekkige) inrigtingen voortvloeijen. - 4. Verschillende uitdeeling van verschillende gaven. 5. Toelating van het kwaad. Meest gewone, maar doorgaans goede opmerkingen over het bestuur der Voorzienighed in deze; ook wel eens, gelijk het hierin dikwijls gaat, door onbepaaldheid wat
overdreven, b.v. bl. 35: ‘In de hutten der armen vindt men meer innerlijke rust en tevredenheid, dan in de paleizen der Grooten. Bedilzucht en haat vin-
{==107==} {>>pagina-aanduiding<<}
den aldaar slechts onbeduidend voedsel; nijd en hebzucht gaan deze hutten stilzwijgend voorbij.’ Waarlijk, deze lieu commun, hoe dikwijls ook opgedischt, is niet onbepaald waar: de ondervinding van hem, die allerlei standen leert kennen en opmerkzaam waarnemen, doet hem hetzelfde goede en kwade, hoewel in verschillende vormen en maten, nogtans overal wedervinden. - 6. Wij kunnen over anderen niet oordeelen, dewijl wij ieder onze bijzondere taak hebben, en met de kern der daden onbekend blijven. Insgelijks belangrijke zedelijke opmerkingen; maar met het hoofdonderwerp van het werkje ziet men het niet in verband gebragt. - 7. Wat noemen wij wederwaardigheden? en wat zijn zij? (Ook hier, bl. 58, gelijk bij n. 3, wordt de zoogenaamde natuurstaat van den mensch, (eigenlijk zijn staat van onbeschaafdheid) wel eens wat te hoog als gelukkig verheven.) 8. God geleidt den mensch langs bijzondere wegen, die allen met het kleed der natuurlijke orde omhuld zijn. (Wegen, met een kleed van orde omhuld! eene duistere uitdrukking, en niet zeer gelukkige zamenvoeging van twee, drie beelden!) 9. Het gebed. Onder deze drie rubrieken komen hier wel meest gewone, maar toch zeer goede opmerkingen voor, ter Christelijke vertroosting in tegenspoed, ter berusting in Gods onbegrijpelijke leidingen, en ter nuttige aanwending des gebeds, in betrekking tot het Godsbestuur en des menschen troost. - 10. Genade en berouw. Vreemd mag het schijnen, hoe deze artikels hier te pas komen; maar de Schrijver vergelijkt daarbij zekere werkingen in de Natuur met de werkingen van God en den mensch in het zedelijke; vergelijkingen, die Rec.
wel wat heterogeen en gedrongen voorkomen, maar die ten minste den denkenden man aantoonen, gelijk ook dit vertoog van deszelfs godsdienstigen ernst getuigt. - 11. Dood en ander leven. Hoe de hieromtrent voorgedragene gedachten, wenken en gissingen met het hoofdonderwerp van dit geheele stukje zamenhangen, schijnt het best uit de slotwoorden van dit artikel te blijken, bl. 118: ‘Onsterfelijkheid, per-
{==108==} {>>pagina-aanduiding<<}
soonlijkheid, wederzien alzoo belooft ons het Christendom zeker; in de wijze hoe, laat de kennis van Gods liefde, wijsheid, goedheid en almagt ons een ruim veld open, waarin ook onze grootste verwachtingen, zoo zij met de kennis van zijne regtvaardigheid niet strijden, den God van liefde waardig zijn, en geene berisping verdienen.’ Rec. kan zich hier in geen breeder ontwikkeling inlaten, maar doet hulde aan de Christelijk-liberale denkwijze des Roomsch-Katholijken Schrijvers, die hem dan ook de opmerking niet kwalijk nemen zal, dat de hier meer dan eens (gelijk dikwijls door anderen) gebruikte plaats, 1 Cor. II:9, blijkens den zamenhang, niet op den toekomenden staat, maar op de voormaals niet bekende Evangelieleer ziet. - 12. Godsdienstgeschillen. Hoe deze hier te pas komen, ziet men eigenlijk niet; maar den tegen onverdraagzaamheid, en voor Christelijke liefde en het gansche ware wezen van het Christendom ijverenden Schrijver van De Roomsch-Katholijke Kerk enz. herkent men er duidelijk in: hieraan ten minste doe men dan regt, en hiermede, gelijk met dit gansche boekje, zoo als het is, zijn nut.




Een zestal godsdienstige Overdenkingen, ter bemoediging mijner lijdende Natuurgenooten, door Petronella Moens. Te Koevorden, bij D.H. van der Scheer. 1835. In gr. 8vo. 144 bl. f 1-50.

Onder dezen titel ontvangen onze landgenooten uit handen der achtingwaardige Schrijfster een zestal Overdenkingen over de navolgende onderwerpen: De opene begraafplaats buiten de stad. Aan bedroefde ouders bij het verlies hunner kinderen. Opwekking tot dankbaarheid aan volwassene kinderen, ook bij het sterven hunner ouderen. Toespraak aan de armen en behoestigen onder mijne landgenooten. Overdenkingen op den Zondag. Eenzame overdenkingen aan Jezus' leven, lijden en dood. Het was (blijkens het Voorberigt) geenszins

{==109==} {>>pagina-aanduiding<<}
hare bedoeling, eenigzins geleerde verhandelingen of vertoogen te leveren, maar eenige ernstige, dan toch vlugtige gedachten over belangrijke onderwerpen, ter vertroosting en bemoediging van lijdende natuurgenooten, door dit werkje meer algemeen te verspreiden; en in de bereiking van dit doel is de geachte Schrijfster bijzonder gelukkig geslaagd.
Lijdenden en bedroefden zullen haren voorgang en leiding des te gereeder volgen, omdat men onder treurige omstandigheden het liefst de taal hoort van hem of van haar, die zelf in de school des lijdens, sedert vele jaren, is geoefend geworden; en wij kunnen de zoodanigen, ook uit dien hoofde, dit geschrift inzonderheid aanprijzen. Allerwegen vinden wij hier de taal van het gezond verstand en eene verlichte godsvrucht, met het blijkbaar doel, om opgeklaarde denkbeelden en echten godsdienstzin te wekken en te bevorderen. Gelukkig zij, die, alhoewel van de jeugd af aan langs een donker levenspad geleid, in vergevorderden leeftijd lust en vermogens behield, om, op zoodanige wijze, het ware, goede en schoone anderen aan te prijzen en beminnelijk te maken! De Algoedheid spare de bekwame en achtingwaardige Schrijfster nog lange bij het behoud van dien lust en van die vermogens, en geve het haar, in eene betere wereld, vrolijk en dankbaar te aanschouwen, wat zij hier op aarde, voor het rijk van deugd en godsvrucht, zoo overvloedig gezaaid heeft! De vrucht van haren geest is liefde, uit een opregt hart, een goed geweten en een ongeveinsd geloof; in die vrucht moge zij zich eenmaal dáár verheugen, waar geen nacht meer zijn zal!





Iets over Borgers Kanselwelsprekendheid, door J. Tichler, Theol. Doct. en Predikant te Zierikzee. Te Amsterdam, bij ten Brink en de Vries. 1835. In gr. 8vo. 50 bl. f :-60.

Noch uit den onbepaalden titel, noch uit de Voorrede

{==110==} {>>pagina-aanduiding<<}
blijkt het, wat er in dit stukje, ten aanzien der Kanselwelsprekendheid van borger, bijzonder behandeld is: duidelijk echter wordt het bij de lezing, dat de inhoud loopt over het algemeen en altijd navolgenswaardige in dezelve. Immers, na in de inleiding te regt opgemerkt te hebben, dat het voorbeeld van borger, vooral als dat van een oorspronkelijk Genie, geen model van geheele navolging voor allen is, maar dat er nogtans zeer veel nut mede te doen blijft, bewijst de Heer tichler dit laatste, door in eenige bijzonderheden aan te toonen, en met proeven uit borger's Leerredenen te staven, dat deszelfs welsprekendheid uitmuntte in het overtuigen van het verstand, het treffen van de verbeelding, en het roeren van het hart. - Er zijn in dit stukje plaatsen, die het waarschijnlijk maken, dat het oorspronkelijke tot eene Voorlezing in eenen kring van Ambtsbroeders gediend heeft, waartoe het ook zeer geschikt is. Het draagt blijken van des Schrijvers goeden smaak en behoorlijke waardering van borger's voortreffelijkheid, als Prediker, bijzonder voor het gehoor, voor hetwelk hij gewoon was te spreken. Het is in eenen goeden geest en stijl geschreven, en vooral voor Predikers lezenswaardig, waartoe wij het gaarne aanprijzen.
In welke betrekking de Voorrede tot het boekje zelf staat, is niet duidelijk. De Schrijver biedt hetzelve daarin wel zijnen Ambtsbroederen aan, met een woord zeggende, hoe hij over de waarde en de getrouwe waarneming van zijn ambt denkt; en dat de Kanselwelsprekendheid eene edele kunst is, maar niet eenzijdig, ten koste van het overige werk des Leeraars, beoefend moet worden: doch hoe overigens die Voorrede met inhoud en doel van het Iets in verband staat, blijkt niet. Zoo spreekt de Schrijver hier, zonder eenige de minste aanleiding, over ‘den geest van onrust, die in onze dagen in de vaderlandsche Kerk rondwaart.’ Rec. zou er dus ook niet eens melding van gemaakt hebben, (want er wordt reeds zoo veel over gesproken en geschreven, dat men het niet overal behoeft bij te halen) indien hij er niet

{==111==} {>>pagina-aanduiding<<}
iets in gevonden had, dat hem voorkomt onnaauwkeurig uitgedrukt te zijn, en tot misverstand aanleiding te kunnen geven. Tichler noemt dat verontrustende verschijnsel ‘een' strijd van het Ultraliberalisme tegen de hardnekkige aankleving aan het Kerkgeloof,’ en wat verder ‘een' strijd tusschen het beginsel van zwinglius en dat van calvinus.’ ‘Doch,’ voegt hij er bij, ‘ik denk, waar strijd is, daar is leven. Een meir, door den storm geschud en in beroering gebragt, is beter, dan stilstaande moerassen.’ Zijn dan de genen, tegen welke die woel- en scheurzieke hoofden zich verzetten, Ultraliberalen? Was zwinglius een Ultraliberaal? Al gelooven wij met den Schrijver, dat God alles ter zegepraal der waarheid, die uit Hem is, eindelijk kan doen uitloopen; is strijd echter daarom wenschelijk, omdat er dan leven is? Een leven ja, maar dat orde, liefde en eendragt den dood dreigt! Was er dan geen leven, werkzaam Christelijk leven in de Nederlandsche Hervormde Kerk? Was zij een stilstaand moeras? Is een door storm beroerd meer niet zeer gevaarlijk? Is er dan geen veilig midden? Is de toestand van het bedoelde Kerkgenootschap, vóór die ongelukkige woelingen, door geen gelukkiger beeld uit te drukken? Rec. twijfelt zeer, of de Heer tichler dit een en ander zou kunnen bewijzen, en zou het beter vinden, over die zaak in 't geheel niet, dan op zulk eene wijze te spreken. - Tantum.

Hippocratis Aphorismi. De Aphorismen (korte Stellingen) van Hippocrates, in het Latijn en Nederduitsch vertaald. Te Amsterdam, bij H.D. Santbergen. 1835. In 12mo. (De Latijnsche en Nederduitsche vertaling tegen elkander over gedrukt.) 217 bl. f 1-20.

In eene korte Voorrede, geteekend h. Amsterdam, 1 Nov. 1834, meldt de Vertaler de redenen, welke hem tot

{==112==} {>>pagina-aanduiding<<}
deze vertaling bewogen hebben. Door eene goede ontvangst van dit boekje zal hij zich aangemoedigd gevoelen, ook de overige schriften van hippocrates en andere oude Schrijvers bekend te maken. Het blijkt echter noch uit den titel noch uit de Voorrede duidelijk, of de Schrijver de Latijnsche en Nederduitsche vertaling naar den Griekschen tekst bewerkt heeft. Volgens den titel zoude men dit vermoeden. In de Voorrede zegt hij: ‘In deze uitgave is de Latijnsche vertaling gebruikt, welke lorry, in den door hem bezorgden Parijschen druk van 1759, gebezigd heeft, en welke algemeen onder de besten gekeurd wordt.’ (*) Het blijkt ook niet, of de Nederduitsche vertaling dadelijk naar het oorspronkelijke, of naar de Latijnsche vertaling bezorgd is.
De Nederduitsche vertalingen der korte Stellingen van hippocrates, zoo vele er bestaan, zijn verouderd, en heeft Rec. geene latere kunnen opsporen, dan die van 1658, te Amsterdam, door m. taijinghof (†). Deze werd voorafgegaan door die van e. ras (‡), welke te Leeuwarden in 1664 in het licht

{==113==} {>>pagina-aanduiding<<}
verscheen; terwijl bij die van s. blankaart (*), met aanteekeningen van n. tulp te Amsterdam uitgegeven, geen jaartal vermeld wordt. Deze allen zijn echter Rec. slechts door de titels bekend. Terwijl de korte Stellingen van hippocrates met andere zijner werken sedert in sommige levende talen zijn overgebragt, als in de Hoogduitsche door den genoeg bekenden kurt sprengel (†), alsmede in de Fransche taal onder anderen door de mercy (‡), schijnt er in meer dan anderhalve eeuw aan geene vertaling bij ons, althans in de Nederduitsche taal, gedacht te zijn. Dit zoude ten bewijze kunnen strekken, dat tot dusverre de klassieke Letteren in ons land steeds met zulk goed gevolg beoefend zijn en gebloeid hebben, dat eene Nederduitsche vertaling minder behoefte schijnt geweest te zijn. Indien derhalve het overbrengen dezer Stellingen, alsmede van andere werken van hippocrates, aan de beoefening der oude talen afbreuk mogt doen, hadden wij deze vertaling liever niet gezien, en zoude de verdere voortzetting van geheel dezen arbeid om deze reden alleen niet wenschelijk zijn. Aan den eenen kant mag men door zulk eene onderneming, waardoor het studeren al wederom gemakkelijker wordt gemaakt, eenige vrees koesteren voor het verflaauwen van den ijver, die onzen landaard anders zoo
gunstig onderscheidde. De Hoogleeraar c. pruys van der hoeven laat dit eenigzins vermoeden in de Voorrede zijner Chrestomathia Hippocratica. Ook hoort men nu en dan klagten van onze Hoogescholen uitgaan, dat onder de Studenten in de Geneeskunde de Letteren niet meer beoefend worden als weleer. Van den anderen kant zoude men vermoeden, dat hieromtrent niet zoo vele vrees bestaat, wanneer men

{==114==} {>>pagina-aanduiding<<}
sommige voortbrengsels der Leydsche Hoogeschool, en laatstelijk de voortreffelijke Verhandeling van c.j. van cooth (*), aan de Utrechtsche Hoogeschool tot Doctor bevorderd, inziet. Het is wel allen Studenten in de Geneeskunde niet vergund, naar zulke verhevene lauweren te streven; allen behoeven voor derzelver volgende loopbaan zulke uitgebreide letterkundige wetenschap niet; er blijft een middelweg: dat velen dien mogten bewandelen, en zoo bewaarheid worden: Etenim omnes artes, quae ad humanitatem pertinent, habent quoddam commune vinculum, et cognatione quadam inter se continentur (†)! Moge dit verband het bolwerk zijn tegen eenzijdigheid en oppervlakkigheid, die kankers van deugdelijke wetenschap!
De 64ste stelling der 5de afdeeling met de door pr. van der hoeven gegevene Latijnsche vertaling vergelijkende, zouden wij de Nederduitsche vertaling meer met deze, dan met den daar naast staanden Latijnschen tekst, overeenkomende vinden. - De 39ste st. der 2de afd., vertaald: maar hunne ziekten zijn langdurig en meest doodelijk, ware naar den Gr. en Lat. tekst beter vertaald: maar wanneer hunne ziekten langdurig worden, zijn zij meestal doodelijk, of eindigen zij met den dood. - Het ware welligt ook beter geweest, naar de aanteekening van pr. van der hoeven (‡), in de 6de st. der 6de afd. pijnen in de nieren en in de blaas door gebreken te vertalen. Met den Vertaler zouden wij in de eerste stelling experimentum periculosum liever door de ondervinding is bedriegelijk vertalen, hebbende ook van der hoeven experientia fallax. Daar deze vertaling eene vrije genoemd wordt, ware in de laatste st, der 8ste afd. de warmte

{==115==} {>>pagina-aanduiding<<}
van den geest beter door de levenswarmte vertaald, niettegenstaande in de Latijnsche vertaling animae calor staat: er wordt wel in het Grieksch τὸ τῆς ψυχῆς θερμὸν gelezen; maar anima wordt in het Latijn voor de lucht, den adem en het leven gebezigd. - Maar genoeg! Het boekje beveelt zich door eene zindelijke en bevallige uitvoering. Het doe nut, maar werke niet nadeelig!

Anti-Homoeopathisch Nieskruid, bevattende: twee Aschdag-Predikatiën van het gezond verstand, en eenig Homoeopathisch allerlei. Te Amsterdam, bij J.F. Schleijer. 1835. In gr. 8vo. 58 bl. f :-60.

‘Een ideaal verschijnsel, naar het uiterlijke voorkomen, een weldadig beschermengel; met opzigt evenwel tot deszelfs wezenlijke en blijkbare uitwerkingen en gevolgen, zeer gemakkelijk in eenen vernietigenden en verwoesting aanbrengenden Demon ontaardende, tracht de heerschappij over het gezond verstand te verkrijgen, en hetzelve met geweld te overmeesteren. Deze, zich met onstuimigheid aankondigende genius..... is de zoogenaamde Homoeopathische geneeswijze.’ Met deze niet wel te ontleden zinsnede begint een ernstig woord als inleiding tot het boven vermelde werkje, hetwelk mededeelt: Twee Aschdag-Predikatiën van het gezond verstand. Verder: Homoeopathisch allerlei, waaronder men leest: Iets over vergelijkende Homoeopathie. (Wel het aardigste van alles.) De Homoeopathische kunst om luizen te maken, (zeer kiesch!) met nog iets naders omtrent de Historia Lausiaca. Vliegen-Cholera. (Dit allerlei is drok in de weer met allerlei ongedierte.) Eindelijk: Bereiding der Homoeopathische geneesmiddelen.
Er wordt niet gezegd, of dit Nieskruid van Hoogduitschen bodem op den onzen is overgeplant. De eerste zinsnede, door ons overgenomen, riekt er echter sterk naar, en een volzin, die met bl. VI begint en zonder verademing eerst op bl. VIII eindigt, laat schier geen

{==116==} {>>pagina-aanduiding<<}
twijfel over, al had men zulks uit den eersten niet reeds geproefd. Men zoude bijna vermoeden, dat de minder gunstige beoordeelingen der laatste voortbrengsels van Dr. mises, die uit den aard der zake bij de vroegere afsteken, Uitgever of Vertaler bewogen, in een welbegrepen belang, hieromtrent zich niet te uiten. Van wien dit boeksken zij, dit is zeker, dat de Geneesheer simon dit stelsel, met zijnen schepper hahnemann, zoo gehekeld heeft, dat er na hem niet veel meer kan gezegd worden. Hij heeft met zijne scherpe zeis het veld zoo glad afgemaaid, dat elke nalezing niet dan schraal kan uitvallen. Waarschijnlijk wordt vooral om deze reden in de Aschdag-predikatiën meer valsch vernuft dan ware geestigheid gevonden. Ook schijnt vooralsnog op ons land niet toepasselijk, dat pilaar-bijters en piëtisten de voorstanders en verkondigers der Homöopathie zijn. Die zich met het bekeeren bezig houden, hebben geheel iets anders in den zin, dan het gebruiken van decillioenste gedeelte van geneesmiddelen in zwang te brengen, en zij dienen de hunne doorgaans in overloopende mate toe. ‘Piëtisten en Homoeopathen bakken(?!) zich nog niet te zamen’ (bl. 20); deze uitdrukking klinkt zeer zonderling, even als eenige andere op bl. 20, 21 niet zeer kiesch, vooral in eene predikatie, ten ware men haar met die van zekeren welbekenden Pater vergelijke.
Wat nu het verdere allerlei betreft, en inzonderheid de Historia Lausiaca, - liefst eindigen wij hier. De Schrijver zegt: ‘Ik moet eindigen, want hoe langer ik van luizen schrijf, hoe erger het mij op het hoofd bijt.’ Het is ook een misselijk onderwerp. ‘De Hemel beware een ieder voor (bl. 44).....’! De goedgunstige Lezer, die het zoo verre gebragt heeft, vulle het overige naar welgevallen in! Ons walgt zulk eene vieze geestigheid.




Dissertatio inauguralis literaria, sive Introductio in notitiam rei literariae maxime provinciae Brabantiae septentrionalis, quam - pro gradu Doctoratus summisque

{==117==} {>>pagina-aanduiding<<}
in disciplina Philosophiae Theor. et Litt. Hum. honoribus ac privilegiis, in Academia Lugduno-Batava, rite et legitime consequendis, publico ac solemni examini submittit C.R. Hermans, ex pago Oss Brabantus, Gymnasii, quod Eindhoviae est, Conrector. Lugd. Batav. apud. J.W. van Leeuwen. 1834. 8vo. maj. 86 et 40 pag.

Na eene oordeelkundige inleiding, geeft de kundige en onderzoeklievende schrijver eerst eene omschrijving van het onderwerp der geschiedenis van de letterkunde, met aanwijzing van derzelver oogmerk en der wijze, waarop zij moet beschreven worden. Daarop volgt, Hoofdst. 2, eene lijst der schrijvers, die de levens van geleerde Nederlanders hebben te boek gesteld. Het derde Hoofdst. somt de overige hulpmiddelen tot in het licht stelling onzer letterkundige geschiedenis op. Hoofdst. 4 toont de nuttigheid aan van de kennis der levensgeschiedenis van de geleerden, bij de beoefening der geschiedenis van de Noord-Brabandsche letterkunde. Het 5de Hoofdst. wijst aan, hoe men het best de boeken, in verschillende provinciën geschreven, aan den lezer eener geschiedenis der letterkunde bekend zal maken, namelijk door, vooreerst, de titels getrouw op te geven, alsmede den druk, de soort van letters, kortom alwat tot de boekenbeschrijving of bibliographie behoort; ten tweede, dat men eenige geschiedkundige aanteekening make nopens de verschillende uitgaven enz., en ten derde, dat men eene beknopte beoordeeling van elk werk levere; terwijl de Heer hermans te regt, als voorbeeld van dergelijke behandeling, de Bibliotheek der Nederlandsche Geschiedschrijvers van den Heer Mr. de wind aanprijst. Eindelijk in het 6de Hoofdst. beweert de schrijver de noodzakelijkheid eener openbare boekerij in elke provincie, en van eene vereeniging van geletterden, om van ieder gewest de geschiedenis te onderzoeken. Het geheel wordt, na bl. 86, besloten met eene naar tijdsorde geschikte naamlijst van schrijvers, die in Noord-Braband geboren zijn

{==118==} {>>pagina-aanduiding<<}
of gebloeid hebbben, voor zoo ver hermans narigten omtrent hen heeft kunnen bekomen, en zoo veel mogelijk met opgaaf der jaren van hunne geboorte en hunnen dood, hunne geboorte- en woonplaatsen, beroepen en uitgegevene schriften; alles met verwijzing naar de bronnen, waaruit hij geput heeft. Door eene nieuwe paginering begint die lijst met bl. 1, en loopt door tot bl. 29. Een register in alphabetische orde, van dezelfde schrijvers, van bl. 31 tot 35, maakt het zoeken in de naamlijst naar tijdsorde gemakkelijk, Ten laatste zijn, volgens gebruik, van bl. 37 tot bl. 40, eenige losse stellingen, of Theses, mede ter verdediging op den dag der openbare bevordering, achteraan gevoegd. Den Heer hermans gelukwenschende met zijnen welvolbragten arbeid, moedigen wij hem ten sterkste aan, in het loffelijk ingeslagen spoor voort te treden met denzelfden ijver, waarmede hij, bij dit akademische proefschrift, zoo uitnemend begonnen is.




Herm. Joh. Roijaards, Oratio de Proavorum nostrorum pietate, in condenda tuendaque Belgii Foederati Republica conspicua, habita die 26 m. Martii a. 1835, cum Academiae regundae munus solenni ritu poneret. Traj. ad Rhen. apud J. Altheer. 1835. In oct. maj. 77 pag.

De Hoogleeraar roijaards heeft, bij het nederleggen van zijn Rectoraat, een waardig onderwerp tot zijne Rédevoering gekozen, handelende over de Godsvrucht onzer Voorvaderen, in het stichten en handhaven van den Staat der Vereenigde Nederlanden. - Na eene gepaste inleiding, over het aangename, dat de nakomelingschap in den lof van haar deugdzaam voorgeslacht uitweidt, bepaalt hij zijn onderwerp voornamelijk tot de zestiende Eeuw, en schetst in fiksche trekken eerst den toestand der Volken in dezelve, daarna dien der Nederlanders, die voor hunne vrijheid streden, maar die dit

{==119==} {>>pagina-aanduiding<<}
eigenlijk deden uit het beginsel van godsvrucht en liefde voor de Godsdienst. (Men zou dus het beginsel misschien nog naauwkeuriger kunnen noemen zucht voor burgerlijke en godsdienstige vrijheid, want het was toch de belemmering der laatste alleen niet, waarover men zich ten opzigte van philips te beklagen had.) Hij toont verder, dat zij uit dit beginsel te werk gingen, niet alleen in het stichten, maar ook in het handhaven van den Staat, daar, volgens de toenmalige toedragt van zaken, de instandhouding van het nieuwe Gemeenebest met die van het Protestantisme ten naauwste verbonden was. Diezelfde geest, wijst hij verder aan, dat ook in het bijzonder willem I en marnix, die voorname Grondleggers dezer Republiek, bezield heefd. Eindelijk beroept hij zich (hetwelk ons nogtans het zwakste bewijs voorgekomen is) op de bij bijzondere gelegenheden uitgeschrevene Dank- en Bededagen, en op de godsdienstige opschriften der geldmunten en gedenkpenningen van dien tijd. Alles wordt met eene ter zake dienende toespraak aan de studerende Jongelingschap besloten. - Het een en ander is zeer lezenswaardig, en doet den vaderlandschen en godsdienstigen zin des Redenaars eer aan. - Hierop volgt het verslag van het meer of min merkwaardige, dat, gedurende het Rectoraat van den Hoogl. roijaards, aan de Akademie van Utrecht voorgevallen is; verder, na tusschenpoozing van treurmuzijk, bij de vermelding van acht in dat jaar overledene Studenten, het verslag van de beantwoorde Prijsvragen, de uitdeeling der Eereblijken, de voorstelling der nieuwe Vragen, en de overgave van het Akademisch Bestuur aan den nieuwen Rector: welk alles natuurlijk verdere opgave noch beoordeeling behoest. - Achteraan zijn letterkundige aanteekeningen geplaatst, ter staving van eenige in de Redevoering aangevoerde historische bijzonderheden. - Den Hoogleeraar zij dank voor de uitgave!





{==120==} {>>pagina-aanduiding<<}

Ontwikkeling van het begrip der Philosophie, tot inleiding in de Bespiegelende Wijsbegeerte op het tegenwoordig standpunt der wetenschap, door Taco Roorda, Meester in de Besp. Wijsbeg., Doctor in de Lett. en Godgel., Hoogleeraar in de Besp. Wijsbeg. en in de Oost. Letterk. te Amsterdam, enz. Te Leeuwarden, bij G.T.N. Suringar. 1835. In gr. 8vo. VIII en 113 bl. f 1-25.

De Hoogleeraar roorda poogt, in deze inleiding, den lezer een overzigt van den gang der wijsgeerige navorschingen te geven, en hem alzoo op het tegenwoordig standpunt der wetenschap te plaatsen. Met scherpzinnigheid en juistheid wijst hij aan, hoe telkens het streven naar het eene uiterste werd tegengewerkt, gestuit en omgekeerd door een dadelijk ontstaand en veldwinnend streven naar een ander uiterste. Vruchteloos schijnt hem de gedurige poging van sommigen, om telkens den zoogenaamden gulden middelweg in te slaan, daar dit slechts oorzaak wordt van het opkomen eener derde partij, van de twee anderen afkeerig, en buiten staat die te bevredigen. Onpartijdig en voortdurend onderzoek zal van zelve tot eenheid, door algemeen zich vestigende overtuiging, leiden. Nadat fichte het door kant ingeslagen spoor, in weerwil van jacobi's protesteren en deszelfs beroep op het onmiddellijk gevoel, ten einde toe bewandeld had, trad de toen nog jeugdige schelling op met zijne phantastische en dichterlijke, maar geestvolle Identiteitsleer, en predikte een troosteloos, maar diepzinnig Pantheïsme. Jacobi protesteerde nog luider. Hegel legt het phantaseren der school van schelling toom en breidel aan, en onderwerpt haar aan den strengen dialectischen vorm van het begrip; maar alzoo stelt hij een afgetrokken begrip in de plaats eener phantastisch verdichte werkelijkheid. Jacobi beroept zich op een dadelijk vernemen der werkelijkheid. Men doet vernieuwd onderzoek naar 's menschen denkvermogen. Eene nieuwe omwenteling ontstaat in het gebied der Wijsbegeerte. Met den jongen fichte aan het hoofd, betreedt de Philosophie haar tegenwoordig, nieuwste
standpunt. Zij waant niet, door de Rede eenige waarheid te kunnen ontdekken, dan ten gevolge van waarneming, die eene openbaring is van het zienlijke en on-
{==121==} {>>pagina-aanduiding<<}
zienlijke: zinnelijke waarneming omtrent de voorwerpen buiten ons, innerlijke bevinding, die der overtuiging ten grondslag strekt en waaruit het geloof geboren wordt, ten opzigte van ons inwendig wezen, de Godheid, en onze betrekking tot haar. Donkere gewaarwording van het bovenzinnelijke, onmiddellijk gevoel, is dus het kompas, de Christelijke Openbaring de leidstar, en de Rede de stuurman op de onbekende zeeen, die wij bevaren. De grond van aanneming der Godsopenbaring van het bovenzinnelijke is de weêrklank der hemelsche waarheid in het hart. Bevrediging van het gevoel, instemming onzer onmiddellijke gewaarwording met het verkondigde Woord, drukt het zegel op deszelfs waarheid, zonder dat de geloofsovertuiging, ofschoon zij het positief-historische Christendom omhelst, van het al of piet bewezene der positief-historische gronden afhankelijk is. De Wijsbegeerte is alzoo Christelijk geworden. Zij is, naar Recensents inzien, van eigenlijke Philosophie in Theosophie, die heel wat anders is dan de Theologie met hare tekstverklaring enz., veranderd. Onder dankbetuiging aan Prof. roorda voor zijne uitmuntende inleiding, besluit Recensent met den wensch, dat het den geleerden Schrijver behage, het stelsel van den jongen fichte voor het Publiek te ontwikkelen, hetgeen ons in staat zal stellen tot eene opzettelijke toetsing en uitvoeriger beoordeeling.






Geschiedenis van het Nederlandsche Zeewezen, door Mr. J.C. de Jonge. IIden Deels Iste Stuk. Van den Munsterschen Vrede tot den tweeden Engelschen Oorlog. In 's Gravenhage en te Amsterdam, bij de Gebr. van Cleef. 1835. In gr. 8vo. VIII en 366 bl. f 3-40.

Natuurkundige Geschiedenis van de kusten der Noordzee, en van de veranderingen, welke zij, sedert den Cymbrischen vloed tot op heden, door watervloeden ondergaan hebben. Uit het Hoogduitsch van Fr. Arends. Met eene Voorrede en Aanteekeningen vemeerderd 'door Dr. R. Westerhoff, practiserend Geneesheer te Warfum, enz. Iste Deel. Met eene Kaart. Te Groningen, bij W. van Boekeren. 1835. In gr. 8vo. XII en 252 bl. f 2-40.

{==122==} {>>pagina-aanduiding<<}


De eerste November: een geschied- en tijdrekenkundig Onderzoek uit de Noordsche Godenleer; door Finn Magnusen. Uit het Deensch vertaald door Jhr. Mr. M. Hettema. Te Leeuwarden, bij L. Schierbeek. 1835. In gr. 8vo. VII en 78 bl. f :-90.

Wie heeft de onderneming van den Heer Archivarius de jonge niet toegejuicht, toen hij het ondernam eene Geschiedenis van het Nederlandsche Zeewezen te leveren? En wie was niet hoogelijk ingenomen met den aanvang van den arbeid diens Geleerden, toen het eerste deel van zijn werk het licht had gezien? Niet minder zal men voldaan zijn over den inhoud van het eerste stuk des tweeden deels, daar men ook hier weder den Schrijver niet alleen met kennis van zaken het voorgevallene ziet uiteenzetten, maar ook telkens hem ziet indringen tot de oorzaken, waarom alles aldus en niet anders zich kon toedragen. Het is niet slechts de enkel Geschiedkundige, maar, gelijk het bij den Historieschrijver, die meer dan opsteller van eene kronijk wil zijn, behoort te wezen, tevens de Staatsman, de Menschenkenner, de practische Wijsgeer, welken men spreken hoort. Dit is inzonderheid het geval, waar de Heer de jonge de vergelijking maakt tusschen de Britsche en de Nederlandsche zeemagt, tijdens het ontstaan en gedurende den loop van den eersten Engelschen oorlog, waar hij zoo wel de zedelijke als de stoffelijke sterkte en zwakte bij elke der strijdvoerende partijen navorscht, en de oorzaken daarvan aanwijst. Ieder beminnaar der Geschiedenis van ons Vaderland zal met ons reikhalzen naar het verder vervolg van dit tot dusver zoo loffelijk voortgezet werk.
Ook de Geschiedenis der Kusten van de Noordzee, door Dr. westerhoff, naar het Hoogduitsch van arends, bewerkt, en met des Vertalers Voorrede en Aanmerkingen vermeerderd, schoon het werk hier en daar, vooral wat het geologisch oogpunt betreft, veel te wenschen overlaat, bezit echter vele verdiensten, en is de eer der vertaling waardig. Het vervolg zoo spoedig mogelijk te ontvangen, zal den meesten bezitters van dit eerste deel welkom zijn; en wij hopen, dat niet slechts het tweede deel, waarmede het werk in zeker opzigt voltooid zou kunnen heeten, maar ook het daarmede in verband staande, schoon tevens afzon-
{==123==} {>>pagina-aanduiding<<}
derlijk bruikbare derde deel, dat eene Geschiedenis der Watervloeden, van de vroegste tijden tot en met het jaar 1830 behelst, ons mettertijd, even getrouw, doch, kan het zijn, in nog zuiverder Nederlandsch vertolkt, zal worden aangeboden. In wetenschappelijke werken vooral is het wel eens moeijelijk, bij de vertaling, even keurig als getrouw te wezen, daar men steeds vreest, de meening des Schrijvers niet juist genoeg over te brengen, als men niet woordelijk alles wedergeeft; en dat woordelijk wedergeven veroorzaakt al ligt iets uitheemsch in stijl en terminologie.
Zulks ondervond ook de Heer hettema, toen hij het werkje van finn magnusen, de eerste November, een geschied- en tijdrekenkundig Onderzoek uit de Noordsche Godenleer, vertaalde. Maar niet alleen dat eenige bijzonderheden in den stijl, of dat eenige uitdrukkingen, den vreemden oorsprong verraden: neen! taal en spelling zijn bovendien gansch niet naauwkeurig, en het is alleen het belangrijke van den inhoud, hetgeen ons het veelvuldig gebrekkige te dien opzigte vergeten doet. Met uitnemend genoegen en tot wezenlijke leering heeft Referent dit kleine, doch zaakrijke boeksken gelezen, hetwelk nog in waarde gerezen is door de geleerde en wèl te pas bijgebragte Aanteekeningen van den Vertaler, die, als beoefenaar van Geschiedenis en Oudheden, inzonderheid van de Noordsche en Friesche, sedert lang reeds gunstig bekend is.

Nieuwe Werken van de Maatschappij der Nederlandsche Letterkunde te Leiden. IIIden Deels 2de Stuk. Te Dordrecht, bij Blussé en van Braam. 1834. In gr. 8vo. 362 bl. f 3-:

Dit deel van de Werken der bloeijende Leidsche Maatschappij levert zeer gewigtige bijdragen tot de Nederlandsche Letterkunde. De inhoud kan in waarheid rijk genoemd worden. De bloote vermelding der stukken en de namen der verdienstelijke opstellers mogen de belangstelling onzer lezeren opwekken.
Van den Heer n. carbasius ontvangen wij eene Voorlezing over jan van helu en ziju gedicht: de Slag van Woeringen. Staring van den Wildenborch geeft berigt nopens een Zutphensch Handschrift van van maerlant, en deelt ons proeven mede uit den Wapen-Martyn

{==124==} {>>pagina-aanduiding<<}
en den Verkeerden-Martyn. Prof. siegenbeek heeft beide stukken door eenige aanmerkingen opgehelderd, welke des mans bekwaamheid en zedigheid op nieuw aan den dag leggen. In 't voorbijgaan zij gevraagd, of pluimstrijken niet liever beteekene de pluim strijken, dat is, eene pluim, een veertje, een vlokje van iemands kleed afnemen, gelijk plukken van den stove. De Ouden, welke deze soort van vleijerij ook kenden, zeiden: ἀϕελεῖν κροκίδα ἀπὸ τοῦ ἱματίου, floccos legere. Den Heere bergman is het gelukt, eenige Fragmenten op te sporen van een oud Nederlandsch Rijmwerk van godsdienstigen inhoud. Hij ontdekte die Fragmenten tusschen den band en de schutbladen van eene oude uitgave van terentius. Dezelve zijn hier gegeven met aanteekeningen en ophelderingen, zoo van bergman zelven, als van siegenbeek en clarisse.
Van eenen niet grammatikalen aard zijn de drie volgende stukken, met welke dit deel besloten wordt, welke door ieder, daaraan twijfelen wij niet, met geen minder genoegen en nut dan de vorige zullen gelezen worden. Prof. n.c. kist schenkt ons een aardig Vertoogje over de verwisseling van zedelijke en zinnelijke hoedanigheden in sommige Betuwsche Idiotismen. Het leven en de letterkundige verdiensten van frederik de houtman, door bodel nijenhuis, doet ons dien onvermoeiden onderzoeker der vaderlandsche letterkundige geschiedenis wederom van eene zeer gunstige zijde kennen. Eindelijk heeft de Heer w.c. ackersdijk de ligging van Pladella villa nader onderzocht, en met veel waarschijnlijkheid aangetoond, dat dezelve het dorp Bladel in Noord-Braband is. De naam van Pladella villa komt voor in den giftbrief van karel den Eenvoudigen aan dirk, den eersten Graaf van Holland, in het begin der tiende Eeuw. Dit stuk van den bekwamen ackersdijk is reeds vóór vele jaren opgesteld geweest, en een bijgevoegde brief van wijlen Prof. a. kluit toont, dat deze het met den steller volkomen eens was.
De manier en stijl van alle deze stukken is duidelijk, deftig en eenvoudig, zonder gezochte en zoutelooze aardigheden, voor welke onze jonge lieden niet genoeg kunnen gewaarschuwd worden, omdat het voorbeeld al te dikwijls van menschen uitgaat, welke door stand en naam onbedrevene harten zoo gemakkelijk kunnen verleiden. Wij hopen en ver-
{==125==} {>>pagina-aanduiding<<}
trouwen, dat, met het verdwijnen van de Komeet van halley, alles beter zal worden.




Sraakleer der Latijnsche Taal, door C.G. Zumpt, Dr. Iste Stuk. Vertaald uit het Hoogduitsch, met Aanmerkingen, door Kornelis Elix, Dr. Te Amsterdam, bij S. de Grebber. 1835. In gr. 8vo. VIII, 300 bl. f 2-80.

De Grammatica van Professor zumpt heeft in Duitschland zoo veel opgang gemaakt, dat dezelve in korten tijd zes malen is herdrukt, en alleen van vier uitgaven vijftigduizend exemplaren zijn verkocht. Dit laat zich eenigzins verklaren uit de menigte scholen in het uitgestrekte Duitschland, en uit de aanbeveling van hooger hand, om deze Grammatica te gebruiken. Dezelve verdient zoodanige aanbeveling, en heeft in naauwkeurigheid misschien haars gelijken niet.
Dit boek was dan ook in ons vaderland bij de Geleerden genoeg bekend, en zal nu, hopen wij, ook meer algemeen verspreid en als leerboek gebruikt worden. De Heer elix heeft door deze vertaling een niet onverdienstelijk werk verrigt. Zijne aanteekeningen had hij hier en daar belangrijker kunnen maken. Ook zijn er enkele drukfeilen ingeslopen, welke vooral dàn vermeden moeten worden, wanneer zij tegen den gegeven' regel indruischen. B.v. bl. 17 staat onder de voorbeelden, om de meest hoorbare lettergreep te doen uitkomen, exarat, hetwelk zonder twijfel zal moeten zijn exorat. In exarat komt die lettergreep daar geheel verkeerd uit.




Nouveau Dictionnaire Français-Hollandais et Hollandais-Français, par D. Bomhoff, Hz. In II Deelen. Te Zutphen, bij W.J. Thieme. 1835. In gr. 8vo. Bij Inteek. f 13-50.

Bij al de bestaande Woordenboeken, van eenen winkelman, blussé, landré, agron en anderen, deed zich voor de beoefenaars der beide talen nog eene behoefte gevoelen, daar de menigte nieuwe uitvindingen, in onze dagen elkander als verdringende, en de vorderingen, in bijna alle wetenschappen gemaakt, in de dagelijks uitkomende wer-
{==126==} {>>pagina-aanduiding<<}
ken eene menigte woorden en uitdrukkingen doen aantreffen, welke men vergeefs in bovengenoemde Dictionnaires opzoekt. Geen wonder dan, dat het Woordenboek, door van moock in den jare 1823 aangekondigd, grooten bijval vond, en door eene ruime inteekening werd ondersteund. Daar dit werk evenwel tot hiertoe onvoltooid is gebleven, zien wij met genoegen in deze behoefte voorzien, en dat niet stukswijze, (hetgeen wij, in het voorbijgaan gezegd, voor Woordenboeken ook zeer ongeschikt vinden) maar in ééns.
Gaarne doen wij hulde aan de verdiensten van den bewerker en den ijver van den Uitgever. De kooper vindt hier waar voor zijn geld, twee lijvige boekdeelen, met eene duidelijke letter fraai gedrukt, en ruim 2500 bladzijden bevattende, voor een' betrekkelijk geringen prijs.
Wat nu den inhoud betreft, men vindt hier, behalve het Woordenboek, achter elk deel eene alphabetische lijst der meest gebruikelijke eigennamen, en eene volledige tafel der ongelijkvloeijende en onregelmatige werkwoorden, met derzelver enkele tijden, voor beide talen; terwijl wij met genoegen zagen, dat de Heer bomhoff te regt begrepen heeft, dat in een Woordenboek, hetwelk eenigzins op volledigheid wil aanspraak maken, ook zoodanige woorden en uitdrukkingen dienen opgenomen te worden, die, ofschoon niet regtstreeks tot de Nederduitsche of Fransche taal behoorende, echter in maandwerken of dagbladen menigmaal voorkomen, waardoor de lezer dan al weder genoodzaakt is, tot het eene of andere Kunstwoordenboek de toevlugt te nemen.
Tot deze cathegorie behooren in het Fransche gedeelte de volgende, die wij bij het doorbladeren opgeteekend hebben: Ab hoc et ab hac, Appoggiatura, Carloeck, Conclusum, Concoctio, Glacies Mariae, Hornblend, Hornschiefer, Lac-lak, Omnibus paribus, en meer andere, waarbij men kan voegen verscheidene woorden met K en W beginnende, die men vergeefs bij anderen zoekt.
Dezelfde uitvoerigheid vindt men in het Nederduitsche gedeelte, daar alleen de zamenstellingen met aan achtenveertig, die met be nagenoeg tweeënzeventig, die met in vijfendertig, die met op zestig, die met over tweeëndertig, die met ver honderdzesendertig, en die met voor achtenveertig kolommen beslaan; terwijl ook de zoogenaamde bastaardwoorden zijn opgenomen, en door het teeken § aangeduid. Met

{==127==} {>>pagina-aanduiding<<}
dat al heeft men de noodige spaarzaamheid omtrent de plaats in acht genomen, en door dit teeken - overal de herhalingen der zelfde woorden pogen te vermijden, zonder dat zulks eenigzins der duidelijkheid kan schaden. Hierdoor heeft men te meer ruimte gewonnen voor eene en andere taalkundige aanmerking, welke men in de meeste Woordenboeken geheel mist, en die wij nog wel gaarne in grooter aantal hadden gezien.
Tot proeve der bewerking willen wij hier aan het volgende artikel eene plaats inruimen:
‘Main, f. Hand, vr.; -droite, Regterhand, vr.; - gauche, Linkerhand, vr.; - Tenir à la - In de hand houden; Avoir à ou dans la -, In de hand hebben; Joindre les mains, De handen vouwen; Serrer la -, De hand drukken; Lever la - sur q.q., De hand tegen iemand opheffen; Lever la -, De vingers opsteken; Mettre l'épée à la -, Den degen trekken; Mettre la - à l'épée, De hand aan den degen slaan; Prendre à la -, Met de hand vangen; Acheter à la -, In den roes koopen; Mettre la - à l'oeuvre, De handen aan het werk slaan; Mettre la - à un ouvrage, Aan iets medewerken; Mettre ou Donner la dernière - à un ouvrage, De laatste hand aan een werk leggen; Cet ouvrage est de - de maître, Dat is een meesterwerk; Faire valoir une terre par ses mains, Een goed zelf bebouwen; fig. Mettre la - à la pâte, Zelf handen aan het werk slaan; Tendre la - à q.q., Iemand de hand reiken, Hem zijne hulp bieden; Donner ou Prêter la - à q.q., Iemand behulpzaam zijn; Se tenir par la -, Se donner la - l'un à l'autre, Elkander bijstaan; Se laver les mains de - q.ch., Zijne handen in onschuld wasschen; Avoir les mains nettes de q.ch., Onschuldig aan iets zijn; Être (unis) comme les deux doigts de la main, Twee handen op éénen buik zijn, In eene
volmaakte eensgezindheid leven; J'en mettrais la - au feu, Ik zou er op zweren; Les mains lui démangent, De handen jeuken hem; Aller bride en - dans une affaire, Voorzigtig bij iets te werk gaan; Donner de la - à la -, Uit zijne handen in die van eenen anderen doen overgaan; Rendre une chose en - propre, Iemand iets eigenhandig bezorgen; Mettre une chose en - tierce, Iets aan eenen derde ter hand stellen; Faire sa -, Zijne schaapjes scheren, Zijn naadje naaijen; Être sous la -, Voor de hand zijn, liggen; ook: In onze magt zijn, Van ons afhangen; De marchand à marchand il n'y a que la -, Twee

{==128==} {>>pagina-aanduiding<<}
kooplieden kunnen zich gemakkelijk vereenigen; Mettre la - à ou sur la conscience, De hand in zijn' eigen' boezem steken; ook: Onderzoeken, of men iemand beleedigd heeft, of men eenen misslag begaan heeft; Prendre ou Acheter de la première -, Uit de eerste hand koopen; Tenir une nouvelle de la première -, Een berigt uit de eerste hand hebben; Mettre la - sur le collet à q.q., Iemand pakken, vatten; Mettre la - sur q.q., De hand aan iemand slaan, Iemand slaan; Cela est en bonne -, Dat is in goede handen; Prendre en - les intérêts de q.q., Iemands belangen behartigen; Tenir la - à q.ch., De hand aan iets houden; Donner les mains à q.ch., In iets toestemmen, Genoegen in iets nemen; Tendre la -, Om eene aalmoes vragen; Je vous baise les mains, Ik maak u mijn compliment, ook: iron. Ik bedank u wel; Prendre ou Recevoir q.ch. de la main de q.q., Iets van iemand nemen of aannemen; Tenir la - haute à q.q., Iemand streng behandelen; Coup de -, Stout bestaan, o.; ook: Onverwachte aanval, m.; Homme de -, Man, die doorzet, m.; En venir aux mains, Handgemeen worden, Slaags raken; (En) être aux mains, Slaags zijn; Faire - basse sur..., Over de kling jagen; Jeu de -, zie Jeu; Être fait à la -, Met opzet gedaan zijn;
De longue -, Sedert lang; - mise, Arrestatie, Aanhaling, vr.; Saisir entre les mains de q.q., Zich verzetten tegen de uitlevering der gelden, die in iemands handen zijn; Plaider la - garnie, Voor eene zaak pleiten, die men in zijn bezit heeft; Vider ses mains, Overgeven, Uitleveren; Être sous la - de justice, In beslag genomen zijn; Mainlevée, Opheffing van een beslag, vr.; Imposer les mains à...., De handen opleggen; Sous -, Onder de hand, In het geheim; A deux mains, Met beide handen; ook: Om met beide handen te worden gehouden; van hier: Cheval à deux mains, Paard, dat onder den man en voor een rijtuig kan dienen; Homme à deux mains, Man, dien men tot verschillende dingen gebruikenkan; Prendre à toutes mains, Zich op allerlei wijzen pogen te verrijken; A pleines mains, Met handen vol, Ruim; En un tour de -, In een omzien, In een oogenblik. *-, Hand, vr.; Schrift, o. *-, Haak aan het puttouw, waaraan de emmer wordt bevestigd, m. *-, naam van sommige dingen, die naar eene hand gelijken. *-, Poot (van sommige vogelen), m. *-, Boek (papier), o. *-, soort van goudsmidstang. *-, klein tangetje der korlogiemakers. *-, bij boekdrukk., zekere figuur,

{==129==} {>>pagina-aanduiding<<}
Hand, vr. *-, IJzer, waarmede men het hengsel van een' ketel grijpt, o. *-, als: - de briquetiers, Ploeg steenbakkers, m. *-, als: Main-brune, Tusschenblad bij kaartpapier, o. *-, in het spel, Voorhand, vr. *-, Zijden kwast, m. *-, Bok (eener koets), m. *-, Rank (aan eenen wijnstok), vr.’
In het Voorberigt zegt de Uitgever met volle regt: ‘Het schrijven van een goed Woordenboek is niet zoo gemakkelijk, als men soms wel meent, dewijl de bewerker, behalve de genoegzame bedrevenheid in beide talen, eenen zekeren tact dient te bezitten, en vooral een taai geduld.’ Dat nu deze beide hoedanigheden zich in den bewerker gelukkig vereenigen, heeft hij hier, zoo wel als in andere werken van soortgelijken aard, voldingend bewezen; en wij hopen, dat hem verder krachten, lust en gezondheid mogen verleend worden, om op eene zoo verdienstelijke wijze de beoefening der levende talen te helpen bevorderen.




Nederland in 1572. (Losse Fragmenten) door S.P. Oudkerk Pool. Te Enkhuizen, bij J. over de Linden. In 8vo. VIII en 62 bl. f 1-:

Sedert de zoogenaamde romantische poëzij in de mode gekomen is, schijnt het, of sommige dichters en verzenmakers zich niet meer over eenheid en zamenhang in de voortbrengselen hunner al te vruchtbare pen bekommeren. Onder onze nog eenigzins jeugdige dichters zijn zelfs eenigen, wier naam niet geheel zonder regt vermaardheid verwierf, van dat gebrek niet vrij: wat wonder, zoo lieden van minder talent, na de gegevene voorbeelden, zich gelijke, ja nog meerdere vrijheid veroorloven? Zoo deed ook de Heer oudkerk pool met zijne ongemeen losse fragmenten, waarin hier en daar wel vonken van dichtvuur te bespeuren zijn, doch die over het geheel, naar ons gevoel, beter onuitgegeven gebleven waren. Indien nu dat ordeloos dichtwerk door stijl, taal en versbouw zich onderscheidde, dan zou het te dien opzigte nog lof verdienen; maar ook daarin komt de Schrijver aanmerkelijk te kort. Bl. 1 lezen wij: Ook Egmond! Hoorne! ook die eedle helden vielen, met verwaarloozing der smelting; eene sout, die meermalen begaan is. Bl. 2, den laatsten regel, vinden wij het aanvangen, in plaats van het

{==130==} {>>pagina-aanduiding<<}
ontwerpen van een plan. Op bl. 3 hindert ons eene, hier niets uitdrukkende, herhaling van het koppelwoord en, aan het begin van vele regels. Bl. 7 wordt er gesproken van Spanjes rijkskroon te staven: maar wat is toch eene gestaafde kroon? Aan geheel ondichterlijke uitdrukkingen ontbreekt het ook niet, b.v. bl. 27: Broeder Piet bragt hem die tijding. Bl. 28: En was dit wel vreemd te vinden? Zonderling is de vraag bl. 45: Zal ik verder u verhalen, wat gebeurd is na dien stond? Neen! zouden wij gezegd hebben, zwijg er slechts van! Evenwel de Dichter verhaalt tot op bl. 47. Dan vraagt hij weder: En moet ik nu nog verhalen, wat na jaren is geschied? Doch dit laat hij aan een' ander over. Na nog een woordje tot lof van onzen Koning gezegd te hebben, eindigt de Schrijver zijn eigenlijk werk, waarachter nog eenige aanteekeningen volgen. Een slotzang tot lof onzer voorvaderen, waarin de tachtigjarige oorlog met Spanje kortelijk wordt geschetst, is niet beter, doch ook niet minder, dan het voorafgaande. Ziedaar, waarde lezer, wat gij in dit dichtwerkje vinden kunt!




Lambert Broussard. Historische Roman uit de dagen der Belgische Omwenteling, door C.H. Clemens. Te Gorinchem, bij J. Noorduyn. 1833. In gr. 8vo. 166 bl. f 1-80.

Waterloo. Verhalen en Krijgsbedrijven. Naar het Engelsch. In II Deelen. Te Amsterdam, bij C.L. Schleijer. 1834. In gr. 8vo. 597 bl. f 6-50.

Van de beide hier aangekondigde werken levert Lambert Broussard eene vrij levendige en getrouwe schets uit de eerste tijden van den Belgischen opstand. Indien het boek zoo treurig niet eindigde, maar, even als de Luikenaar b.v., den lezer, aan het slot gekomen, zich nog eenigmate verheugen liet, zou het denkelijk nog meerderen bijval vinden. Den stijl hadden wij vooral wat gekuischter gewenscht. Men zie b.v. den volzin bl. 25: Door het publiek verbranden enz. hadden reeds langer enz., waar volstrekt geen zamenhang in is. Intusschen ook dit boek zal zijne lezers wel gevonden hebben, en kan met belangstelling worden doorbladerd.
Met meer genoegen zal denkelijk de bundel Verhalen

{==131==} {>>pagina-aanduiding<<}
en Krijgsbedrijven, onder den titel Waterloo, worden ontvangen en gelezen. Als wij eene aanmerking wilden maken, zou het alleen deze zijn, dat men schier verwart in de menigte der verhalen van mannen, die allen tot elkander, ten tijde van den slag van Waterloo, als krijgsmakkers in betrekking staan, maar wier vroegere geschiedenissen, welke zij elkander mededeelen, geheel uiteenloopen. Dit nu veroorzaakt, wanneer men de daden leest, welke aan dezen of genen Officier omstreeks den tijd en ter gelegenheid van dien veldslag worden toegeschreven, dat men zich dan moeijelijk kan herinneren, welke lotgevallen te voren dien persoon zijn bejegend. Er is dus in dezen Roman, of liever deze schakel van door eenen enkelen schalm aaneengehechte romannetjes, overvloed van verscheidenheid, maar tevens, naar ons inzien, zeker gebrek aan die eenheid, welke ons voorkomt een vereischte van elk kunstgewrocht, ook in de Letterkunde, te wezen. Wij bewonderen echter den rijkdom van vinding bij den oorspronkelijken Schrijver, en mogen het werk in elk opzigt ter lezing aanbevelen.

De mirakuleuze Medaille. Een woord, dat geschied is, aan alle Roomsch-katholijken, die in Rotterdam en in de andere Vorstensteden van Holland wonen. Tot een Profetenkind. Te Amsterdam, bij J.C. van Kesteren. 1835. In 8vo. VIII en 108 bl. f :-90.

Even zonderling, als de titel van dit boekje is, is ook deszelfs inhoud. Het oogmerk van dit geschrift, blijkbaar door een' Roomsch-katholijken opgesteld, is, het bijgeloof tegen te gaan, waartoe men des Schrijvers geloofsgenooten, ook hier te lande, nog gedurig zoekt te verleiden, en dat thans, bij onze steeds toenemende beschaving, des te ongelukkiger afsteekt en des te onvergeeflijker is.
Blijkens den titel, is het de mirakuleuze Medaille, welke aanleiding tot dit werk gegeven heeft, en met welke wij onze lezers in zoo ver bekend willen maken, als noodig is om hun te berigten, wat zij hier te wachten hebben.
‘Omtrent het einde van het jaar 1830 zag de kloosterzuster M..., die zich te Parijs bevond, in het gebed eene schilderij, vertoonende de heilige Maagd, gelijk zij gewoon-
{==132==} {>>pagina-aanduiding<<}
lijk vertoond wordt, onder den titel van onbevlekte ontvangenis,’ enz.; ‘rondom de schilderij de volgende aanroeping: O, maria, zonder zonden ontvangen, bid voor ons, die onze toevlugt tot u nemen! - Eenige oogenblikken hierna draaide zich de schilderij om, en op de achterzijde zag zij de letter M., boven deze een klein kruis, en onder dezelve de H.H. Harten van jezus en maria, die zij heel ligt daaraan herkennen kon, dat het eene eene doornenkroon omheeft, en het andere met een zwaard doorboord is. Nadat de zuster nu dit alles wel beschouwd had, zeide eene stem tot haar: Gij moet volgens dit voorbeeld eene medalie doen slaan, [niet medaille, maar medalie] en de personen, die dezelve, met aflaat begunstigd, zullen dragen, en godvruchtig dit kort gebed doen, zullen op eene bijzondere wijs door de Moeder Gods beschermd worden.’
‘Door toevallige verhindering werd de medaille nog eerst op het einde van Junij 1832, volgens het opgegeven model, geslagen, door M. vachette, quai des Orfèvres, No. 54. (bis) te Parijs, met permissie van den Aartsbisschop van Parijs.’
Deze medaille is ook in ons Vaderland alom verkrijgbaar gesteld. Zij is van koper, en kost slechts twaalf en een halve cent, of vijf groot. ‘Geeft men nog vijf groot daarbij, dan krijgt men ook het berigt wegens het gebruik; en die alles weten wil, den oorsprong en de uitwerksels, die geeft nog vijf stuivers; maar dat zijn dan ook zeker de laatsten, en die krijgt een boek met 37, zegge: zeven en dertig authentieke berigten van verschillende mirakelen, die de medaille gedaan heeft, onder den titel van: Historische Beschrijving van enz. de mirakuleuze Medalie, door m..., te 's Hertogenbosch, bij c. van gemert en zonen, 1835. Alles te zamen: medaille, berigt, beschrijving en genezing voor den zeer geringen prijs van vijftig centen.’
Uit deze Historische Beschrijving haalt onze Schrijver het een en ander aan, waaruit blijkt, dat het aan het lijf hangen, kussen door de lijdenden en het verbergen onder het bed der medaille een onfeilbaar middel is tegen alle kwalen en rampen, die, naar ligchaam en ziel, sedert de opening der doos van pandora den mensch gefolterd hebben; tegen de koorts, tegen de hartziekte (?), tegen de bloedbraking, tegen de waterzucht en woede. Maar niet alleen in Frankrijk en België doet de medaille mirakelen, maar ook te

{==133==} {>>pagina-aanduiding<<}
's Hertogenbosch is er een geschied; één, maar dat tegen vele andere kan opwegen. Mejufvrouw antonia van Ertrijk is door het dragen der medaile (‘men ziet wel aan de spelling, dat men nu nog al verder van Parijs afraakt’) binnen weinige oogenblikken wonderdadig genezen van eene hardnekkige verstijving en verlamming harer beenen. Een attest, hetwelk de echtheid van het geval bewijst, is voorzien van den naam van a. bolsius, Md. Wie is die man? ‘Een man van groot gezag, een man van diepe kunde, een man van groote geleerdheid.’ Is de man, die door zijn attest de echtheid van het mirakel getuigt, dezelfde als a. bolsius, Medicinae Doctor, praktiserend Geneesheer enz. te 's Hertogenbosch, mitsgaders N.B. President der Geneeskundige Commissie van Onderzoek en Toevoorzigt in de Provincie Noordbraband? Is de man ook niet Lid van onderscheidene geleerde Genootschappen? Maar, hoe dit ook zij, ‘de zaak is uitgemaakt: het Ongeloof en de Vrijgeesterij zijn een eeuwig zwijgen opgelegd. De mirakuleuze medaille zegeviert, hare kracht is erkend, en door a. bolsius, Md., onderteekend: maar daarmede ook zijn ondergang en die zijner kollega's ten eeuwigen dage.’
‘Wat hebt gij aangevangen, onvoorzigtige a. bolsius! wat hebt gij, in uwe devotie, aangevangen! Ziet gij ze wel vallen? de heele faculteit, de magtige, de bloeijende, de heerschende, de expertissima enz., en in hare plaats is de medaille, de mirakuleuze, geklommen, die alle aanwending der geneesmiddelen, door hare wonderdadige, plotselinge geneeskracht, nutteloos maakt.’
‘Wie zal zich nu niet veel liever mirakuleus dan kunstmatig laten behandelen? Wat heeft men voor vijf groot in de apotheek? Naauwelijks een potje, om het gemors in te bewaren.’ De Schrijver bestemt dit zijn profetisch woord vooral voor de inwoners van Rotterdam; en dit geeft hem aanleiding, om een levendig en breedvoerig tafereel op te hangen van den toekomstigen uittogt, ten gevolge van den opgang der medaille, van alle Genees-, Heel- en Artsenijmengkundigen uit Rotterdam.
‘Wat is dat voor eene onoverzienbare rij van wandelaars, die daar wegtrekken met lange, bleeke, hippokratische gezigten, en met hunnen kleinen bundel onder den arm? - Wat beduidt die zwerm roofvogels, die uitgehongerd boven hunne hoofden vliegt, en die groote trein vrachtwagens, vol

{==134==} {>>pagina-aanduiding<<}
kisten en potten en flesschen en kolven en retorten, die hen volgt? - Ach! het is het verarmde huisgezin van esculapius; het zijn zijne zonen en neven, zijne echte en onechte en bastaardkinderen,’ enz.
‘Daar gaan de duizend en ééne doctor van onze goede stad; de Allöopathen met den Homöopaath; daar, naast die vrachtwagens met medicijnen, die men geneesmiddelen noemde, toen er nog geene mirakuleuze medailles uitgevonden waren, gaan de apothekers, die van de artsen, welken zij schatting-schellingen betaalden, onderhouden werden.’
‘Zwijgend trekken zij af, gelijk het overwonnenen past, en voor het eerst in hun leven hebben zij vrede onder elkander. Brown's boezemvriend gaat vriendschappelijk met broussais' lieveling onder den arm; daar gaan mesmer's kinderen met die van hufeland, en tusschen hen beiden wandelt, met langzamen tred, de eenige leerling hahnemans. Te koop zijn de prachtige coupés en de tilburys: naar de markt zijn de schoone, onvermoeide staalpaarden, die dezelve, zwanger van hunne geleerde meesters, door de lijdende wereld trokken; maar zij zullen geene koopers vinden, want het is te bekend, dat zij geen huis van eenen voormaligen apotheker voorbij te krijgen zijn, zonder even aan te rijden, en dat zij bij zekere chronische lijders en lijderessen dagelijks stil moeten houden, om in het leven te kunnen blijven. Te koop zijn de keurigste homöopathische zak-apotheken, vol van supra fijne glaasjes met mikroskopische voorwerpen, die aan de ziekte-dekkende middelen, tot in de dertigste magt van verdunning, aangestreken zijn. Alles zoo hoogstrationaal, zoo aan het onstoffelijke grenzende, dat een Lilliputter, of een Anthropoïde uit de dwergplaneet Ceres of Juno, wiens maag zich aan een lepelvol melksuiker durft wagen, de heele apotheek zonder gevaar op zijne boterham of bij zijn morgenbitter gebruiken kan.’
Onze lezers zullen uit deze proeve kunnen zien, dat het den Schrijver niet ontbreekt aan de gave, om zijn onderwerp op eene luimige wijze te behandelen. Zoo deed ons de toepassing van het fraaije gezegde van shakespeare: Every inch a King! ‘Ieder Nederlandsch pond een Pater!’ onwillekeurig glimlagchen. Op vele plaatsen is ook de toon hoog ernstig. Eene enkele maal vinden wij, en keuren dit af, de uitdrukking: ‘Zoo ver als het oosten is van het westen,’ gebezigd in eene meer lachverwekkende dan

{==135==} {>>pagina-aanduiding<<}
ernstige vergelijking, omdat wij van zelve daarbij denken aan de vergelijking, tot welke die uitdrukking omtrent God in de H. Schrift wordt gebezigd. Over het geheel echter moeten wij den Schrijver het getuigenis geven, dat hij wel de onechte bijvoegselen, maar niet de Godsdienst zelve hekelt. De Schrijver verhaalt ons, dat sommige geestelijken, ten bewijze dat zij verlichte mannen zijn, die voortgaan met de beschaving hunner eeuw, aan hunne gemeente hebben beloofd, den Mechelschen Katechismus uit het kreupel-Vlaamsch in het Siegenbeeksch te laten vertalen. Hij laat erasmus, bij den blik op den hooggeleerden monnik, die ontdekt heeft, dat de barbaarschheid van dien Katechismus in deszelfs taalfouten gelegen is, uitroepen: O lepidum caput, si cerebrum haberet! ‘Daar,’ zegt de Schrijver, ‘de eene ontdekking de andere baart, zoo zullen nu ook eerlang: de Joodsche Wandelaar; de Ridder en de Zwaan; de vier Heemskinderen; Urzel en Valentijn, enz. Siegenbeeksch aangekleed, en zoo tot klassieke werken verheven worden.’
De invoering der mirakuleuze medaille doet echter vooruitzien, dat men den Mechelschen Katechismus ‘den ketterschen mantel, dien men voor hem in de maak heeft, spoedig wel weder zal afnemen.’

Ewald en Augusta. Het Hoogduitsch van L. Rosen vrij gevolgd. Te Tiel, bij C. Campagne. 1835. In gr. 8vo. 222 Bl. f 2-:

Een' eigenlijk gezegden Roman vindt men hier niet, maar meer de geschiedenis van het hart, dan eene afwisseling van voorvallen. De jonge Assessor Ewald bemint een meisje; zij schijnt aanvankelijk hem weder te beminnen; ten minste hij vleide zich daarmede, tot dat hij ten laatste onverwacht verneemt, dat zij aan eenen anderen verloofd was. Deze teleurstelling kost hem eene hevige ziekte. Uit dezelve hersteld, is hem de aanstelling tot een regterlijk ambt in eene andere stad zeer welkom, daar hij hoopt, dat deze verwijdering hem eenige verstrooijing zal verschaffen. Dit gebeurt dan ook in zoo ver, dat Ewald in zijne nieuwe woonplaats een ander voorwerp voor zijne liefde vindt. Maar ook hier loopt hij weêr een blaauwtje; want na eenigen tijd ontdekt hij, dat Augusta, moge zij ook, gelijk het hem toeschijnt,

{==136==} {>>pagina-aanduiding<<}
niet ongevoelig zijn voor zijne liefde, nogtans nimmer de zijne worden kan. Eene welgeslaagde poging, om het leven en den eigendom van zijne beminde en hare ouders te verdedigen, deed ons, vóór dat wij het boek geheel gelezen hadden, verwachten, dat het verhaal nog een vrolijk einde zou hebben. Maar niet aldus behaagde het den Schrijver. Ewald wordt in den strijd tegen de booze aanranders van zijne geliefde en vrienden zwaar gewond, en sterft.
Beoordeelen wij het boek, in zoo ver het al of niet geschikt is om aangenaam te onderhouden, dan is de geschiedenis, als geschiedenis, niet belangrijk genoeg. Vragen wij: welk zedelijk doel wordt hier beoogd en bereikt? dan vinden wij de redeneringen ook niet van dien aard, dat zij met vrucht eenig nuttig en gewigtig doel kunnen bereiken. De tegenspoeden, die Ewald te verduren heeft, zijn niet zoo buitengewoon, dat zij aan een verstandig man voldoende oorzaken kunnen opleveren, om het geloof aan Gods voorzienigheid te laten varen. Zijne aanprijzing, om, bij zijne onvoldaanheid over de wezenlijke wereld, zich te troosten, door met zijne gedachten om te dolen in het rijk der verbeelding, is ook weinig geschikt, om den mensch datgene te doen behartigen, wat noodzakelijk is voor zijn geluk. Wij zijn niet afkeerig van in eenen aandoenlijken toon gestemde, echt sentimentele werken; maar zullen zij ons behagen, dan moeten de zaken onze belangstelling waardig zijn. Wij ontkennen niet, dat in het onderhavige werk veel is, hetwelk aan deszelfs oorspronkelijken titel: Wanderbuch eines Schwermüthigen, beantwoordt, maar vonden over het geheel datgene niet, wat ons in den aangeheven toon mede kon doen instemmen.

De Abt. Een Tafereel uit den tijd van Maria Stuart. Door Walter Scott. II Deeltjes. Uit het Engelsch. Te Nijmegen, bij J.F. Thieme. In kl. 8vo. Te zamen 613 bl. f 4-60.

Wij lazen met uitstekend genoegen dezen lang onvertaald gebleven' Roman van wijlen den bekwamen Schrijver, wiens roem genoegzaam gevestigd is, om onze lofspraak en aanbeveling te kunnen ontberen. Daar intusschen het plan, om dit verhaal met the Monastery in verband te brengen, bij-
{==137==} {>>pagina-aanduiding<<}
kans geheel is achterwege gebleven, zouden wij liever den titel veranderd hebben in de Page, die eigenlijk de held des verhaals is, en door wiens medewerking het ontwerp der ontsnapping van maria stuart uit het kasteel van Lochleven eindelijk gelukkig volvoerd wordt, nadat het vroeger, door toeval en onvoorzigtigheid, mislukt was; en met die vlugt en derzelver naaste gevolgen eindigt dan ook dit tafereel.
De duistere geboorte van den held; zijn verblijf als page in het kasteel, dat hij later als regtmatige erfgenaam bekomt; de woelingen der katholijke partij ter bevrijding der Koningin, waardoor hij, met medewerking zijner tot krankzinnigheid dweepzieke grootmoeder, als werktuig gebruikt wordt; zijne omzwervingen; zijne liefde; het karakter der ongelukkige, maar in ons oog niet geheel onschuldige, Vorstin, zijn zoo vele hoofdpunten, die met kunst ontwikkeld en met belangstelling nagegaan worden, en die doorvlochten en geschakeld zijn met de avontuurlijke lotgevallen van den knaap, dien men altijd in zijne vurige, onbesuisde, maar ridderlijke inborst wedervindt. Voeg bij dat alles eene keurige schildering van de zeden des tijds, doormengd met niet weinige geschiedkundige voorvallen, en de lezer oordeele, hoe veel partij een voortreffelijk Romanschrijver als scott van dat alles trekken kon, en ook werkelijk getrokken heeft.
De vertaling is vloeijend, en de correctie laat weinig te wenschen over; alleen begrijpen wij niet, waarom de Uitgever het kleine formaat gekozen hebbe, daar toch de andere romans van denzelfden Schrijver meestal in groot octavo zijn uitgekomen, en vele bezitters er voorzeker belang in stellen, die te zamen te kunnen laten inbinden.

Makanna, het Opperhoofd der Wilden, of Liefde en Roemzucht. II Deelen. Naar den tweeden Druk uit het Engelsch. Te Amsterdam, bij J.F. Schleijer. 1835. In gr. 8vo. Te zamen 691 bl. f 5-60.

Het is jammer, dat de Vertalers zich zoo haasten! dachten wij, met een' stapel boeken voor, en het boven aangekondigde werk nevens ons, waarin wij, al voortlezende, op eene menigte onachtzaamheden, duisterheden en drukfeilen stieten, die zoo gemakkelijk met eenige oplettendheid konden

{==138==} {>>pagina-aanduiding<<}
weggenomen zijn. Ons publiek moge leeslustig zijn; maar wij gelooven niet, dat het zulk een' razenden geeuwhonger heeft, om de Vertalers te nopen geen oogenblik te verliezen, en hunne producten half gaar op te disschen. Wij althans zouden liever zien, dat zij, bij blijkbare bekwaamheid, met meerdere bedaardheid te werk gingen. Wij willen den lezer niet vervelen met eene lijst van misstellingen, welke wij aanstipten, maar laten die rusten, tot dat ons bewijs voor hetgeen wij ter nederschreven gevraagd mogt worden, en gaan liever over, om verslag te doen van het werk, dat wij lazen.
De Schrijver noemt zich niet, maar, indien cooper er zijn' naam voor gezet had, zouden wij het voor een zijner vroegere werken houden, hetwelk hem later het denkbeeld van zijnen kruistogt in de Noordzee aan de hand gaf, en keuriger deed uitwerken. Hoe dit zij, hij kent bij ondervinding het tooneel, waarop zijne personen handelen. Het woelige scheepsleven met deszelfs gevaren en genoegens, zeeroof en schipbreuk, zoo wel als de verschijnselen in de Indische Zee, worden met levendigheid geschetst, en zijn verblijf aan de Kaap de Goede Hoop, thans helaas! onder Engelsch beheer, stelde hem in staat, de zeden, gewoonten, leef- en handelwijze der kolonisten, de oorlogen, krijgslisten en het karakter der wilde bewoners van dien uithoek der oude wereld naar waarheid te schilderen, en de natuurtooneelen van dat woeste maar bekoorlijke land hier en daar schitterend te doen uitkomen. Niemand, dan een ooggetuige, kan dat alles in zulk eenen vorm gieten, als hier gedaan is, en lichtenstein's Reizen ontvangen dikwerf bevestiging of opheldering; gelijk wij meenen, dat ons Mengelwerk, (zie No. 1, bl. 17 en volg.) hetgeen op de twee laatste bladzijden van het eerste deel van dit werk wordt aangevoegd, niet weinig toelicht en te regt wijst.
Wij loopen minder hoog met het romantische gedeelte, daar de karakters weinig uitstekends hebben, en de lotgevallen der personen vrij onwaarschijnlijk zijn. Makanna, die eerst in het tweede deel verschijnt, is de eigenlijke held van den roman geenszins, dien wij in zekeren Paul Laroon aantreffen, wiens dubbelzinnige zending en handelwijze ons den Franschen Kreool doen zien, die zich tot een' zoogenoemden agent provocateur der Fransche staatkunde in de Indiën laat gebruiken; van welke handelwijze wij het diepste afgrijzen

{==139==} {>>pagina-aanduiding<<}
hebben, ondanks den moed, de volharding en de bekwaamheid, welke hij aan den dag legt, en de gelukkige ontknooping, die hem, als Graaf, in de armen eener bevallige Engelsche dame voert. Niettegenstaande dat alles en nog veel meer, wat ons tegenstaat en wij kieschheidshalve verzwijgen, leest men het werk met onafgebrokene deelneming. Uitgever en Vertaler zullen alzoo voorzeker hunne moeite niet onbeloond zien, daar zij op de belangstelling van den Hollandschen lezer in alwat de Kaap betreft, bij hunne allezins geoorloofde speculatie, gerekend hebben.

Groninger Studenten-Almanak voor 1836. Te Groningen, bij W. van Boekeren. f 1-60.

Met veel genoegen lazen wij wederom dit product van de vereeniging: Vindicat atque polit. De rangschikking van den inhoud draagt evenzeer onze goedkeuring weg; en dat men de ruimte onder vele verzen gebruikt heeft tot het plaatsen van korte aanteekeningen in proza, maakt, dat de lezer minder wit papier voor zijn geld krijgt. Alwat men in een jaarboekje kan verlangen, is onder de rubriek Almanak gebragt. Daarop volgt, onder het hoofd: Staat der Akademie, alles, wat daarop betrekking heeft. Wij hadden er echter niet ongaarne het Programma der Lessen voor het loopende Akademiejaar bij aangetroffen, zoo als zulks door H.H. Redacteuren van den Amsterdamschen Studenten-Almanak gedaan is. Het geschiedkundig verslag is wèl gesteld, en kenmerkt zich gelukkig niet door bijzondere belangrijkheid; gelukkig, zeggen wij, omdat ook wij van meening zijn, dat overvloed van stof niet altijd een goed voorteeken is. Vier bladzijden over de Mathesis openen het Mengelwerk; wij houden ze voor persiflage, en zouden ze hier, hoe geestig ook, liever gemist hebben. De verzen zijn over het algemeen vrij goed, sommige keurig, enkele voortreffelijk, ook de Duitsche, welke wij hier, even als in vorige jaren, eigenaardig aantreffen. Onder de navolgingen troffen wij verscheidene aan naar barbier, die bijzonder wèl bewerkt zijn, maar tegen wiens schriften wij jouge lieden welmeenend waarschuwen. Kracht en gloed, ofschoon met veel bombast gemengd, bezit die Schrijver voorzeker, mais c'est la

{==140==} {>>pagina-aanduiding<<}
force des forts de la Halle, en zijn gloed heeft iets afschuwelijks; de beelden zijn veeltijds onedel, onkiesch, en gemeen in de détails, getuige hier bl. 23; wij hebben er in het oorspronkelijke nog wel erger gelezen, en raden daarom Studenten vooral, barbier en zijn Republikeinsch geschreeuw, met de geheele Romantische school, te laten voor hetgeen zij zijn, en liever modellen ter navolging te zoeken bij de Ouden, of bij die Modernen, die den toets van gekuischten smaak hebben doorgestaan, waarvan wij, tot onze vreugde, ook in dezen bundel verscheidene met genoegen lazen. Slechts ééne navolging getuigt, dat men aan de Hoogeschool te Groningen ook nu en dan de Latijnsche lier ter hand neemt. Het stukje kon echter gelukkiger zijn. Door een aantal zamentrekkingen, (wij telden er meer dan een dozijn) waarvan 
{== afbeelding 	==} {>>afbeelding<<}
    
 een der ergste is, wordt de welluidendheid niet bevorderd. In den eersten regel is 
{== afbeelding 	==} {>>afbeelding<<}
    
 verkeerd gescandeerd; 't moest, volgens de maat, een Molossus zijn: of had virgilius ongelijk, toen hij zong: 
{== afbeelding 	==} {>>afbeelding<<}
    
, cet.? Wij bejammeren het, dat er niet meer aan die poëzij, den Student zoo wèl passende, gedaan wordt, en dat men dan bij dat weinige niets voortreffelijkers bekomt. De stukjes van Mr. a. modderman munten bijzonder uit, en wij danken het H.H. Redacteuren, die van den geestigen Schrijver hebben kunnen verkrijgen om den Zendbrief te plaatsen, die in het luimige genre allerfraaist en tevens alleszins gepast te noemen is, en op eene aangename wijze dit jaarbundeltje besluit.




Tijdkorter in ledige oogenblikken, of Almanak voor 1836. Door A. Hazelhoff. XXIVste Jaargang. Te Groningen, bij A. Hazelhoff. f :-25.

Den welmeenenden opsteller van dit jaarboekje troffen zware huiselijke rampen, welke hem verhinderden, zijn boeksken van het vorige jaar ons toe te zenden. Thans gewierden ze ons beide te gelijk. Geest en strekking zijn steeds dezelfde. Waarom zouden wij hem dan ook nu de zoo heusch verzochte aanmoediging weigeren? Ook de eenvoudigste middelen zijn somwijlen vruchtbaar in heilzame gevolgen.

Boekbesch. No. II. bl 66. reg 14. leze men aebott. Meng. bl. 73. reg. 8. staatkunde.





{==141==} {>>pagina-aanduiding<<}

Boekbeschouwing.

Het Evangelie de weg der zaligheid. Een Christelijk Huisboek. Door N. de Graaff, Predikant te Bloemendaal. II Deelen. Te Haarlem, bij de Erven F. Bohn. 1834. In gr. 8vo. 488 bl. f 4-50.

Wij kunnen dit Christelijk Huisboek allezins aanprijzen, ofschoon wij de dingen wel eens meer of min uit een ander oogpunt beschouwen, dan de Schrijver doet. De Inleiding begint met de zoo dikwerf herhaalde en helaas! niet ongegronde klagt over onverschilligheid omtrent de leer des Evangelies en over flaauwheid in het betrachten van hare heilzame lessen en weldadige voorschriften. Hier wordt melding gemaakt van de godsdienstige gesteldheid des Christendoms in onze dagen. Blijkbaar is de Christenheid bedoeld, of de Christelijke Kerk, zoo als men ook wel spreekt. Het Christendom zelve, Goddelijk van oorsprong en onveranderlijk in zijn wezen, ondergaat geene wijzigingen. Alleen de vormen kunnen verschillen, waarin menschen het opvatten, bewaren en overbrengen. De Weleerw. n. de graaff zegt: ‘Naar mate men meer met den heerschenden geest onzer eeuw en met veler bedoelingen en handelingen bekend wordt, ontwaart men ook meer een doorgaand gebrek aan hartelijke ingenomenheid met jezus, aan reine liefde tot Hem, en aan een blijmoedig en ijverig volbrengen zijner wijze en liefderijke bevelen.’ Wij moeten bekennen, dat deze aanmerking maar al te veel waarheid bevat. Doch eene andere vraag is, of dat kwaad juist in onze dagen zoo bijzonder toeneemt, als men wel eens onderstelt. Zoude het ook kunnen gebeuren, dat iemand bij toenemen in jaren het gebrekkige meer begint op te merken, en nu de verandering in zijne wijze van zien op personen en zaken rondom hem meent te moeten overbrengen?

{==142==} {>>pagina-aanduiding<<}

De redenen, waaraan het is toe te schrijven, dat het Evangelie niet meer kracht uitoefent op deszelfs belijders, liggen, volgens bl. 3, in de geaardheid der menschen zelve, die met de verkondiging dier Goddelijke leer bevoorregt zijn. Wij geven in bedenking, of niet onderscheidene oorzaken daartoe kunnen medewerken. De eigenlijke geaardheid der menschen heden ten dage zal misschien niet zoo veel verschillen van die der Joden en Heidenen, onder welke de Apostelen met zoo heilzaam gevolg predikten. Een zamenloop van omstandigheden heeft daartoe medegewerkt, dat ligtzinnigheid en onverschilligheid in de zaak der Godsdienst toenamen bij zekere uitwendige beschaving. Wij zijn het volkomen eens met den Schrijver, wanneer hij betuigt: Het ontbreekt, helaas! zeer velen aan genoegzame kennis van den aard, den inhoud en de heilzame bedoelingen der Evangelieleer. Ja, het is zoo; onkunde is de verderfelijke bron van veel kwaad. Wij juichen dus elke poging toe, die ten doel heeft, de leere der waarheid, die naar de godzaligheid is, den noodigen invloed op verstand en hart der menschen te doen erlangen. Wij verblijden ons, ook dit werk van de graaff met ruimte te kunnen aanprijzen. Moge het onderwerp niet nieuw zijn, het blijft toch altijd even belangrijk, terwijl eene andere manier van behandeling welligt kan toebrengen, om de belangstelling te verlevendigen.
Het werk bestaat uit drie Afdeelingen, onder de volgende opschriften: I. De leer van het Evangelie, zoo als die in de Schristen der Apostelen en Evangelisten begrepen is. II. De oogmerken der Godheid met de bekendmaking en uitbreiding des Evangelies onder het menschdom. III. Geschiedkundig onderzoek, of en in hoe verre het oogmerk van God met het Evangelie werkelijk bereikt is. De eerste Afdeeling heeft vijf Hoofdstukken, waarin gehandeld wordt over de kennis van God, de kennis van den mensch, het Goddelijke plan ter herstelling des menschelijken geslachts, het Christelijke geloof en de Evangelische deugd, en de leer on-
{==143==} {>>pagina-aanduiding<<}
zer pligten volgens het Evangelie. Deze Afdeeling, de uitvoerigste der drie, maakt den inhoud van het eerste boekdeel uit. Met hetgene hier gezegd wordt, kunnen wij ons in het algemeen zeer wel vereenigen. Misschien had hier en daar iets bekort moeten worden. Ook vindt men op enkele plaatsen uitdrukkingen, waaromtrent wij meer of min hebben aan te merken; doch dit weinige betreft geenszins de hoofdzaak. Zoo bevalt ons, bl. 36, de uitdrukking niet, dat God den mensch uit stof en klei boetseerde. Dit staat niet eens letterlijk in den Bijbel. En kan men, gelijk op bl. 52, in een' eigenlijken zin wel zeggen, dat de Schepper de meeste kunst besteed heeft aan het zamenstel des menschelijken ligchaams? Uit de redenering over den oorsprong des kwaads, bl. 59-64, blijkt, dat de Schrijver aan de leer van zijn Kerkgenootschap getrouw blijft. Hij noemt jezus, bl. 95, den eenigen reinen uit een onreine, en zegt, bl. 98, dat Hij, die Heer en eigenaar van alles was, een beestenkribbe tot zijne wieg en bakermat verkoos: is dit juist uitgedrukt? Hij gewaagt, bl. 101,
van de vereeniging der Goddelijke en menschelijke natuur in den Godmensch (?), doch merkt, bl. 102, te regt aan: In zijn gedrag zien wij de handelwijze van God; in zijn spreken hooren wij de stem des Vaders; zijne gezindheden zijn het afschijnsel en uitdruksel van Gods gezindheden. Dit is hoofdzaak, waaromtrent men het eens kan zijn, al deelt voor het overige niet ieder in dezelfde leerstellige begrippen.
Verder wordt als eene weldaad onzer verlossing voorgesteld, dat het geweten des zondaars thans zwijgt, daar het woord des Evangelies ons toeroept: Zoo is er dan nu geene verdoemenis, enz. De uitdrukking is onnaauwkeurig, en Rom. VIII:1 wordt iets anders bedoeld. Wanneer ook het geweten zwijgt, is en blijft de zinnelijke mensch tot alle zedelijk kwaad bekwaam. De Schrijver maakt, bl. 163 env., zeer juiste aanmerkingen over zaligheid; doch, zijn die waarschuwingen

{==144==} {>>pagina-aanduiding<<}
tegen den waan van verdienstelijkheid thans wel zoo gepast? Zonderling luidt, bl. 180, de vraag: Kan er dan nog langer eenigen (eenige) twijfel bij ons overblijven, of er wel een jezus geweest zij? Het boek zal niet ligt in handen van iemand komen, die hieraan twijfelt. Verpligting aan onze medemenschen, bl. 214, drukt niet juist uit, wat de Schrijver bedoelt.
Het tweede of laatste Deel bevat de tweede en derde Afdeeling. Kort is Afd. II, daar de Schrijver in 9 § § op 40 bladzijden behandelt, wat hij te zeggen had over Gods oogmerken met de bekendmaking en uitbreiding des Evangelies; en, volgens bl. 12, zijn deze: De daarstelling en bevordering van het geluk van menschen, door middel van zedelijkheid en deugd. Tegenwerpingen des ongeloofs worden, bl. 26 en volgg., vrij goed beantwoord. Minder kunnen wij ons vereenigen met den uitroep, bl. 31-32: Maar hoe weinig beantwoordden over het algemeen die middelen (Gods leidingen vóór de tijden des Christendoms) aan het liefderijk doel der Godheid! Iemand zou dus kunnen vragen, of dan niet de voor dien tijd beste middelen gekozen waren? Een blik op de geschiedenis des menschelijken geslachts doet ons duidelijk zien, waarom het meer krachtig werkend middel (bl. 32) eerst later aangewend kon worden.
Afd. III behelst een onderzoek, of en in hoe verre het oogmerk van God met het Evangelie werkelijk bereikt is. Hier wordt niet gevraagd, of de Christelijke leer, volgens Gods bedoeling, algemeen moet worden op aarde; de Schrijver wilde bewijzen, dat het Evangelie bevonden is, de eenige ware leer der zaligheid te zijn. Hij heeft dit gedeelte des onderwerps behandeld in vier Hoofdstukken, waarvan de opschriften zijn: Beschouwing van den staat des menschdoms vóór de invoering van het Christendom. De heilzame uitwerkselen der Evangelieleer, in de eerste Christeneeuwen, op bijzondere personen of gemeenten. Beschouwing van den

{==145==} {>>pagina-aanduiding<<}
uitwendigen voorspoed, ofschoon wezenlijken teruggang des Christendoms, en van het nadeel, daardoor aan de wereld veroorzaakt. De leer van het Evangelie uit de nevelen van bijgeloof en priesterdwang hersteld in deszelfs oude klaarheid, en de gevolgen daarvan voor het menschdom.
Wij hebben vooral dit gedeelte des werks met bijzonder genoegen gelezen, alhoewel hier of daar ook eenige aanmerking te maken ware. Op bl. 59 staat: denkbeelden der Godheid, en denkbeelden aangaande de Godheid worden bedoeld; zoo ook bl. 62: verhalen der Goden, in plaats van verhalen aangaande de Goden. Wij zouden, bl. 63, het hoogste goed van epikurus liever genoegen, dan vermaak noemen, en, bl. 64, wijsgeerige gezindten of aanhangen beter keuren, dan wijsgeerige gezindheden. Eene uit cicero aangehaalde plaats is, bl. 78, aldus vertaald: Een regtschapen man is hij, die zich gelukkig maakt voor zoo velen, als hij kan. Buiten twijfel is hier eene drukfout, daar de Heer de graaff vertaald zal hebben: Een regtschapen man is hij, die zich nuttig maakt - liever zouden wij zeggen: die nut doet aan zoo velen enz. Volgens bl. 128, gaf Keizer konstantijn in 313 aan de Christenleeraars vrijheid tot het bekleeden van burgerlijke lastposten; dit moet, ook blijkens den zamenhang, vrijheid van (immunitas) zijn.
Wij achten het niet noodig, aan te wijzen, waar wij over zekere punten anders zouden denken. Wij hopen slechts, dat dit boek veel gelezen, en het doel des Schrijvers bereikt moge worden, daar wij met hem gelooven, dat, naarmate het Evangelie meer in deszelfs oorspronkelijke zuiverheid en eenvoudigheid wordt gekend, geëerbiedigd en geloofd, ook naar die mate meer echte godsdienstige kennis, meer werkdadig geloof, meer blijde troost en ware vroomheid gevonden wordt; en dat uit dien hoofde het Evangelie van onzen Heer jezus christus het grootste, edelste en uitnemendste ge-
{==146==} {>>pagina-aanduiding<<}
schenk is, hetwelk de Goddelijke liefde immer aan het menschdom heeft gegeven. (*)




Eene Catholijke Nederlandsche stem, bij de tegenwoordige Godsdienstwoelingen in ons Vaderland. Naar aanleiding van het ter uitlegging opgeven der ‘moeijelijke’ Bijbelplaats, I Petr. III:18-22, als prijsonderwerp, door de Leydsche Hoogeschool. Te 's Hertogenbosch, bij J.J. Arkesteyn en Zoon. 1834. Kerkelijk goedgekeurd. In gr. 8vo. 72 bl. f :-40.

Gedachten omtrent den toestand der Nederlandsche Gereformeerde Kerk. Een woord aan allen, die het met die Kerk wel meenen, geschreven na de Synode van 1835, door G.J.F. Cramer von Baumgarten. Te Groningen, bij R.J. Schierbeek. 1835. In gr. 8vo. 117 bl. f 1-25.

De ons geheel onbekende Schrijver van het eerste boven gemelde stukje ‘erkent’ in de Voorrede ‘plegtig, dat geen vak van wetenschap hem zoo ten eenemale vreemd is, als de eigenlijk gezegde Godgeleerdheid’; en is dit zoo, dan verwondert het ons, dat hij zich gewaagd heeft aan een onderwerp, dat met de Godgeleerde wetenschappen in veelzijdige aanraking komt. Wij willen hiermede hem en anderen ‘ongewijden en ongeordenden Catholijken’ het regt niet betwisten, om ‘het geloof, 't welk zij belijden, met hunne penne ten dienste te staan’; maar wij meenen toch, dat zij dan hiertoe wèl berekend moeten zijn, en zien dus met bevreemding onder de ‘beroemdste Protestanten,’ op welke hij zich beroept, als die dit ook gedaan hebben, da costa en capadose geplaatst, en wel in dezelfde reeks met onzen eenigen huig de groot;

{==147==} {>>pagina-aanduiding<<}
en onder de met hen als zoodanig op ééne lijn gestelde Katholieken treffen wij geen anderen beroemden naam aan dan vondel, doch die zijnen roem immers niet van de Godgeleerdheid, maar van de Dichtkunst ontvangen heeft.
Uit dit werkje intusschen, en deszelfs ‘veelvuldige aanteekeningen’, waardoor het er meerendeels uitziet als hincmar van repkow's Noten zonder tekst, blijkt het, dat deszelfs Opsteller eene groote menigte van Schrijvers, en daaronder zeer vele Protestantsche, gelezen, of zich althans met hunne schriften eenigzins bekend gemaakt heeft. Welke aanleiding hij tot zijn schrijven genomen heeft, ziet men op den titel aangeduid; en blijkens zijn geschrift heeft hij er zich aan geërgerd, dat de Theologische Faculteit van Leiden gesproken heeft van eene ‘moeijelijke’ Bijbelplaats: de zoodanige schijnen er dus volgens hem niet te bestaan, of althans door een krachtig hulpmiddel te verklaren te zijn. Geen wonder, want dit gansche stukje heeft ten oogmerke, om, door middel van het uit die veelvuldige Schrijvers onthoudene of aangeteekende, te beweren, dat de Protestanten het met elkander oneens zijn in de uitlegging des Bijbels, en in bijzondere gevoelens; en dus, (maar al was het voorgaande nog meer waar, dan zouden wij dit gevolg ten sterkste ontkennen en geenszins als noodzakelijk aanzien) dat men hoog noodig heeft een onfeilbaar kerkelijk gezag, dat zonder eenige de minste dwaling bepaalt, wat eeniglijk de ware zin en leer des Bijbels is; en dit is (volgens den Schrijver) nergens elders dan in de Roomsch-katholieke Kerk te vinden. - Legt dus, alle gij Roomsch-katholieke en Protestantsche Godgeleerden! legt gerust uwe Hermeneutische en Exegetische, Philosophische en Theologische studiën en schriften ter zijde! gaat te Trente, en, zoo men u daar niet helpen kan, te Rome vragen, wat de echte Godsdienstleer op elk punt, de zin van elke Bijbelplaats is! dan is immers niets meer moeijelijk! En alle gij Roomschkatholieke en Protestantsche Leeken! legt uw hoofd ge-
{==148==} {>>pagina-aanduiding<<}
rust in den schoot van lieve Moeder
neder, en laat u, als zoete kinderen, vóórzeggen, wat gij, het moge er staan of niet staan, nazeggen en gelooven moet! Valt u dit vooreerst nog wat zwaar, Protestantsche Leeraars en Gemeenten! wel nu, daar zijn er thans onder u, die u van de redelijke Evangelische vrijheid, waarin gij staat, willen afroepen, en onder een verouderd kerkelijk gezag terugbrengen: welaan! scheurt u met hen van uwe broeders af, en gewent u alzoo allengs, om uwen hals te buigen onder het immers nog zachtere juk eener eenige en onfeilbare en alleen zaligmakende Kerk! Vraagt gij, waarom zij dit is; denkt toch niet, dat het is, omdat zij zelve dit zegt! neen, zegt zij, omdat het daar en daar in de H. Schrift staat. Ja maar, zegt gij, dit is volgens gezonde en goede uitlegkunde de zin van die plaatsen niet. Zwijgt toch! zij zegt u immers, dat zij alleen de ware meening des Geestes weet. - Het zou wel een aardig pendant van bovenstaand geschrift zijn, indien eens iemand een dergelijk uittreksel wilde maken, niet alleen uit Roomsch-katholieke Schrijvers van latere tijden, maar ook uit de Kerkvaders, ja uit de oudste en uitstekendste, om aan te toonen, hoe veel zij, zelfs omtrent de voornaamste punten, nog onderling verschillen, en hoe veel er van de latere bepalingen is, waarvan men bij de vroegste zelfs geen spoor vinden kan. Rec. echter heeft hiertoe noch gelegenheid noch genegenheid; en hij vreest ook, dat het voor Schrijvers, als die van het gemelde boekje, vruchtelooze moeite zou zijn. Aan 's Mans individuéle welmeenendheid en overtuiging, al rust deze dan ook, naar zijn inzien, op een' zwakken grond, wil hij, naar Christelijke liefde, niet twijfelen: maar bij het geschrijf van eenen Man, die der Protestanten onderling verschillen breed en niet zelden verkeerd uitmeet; die alles, wat tot de Roomsch-katholieke Kerk, zoo als zij thans is, betrekking heeft, hoog prijst en roemt; die Silezië ‘rampzalig’ noemt, omdat
eenige Geestelijken aldaar naar verbetering dezer Kerk staan; die, ja, van som-
{==149==} {>>pagina-aanduiding<<}
mige Protestanten met lof spreekt, maar bijzondere voorkeur schijnt te geven aan de zich alleen regtzinnig wanende Hervormden; hierbij dan wil Rec. toch zijnen Protestantschen Geloofsgenooten den bekenden versregel, hetzij dan van cato, of van iemand anders, maar toch altijd eene wijsheidsles, die hij in zijne jeugd geleerd heeft, in gedachten brengen: Fistula dulce canit, volucrem quum decipit auceps; dat is: Zoet speelt het fluitjen, als vogelaar 't vogeltje knipt.
Het belge den Heer cramer von baumgarten niet, dat wij hem in het gezelschap van zulk eenen Man laten optreden; echter niet om eene lijn van vergelijking tusschen hen beide te trekken, maar omdat zijn stukje tot diezelfde Godsdienstwoelingen, waarop gemelde Schrijver doelt, niet alleen betrekking heeft, maar ook (het smart ons, dit van een anders niet onverdienstelijk Man te moeten zeggen) dengenen, die de herstelling van een in de leer strenger verbindend kerkelijk gezag wenschen, in de hand werkt, en de ontevredenheid en scheuring, hoewel hij zegt die niet te willen, nogtans waarlijk bevordert. Wij willen en kunnen desniettemin omtrent zijn stukje, dat met groote langwijligheid en veelvuldige herhaling van hetzelfde geschreven is, kort zijn. Het bevat eerst zeker overzigt van den toestand van het Hervormd Kerkgenootschap hier te lande; doch waarin ons veel voorkomt, meer op sommigen in Duitschland, dan op Nederland in 't algemeen toepasselijk te zijn, en dus, door onbestemde en overdrevene beschuldigingen, noodeloos wantrouwen te kunnen verwekken. Maar het eigenlijke doel van het stukje is, deels op het antwoord, dat de Synode der Hervormden, in 1835, op het Adres van den Pred. engels c.s., onder welke de Heer von baumgarten was, gegeven heeft, zeker repliek te geven; deels om de Hervormden in Nederland op te roepen, dat zij zich bij de volgende Synodale Vergadering, in 1836, in denzelfden geest, als de genoemde Adressanten, laten hooren. - Wat het eerste betreft, wij laten het gaarne

{==150==} {>>pagina-aanduiding<<}
aan de wijsheid der Synode over, of zij zich door een conctra-repliek tegen den Schrijver zal willen verdedigen; maar achten dit ook te minder noodzakelijk en waarschijnlijk, onder anderen omdat het voortreffelijke en zeer belangrijke Rapport van hare Commissie in deze zaak thans niet alleen in hare gedrukte Handelingen, maar ook in de Godgeleerde Bijdragen, IX, 6, voor iedereen te lezen staat, en dus ook hare meening en beweegredenen genoeg bekend kunnen zijn, waardoor het door cramer von baumgarten aangevoerde van zelf wederlegd wordt; en wij zijn van gevoelen, dat zij in de gegevene omstandigheid met de meeste wijsheid gehandeld heeft. - Wat het tweede aangaat, waarbij wij onwillekeurig aan de Belgische politieke Petitionarissen en de hen opruijende Geestelijken dachten; wij konden ons niet genoeg verwonderen, dat een verstandig mensch denken kan, dat de Synode aan velen toestaan zal, wat zij om zeer goede redenen aan weinigen geweigerd heeft. Ook meenen wij er te moeten bijvoegen, wat in het bewuste stukje niet gemeld wordt, maar toch ontwijfelbaar waar is, dat een aantal van 173 Predikanten aan de Synode van 1835 verzocht heeft, tot geen de minste verandering, wijziging of verklaring van het bekende Onderteekeningsformulier te besluiten. Wij kunnen ons dus hoofdzakelijk zeer wel vereenigen met hetgene, dat een ander Recensent, in de Godgel. Bijdr. t.a.p., over dit geschrift breeder gezegd heeft. Voor het overige doen wij, met de Synode, gaarne hulde aan de, naar den aard der liefde onderstelde, goede bedoeling van den Heer cramer von baumgarten; maar meenen, dat hij beter zou gedaan hebben, met zijne deelneming aan het bedoelde Adres en de uitgave van dit zijn geschrift achterwege te laten. - Eindelijk, (zoo als wij meermalen gezegd hebben) wij gevoelen geen lust, om ons in die kerkelijke twisten, die ons zeer bedroeven, te verdiepen; maar
slechts ééne vraag willen wij den voorstanders van een in de leer meer beperkend kerkelijk gezag voorleggen:

{==151==} {>>pagina-aanduiding<<}
Meenen zij, indien zij eens hunnen wensch kregen, hiermede den menschelijken geest aan banden te zullen leggen? Zij, die met hen van dezelfde overtuiging zijn, al ware die ook nog zoo dwalend, zouden die desniettemin wel volgen; maar wat zou het bij hen, die dit niet zijn, uitwerken? Dat zij zich in vrij en redelijk onderzoek zouden belemmerd vinden, en hierdoor of tot afscheiding, of tot eene, voor verstand en geweten moeijelijke, gedwongene houding en handeling, of tot onnadenkend napraten en blind ijveren, of tot huichelarij gebragt worden. En wat zou er dan voor Christelijke waarheid, godsvrucht en liefde gewonnen zijn?!




De Otorrhoea, atque de variis modis, quibus pus effluere, et quorsum delabi soleat, Specimen anat. path. inaug. quod - G.A.F. Quarin Willemier, Chir. mil. secundi ordinis. Traj. ad Rhen. typis N. van der Monde. 1835. 8vo. f.m. p. 76.

Die het door den Heer quarin willemier gekozen onderwerp, volgens het Motto, onbeduidend noemde, zoude verraden weinig ondervinding te bezitten, of over hoogst belangrijke aandoeningen los heen te loopen. Die met de ziekelijke verschijnsels in het oor of van het gehoorwerktuig slechts eenigermate is bekend geworden, wien het sluipende dezer gevaarlijke ziektevormen slechts eene enkele maal gebleken is, zal dusdanig onderwerp voor eene Dissertatie niet gering noemen; integendeel hij zal wenschen, dat het in handen valle van iemand, opgewassen voor zulk eene stof, dien het noch aan ondervinding ontbreke, noch aan de noodige bekwaamheid om haar behoorlijk te bewerken.
Deze Verhandeling, welke den oorenvloed zal beschouwen, splitst zich in twee Hoofdstukken, ten einde in het eerste de oorontsteking (otitis) te vermelden, zonder welke de oorenvloed niet behoorlijk kon afgehandeld worden. In de meeste gevallen zal de otorrhoea wel

{==152==} {>>pagina-aanduiding<<}
het gevolg van oorontsteking zijn; zij is dus meer verschijnsel dan oorspronkelijke ziekte, in elk geval gevolg, het zij van ontsteking of geprikkelden toestand van het gehoorwerktuig, onverschillig welke prikkel als oorzaak van den oorenvloed werke, hetwelk meer tot het bijzonder onderzoek der verschillende vormen behoort. - Na kortelijk de oorontsteking vermeld te hebben, gaat de Schrijver in het tweede Hoofdstuk, beginnende met § 7, over, om zijn eigenlijk onderwerp, de otorrhoea, te behandelen. Deze § behelst de gewone verdeelingen. De Schrijver blijft ons echter in § 8 de bepaling van dezen ziektevorm schuldig, hetwelk ook zeer moeijelijk is. Uit § 9 blijkt, dat de zwarigheden, ter juiste bepaling van den idiopathischen oorenvloed, in even ruime mate op den sympathischen toepasselijk zijn. Het slot van § 9 met het reeds vooraf gezegde vergelijkende, zoude men geenen anderen oorenvloed dan eenen etterachtigen hebben; (vergelijk p. 55, waar dit beter wordt uiteengezet.) De grenzen, waar het weiachtig vocht etter wordt, zijn wel moeijelijk aan te wijzen; maar uit des Schrijvers vroegere beschrijving wordt hier te bepaald gezegd, effluvium puris enim adest ex aure, p. 14, daar hij vroeger zelf vele wijzigingen der uitvloeijende stof opgeeft. Terwijl de Schrijver op p. 9 ook van celsus ten opzigte der prognosis gewag maakt, baart het verwondering, dat hij niet weder op dezen Schrijver terugkomt, die in het vijfde boek onderscheidene hoofdstukken aan de beschouwing der oorziekten toewijdt. Men ontmoet daar eene zekere uitvoerigheid, welke te belangrijker wordt naar den toenmaligen staat der kunst, en te meer aandacht verdient, dewijl de voortgangen gedurende al dien tijd niet de voorspoedigste zijn geweest. De Schrijver geeft van § 10-20 de verschillende wegen op, langs en door welke de stof bij den oorenvloed zich eenen uitgang zoekt te
banen. Hij tracht elk dezer uitgangen door voorbeelden te staven, van dezen of genen Schrijver ontleend, of hem welwillend medegedeeld, onder anderen door de Heeren schroeder

{==153==} {>>pagina-aanduiding<<}
van der kolk (op wiens aanraden deze stof gekozen werd) en. kerst. Eigenlijk, gelijk men in de Voorrede leest, had de Schrijver de Cholera naar eigene waarnemingen willen behandelen; zeker een onderwerp, tot meer dan verzadigens toe behandeld; desniettegenstaande zouden goede waarnemingen uit eigene ondervinding, met naauwkeurige lijkopeningen vergezeld gaande, steeds op onderscheiding aanspraak gemaakt hebben. Stoll zeide toch, dat waarnemingen over eenig onderwerp zoo lang mogen en moeten herhaald worden, tot dat het ten vasten regel gebragt is; en zoo verre is het op verre na nog niet met de Cholera gekomen, ondanks den overvloed van geschriften. Dan, laat ons in des Schrijvers keuze berusten. De medegedeelde waarnemingen van anderen ontleend zijnde, verbiedt zulks van zelf, den Schrijver bedenkingen mede te deelen over hetgeen niet het zijne, noch door hem verrigt is. - Het derde Hoofdstuk is aan de overweging der toevallen gewijd. Ook hier treffen wij veel aan, hetwelk onbepaald is. Bestonden er echter bepaalder verschijnsels, de herkenning van den waren zetel dezer gebreken zoude aan niet zoo vele zwarigheden onderhevig zijn. Bij de vermelding der verschillende geluiden, het gevolg van ooraandoening, welke zoo vele misleidingen kunnen voortbrengen, mist nogmaals, bij de vermelding van vroegere Schrijvers, celsus, die in het 5de boek No. 8 zegt: aliud vitii genus est, ubi aures intra se ipsae sonant. Als een der standvastigste verschijnsels wordt het uitvloeijen van stof opgegeven. Of deszelfs afwezigheid steeds moet gezocht worden in het niet scheuren van het trommelvlies, blijkt niet, dewijl er een etterachtige vloed uit het oor kan bestaan zonder beleediging van het trommelvlies, uit het uitwendig gedeelte. Dit verschijnsel zal ook in het begin der ontsteking afwezig zijn. Ook zonder hetzelve kan men dikwijls tot eene
hevige aandoening van dit zintuig besluiten, welke de krachtdadigste hulp vordert, om te voorkomen hetgeen zoo gevaarlijk kan worden, wanneer de ziekte zich door den

{==154==} {>>pagina-aanduiding<<}
oorenvloed zigtbaar begint te uiten. - In § 26 wordt over de otorrhoea primitiva cerebralis - in § 27 over de consecutiva gehandeld. Zouden, in het medegedeelde geval van den Hoogl. s. van der kolk, de belangrijke ontaardingen niet van den hevigen schok, welken het hoofd ondergaan had, zijn af te leiden? - Van § 28 tot het einde worden de veranderingen in het slaapbeen door het beenbederf overwogen; ook de wegen nagegaan, langs welke de etter zich eenen uittogt baant. Zoo ergens, zal hier eene groote verscheidenheid opgemerkt worden. De wet der zwaarte, het celachtig weefsel, hetwelk bloedvaten en zenuwen omgeeft, de vele spieren, dit alles kan het doordringen van den etter gemakkelijk maken. Waar de etter zenuwen raakt of drukt, zullen de schromelijkste toevallen en de zonderlingste verwikkelingen waargenomen worden. - De Schrijver, deze ziekte meer op het gezag van anderen dan uit eigene ondervinding beschreven hebbende, heeft zich waarschijnlijk om die reden onthouden, iets over de behandeling mede te deelen, waardoor zijne Verhandeling evenwel des te belangrijker ware geworden. Eene oordeelkundige, van stelselzucht en eenzijdigheid verwijderde beschouwing ware wenschelijk, dewijl onkunde hier dikwijls zulke verkeerde middelen bezigt, en de kwakzalverij zulk een gevaarlijk spel speelt. Moge de Schrijver zich hiertoe opgewekt gevoelen, wanneer in zijnen werkkring gevallen van dien aard hem mogten voorkomen! Daartoe zij hem opgewektheid en verder datgene toegewenscht, waardoor men de wetenschap met lust beoefenen en in hare beoefening volharden kan!




Etat de la Civilisation morale et religieuse des Grecs dans les siècles heroïques, par P. van Limburg Brouwer. Tome II. Groningue, chez W. van Boekeren. 1834. In gr. 8vo. 588 pag. f 5-55.

In onze vorige beoordeeling (zie Letteroef. Junij 1835,

{==155==} {>>pagina-aanduiding<<}
bl. 289) beschouwden wij het Grieksche volk in de Heldeneeuwen naar deszelfs afkomst, karakter en zedelijke beschaving: dit Deel bevat de godsdienstige vorming en denkwijze van hetzelve. Ook hier vonden wij menigvuldige gelegenheid tot bewondering der groote belezenheid, der uitstekende vlijt enz. des kundigen Schrijvers. Hij heeft een onderwerp van zoo groote uitgebreidheid, en waarover in den jongsten tijd, vooral in Duitschland, zoo veel geschreven is, zonder langwijligheid, maar toch met de behoorlijke ontwikkeling, in dit Deel omvat, hetwelk daardoor ook bijna nog eens zoo uitgebreid is als het vorige. Wij zullen den hoofdinhoud daarvan opgeven, en intusschen onze bedenkingen den geëerden Schrijver bescheidenlijk mededeelen. De Heer van limburg brouwer is, gelijk wij reeds in het vorige Deel gezien hebben, een groot tegenstander van het gevoelen, dat de Grieken hunne meeste beschaving en godsdienstige denkbeelden van andere Volken, vooral van de Egyptenaren, zouden hebben ontleend; terwijl onze Schrijver beweert, dat die zich uit den eigen' boezem der Natie, vooral der oude Pelasgen, ontwikkeld heeft. Hij is dus, gelijk men begrijpen kan, geheel afkeerig van de symbolisch-allegorische verklaring van creuzer, en helt meer over tot deszelfs tegenstander voss, wien hij echter ook somtijds tegenspreekt. De zonderlinge opvattingen van hermann worden vooral met nadruk afgewezen (b.v. op bl. 107, Noot 217). Reeds dadelijk in den beginne ontmoeten wij echter de volgende wonderspreuk (p. 2): Je suis persuadé qu'on ne saurait démontrer l'existence de ce sentiment, que quelques auteurs ont défini sentiment réligieux. Je ne crois pas que
l'homme, dans le simple état de nature, ressente par lui-même, sans quelque impulsion extérieure, le besoin de croire en Dieu; en ter staving daarvan beroept hij zich, in eene Noot, op hume, met wien hij daaromtrent volkomen eenstemmig denkt. Demonstreren - neen, dit kan men het godsdienstige gevoel zoo min als het zedelijke, en welk een gevoel is er, vatbaar voor demonstratie? Maar de behoefte, de innige behoefte van dat gevoel voor den

{==156==} {>>pagina-aanduiding<<}
zwakken mensch, ook buiten de lage aandrift van vrees of belang, moet de Schrijver in 't vervolg zelf erkennen, wanneer hij zegt (p. 569): Quoique l'intérêt soit toujours le motif du culte qu'on vouait aux Dieux, l'histoire prouve cependant, que le pieux Grec n'adorait pas seulement ses Dieux par crainte et par la conviction de leurs forces supérieures, mais aussi bien, et peut-être avec plus de ferveur encore, par amour et par reconnaissance. Wat is toch godsdienstig gevoel, wanneer het dit niet is? Wij willen daarom de bepalingen van eenen benjamin constant volstrekt niet verdedigen, die op dit gevoel de geheele Godsdienst, zelfs die der Openbaring, doet rusten; maar de zaak zelve is, onzes inziens, boven alle bedenking verheven.
Het negende Hoofdstuk, waarmede dit Deel begint, bepaalt de Volken, van welke de Grieken iets van hunne fabelleer zouden hebben overgenomen, doch wil onder dit getal de Egyptenaars zoo min, als maar eenigzins met de klare getuigenissen der Oudheid is overeen te brengen, anders dan door tusschenkomst der Pheniciërs, erkennen. Zelfs aan cekrops wordt de Egyptische oorsprong ontzegd. Omtrent de afkomst uit Indië wordt strabo aangehaald, even alsof de nieuwere ontdekkingen omtrent taal en overeenkomst van Godenleer geen licht ontstoken hadden, waarvan strabo niets weten kon. In de Centimanen en in briareus met honderd armen en vijstig hoofden is toch wel een spoor van de Indische Afgodsdienst te erkennen, hoewel het nog onzeker schijnt, of deze wel zoo oud is. Ook uit Klein-Azië wil onze Schrijver naauwelijks iets van eene afkomst der oudere Grieksche fabelen weten; maar des te milder is hij omtrent het Noorden van Griekenland of Thracië. - Het is ons niet mogelijk, dit stelsel des geleerden Schrijvers hier te beoordeelen of zelfs uiteen te zetten; wij vergenoegen ons dus, hetzelve hier aan te duiden.
Hij verdeelt de Godheden der Grieksche fabelleer, waaromtrent hesiodus en homerus, en onder de

{==157==} {>>pagina-aanduiding<<}
lateren, als bewaarders der overlevering, apollodorus en pausanias zijne voornaamste gidsen zijn, naar derzelver oorsprong, in drie klassen: natuurlijke voorwerpen, zedelijke begrippen, en persoonlijke wezens. De eersten zijn de Aarde, de Hemel en derzelver veelvuldige kinderen, in zoo verre die zigtbare voorwerpen zijn, de Oceaan, de Rivieren, (deze, niet de Bergen, werden vereerd) Zon en Maan, (de Starren weinig of niet) de Dageraad (aurora) en de Regenboog (iris), twee bekoorlijke persoonsverbeeldingen, vooral de eerste. Ook de Winden genoten goddelijke eer; en onder dezen behoorden vooral ook typhon en de Harpijen; deze waren, ook volgens onzen Schrijver, Stormwinden. Zelfs in typhon wil de Schrijver geenen Egyptischen oorsprong erkennen! (Het Vuur werd door de Grieken niet aangebeden.) Reeds vroeg verhieven zij zedelijke eigenschappen tot personen, niet het Geluk; dit was hun een te afgetrokken denkbeeld; maar den Rijkdom, de Wet, de Orde, het Regt, den Vrede en de Tweedragt. De Schrijver spreekt met regt zoo dikwijls van de geheele kinderlijkheid en onbeschaafdheid der oudste Grieken; maar hoe kwamen zij dan aan zulke afgetrokkene denkbeelden? Dit heeft hij niet genoegzaam opgelost. Het komt ons voor, dat wij hier stellig aan uitheemschen, vooral Egyptischen of Phenicischen oorsprong te denken hebben; te
meer, daar champollion in Egypte eene Godin van regt en waarheid, tameï (themis), eene dochter der Zon, heeft gevonden. De Uren van den dag, of Saizoenen van het jaar, waren eensdeels zedelijke, anderdeels natuurlijke persoonsverbeeldingen; zij werden Orde, Regt en Vrede genaamd. Deze bijeenvoeging vatte men dus op, dat deze laatste eigenschappen onderstellen, dat alles geregeld en op zijn' tijd geschiedt. De Tweedragt daarentegen was de dochter van den Nacht. De Faam is eene dochter van jupiter, en de Liefde bij hesiodus een der oudste Goden. (Het dartele venus-kind is van lateren oorsprong.) Bevallig was het denkbeeld der drie Gratiën. Ook de Verontwaardi-
{==158==} {>>pagina-aanduiding<<}
ging, de Schande, de Schrik, de Vrees, het Medelijden, het Verstand, het Geheugen (mnemosyne, de moeder der Muzen), de Verblinding (até), de Gebeden, de Overreding, de Overwinning werden vergood. Alle deze Goden werden niet als zedelijke wezens, maar slechts als magtiger dan de menschen beschouwd, en konden dus ook geenen gunstigen invloed op de zedelijkheid hunner aanbidders hebben. Ditzelfde was in nog grootere mate het geval met de persoonlijke Goden der Grieken. Deze waren van drie tijdperken; de Hemel met de Aarde, saturnus, rhea en de Titans, en jupiter met zijne broeders en de jongere Goden. De Schrijver heeft
zich hier vooral vele moeite gegeven, om de begrippen en de eerdienst der Heldeneeuwen van die der latere tijden, welke hij nog hoopt te behandelen, af te scheiden. Wij kunnen hem hier onmogelijk volgen, en zullen ons slechts tot eenige, onzes inziens vooral belangrijke, punten bepalen.
De dienst van rhea en venus is, volgens den Schrijver, toch blijkbaar uit het Oosten, en wel van de algemeene Godin, in Syrië, Phenicië, Babylonië, Perzië en Arabië onder de namen van astaroth, astarte, derceto, mylitta, mithra en alitath vereerd; - dus heeft ook de dienst van moloch, bel, baäl, die met het offeren van kinderen gepaard ging, aanleiding gegeven tot de vereering van den kinderetenden saturnus, en de dienst van adonis in Syrië is eene navolging van de osiris-dienst in Egypte. Venus is door de Pheniciërs uit Cyprus over zee (de Godin uit pekelschuim geboren), rhea over Klein-Azië naar Griekenland gekomen. Het verwondert ons, dat de geleerde Schrijver, die hier toch eene Oostersche afkomst erkennen moet, niet nog een' stap verder gegaan is, door, even als hamaker, (wien hij, ten aanzien der Karthaagsche Goden tholeth en tholad, aanhaalt) het doorgaande denkbeeld in de oude Godsdiensten te erkennen van een werkend of mannelijk, en een lijdend of vrouwelijk begin-
{==159==} {>>pagina-aanduiding<<}
sel, wier vereenigde werking alles heeft voortgebragt, en die, onder de namen van baäl en baältis of astarte, van bel en mylitta, van mithras en mithra (in de
Perzische leer vóór zoroaster), van dagon en derceto, van osiris en isis, van atys en cybele, van saturnus en rhea, van adonis en venus, in de onderscheidene landen, hetzij afzonderlijk, hetzij bij sommigen (wanneer men hen vereenigd beschouwde) als manwijf of Hermaphrodiet, voorgesteld werd. De gemeenschap der seksen en de vruchtbaarheid werden door het zinnebeeld van duiven en visschen uitgedrukt, en de schandelijke buitensporigheden in de tempels hadden mede daartoe betrekking. De aard der werking deed dan ook nu eens Hemel en Aarde, dan weder Zon en Maan als de mannelijke en vrouwelijke Godheden beschouwen, misschien zelfs in Egypte wel den Nijl en zijne oevers, en vandaar, dat isis nu eens als de Maan, dan weder als het Aardrijk voorkomt. In lateren tijd vereenigde men die werking, door, gelijk te Hiërapolis, een beeld der Natuur te vertoonen. Als zoodanig kon dan ook wel de latere diana van Ephesus dienen, die (wij erkennen zulks gaarne met onzen Schrijver) veel van de oude Grieksche Jagtgodin verschilde.

(Het vervolg en slot in het andere No.)




Verzameling van sterre- en zeevaartkundige Tafelen, benevens eene uitvoerige verklaring en aanwijzing van derzelver gebruik in de werkdadige Sterre- en Zeevaartkunde, ten dienste der Zeelieden, door Jacob Swart. Derde verbeterde en veel vermeerderde druk. Te Amsterdam, bij de Wed. G. Hulst van Keulen. 1835. f 7-50.

Deze belangrijke verzameling, die in eene zoo gewigtige behoefte onzer Zeelieden voorziet, en in een wetenschappelijk opzigt mede merkwaardig is, verdiende gewis wel eene aankondiging, wel eene aanbeveling bij het Pu-
{==160==} {>>pagina-aanduiding<<}
bliek, en mogt die evenwel niet genieten, sinds dezelve, bij het verschijnen van den eersten druk, door een wetenschappelijk tijdschrift, wegens het menschelijke, in enkele gedeelten, in rangschikking enz. te vinden, met groote gestrengheid werd beoordeeld. De tijd heeft echter een kenmerk van goedkeuring op dezelve gedrukt; en de groote aftrek, dien dezelve door de voorkeuze onzer Zeelieden ondervinden mogt, deed welhaast eenen herdruk en thans zelfs een' derden druk te voorschijn komen, bij elk van welke de verzamelaar zich beijverde, om niet slechts van elken wenk ter verbetering en beschaving zijner verzameling gebruik te maken, maar ook om, door raadpleging der verbeteringen, die andere zeevarende natiën in hare verzamelingen allengs invoeren, voor geene andere vereeniging van Zeemanstafelen in naauwkeurigheid en volledigheid onder te doen. Het is toch met de wetenschappen, bij uitnemendheid met de sciences exactes, bovenal met de toegepaste wiskundige wetenschappen, zóó gelegen, dat dezelve gestadig voortgaan; welke voortgang wel niet altijd even snel, maar echter onmiskenbaar aanwezig is; een kenmerk, dat te regt voor ieder welgesteld hoofd derzelver hooge voortreffelijkheid moet voldingen. Wij zeiden, dat de verzameling van den Heer swart gewis meer dan gewigtig genoeg was, om eene aankondiging te verdienen. Immers dat dezelve niet voor het Publiek in den eigenlijken zin bestemd is, heeft zij met vele andere werken gemeen, die men daarom ongaarne, als eener nadere aandacht onwaardig, achteloos voorbijgegaan zou zien.
Het werk is noch als eene loutere compilatie van tafelen, noch als een leerboek der Stuurmanskunst aan te zien. Het is veeleer een handboek, dat hem, die met de noodige kennis der Zeevaartkunde voorzien is, en zich behoorlijk in eenig leerboek dezer afdeeling der Wis- en Sterrekunde geoefend heeft, in staat moet stellen, om al de hem noodige vraagstukken, nadat hij de vereischte waarnemingen verrigt heeft, op te lossen. Het bevat dus, behalve de tafelen, ook de aanwijzing van derzelver oorsprong, en inzonderheid van derzelver gebruik, met vele en gepaste voorbeelden opgehelderd. Het moet, vereenigd met den sextant en den tijdmeter, den kundigen Zeeman in staat stellen, om ten allen tijde het plekje van den aardbodem, waarop hij zich bevindt, en alle andere bijzonderheden ten aanzien van zijne

{==161==} {>>pagina-aanduiding<<}
vaart, die van sterrekundige waarnemingen afhangen, te leeren kennen. Ziedaar het nuttige en tamelijk uitgebreide doel dezer verzameling.
Laat ons thans den inhoud van dezelve kortelijk doorloopen. Na een' uitvoerigen algemeenen Inhoud en de alphabetische opgave der formulen, regels, namen, zaken enz., met opgave der bladzijden, volgen eerst de verklaring der tafels en daarna de tafels zelve, de eersten 192 bladzijden, in gr. 8vo. vrij digt gedrukt, de laatsten 370 bl. innemende.
Tafel 1. logarithmen der getallen. Deze bevat, in 45 bladzijden, de logarithmen der getallen tot 10,000 toe, benevens van getal 992 af derzelver verschillen. Dat de verschillen dus voor de eerste 1000 ontbreken, is gewis beknoptheidshalve, omdat de logarithmen der getallen van 1000 - 10000 tevens die van derzelver 10de, 100ste en 1000ste deelen, en dus ook van gemengde getallen met breuken, doen kennen. De karakters hadden, even als in de tafelen van callet, achterwege kunnen gelaten worden. Of zes decimalen voor de naauwkeurigheid, die zeevaartkundige bewerkingen toelaten, voldoende zijn, durst Recensent niet beslissen; maar hij meent, dat de Heer swart niet ten onregte zeven behouden heeft, al ware het slechts, dat deze logarithmustafelen daardoor voor velerlei ander gebruik en zelfs ter afzonderlijke uitgave geschikt zijn gebleven; terwijl het hem, die van het zevende getalmerk geen gebruik wil maken, vrijstaat, hetzelve niet over te nemen. De verklaring derzelven is met doelmatige voorbeelden voorzien. Tafel 3, de logarithmen der sinussen, tangenten en secanten bevattende, vertoont, met dezelfde tafel der eerste uitgave vergeleken, eene aanmerkelijke wijziging. Dezelve bevat eene zeer nuttige uitbreiding, 1o. door de bijvoeging eener kolom voor de minuten en seconden tijds naast de kolom voor de minuten der bogen, 2o. door eene afzonderlijke kolom voor de verschillen a. der sinussen en cosecanten, b. der tangenten en cotangenten, c. der secanten en cosinussen, welke tevens eene andere plaatsing der kolommen heeft noodzakelijk gemaakt. Deze verschillen stellen den Zeeman in staat, om met weinig moeite de logarithmen der goniometrische lijnen voor seconden, en niet slechts voor minuten te bepalen, en door dezelven is in een wezenlijk gebrek
voorzien. Behalve deze wijziging verdient nog opmerking de onderscheiding der minuten en seconden, naarmate dezelve een gedeelte van den

{==162==} {>>pagina-aanduiding<<}
tijd of van eenen boog zijn, door de letters M en S in het eerste en door de bekende accenten (3′ 10″) in het tweede geval, welke Recensent niet weet, of vroeger in gebruik of althans eenigzins algemeen gebruik geweest is, maar ter vermijding van onzekerheid zeker in algemeen gebruik komen zal. Voorts verdient opmerking, dat bij deze tafel nog een klein tafeltje (Tafel 2) als toevoegsel behoort, bevattende de vermenigvuldigers van de tweede verschillen der logarithmen, welke produkten bij de logarithmen moeten gevoegd worden, bijaldien die tweede verschillen eene zekere waarde te boven gaan. Dit tafeltje stelt dus bij die bogen, die snel en ongelijkmatig aangroeijende goniometrische lijnen hebben, den berekenaar tot eene meerdere naauwkeurigheid in staat; terwijl de formule, waarnaar hetzelve berekend is, opgegeven, en later, bl. 88, ook gedemonstreerd wordt. Eindelijk voor die bogen, wier goniometrische lijnen zeer snel en onregelmatig aanwassen, d.i. die zeer weinig van 0o of 90o verschillen, vinden wij nog eene andere methode aangewezen, waardoor van 0o tot 2o en van 90o-88o eene afzonderlijke kolom, die der gewone verschillen vervangende, voor sinus en cosec., tang. en cot., cos. en sec. is ingeruimd. De laatste berust op de meerdere bestendigheid van de rede der sinussen van een' zeer kleinen boog en den boog zelven boven die van de sinussen van twee zeer kleine maar verschillende bogen. Tafel 4, eenige algemeene opgaven bevattende, levert geene stof tot bijzondere aanmerkingen. Tafel 5 verschilt zeer veel van de overeenkomstige der eerste uitgave door het geheel weglaten van de natuurlijke tangenten en secanten, wier gebruik in de zeevaart trouwens zeer gering is. Tafel 6, de vergrootende breedte bevattende, is dezelfde gebleven. Tafel 7, de
veranderde breedte en afwijking bevattende, is in de verklaring met vele doelmatige voorbeelden op de schuinsche koersrekening toegepast. Daar dezelve echter de oplossing van een groot getal regthoekige driehoeken met de tophoeken van minuut tot minuut bevat, is dezelve van veel algemeener gebruik. Tafel 8 is in zekeren zin een vervolg op de vorige, daar dezelve de afwijking in lengte overbrengt. De Schrijver heeft in de verklaring, als doorgaans, de formule aangegeven, volgens welke dezelve berekend is. Tafel 9, de beroemde tafel van douwes, om den waren tijd en de breedte door twee hoogten te vinden, heeft insgelijks eene aanmerkelijke verbetering ondergaan door de bijvoeging van twee kolommen, be-
{==163==} {>>pagina-aanduiding<<}
vattende de evenredige deelen, eene voor de kunstgetallen, door douwes met de namen van log. ½ verloopen tijd, en log. middeltijd, en de tweede voor de kunstgetallen, log. rijzingtijd genoemd, bestemd; alsmede door de bijvoeging van de verbeteringstafelen van brinkley. Tafel 10 bevat de amplituden, en heeft eene verbeteringstafel voor de refractie. Uitsluitend bestemd zijnde voor de bepaling der miswijzing van het kompas, daar namelijk de plaats, voor de opkomst der zon uit de tafel gevonden, met de aanwijzing van het kompas vergeleken wordt, had dezelve, wegens de onregelmatigheid der refractie nabij den horizon, wel kunnen achterblijven, en hadden wij liever verwezen gezien op het azimuth alleen. Trouwens wij vinden achter de verklaring van de volgende tafel, bevattende de halve dag- en nachtbogen, om den tijd van opkomst en ondergang van een hemelligchaam te vinden, eene aanmerking van den Schrijver, die ons toont, dat hij meer uit toegevendheid voor Zeelieden, die aan de methode der amplituden enz. gewoon
zijn, dan wel uit eene bepaalde voorkeuze, deze tafels geplaatst heeft. Tafel 12, om gedeelten van den aequator tot tijd te brengen, Tafel 13, het omgekeerde van de vorige, Tafel 14, evenredige gedeelten van veranderingen in 24 uren voorgevallen, Tafel 15, evenredige gedeelten van veranderingen in 12 uren voorgevallen, hoewel zeer nuttig, leveren geene aanleiding tot bijzondere aanmerkingen. Tafel 16, verbetering, dienende om de zons onderrands geschotene hoogte tot de ware en schijnbare hoogte te herleiden, is ongetwijfeld eene der nuttigste, en bevat op eene enkele bladzijde opgaven, die in de praktische Zeevaartkunde onophoudelijk vereischt worden. Tafel 17, kimduiking, Tafel 18, duiking der zee op onderscheidene afstanden, Tafel 19, zons schijnbare middellijn, leveren mede geene bijzondere stof tot opmerkingen. Tafel 20 der middelbare straalbuiging bij een' gemiddelden barometer- en thermometerstand, is uit de Connaissance des Temps overgenomen, en naar de formule van la place door bouvard en arago berekend. Dezelve is dus door het gezag der beroemdste namen als de beste geijkt. Bij dezelve behoort eene hulptafel, bestemd voor de correctiën, die een andere barometerstand of warmtegraad te weeg brengt; eene correctie, die niet altijd mag verwaarloosd worden, gelijk uit het tweede voorbeeld blijkt, hetwelk ons aanwijst, dat dezelve onder zekere omstandigheden tot ½ minuut en nog

{==164==} {>>pagina-aanduiding<<}
hooger klimmen kan. Het verwonderde ons eenigzins, in het voorbeeld Engelsche duimen (op den barometer) vermeld te zien, terwijl de tafel alleen voor Nederlandsche ellen, Parijsche en Rijnlandsche duimen ingerigt is. Bij de verklaring der 21ste Tafel, zons verschilzigt in hoogte, vinden wij eene korte herinnering ten aanzien van al de correctiën, die aan de zons waargenomene hoogte toegebragt moeten worden, welke des te leerzamer is, daar sommige derzelven voor alle hemelligchamen toepasselijk zijn. Achter dezelve volgt een klein tafeltje voor de parallaxis eener planeet, wier hoogte en horizontale parallaxis gegeven is. Tafel 22, vermeerdering van de maans halve middellijn. Wij vinden in de verklaring, bl. 72, reg. 17: gebruikt men de halve middellijn van het oppervlak der aarde, of de middelpunts halve middellijn. Dit is waarschijnlijk onder de onnaauwkeurigheden van den stijl te rekenen. Immers de maans middellijn, van het oppervlak der aarde en uit het middelpunt gezien, is niet alleen onderscheiden; maar de tafel wijst juist het verschil aan. Recensent zou meenen, dat de eerste helft des opgenoemden volzins of achtergelaten of veranderd moet worden, b.v. dus: gebruikt men de halve middellijn, uit het middelpunt der aarde gezien, enz. De volgende voorbeelden nemen, wel is waar, den twijfel weg, welke de ware bedoeling zij; maar dezelve had niet behooren te ontstaan.

(Het vervolg en slot in het andere No.)

Nieuwe Reizen van een beschaafd Roomsch-Katholijk, ter opsporing van eene ware Godsdienst. Naar de Hoogduitsche vertaling van J.W.C. Augusti, Hoogleeraar in de Godgeleerdheid te Bonn, enz. In II Deelen. Te Amsterdam, bij J.F. Schleijer. 1835. In gr. 8vo. X en 454 bl. f 4-80.

De vorm en de inkleeding van dit werk zijn hunnen oorsprong verschuldigd aan het in 't licht komen van eenen Roman van den vermaarden Ierschen Dichter t. moore, onder den titel van: Travels of an Irish Gentleman in search of a Religion (*), waarin met scherpte tallooze beschuldi-
{==165==} {>>pagina-aanduiding<<}
gingen tegen het Protestantismus worden bijgebragt. Ofschoon vol drogredenen en spitsvindigheden, is dezelve echter, door deszelfs wegslependen stijl, geschikt, om minkundigen in hun geloof te doen wankelen, en in den afgrond der twijfeling te storten. In stede nu van eene beoordeeling dezer ongerijmdheden, verdraaijingen en sophisterijen te geven, en daardoor een twistschrift te leveren, heeft de ongenoemde Schrijver dezes werks eenen anderen en beteren weg ingeslagen. Onder bijkans denzelfden titel als het werk van moore, heeft hij den Roman van moore zeer geestig en met zielkundige waarheid en fijnheid voortgezet, en tot een' lijnregt strijdigen uitslag gevoerd. ‘Het is (om de woorden van den Nederduitschen Vertaler te bezigen) streelend, te zien, hoe de ijdele, baatzuchtige, hartstogtelijke verdediger der Roomsche Kerk, door liefde en vriendschap, tot zelfkennis en ootmoed gebragt, en in Rome zelf in een' belijder van het zuivere Christendom herschapen wordt.’ Daar de Vertaler onderrigt meende te zijn, dat ons land weldra met eene vertaling van moore's werk zal beschonken worden, oordeelde hij het niet ongepast, van deze Nieuwe Reizen, naar de Hoogduitsche uitgave van augusti, eene vertaling onzen landgenooten aan te bieden. Het noodige, om eenige kleine toespelingen op het werk van moore te kunnen verstaan, is door den Vertaler
in het Voorberigt aangemerkt.
Het vermelde zal, vertrouwen wij, genoeg zijn, om onze lezers met het doel van dit werk bekend te maken. Wij gelooven, dat ook de wijze, waarop de Schrijver getracht heeft dit doel, namelijk de krachtige ontzenuwing van de bewijsredenen der Roomschgezinden tegen het Protestantismus, te bereiken, bij de lezing van het werk zelf de goedkeuring zal wegdragen van elk, die een redelijk onderzoek van de heilrijke leer des Evangelies beschouwt als een pligt, zoo wel als een regt, van ieder denkend mensch.
Ofschoon de Iersche Edelman nu juist niet naar Rome had behoeven te reizen, om overtuigd te worden, dat men aldaar de paarden zegent en op gewijde haver vergast, en gezegend komijnzaad gereedmaakt voor de zieken (waarschijnlijk voor personen, die met winden behebt zijn), zoo is geheel deze Reis, en het verhaal, waarin dezelve voorkomt, niet ongeschikt, om zoodanige lezers, die zich door velerlel inkleedingen der Roomschkatholijken welligt had-
{==166==} {>>pagina-aanduiding<<}
den laten verlokken, te bewegen, om ook deze verdediging van het Protestantismus hunne aandacht waardig te keuren.
Tot eene proef van de voor het gezond verstand overtuigende wijze, op welke de aanmatigingen der Roomsche Kerk bestreden worden, kiezen wij het volgende, waar de Schrijver spreekt over de voorgewende onfeilbaarheid van de uitspraken dezer Kerk in geloofszaken: ‘Zoo petrus, deze vooronderstelde bezitter van de Pauselijke voorregten, het een of ander van deze eerste grondstelling gekend had - dezen grond der regtzinnigheid - deze bron van bestendigen vrede en van bestendige eenheid onder de Christenen; dan moest hij toch zoo iets ten sterkste aanbevolen, en zijn Goddelijk gezag, zoo wel voor zijn' eigen leeftijd, als voor alle toekomstige eeuwen, bekend gemaakt hebben, in het bijzonder, toen hij hun, die zich door hem tot de ware Godsdienst bekeerd hadden, zeide: “Gelijk ook onder u valsche leeraars zijn zullen, die verderfelijke ketterijen bedektelijk invoeren zullen, ook den Heere, die hen gekocht heeft, verloochenende, en een haastig verderf over zichzelf brengende. En velen zullen hunne verderfenissen navolgen, door welke de weg der waarheid zal gelasterd worden.” (2 Petr. II:1, 2.) Kan eenig opregt mensch twijfelen, of deze plaats (om van verscheidene andere dergelijke plaatsen geen gewag te maken) niet eene zeer geschikte gelegenheid zou aangeboden hebben, om een zoo krachtig middel, als een Goddelijk privilegie zou geweest zijn, aan te bevelen, om door hetzelve de Christelijke waarheid tegen naderende onheilen altijd te vinden en te verklaren? Was het niet voor het bestaan van dat verhevene centraal gezag, voor hetwelk de Roomschgezinden te veld trekken, een noodzakelijk gevolg, dat de Apostelen, wanneer zij van verkeerde begrippen en ketterijen gewag maakten, er moesten bijgevoegd hebben: “Derhalve,
broeders, verwaarloost den zegen niet, waardoor u de Heer voor de verderfelijke dwalingen zijner Kerk behoed heeft. Rigt u tot het levendige (levende) orakel der Christelijke waarheid. Vraagt (dus had petrus kunnen zeggen) mijzelven gedurende mijn leven, en vraagt na mijnen dood mijne opvolgers, de Bisschoppen van Rome, welke (op zekere wijze) voor de uitlegging en instandhouding der waarheid Goddelijke ingeving zullen ontvangen.”
Ook zoodanige Protestanten, die alleen hunne eigene bijzondere begrippen voor regtzinnige waarheid willen doen

{==167==} {>>pagina-aanduiding<<}
doorgaan, ontvangen in dit werk veel, hetwelk te wenschen ware, dat door hen behartigd wierd. “Zij (namelijk de zoodanigen onder de Protestanten) hebben ondergeschikte of figuurlijke verklaringen onder de wezenlijke Godsdienst-artikelen gerangschikt; en daar zij dit uit geen hooger grond dan hunne eigene meening deden, doch in deze meening dikwijls niet met andere Protestanten overeenstemden, die een even goed regt bezaten, om deze ondergeschikte verklaringen zoo wel als zij aan te nemen; en daar allen van gevoelen waren, dat zulke verklaringen de ware wezenlijkheid des Christendoms uitmaakten, en dat zonder deze geen zaligheid te verwerven was; wat kon daar de meerderheid der Christenen doen, dan voortdurend onder de leiding eener Kerk blijven, die, met eenige schijnbare gronden, aanspraak op eene Goddelijke gaaf maakte, welke haar in staat stelde, deze vooronderstelde wezenlijke punten te bepalen?”
“Aan hunne vruchten zult gij ze kennen,” is alles, wat gij met zekerheid over menschelijke voorstellingen van zulke onzigtbare zaken zeggen kunt. Twijfel niet, dat, wat men ook van ondergeschikte begrippen of beelden aannemen of verwerpen moge, wanneer de uitkomst zoodanig is, dat ieder bijzonder persoon zichzelven meer en meer door den geest geleid toont, die in christus was; eene daadzaak, welke door de gemoedsgesteldheid en door den aard en de wijze van zijn geheele gedrag bevestigd worden moet; twijfel dan niet, ik herhaal het, dat zulk een persoon tot de kudde van christus behoort, en dat niemand hem uit zijne hand zal rukken.’
Wij gelooven, dat dit werk, daar het dengenen, die niet enkel smaak heeft in het avontuurlijke van den Roman, maar gaarne het nuttige met het aangename gepaard ziet, op eene onderhoudende wijze zal bezig houden, geschikt is, om godsdienstige waarheid te verbreiden, en bevelen het, als zoodanig, gaarne onzen beschaafden landgenooten aan.

Een woord ter aankweeking van rust en vrede in de Christelijke Kerk van Nederland; naar de behoefte van onzen tijd. Te Groningen, bij J. Oomkens. 1834. In gr. 8vo. 61 bl. f :-50.


{==168==} {>>pagina-aanduiding<<}

Vereeniging der onderscheidene Kerkgenootschappen is sedert geruimen tijd een geliefkoosd denkbeeld bij velen. Men begrijpt wel, dat Roomsch en Onroomsch van te strijdige beginselen uitgaan, om ooit weder in Kerkgemeenschap te kunnen treden; maar de verschillende Afdeelingen der Protestanten konden en behoorden, meende men, te vereenigen. Te onregt en geheel tegen het doel des Sprekers werd meermalen joan. X:16 aangevoerd. Dat verlangen naar vereeniging had buiten twijfel verschillende oorzaken. Velen hoopten van daar aanmerkelijke voordeelen voor de belangen der Christenheid in het algemeen; minder zuiver waren echter misschien de bedoelingen van anderen. Die vereeniginszucht komt bijzonder wel overeen met monarchale beginselen en met de overdrevene centralisatie van onzen tijd. In Pruissen werd eene gedwongene Kerkgemeenschap tusschen Lutherschen en Hervormden daargesteld. Ook in ons Vaderland scheen men huishoudelijke vereeniging der Protestantsche Genootschappen in het verschiet te beoogen, en wel in dier voege, dat de kleineren door de grooteren opgenomen moesten worden. Veel heil, meende men, zou daaruit voortvloeijen. Doch, hoe nietig zijn menschelijke berekeningen! Men wil vereenigen, en in het Kerkgenootschap, dat verreweg de meeste leden telt, ontstaat nieuwe verdeeldheid en dreigt scheuring, zoo niet het Staatsbestuur zulks verhoedt. De Godsdienstvriend van le sage tenbroek (Jan. 1835) meent reeds de afscheiding der Dordsch-Gereformeerden van de hedendaagsche Hervormden met zekerheid te mogen voorspellen.
De Schrijver van het boven aangeduide stukje zegt: ‘Wij waanden steeds (reeds?) het heerlijke gebouw voor ons te zien, op welks gevel geschreven stond: tempel des algemeenen Christendoms; maar wij hebben ons bedrogen.’ Teleurgesteld in die streelende hoop, schreef hij dit woord ter aankweeking (bevordering) van rust en vrede. De titel luidt algemeen; doch uit den inhoud des geschrifts blijkt, dat de Christelijke Kerk van Nederland hier bepaaldelijk de Hervormde, of, gelijk anderen dezelve liever noemen, de Gereformeerde Kerk in ons Vaderland is. Ofschoon wij niet alles uit hetzelfde oogpunt beschouwen, hebben wij echter met veel genoegen dit werkje van eenen ongenoemden gelezen, en wij gevoelen ons verpligt, hetzelve allezins aan te prij-
{==169==} {>>pagina-aanduiding<<}
zen. Met loffelijke onpartijdigheid en gematigdheid behandelt de Schrijver de volgende punten: I. Treurig is de toestand der Nederlandsche Hervormde Kerk. II. Verschillende, verwijderde en meer nabij liggende redenen hebben dien toestand veroorzaakt en bevorderen denzelven. III. Bedroevende zullen de gevolgen van een' zoo blijvenden staat van zaken worden. IV. De tot hiertoe ingeslagen weg van herstel is, in allen opzigte, niet de gelukkigste. V. Er kan en moet veel gedaan worden, om den treurigen staat van zaken te herstellen. Omtrent de oorzaken der beweging stemmen wij niet in allen opzigte overeen met den Schrijver. Ook verontrusten wij ons miuder over de gevolgen. - Wij prijzen het zeer, dat hier geene namen genoemd worden. De vreedzame strekking van het stukje kan daardoor te beter doel treffen. Wij meenen echter te moeten twijfelen, of woorden des vredes wel overal ingang zullen vinden. De gemoederen van sommigen
althans zijn nog te zeer opgewonden. Wat bl. 49 en 50 van de Formulieren wordt gezegd, zal misschien aan beide partijen niet voldoen. Zijn ze verbindend, of niet verbindend? en in hoe verre? dit blijft nog altijd de vraag. De Schrijver schijnt geen' knellenden, onfeilbaren band, ook geene afschaffing van alles, maar vrijmoedige aanwijzing van het nu niet meer passende, wijziging naar omstandigheden en behoeften des tijds te willen. Doch juist hierover verschillen de meeningen.

Aardrijks- en geschiedkundig Woordenregister, ten dienste van aankomende beoefenaars der schriften van Cornelius Nepos. Te Zutphen, bij W.J. Thieme. In 8vo. IV, 60 bl. f :-40.

De vervaardiger van dit Woordenregister meent, dat hij door dezen arbeid den Latijn leerenden jongelingen eene niet onbelangrijke dienst heeft bewezen. Recensent ziet er het belang volstrekt niet van in. Hij gelooft, dat het veel beter is, indien de onderwijzer aan zijne leerlingen mondeling en schriftelijk zoodanige ophelderingen geve, als hij tot verstand van den schrijver nuttig en noodig acht. Ten andere heeft dit Woordenregister nog al eenige gebreken. Overtollig mag men noemen alle namen der mannen, wier levens

{==170==} {>>pagina-aanduiding<<}
Nepos beschrijft. Wat nut heeft het b.v., wanneer men leest: Conon, een beroemd Atheensch veldheer, welks (wiens) leven C. Nepos beschrijft? Ook zijn in dit werkje onnaauwkeurigheden, welke men vooral in een leerboek moest vermijden. Acharnanus is op zijn minst zeer twijfelachtig. Bij Aegos Potamos werd geen eigenlijke zeeslag geleverd. Aemylianus is de naam niet van Scipio. Arcidamus was de vader niet van Agesilaus, maar Archidamus. Agis, Koning van Sparta, broeder van Agesilaus. Hij werd door zijne onderdanen in de gevangenis geworgd, omdat hij de wetten van Lycurgus met alle gestrengheid weder wilde achtervolgd hebben. Vooreerst geeft het een verkeerd denkbeeld, wanneer men de medeburgers van Agis zijne onderdanen noemt. Ten tweede is het eene grove dwaling van den Schrijver, dat hij Agis, den broeder van Agesilaus, die te Sparta aan eene ziekte overleden is, verwart met Agis den III, met wien vele jaren na dien tijd dat koninklijk geslacht uitstierf; deze is geworgd.
Wij zullen dit lijstje van gebreken niet vervolgen; want, het boekje verder doorloopende, hebben wij nog eene menigte van onnaauwkeurigheden, ook druk- en schrijffouten, ontdekt. Het is goed, dat de schrijver zijnen naam niet voor zulk werk geplaatst heeft.




M. Tullii Ciceronis Cato Major, sive de Senectute caet. D.i. Cicero, over den Ouderdom, naar de uitgave van Orell (1) verbeterd, met aanteekeningen opgehelderd en ten dienste der Scholen uitgegeven door J.J. de Gelder. Te Leyden, bij J.C. Cijfveer. 8vo. XII, 79 bl. f 1-:

Het boekje van cicero over den Ouderdom is, wat stijl en zaken betreft, altijd voor een echt meesterstuk gehouden, en boeit de aandacht van jong en oud. Het vindt met regt zijne plaats onder de klassieke werken, welke men den leerlingen op de hoogere klassen in handen geeft. Ofschoon Recensent het beter viudt, dat op de scholen correcte uitgaven zonder aanteekeningen, enkele gevallen uitgezonderd, gebrulkt worden, moet hij toch verklaren, dat deze aanteekeningen, ofschoon voor het grootste gedeelte bekende za-
{==171==} {>>pagina-aanduiding<<}
ken bevattende, wederom blijken dragen van het gezonde oordeel, de geleerdheid en den goeden smaak van de gelder, die ook hier en daar zijnen eigen' weg gaat en een nieuw gevoelen voor den dag brengt. Wij hebben dezen arbeid met genoegen doorbladerd, doch met leedwezen eenige onaardige drukfouten, zoo wij ons niet bedriegen, opgemerkt. Zoo staat in de Voorrede: imitaverint, utrum functus sim, meum non est judicium, pag. 74, eene zeer gebrekkige plaats uit virgilius, en in de Corrigenda nobis effugerint.




Levensberigt van J. ter Pelkwijk, A.L.M., J.U. et Phil. Dr., Ridder enz. Uitgegeven van wege de Commissie, door den E.A. Raad der stad Zwolle benoemd, ter uitvoering van deszelfs besluit van 22 Nov. 1834, waarbij de oprigting van een Gedenkteeken ter eere van ter Pelkwijk is vastgesteld. Te Zwolle, bij J.J. Tijl. 1835. In gr. 8vo. 89 bl. f 1-:

In dit welgesteld Levensberigt vindt men den verdienstelijken, helaas! der maatschappije, naar ons menschelijk inzien, te vroeg ontrukten ter pelkwijk naar waarde geschetst. Men leert hem kennen, niet slechts als beoefenaar van onderscheidene vakken van wetenschap, maar vooral als werkzaam voorstander en bevorderaar van het openbare, inzonderheid het lagere onderwijs, waaraan hij zijne krachten en veelzijdige kennis onvermoeid en gaarne dienstbaar maakte. Zijn aandenken blijve in zegening, en het in 't licht gegeven Levensberigt doe zijn voorbeeld nuttig zijn, ter opwekking van anderen, om hetzelve, voor zoo ver hunne bijzondere pligten en omstandigheden zulks toelaten, in meerdere of mindere mate na te volgen!

Het staatkundige Leven van den Maarschalk Soult, door Alexander Sallé. Vrij uit het Fransch vertaald door J.M.A.E. van Swieten. Met het Portret van Soult. Te Zaltbommel, bij J. Noman en Zoon. 1835. In gr. 8vo. XVI en 208 bl. f 2-40.

Behoefte aan de vertaling van dit voor Nederlanders niet

{==172==} {>>pagina-aanduiding<<}
bijzonder belangrijk werk bestond er niet: want allen, voor wie het dan zou vertaald zijn, kunnen, des verkiezende, het oorspronkelijke met even veel gemak, als de vertaling, lezen. Blijkbaar is het een vijand des Maarschalks, die hier deszelfs staatkundig leven geschetst heeft; en de gevoelens des Schrijvers zijn van dien aard, dat zij gelukkig hier te lande wel op weinig bijval kunnen rekenen. Veel van hetgeen hij nopens de gedragingen van soult zegt, wordt intusschen behoorlijk gestaafd; en wij zien er uit, hoe soult, even als zoo vele Staatslieden en Veldheeren in Frankrijk, gedurig van partij verwisseld heeft, om steeds zoo veel mogelijk aan het hoofd of ten minste van gewigt en invloed te blijven. Eene groote mate van dapperheid en krijgskundige verdiensten zal niemand den Maarschalk ontzeggen; maar, wij herhalen het, het boek behoort in ons Land niet te huis.




Mengelingen en Fragmenten, nagelaten door Mr. W. Bilderdijk. Te Amsterdam, bij J. Immerzeel, Jun. 1834. In gr. 8vo. 188 bl. f 3-:

In dezen bundel vindt men wederom eenige nagelatene Opstellen van bilderdijk over allerlei, meest letter- of ook enkele staatkundige onderwerpen, benevens eenige uittreksels uit brieven, medegedeeld door de Heeren wiselius, da costa en immerzeel, een' brief aan des Schrijvers Broeder, en eindelijk ‘een' brief in beeldspraak, behelzende de aankondiging eener geboorte, waarvan de verdere ontcijfering den schranderen lezer blijve overgelaten’: (zoo leest men, op het einde van den inhoud, omtrent de logogriphische figuurtjes, die men achteraan vindt, en die geschikte stof zijn voor ulevellenpapiertjes.)
Over de uitgave van deze Opstellen oordeelt Rec. over het algemeen op dezelfde wijze, als over die van godgeleerden en zedekundigen inhoud, in dit Tijdschrift voor 1835, No. IV, bl. 141, geoordeeld is; en dat zoo veel te meer, daar de hier voorkomende ‘veelal onafgewerkt’, sommige zelfs naauwelijks ten halve gebragte Fragmenten zijn, b.v. No. 1, bilderdijk's Levensbeschrijving, loopende slechts tot zijne ballingschap, en de twee volgende politieke stukken, of No. 6

{==173==} {>>pagina-aanduiding<<}
‘zijne ellendige (*) Aanmerkingen; hoedanige dus hoogst waarschijnlijk niet voor de uitgave bestemd waren. Alzoo zou Rec. voor zichzelven ook zwarigheid maken, om iets uit de briefwisseling met eenen overleden’ Vriend aan het Publiek mede te deelen, zonder daartoe vergunning bij deszelfs leven verkregen te hebben. Waren het hoogst belangrijke ontdekkingen of opmerkingen, die den Schrijver tot groote eer en der wereld tot groot nut konden verstrekken, men zou nog eenige verontschuldiging voor de genomene vrijheid kunnen aanvoeren; maar of men de zoodanige hier doorgaans aantreft, mag men met reden betwijfelen: men vindt er zekerlijk wel goede dingen, die van het vernuft of de geleerdheid des Schrijvers getuigen, en waaruit men eenig nut of genoegen zal kunnen trekken: wie kan dit van eenen Man, als bilderdijk, anders verwachten? maar de geheele verzameling schijnt niet van die groote en duurzame waarde, dat het gemis van dezelve groot zou geweest zijn. Sommige, vooral politieke stukken waren belangrijker in den tijd, toen zij geschreven werden, dan thans; b.v. No. 2, (Ironische) aanbeveling eener publicatie uit de eerste dagen der Bataafsche Republiek; No. 3, oprecht verhaal van de ongelukkige reis van het schip Europa; No. 7, de anders welgeschrevene Memorie, benelzende een ontwerp van colonisatie voor de Nederlandsche uitgewekenen, na de omwenteling van 1795. Sommige andere zijn meer of min duister, omdat
zij op bijzondere omstandigheden van tijden of personen zien, die niet algemeen bekend of belangrijk zijn, zoo als de brieven No. 12, 14 en andere.
De meening des Uitgevers is intusschen niet ongerijmd, ‘dat er in dergelijke stukjes hier en daar niet weinig mogt zijn, dat over het oorspronkelijke en buitengewone van bilderdijk's karakter, denkwijze en genie meer licht zoude kunnen verspreiden, dan menige levensbeschrijving van groote Mannen vaak in staat was te doen’; en mogt het hier medegedeelde dan nu in staat zijn, om daarop een gunstiger licht te werpen, dan wel eens anders het geval

{==174==} {>>pagina-aanduiding<<}
was, men zou zich mogen verblijden, en het ten minste daarom ten goede houden, dat men deze stukken aan het licht gebragt had. Nu vindt men, ja, wel wederom blijken van 's Mans uitgebreide geleerdheid en zelfdenkend en alles aangrijpend genie; maar ook, helaas! van eenen gedurigen geest van tegenspraak, betweterij en overdrijving, van een aangematigd en door magtspreuken alles verpletterend universalismus in het Rijk der Wetenschappen. Zoo vindt men ook, ja, hier en daar zekere vrome uitboezemingen en godsdienstige opmerkingen, waarmede men zich over 't geheel wel vereenigen kan; maar ook, helaas! wederom gansch onvrome uitboezemingen, die van eigenwaan, haat, bitterheid en andere gebreken treurig getuigen.
Wilde men er bewijzen voor hebben, waarom Rec. dus minder gunstig meent te moeten oordeelen, het zou hem aan geen stof ontbreken. Het is b.v. gemakkelijk, met eene magtspreuk te zeggen, bl. 67: ‘Het systema der Oostersche Talen, door alb. schultens ingevoerd, die alles tot wortels van drie letteren brengt, is valsch. Alle wortel bestaat uit eene letter’; maar dit te bewijzen! - of omtrent de Oostersche conjugatie, wanneer men den wortel in den 3den persoon van het praeteritum stelt, bl. 68: ‘Dit alles is valsch. De wortel van alle werkwoorden is de imperativus, en de lste persoon is de oorspronklijke in leder tijd. Het praeteritum is afgeleid en zelfs vermeerderd met de toezetting van de tandletter d of t, maar welke in de andere personen verloren gaat, en alleen in de lste zichtbaar is’; alsof men niet reeds overlang in de eenvoudigste form van den infinitivus den wortel gesteld, en den imperativus in zijn' oorsprong niet anders dan als een' infinitivus beschouwd hadde; alsof de 3 pers. sing. m.g. (ר
{== afbeelding 	==} {>>afbeelding<<}
    
) niet eenvoudiger ware, dan de 1 pers. met de afformans (י
{== afbeelding 	==} {>>afbeelding<<}
    
) enz.; alsof de t (waar wordt hiertoe de d aldaar gebruikt?) ook geen plaats hadde in den 2 pers. sing. et plur. (
{== afbeelding 	==} {>>afbeelding<<}
    
, ם
{== afbeelding 	==} {>>afbeelding<<}
    
, en zoo ook in het fem.) en zelfs in het Arabisch en Syrisch, in het fem. sing. van den 3den persoon, hetwelk ook in het Hebreeuwsch niet geheel onbekend is.
Het zou wel geen schande zijn, dat bilderdijk, in andere opzigten reeds groot en beroemd genoeg, geene of althans geen grondige kennis van de Oostersche

{==175==} {>>pagina-aanduiding<<}
Talen bezat; maar wanneer hij meent hierover niet alleen te kunnen medespreken, maar zich ook vermeet, om zich hierin boven Mannen, die hun gansche leven aan de Oostersche Taalstudie besteed hebben, als meester en regter te verheffen, en nogtans zulke dingen zegt, hoe moet men dit noemen? - Wat de hedendaagsche Talen aangaat, wil Rec. nu niet stilstaan bij de naar zijn inzien ongegronde meening, die men bl. 100 vindt, dat het Hoogduitsch niet anders is, dan ‘une corruption manifeste du Hollandais’: maar moet men zich niet bedroeven, dat een Man, als bilderdijk, in die Mémoire, in den tijd der inlijving van Nederland in Frankrijk, aan zekeren Franschen Monseigneur of Altesse geadresseerd, hoewel hij de beoefening der Nederlandsche Taal voor de algemeene Taalstudie nog aanprijst, en hieromtrent eenige goede opmerkingen in het midden brengt, nogtans toen schrijven kon, bl. 92: ‘L'intérêt commun paralt exiger avec l'introduction de la Langue Française la suppression du langageHollandais’; en bl. 93: ‘Le monde ne sera pas plus malheureux de classer les beaux vers de Vondel et de Poot parmi les antiquitês, que d'y ranger les chants Gallics ou Erses des contemporains d'Ossian ou de Fingal’; en dat hij, na van de toenmalige Nederlandsche Taal- en Letterkunde met veel minachting gesproken te hebben, van de eene zoo wel als van de andere zeggen kon: ‘Peu il importe pour le bien politique ou national de la conserver’? Men zie daarentegen eens, in welk eenen geheel anderen geest de Hoogleeraar kemper dit onderwerp aangeroerd heeft, in zijne twee Redevoeringen, in 1814 uitgekomen, welker eene zelfs in dat
ongelukkige tijdperk (1812) door hem uitgesproken was; en men zal niet twijfelen, waar de ronde taal der waarheid en der vaderlandsliefde, die geenen vreemdeling vleide, maar zelfs in den tijd der verdrukking zich stout liet hooren, het meest te vinden is. Doch wat moet men niet verwachten van eenen Man, die alles zoo zonderling tegenspreekt, en omkeert, en door elkander werpt, dat hij, bl. 76, socrates en plato Sofisten noemt, en socrates bijzonder ‘een' trotschen welmeenenden dweeper, even sofistiek als de rest’, en wien hij reeds in een ander stukje, bl. 49, bij een' ‘druiloor van een' hond, die aan de deur ligt,’ vergeleken had!
Rec. wil niet voortgaan met dergelijke proeven aan te voeren, of zoodanige beweringen, als hem geheel of gedeel

{==176==} {>>pagina-aanduiding<<}
telijk verkeerd of ongegrond voorkomen, te wederleggen. Nog minder wil hij de genoemde hatelijke uitboezemingen uitschrijven, die hier op meer dan ééne plaats te vinden zijn, en tot welker openbaarmaking althans hij geen de minste reden weet. Ach! waarom moet men toch alles van bilderdijk - waarom althans alles, wat zijne hypochondrische klaagzucht, zijn gemelijk humeur, zijne kwade luim hem ingegeven heeft, nu nog uitgeven? Het gelijk of ongelijk, dat hij daarin moge gehad hebben, zij zelfs nu eens voor een oogenblik daargelaten; maar heeft hij er bij zijn leven niet genoeg blijken van aan den dag gelegd, zoodat men waarlijk niets meer van dien aard verlangt? Gaarne gelooven wij, dat zijne hoogschatters en vrienden het wèl met zijne nagedachtenis meenen; maar inderdaad, op zulk eene wijze komt het ons voor, dat zij voor de eer derzelve niet zeer gelukkig zorgen. Mogen zij dus het Publiek van zulke Mengelingen en Fragmenten verder goedgunstig verschoonen, en den naam huns Helds ten minste hierdoor niet willen vereeuwigen! Molliter ossa cubent!





Die freie Maurerei in drei Gesängen. Haag, bei Doorman. 1834. gr. 8vo. VI und 66 Seiten. f :-80.

Het Baskische Meisje in den Burgeroorlog van 1834-1835. Romance, door Mr. L.Ph.C. van den Bergh. Te Utrecht, bij N. van der Monde. 1835. In gr. 8vo. 7 bl. f :-20.

Vrij algemeen en met lof is het dichtwerk van onzen schouten, De Vrijmetselarij genaamd, in ons Vaderland bekend. Maar ook in andere landen is het niet onbekend gebleven. Een Duitsch broeder Vrijmetselaar heeft hetzelve ten grondslag gelegd van zijn gedicht Die freie Maurerei, insgelijks in drie Zangen, en heeft dat alzoo gedaan, dat hij in den eersten Zang schouten op den voet volgt, doch in de twee volgende meer zijnen eigenen weg bewandelt. Ook dit dichtwerk zal wel de algemeene goedkeuring, vooral van de broederschaar, wegdragen: en wie kan zonder bijval en aandoening lezen, b.v., de beide episoden bl. 37 tot 47 ingesloten? En echter, hoe gaarne wij de moeije-
{==177==} {>>pagina-aanduiding<<}
lijkheid erkennen, om zich anders duidelijk uit te drukken, ons hinderen in die zelfde episoden de bastaard- en vreemde woorden, gelijk bl. 37:

Ein fränk'scher Officier, allein, entfernt vom Heer';
Bl. 43.	De jongh, ein Officier im flüchtend Franken-Heer'.
Bl. 44.	Macht dieser als Gen'ral von rosen sich bekannt.
Bl. 46.	Ein russisch Corps, an dessen Spitz' ein rosen stand,

Und dieser Namen wird genannt kaum in dem Saale

Von Gronings Werkstatt: l'union provinciale.

Juist om het fraaije dier beide episoden stuiten ons die vreemde woorden in dichtmaat des te meer; terwijl ook de laatst aangehaalde regels wat prozaïsch zijn. Doch, in plaats van verder naar vlekjes en leemten te zoeken, willen wij liever in het algemeen onze goedkeuring over dezen dichtarbeid betuigen.
Minder kunnen wij dit doen over het dichtstukje Het Baskische Meisje van den Heer Mr. van den bergh. Wij willen den Opsteller zijne vrijheid niet betwisten in de keus van zijn onderwerp. Wil hij de Spaansche Carlisten toejuichen, het zij zoo! Maar verdiende zulk een onbeduidend stukje afzonderlijk te worden uitgegeven? Ware het eene vaderlandsche opwekking in een' tijd van gevaar, dan, al ware het de helft korter, en al bezat het zelfs, gelijk dit, weinig of geen dichterlijke waarde, zou die toon eener vaderlandsche lier het Nederlandsche harte welkom zijn. Maar hier betreft het een onderwerp, dat ons als Nederlanders niet bijzonder aangaat. Kunstwaarde alleen moet het doen gelden. Schoon het Romancetje nog al los gedicht is, verdiende het waarlijk niet, te worden uitgegeven. Voor het Mengelwerk in een' Almanak ware het niet geheel ongeschikt. Alleen zouden wij altijd nog gewenscht hebben, dat de versificatie wat minder wild ware; dat onder de zeer onregelmatige trippelverzen geene jambische regels waren ingeschoven, gelijk coupl. 1, vs. 2, en de laatste regel van het laatste couplet, dat bultendien geen gelukkig gekozen slotvers is. Het zoete Jezus op bl. 6 bevalt ons almede niet, noch ook het wilde laatste couplet op die bladz., en evenmin de woordherhaling, bij gebrek van een' rijmklank, in het eerste coupl. van bl. 7. Maar genoeg over dit nietig stukje!





{==178==} {>>pagina-aanduiding<<}

Peter Iwanowitsch. Een Tafereel van Russische Karakters en Zeden, en Vervolg van de Lotgevallen en Avonturen van den Russischen Gilblas, door den Graaf Taddeo Bulgarin. III Deelen. Te Leeuwarden, bij Steenbergen van Goor. 1834. In gr. 8vo. 485 bl. f 5-80.

De Ballingen, of de Leerschool des Ongeluks; door A.H. Petiscus, Hoogleeraar te Berlijn. Te 's Gravenhage, bij A. Kloots. 1834. In gr. 8vo. 257 bl. f 2-40.

De Gunsteling, of drie dagen uit de Regering van Maria, Koningin van Engeland. Historisch Romantisch Tafereel uit den jare 1555, door H. Zeeman. Te Amsterdam, bij J.C. van Kesteren. 1834. In gr. 8vo. 192 bl. f 1-90.

Als Roman beschouwd, zal de peter iwanowitsch van de drie hier aangekondigde werken wel verre de voorkeur verdienen: of wie zou niet met belangstelling eene zoo ingewikkelde geschiedenis met zulk eene heugelijke ontknooping lezen, waarin de karakters van Russen van verschillenden stand en onderscheiden denkwijs ons zoo naar het leven worden afgemaald? Terwijl de voornaamste gebeurtenissen uit den veldtogt der Franschen in Rusland, met al de rampen van napoleon's Groote Armee, en de wijze van verdedigend krijgvoeren der Russische legerhoofden, tevens naar waarheid worden geschilderd, en in de lotgevallen der hoofdpersonen zijn ingevlochten. - Wenschelijk ware het, dat men zich gewacht had voor zulke hinderlijke fouten, als b.v. D. I, bl. 28, drieduizend, in plaats van dertigduizend roebels; bl. 127, schoone dochter voor schoondochter; D. II, bl. 71, mijne bruid voor mijn bruidegom.
Welligt zullen niet alle lezers, en vooral niet alle lezeressen, even veel behagen scheppen in de Ballingen, door den Hoogleeraar petiscus. De Schrijver is met lof bekend, en het is weder een Roman in de door hem geliefkoosde soort. Eene zedelijk-godsdienstige strekking is de heerschende, maar niet zóó, of hetgeen in een' Roman onmisbaar is, wordt er niet door verdrongen. Het is wel geen gewone Roman, geene enkele intrigue met eenige episoden doorvloch-
{==179==} {>>pagina-aanduiding<<}
ten, en met eene gelukkige of ongelukkige ontknooping eindigende. Die soort van epische eenheid ontbreekt er aan. Maar het is eene onderhoudend geschrevene, vrij avontuurlijke familiegeschiedenis, die niet geheel ongelukkig afloopt; en het boek is wel waardig gekocht en doorlezen te worden. Ook de achteraangevoegde losse bladen uit adolf's nalatenschap en uit erik's nagelatene papieren verdienen wel gelezen, over-dacht, en grootendeels in beoefening gebragt te worden. Wij vreezen alleen, dat de meeste Romanlezers, na vlugtig gezien te hebben, wat er zoo al te vinden is, geenen zin zullen hebben aan die lectuur; gelijk zij veel van de in erik's en rurik's verhaal voorkomende bespiegelingen eenvoudig zullen overslaan. Het is wel jammer; maar wie zal de menschen anders maken, dan zij werkelijk zijn? Gelukkig, dat de voorgedragene lotwisselingen, al waren er geene lessen en overdenkingen tusschengevoegd, en al worden deze bij de lezing voorbijgegaan, van zelve ieder gevoelig hart tot ernst en godsdienstigen zin zullen stemmen. - Bl. 25 is in de uitdrukking, zijnen redelijken vriend, het Hoogduitsche redlich ten onregte aldus vertolkt; het beteekent braaf: dien Germanismus ontmoet men in de meeste vertalingen uit het Hoogduitsch.
Wat den Heer zeeman toch bewogen hebbe, om victor hugo's Marie Tudor van een Drama in een' Roman te vervormen, begrijpen wij niet. Het oorspronkelijke is, ja, een beroemd Tooneelstuk; in vele opzigten moet men het talent van den Schrijver huldigen; maar het zedelijk gevoel vindt in dergelijke Tooneelstukken weinig bevrediging. Had de Heer zeeman nu slechts vertaald, dan zou men het nog hebben kunnen beschouwen als eene overtollige proeve, om ons publiek met den tegenwoordigen gedrogtelijken staat van het Fransche Tooneel bekend te maken. Doch, daar de vervormer het stuk in een' Roman heeft overgegoten, schijnt hij op meer dan ééne wijze den inhoud van hetzelve in ieders hoofd te willen prenten; en zoo heeft hij dan zijnen tijd verbeuzeld met het compileren van een' Roman, waarin de niet bespottelijke karakters hoogst onzedelijk, en de zedelijke hoogst bespottelijk zijn. Wij zien het wenschelijke - wat zeggen wij? het geoorloofde der in het licht verschijning van soortgelijke boeken niet in, en hopen, dat de opsteller van dezen Roman zijnen tijd voortaan edeler en nuttiger zal besteden.





{==180==} {>>pagina-aanduiding<<}

Helena, of Waarheid en Logen. Eene schets der hedendaagsche groote wereld. Naar het Engelsch van Maria Edgeworth, door J.J. Abbink. III Deelen. Te Amsterdam, bij M.H. Schonekat. 1835. In gr. 8vo. 820 bl. f 7-50.

Weinige Romans vereenigen zoo zeer het nuttige met het aangename, als deze. Van het begin tot het einde wordt de aandacht des lezers gespannen en geboeid. De gelukkige uitkomst is bevredigend voor het gevoel. De karakters zijn uitmuntend volgehouden en behoorlijk van elkander onderscheiden. Eene vervelende opeenstapeling van zedelessen ontmoet men nergens; maar het verhaal zelve heeft de heilzaamste strekking, daar men er overtuigend uit ziet, hoe men, door ééne onwaarheid te spreken, zichzelven en anderen verstrikt, ja tot eene voortdurende veinzerij verlokt wordt, die de schromelijkste gevolgen heeft; terwijl de openhartige belijdenis der waarheid eindelijk nog alles te regt brengt, schoon die belijdenis ook te laat had kunnen geschieden. Wij bevelen dus dit welontworpene, welgeschrevene en goed vertaalde werk onzen lezeren aan.

Odo en Amanda. Een Geschenk voor Verloofden en Echtgenooten. Door F. Jacobs. Vrij gevolgd naar de tweede Hoogduitsche Uitgave. Iste Deel. Te Amsterdam, bij J.H. van Heteren. 1834. In gr. 8vo. 180 bl. f 2-:

Met ruimte durven wij dit werk, waarvan tot heden slechts het eerste deel is uitgegeven, ter gezette en aandachtige lezing, niet slechts aan verloofden en echtgenooten, maar ook aan ouders en tot jaren van onderscheid gekomene kinderen, aanbevelen, wegens de heilzame strekking en de onderhoudende wijze, waarop de veelvuldige lessen en vermaningen worden medegedeeld. De romantische inkleeding zal niet weinig medewerken, om het nuttige tevens behagelijk te maken. Wij verlangen naar het tweede deel. De naam des oorspronkelijken Schrijvers is ons borg, dat het vervolg des werks even aangenaam en leerzaam, als het begin, zal wezen. Iets van den verdicht-geschiedkundigen inhoud te zeggen, zou verkeerd zijn, daar velen dan minder nieuwsgierig

{==181==} {>>pagina-aanduiding<<}
naar het geheel zouden worden, en dus al die wenken en opmerkingen voor hen verloren zouden gaan, die hun ongevoelig, bij de doorbladering van het boek zelve, worden gegeven.




De adellijke Bruid; of de Fransche Republikeinen in Italië. II Deelen. Te 's Gravenhage, bij A. Kloots. 1834. In gr. 8vo. 828 bl. f 7-20.

Bij den verbazenden vloed van vertaalde Historische Romans, met welken wij uit Duitschland en Frankrijk, uit Engeland en Amerika overstroomd worden, is het niet te vergen, dat de boekbeoordeelaar van die alle een breedvoerig verslag of opzettelijke Recensie levere. De Vertaler van dezen Roman, h. van der sprong, deelt in eene korte Voorrede het volgende mede uit eene Recensie van het oorspronkelijke, voorkomende in de Zeitung für die elegante Welt: ‘De inkleeding van dezen Roman noopt mij, denzelven, boven vele anderen, die als zoodanig het licht zien, eenen historischen Roman te noemen. In könig's adellijke Bruid vereenigen zich geschiedenis, plaatsen, karakter, omstandigheden zoo innig, dat het eene van het andere niet is af te scheiden; in het kort, alles is voortreffelijk, alles is schoon.’ Dit gunstige oordeel spoorde hem aan tot de lezing, en deze weder tot de vertaling. Ofschoon wij nu op dit oordeel van onzen Duitschen Collega Recensent nog al het een en ander zouden afdingen, hebben wij er niets tegen, dat deze twee lijvige boekdeelen het Vagevuur der tallooze stedelijke en dorpelijke Leesgezelschappen, even als vroeger de walter scotts, en tegenwoordig de spindlers, coopers, bulwers enz. enz., rustig passeren.

Macneil, of de Schotsche Weezen, door W. Wardlaw, naar den tweeden Druk uit het Engelsch. Te Rotterdam, bij van der Meer en Verbruggen. 1835. In gr. 8vo. f 2-25.

Een werkje, even bevallig van vorm als onderhoudend en

{==182==} {>>pagina-aanduiding<<}
leerrijk van inhoud, dat in Engeland en Schotland grooten opgang maakte, en zulks ongetwijfeld ook onder ons zal doen, gelijk het verdient door lezers van onderscheiden stand op prijs gesteld te worden. Het heeft ten hoofddoel, om, in de lotgevallen van allan en jeanie macneil, de ouderlooze kleinkinderen van eenen braven bediende, die door den gegoeden zoon van diens voormaligen meester opgevoed en tot nuttige leden der maatschappij gevormd worden, de voorbeelden van echt-Christelijke deugd en braaf-heid te schetsen, en tevens aan te toonen, hoe die beloond worden door kalme tevredenheid, de achting van alle weldenkenden, de zelfvoldoening van voor anderen nuttig te zijn, en het genot van tijdelijke welvaart; terwijl daarentegen het voorbeeld van karel gordon, den zoon des genoemden braven landedelmans, ons leert, hoe zwakheid van karakter, te groot zelfvertrouwen in het trotseren van zedelijke gevaren, en het verwaarloozen der raadgevingen van ouders en welmeenende vrienden, zelfverwijt, te laat berouw en huiselijke verdrietelijkheden naar zich slepen.
Deze en velerlei andere gewigtige lessen, allen uitloopende in de aanprijzing van hartelijke en werkdadige godsdienstigheid, als hoofdbron van zielevrede en waar geluk, zijn ingevlochten in een geleidelijk en tevens afwisselend verhaal, dat zich niet het minst onderscheidt door de schets eener reize naar de belangrijkste punten van Europa en het Heilige Land, door den jongen gordon, onder het geleide van allan macneil, ondernomen, het verslag waarvan den Schrijver gelegenheid geeft tot het invlechten van dikwijls belangrijke aanmerkingen, omtrent den toestand, vooral met betrekking tot het godsdienstige en zedelijke, der verschillende landen en steden, welke de reizigers bezoeken.
De waarde der Nederduitsche vertolking wordt verhoogd door enkele juiste teregtwijzingen van den Vertaler; terwijl ook de motto's, aan de werken van Engelsche Dichters ontleend, goed zijn overgebragt, en het geheel versierd wordt door een ongemeen bevallig titelvignet.
Indien aan dit werkje ook in het Nederduitsch eene tweede uitgave te beurt valt, zal de Vertaler welligt met Rec. goedkeuren (bl. 70) het in onze taal vreemde woord Romanisme met iets anders, b.v. de leer of het stelsel der Roomsche Kerk, te verwisselen, en (bl. 224) niet meer van

{==183==} {>>pagina-aanduiding<<}
het volk van eenen Leeraar, maar liever van zijne Gemeente, of de hem toevertrouwde kudde, te spreken.

De Joden dezer Eeuw, of de Booswicht zoo als er weinige zijn. Naar het Hoogduitsch van F.Th. Wangenheim. II Deelen. Te Amsterdam, bij J.C. van Kesteren. 1835. In gr. 8vo. 491 bl. f 4-80.

Herinnert gij u, lieve Lezer! uit de dagen uwer jeugd, de eerste vertooning van Aballino te hebben bijgewoond? Hebt gij veit weber's Schetsen uit de Middeleeuwen gelezen, aan Rinaldo Rinaldini uw' tijd verbeuzeld, of schiller's Geestenziener verslonden? Wel nu, dan kunt gij u een denkbeeld vormen van den indruk, dien deze Roman op u zal maken! Eenmaal begonnen, stuit gij op onwaarschijnlijkheden, die wel voor onmogelijkheden mogen doorgaan; dikwerf roept gij bij uzelven uit: Wat is dat zot, gewrongen, tegen alle gezond verstand in! En toch weet de Schrijver u, door levendigheid van stijl, afwisselende voorvallen, verrassende uitkomsten, fraaije schilderingen, zoodanig bezig te houden, dat gij, ondanks uzelven, het boek met weêrzien nederlegt, het met gretigheid bij de eerste gelegenheid weder opvat, om uwe nieuwsgierigheid te bevredigen en uwe zenuwen zelfs in spanning te brengen: en wanneer gij het ten einde toe gelezen hebt, zijt gij onvoldaan over uzelven, onvoldaan over den in vele opzigten bekwamen Schrijver, en over den kostelijken tijd, dien gij verbeuzeld hebt. Mogen wij eene gissing wagen, dan zouden wij den Vervaardiger van dezen Roman voor eenen overbeschaafden Jood, of Jodengenoot, houden, die zijne jeugd onder de zonen Israëls in Amsterdam heeft doorgebragt, met Londen, Berlijn, Parijs en sommige badplaatsen vrij goed bekend, maar wiens verwilderde verbeelding door de nieuwste Fransche Romans gevormd en gevoed is, waar het einde afgrijselijk en afschuwelijk moet wezen, om indruk te verwekken en achter te laten. Liever had hij zijn werk moeten noemen: De Duivel in Jodengedaante, of het gevaar, om, ook in scherts, zelfs in
Ao. Di. 1834, zijne ziel aan den Booze te verpanden.
De Vertaler heeft zijne keuze niet zeer gelukkig bepaald,

{==184==} {>>pagina-aanduiding<<}
maar zijne taak zeer goed volvoerd. Om de pil te vergulden, is het laatste hoofdstuk van zijn eigen maaksel. Waarom dat? Hoe aardig gevonden, is het model daardoor toch altijd geschonden, en de elpenbeenen schouder van pelops vergoedt nimmer den echten, al had jupiter zelf dien vervaardigd. Wij zouden den Heere j. de q.... raden, zijnen tijd en bekwaamheid liever aan minder zedelooze schriften te wijden, zoo hij zelf niet iets oorspronkelijks wil leveren, waartoe wij hem wel bekwaam keuren. Wij zijn het niet met hem eens, dat het zedelijke doel van den oorspronkelijken Schrijver zou geweest zijn, het gevaar van eene toegeeflijke opvoeding en losbandig levensgedrag ter waarschuwing te schetsen. Neen! dergelijke Romans hebben geene zedelijke strekking in 't geheel; en het onmenschelijke, verschrikkelijke, tegen alle gezond verstand aandruischende, dat niet alleen in het originele laatste hoofdstuk, maar in het geheele werk te vinden is, is misschien nog het beste tegenwigt, om den indruk te verzwakken van den geheelen Roman, dien wij oneindig liever onvertaald hadden gelaten. - De Joden dezer Eeuw zullen den Schrijver ook voor zijnen malschen Titel weinig dank weten!
De Uitgever heeft voor eene goede correctie, netten druk en keurig vignet gezorgd, en zal, ondanks onze waarschuwing, helaas! wel een goed debiet hebben aan de menigvuldige Leesgezelschappen en openbare Bibliotheken, voor welke het eene maar al te begeerde lectuur is. Indien wij echter aan ouders eenigen raad schuldig mogten wezen, zou het die zijn, van het werk niet op den schoorsteenmantel in de huiskamer ter inzage van hunne aankomelingen te laten liggen.

In de jongste Boekzaal vinden wij eene soort van teregtwijzing van ons Tijdschrift, welke wij mits dezen de vrijheid nemen, op de Redactie van den Frieschen Volksalmanak over te dragen, als op wier gezag wij een door ons overgenomen gedichtje van wijlen Prof. borger onuitgegeven noemden, hetwelk de Boekzaal ons nu verkondigt, dat reeds bij haar is te lezen geweest.





{==185==} {>>pagina-aanduiding<<}

Boekbeschouwing.

Twaalf Leerredenen van matthijs siegenbeek. Te Haarlem, bij de Erven F. Bohn. 1835. In gr. 8vo. XVI en 332 bl. f 3-:

De achtingwaardige Hoogleeraar siegenbeek is door zijnen vroeger uitgegeven kanselarbeid, zoo wel als door zijne andere letterkundige verdiensten, te zeer en te gunstig bekend, dan dat wij dezen nieuwen uitvoerig zouden behoeven te kenschetsen en in deszelfs lof uit te weiden; maar wij zullen ons met eene korte aankondiging kunnen vergenoegen, ons verzekerd houdende, dat de genen, die 's Mans vorige Leerredenen bezitten, zich ook deze gaarne zullen aanschaffen en met welgevallen lezen.
De bundel wordt voorafgegaan door eene Opdragt (in plaats van Voorberigt) aan siegenbeek's oudsten Vriend, a. de vries, Predikant bij de Doopsgezinden te Haarlem, en gevolgd door eene Aanspraak en een Gebed, bij de inzegening van het huwelijk van zijnen Zoon, Mr. d. tieboel siegenbeek en e. van heukelom, op den 7 Nov. 1833. In beide stukken herkent men, hoewel in verschillende opzigten, denzelfden hartelijken en Christelijken Vriend zijner geliefde betrekkingen, die zijn gevoel voor dezelve met de grootste welwillendheid aan den dag legt; gelijk dit ook blijkt uit hetgene, dat hij in het eerste omtrent zijnen overleden Vriend, den Hoogleeraar kemper, mededeelt.
Men ontvangt in dezen bundel (wat vreemd is) meer Leerredenen, dan de titel en de lijst beloven, namelijk ten getale van dertien. Zij zijn de volgende: I. Over den gelukkigen toestand der aarde, wanneer het Christendom daarop algemeen beleden en beleefd zal worden. Openb. XXI:1-4. II. Gods bestuur over de natuurlijke en zedelijke wereld. Ps. XCVII. III. Chris-
{==186==} {>>pagina-aanduiding<<}
telijke heilbede van een' Leeraar aan zijne Gemeente, bij de nederlegging der gewone predikdienst en den aanvang van het nieuwe jaar. I thess. V:23-25. IV. Overbrenging der schildering van den Vredevorst door jesaia op onzen Heer jezus christus. Jes. XI:1-9. V, VI, VII. Drie Leerredenen over de geschiedenis der Sunamitische vrouw. 2 kon. IV:8-37. VIII. Aanhoudende en loffelijke werkzaamheid, de voornaamste pligt van den Christen. Joan. IX:4. (niet XI:4, zoo als hier overal staat.) IX. Regelmaat bij het onderzoek der godsdienstige waarheden, en ter besturing van ons Christelijk gedrag. Deut. XXIX:29. X. Melchizedek, als voorbeeld van een' Christelijk' Huisvader. Hebr. VII:1a. (XI. op de lijst niet vermeld. Niéuwejaars-leerrede. Luc. XXII:35m. XI. (XII.) Over de dwaasheid en verkeerdheid der bewerkers van eigen leed. Esth. V:13. XII. (XIII.) Danken Bededags-preek. Mich. V:1-8. - Men vindt in allen dezelfde welbekende, nette, bedaarde, doorgaans als eene effene beek zachtkens heenvloeijende welsprekendheid van
den Heer siegenbeek, maar ook dezelfde ernstige en liefderijke zucht, om, met het oog op de behoeften des tegenwoordigen tijds, het geloof aan de heiligende en vertroostende hoofdwaarheden des Goddelijken Christendoms, en de werkzame beoefening van deszelfs reine Zedeleer, in alle standen en omstandigheden, te bevorderen; een nieuw en aangenaam bewijs tevens, dat de verlichtste en bekwaamste Hoogleeraars en Leeraars van alle Protestantsche Kerkgenootschappen, in ons Vaderland, (*) in de groote hoofdzaken en eenen

{==187==} {>>pagina-aanduiding<<}
echt Christelijken geest overeenstemmen, en dat er dus geen reden tot meerdere afscheuring, maar wel tot naauwere aansluiting bestaat, om de waarheid te betrachten in liefde.
Elke van deze Leerredenen naauwkeurig te ontleden en te beoordeelen, acht Rec. om bovengemelde reden volstrekt onnoodig; bij drie van dezelve, namelijk die over de geschiedenis der Sunamitische vrouw, welke hij onder de voortreffelijkste van dezen bundel rekent, wil hij dan toch een oogenblik stilstaan. - In de eerste stelt siegenbeek, na opheldering van het verhaal, 2 kon. IV:8-17, die vrouw voor, als een voorbeeld van godsdienstigheid en daaruit gesprotene blijmoedige tevredenheid met haar lot, ook bij het gemis van een der dierbaarste voorregten; en wel zoo, dat hij dienvolgens aantoont, dat echte godsdienstigheid vooreerst de vruchtbaarste bronnen der onvergenoegdheid toestopt, en ten andere de ware vergenoegdheid regtstreeks en ten krachtigste bevordert; welk een en ander in eenige bijzonderheden gepast ontwikkeld wordt, en één schoon geheel uitmaakt. - In de tweede wordt die vrouw uit het wèl voorgestelde verhaal, volgens vs. 18-30, aangeprezen, als een voorbeeld van stille godsdienstige grootheid van ziel onder den grievendsten tegenspoed, en hierdoor de Christen opgewekt, om haar voorbeeld te volgen, en onder allerlei bedroevende rampen vooral in de Godsdienst van jezus den waren troost te zoeken. Ook deze is zeer gepast uitgewerkt; ofschoon het practische gedeelte misschien nog meer eenheid kon hebben, indien het zich, overeenkomstig het geval in den tekst, meer bepaald hadde bij de noodige zielsgesteldheid onder het verlies van een eerst hoog dierbaar geworden voorregt. - De tekst der laatste van deze drie Leerredenen heeft oppervlakkig minder stof voor het toepasselijke; en dit verwijdert zich dan ook in deze verder, dan in de vorige, van het onderwerp: siegenbeek vult het echter gepast aan door opmerkingen over de meerderheid van jezus boven eliza bij het doen van

{==188==} {>>pagina-aanduiding<<}
zulk een wonderwerk, en over de meerderheid der troostgronden van het Evangelie bij zoodanige verliezen, bijzonder ook door de hoop des wederziens, als eene vrucht van hetzelve; welk een en ander tot eene ernstige aanprijzing dient, om het te waarderen en te behartigen.
Voor het overige zou Rec. op de behandeling van sommige onderwerpen nog wel eenige bedenking te opperen, of eenige vraag te doen hebben; maar zij zijn welligt niet van dat aanbelang, om er lang bij stil te staan, en elk heeft zijne wijze van zien en zijn oogpunt van beschouwen. - In de eerste Leerrede b.v. vindt hij, na verklaring van den tekst, betoogd, dat het Christendom tegen de drie hoofdbronnen der menschelijke rampen, verkeerdheden van onszelve, die van anderen, en meer onmiddellijke bestellingen der Voorzienigheid, in zijne drie bestanddeelen, geloof, liefde en hoop, even zoo vele geneesmiddelen aanbiedt. Op zichzelf is dit betoog zeer goed en nuttig; maar het is, meent Rec., een geheel ander thema, dan de titel belooft, doch hetwelk een zeer moeijelijk onderwerp is, niet alleen zeer speculatief, maar ook grootendeels afhangende van de wijze, waarop men zich die algemeenheid van het beleden en beleefd worden des Christendoms op aarde voorstelt. - Dat de Prediker, in de negende Leerrede, den moeijelijken tekst, 5 B. van mozes, XXIX:29, in een' ruimer' en algemeener' zin, dan dezelve daar in den zamenhang waarschijnlijk heeft, tot Christelijk nut aanwendt, wil Rec. hier niet onbepaald afkeuren; maar vergelijkt hij den titel met de Leerrede zelve, dan schijnt hem het thema niet juist uitgedrukt, want dan is het eigenlijk hetgene, dat er in de Goddelijke Openbaring verborgen blijft; maar hoe kan het verborgen blijvende gezegd worden de regelmaat van onderzoek en wandel te zijn? Voor het overige vinden wij hier veel gezegd, dat zeer behartigenswaardig is en dit stuk tot eene nuttige Leerrede maakt: alleen zouden wij op de redenering, bl. 219, 220, die er uit het meerdere practische nut, ten voordeele van deze of gene wijze van voorstelling eeniger

{==189==} {>>pagina-aanduiding<<}
historische geloofswaarheid, afgeleid wordt, als op een argumentum ab utili, hoe dikwijls ook door anderen met een goed oogmerk gebruikt, niet onbepaald durven bouwen. - Ten aanzien der tiende Leerrede zou Rec. wel in bedenking willen geven, of de overbrenging van melchizedek's voorbeeld, als Koning en Priester, (gelijk hij eerst geschetst wordt) op een' Christelijk' huisvader niet wat al te ver gezocht en gedrongen is: maar over het aanvoeren van vaderlandsche voorbeelden van zulke huisvaders behoeft de Prediker, naar Recs. oordeel, die zelfverdediging niet, welke hij, in de Opdragt aan zijnen Vriend, met zoo veel zorgvuldigheid en bescheidenheid geeft: bij wijze en spaarzame aanwending, zou er van voorbeelden uit de dusgenoemde ongewijde Geschiedenis door Kanselredenaars welligt nog meer partij te trekken zijn, dan er doorgaans gedaan wordt.
Het gezegde moge genoeg zijn, om Recs. belangstelling in deze Leerredenen te bewijzen, den geëerden Schrijver daarvoor dank te betuigen, en dezelve ook als nuttige godsdienstige lectuur aan te prijzen.






Tweetal Leerredenen ter gelegenheid der Gedachtenisviering van het eerste Eeuwgetijde der Doopsgezinde Kweekschool, den 6 December 1835 uitgesproken door A
{== afbeelding 	==} {>>afbeelding<<}
    
. Doijer en J. Boeke, Leeraren bij de Vereenigde Doopsgezinde Gemeente te Amsterdam. Te Amsterdam, bij J. Müller en Co. 1836. In gr. 8vo. VIII en 56 Bl. f :-80.

Het honderdjarig bestaan van de Kweekschool der Doopsgezinden, ter opleiding van bekwame Leeraren, was eene gebeurtenis van te veel gewigts, om niet dankbaar herdacht te worden door al de Gemeenten van die geloofsbelijdenis, welke aan dezelve ondersteuning, kennis, bloei en welvaart te danken hebben, en trof juist te zamen met het derde Eeuwgetijde van menno's uit-
{==190==} {>>pagina-aanduiding<<}
gang uit de Roomsche Kerk en het bijkans vijfentwintigjarig bestaan van die School, als Seminarium der geheele Doopsgezinde Societeit. Bestuurderen van dezelve kwamen op het voor die Gemeente, welke op eenvoud en nederigheid nog altijd boven andere schijnt prijs te stellen, hoogstgelukkige en volkomen gepaste denkbeeld, om de viering dier gewigtige gebeurtenis niet als een Akademisch Feest te behandelen, maar, de inrigting ter vorming van Evangeliedienaren op den voorgrond stellende, dezelve te maken tot eene godsdienstige en Gemeentelijke Feestviering, waaraan door al de afzonderlijke Gemeenten op den 6 December des afgeloopen jaars voldaan werd, en ook het tweetal Leerredenen, dat wij aankondigen, zijn bestaan te danken heeft.
Na eene korte inleiding, werd het geschiedkundige gedeelte door den oudsten der Leeraren behandeld, naar aanleiding van 2 Timoth. II:2, waaruit hij betoogde: 1. dat de behoefte van het Leeraarsambt in de Christelijke Kerk van de vroegste tijden af is erkend; 2. op welk eene wijze aan die behoefte te allen tijde is voldaan; 3. hoe de Doopsgezinden in ons Vaderland in die behoefte hebben voorzien; sluitende 4. met opwekkingen en wenschen ter gelegenheid dienende. Het geheele vrij uitvoerige stuk draagt blijken van bedaarde degelijkheid en ernst, die den waardigen man tot eere verstrekt. Bij het eigenaardig drooge eener historische behandeling, vonden wij, in weerwij van den zuiveren stijl, er echter niet dien gloed en die verheffing, niet dat toepasselijke voor leven en wandel in, dat wij vóór alles in elke Leerrede als vereischte vorderen, waardoor wij deze Redevoering in gemoede niet anders dan eene Kerkelijke Feestrede kunnen noemen, die het verstand bevredigt, maar waarbij het hart alleen door het gebed wordt opgewekt; welk gebed wij om die reden wel gewenscht hadden hier aan te treffen.
Hoe verschillend zijn de gaven verdeeld! dachten wij na de lezing van het tweede stuk, hetwelk, na eene doeltreffende voorafspraak, 2 Timoth. I:3a., 5-7 tot tekst heeft, en, na eene keurige kritische toelichting, zich

{==191==} {>>pagina-aanduiding<<}
in drie deelen splitst: 1. dat de Doopsgezinden voor het behoud van het Christelijk geloof hunner voorvaderen God kunnen en moeten danken; 2. opwekking, om de voorregten, in en met dat geloof verkregen, te waarderen en te handhaven, en 3. nadere opwekking en aandrang, door heenwijzing op den aard en de strekking van den geest, met dat geloof verbonden. Nooit vond wel de spreuk, dat Leerredenen gehoord en niet gelezen moeten worden, bij ons krachtiger wederspraak, dan door de lectuur van dit stuk, dat in fiksche en voorzigtige behandeling uitmunt, stout gesteld is, waar het pas geeft, en, in den warmsten toon volgehouden, tot stichting, opwekking en vermaning van den Christelijken toehoorder onmisbaar moet bijdragen. De ruimte verbiedt ons, zulks door aanhalingen te staven; liever geven wij een gedeelte van het slot der voortreffelijke Leerrede: ‘Doch ook in het ijveren voor de waarheid, en het voorstaan onzer overtuiging, besture ons die wijze en zachte gematigdheid, die de vrucht en de gezellin der ware liefde is, en de werking van Gods Geest kenmerkt. Die gematigdheid (waarom zouden wij de waarheid ontveinzen?) kenmerkte niet evenzeer, noch altijd, onze Voorvaderen; getuigen de droevige oneenigheden en scheuringen, welke hunne anders zoo schoone geschiedenis droevig ontsieren. Dat zij dan hierin niet tot navolging, maar tot ernstige waarschuwing ons strekken! Daartoe mag ik ook met groot vertrouwen U vermanen; want, Gode zij dank! de dwaling der Vaderen was het nageslacht ten waarschuwend baken, dat het gevaar hun deed ontwijken. Gode zij dank! alle breuken, door een' driftigen en onberaden ijver veroorzaakt, zijn in den loop der tijden, door voorzigtige wijsheid en liefderijke toegevendheid en verdraagzaamheid, geheeld geworden; de partijnamen zijn verdwenen, of hebben hunne beteekenis verloren, en de Nederlandsche Doopsgezinden staan daar, in den schoonen bloei van inwendigen vrede, aan elkander verbonden, niet door uitwendige banden, maar
door eenheid des geestes, in broe-
{==192==} {>>pagina-aanduiding<<}
derlijke liefde. Blijven wij dan dien geest der kracht, maar ook der liefde en der gematigdheid, bewaren, zoeken en aankweeken, Br. en Z.! Dat de treurige uitwerkselen, die wij elders ontwaren van eenen ijver zonder verstand en zonder liefde, ons mede dringend daartoe aansporen; want, bloeit en werkt die geest in ons en onze broederen, dan moge het afzonderlijk bestaan van ons Genootschap, naar het welbehagen Gods, korter of langer zijn van duur: het zal dan, zoolang het bestaat, krachtig medewerken tot uitbreiding van het Rijk en tot verheerlijking van den Naam desgenen, die der zondige wereld van God gegeven is tot wijsheid, regtvaardigheid, heiligmaking en verlossing. Amen!’
Kon de geachte Schrijver van zich verkrijgen, zijnen anders voortreffelijken stijl van eene overmaat van werkwoorden en participia te zuiveren, en de zinsneden te verkorten, dan zou dezelve, onzes inziens, in gloed en kernachtigheid nog winnen.




Het Doopsgezind Kerkgenootschap, gekenmerkt door het streven naar Christelijke vrijheid. Gelegenheidsrede, uitgesproken te Rotterdam, den 6 Dec. 1835, door A.J. van Pesch, Leeraar der Doopsgezinden aldaar. Te Rotterdam, bij C. Dijserinck Cupérus. 1836. In gr. 8vo. IV, 32 bl. f :-40.

Om de gelijkheid van het onderwerp laat Recensent deze preek op de twee bovenstaande volgen. Het Voorberigt geeft reden van de uitgave. Dit welgesleld woord getuigt evenzeer van bescheidene vrijmoedigheid, als van Christelijke verdraagzaamheid. Naar aanleiding, niet naar inhoud, van Galaten V:1, bepaalt de Eerw. van pesch, I. wat wij door Christelijke vrijheid te verstaan hebben; hij wijst II. aan, hoe het Doopsgezinde Kerkgenootschap zich kenmerkt door het streven naar deze Christelijke vrijheid, en wekt III. op, om den geest, welke die Gemeenschap kenschetst, te handhaven. Deze loop van gedachten mag op zichzelf allezins geleidelijk genoemd

{==193==} {>>pagina-aanduiding<<}
worden, en wij hebben er niets op aan te merken. Minder bevalt ons de ontwikkeling, vooral van het eerste deel, waarin de aanwijzing, ontvouwing en voorstelling van de vrijheid, die in den tekst door paulus bedoeld wordt, ontbreekt. Wij ontvangen, in plaats daarvan, een betoog over ‘vrijheid van wil, ook wel (zegt van pesch) zedelijke vrijheid genoemd,’ (!) en eene beschrijving van Christelijke vrijheid, die echter meer het negatieve, dan het positieve omvat. Dit gebrek is, naar ons oordeel, daaraan toe te schrijven, dat men hier alle tekstverklaring mist, waardoor de gelegenheid afgesneden is, om in den diepen zin van den tekst behoorlijk in te dringen. In het tweede deel, dat zeer veel goeds bevat, en bewijst, dat van pesch zijne Kerkgemeente kent, heeft hij, naar ons inzien, zich al te zeer laten vervoeren door de zucht, om het denkbeeld van vrijheid vast te houden en overal te doen uitkomen. Die vrijheid vertoont zich, volgens den Schrijver, 1) in het onderling verband der Gemeenten, 2) in de Voorgangers in leer en wandel, 3) in de afzonderlijke Leden, en 4) in de Aankomelingen bij het Genootschap. Het derde deel heeft ons het meest voldaan. Hetzelve strekt, om de Gemeente op te wekken, de belangstelling in haar Kerkgenootschap bij voortduring te openbaren, en de vrijheid binnen de grenzen, door jezus aangewezen, te beperken. Het geheele stuk is met keurigheid en warmte gesteld. Tot eene proef van geest en stijl, kiezen wij eene plaats uit de inleiding en het slot van de preek:
‘Meent niet, dat ik in eene vergelijking der verschillende Kerkgenootschappen wensch te treden. Al scheen het ons ontegenzeggelijk waar, dat de Christelijke vrijheid zich in ons midden op de volkomenste wijze heeft ontwikkeld, ook dan behoorden wij te bedenken, dat het onze overtuiging is. Ik zoude bovendien vreezen, een partijdig oordeel te vellen over andere eerwaardige Inrigtingen. En wat mij hier van het grootste gewigt schijnt, is de waarheid, dat elk Christelijk Ge-
{==194==} {>>pagina-aanduiding<<}
nootschap nimmer door de gebreken van gelijksoortige Instellingen, maar door voortreffelijkheid van eigene werking moet uitmunten. Het kan iemand wel tot eer gerekend worden, wanneer hij deonvolkomenheid, die anderen aankleeft, weet te vermijden; maar bezit hij inderdaad waarde, dan is geene vergelijking met meer of minder gebrekkigen noodzakelijk, om de uitnemendheid zijner hoedanigheden aan het licht te brengen. Op dezelfde wijze is het met onze Kerkgemeenschap gelegen. Verdient zij onze belangstelling, dan mag het haar aan geene eigene waarde ontbreken. Doch moet deze haar toegeschreven worden, en mag men beweren, dat zij aan het oogmerk van den gezegenden Verlosser beantwoordt, dan zal zij met regt onze volledige vreugde uitmaken. Het is daarom, dat ik zelfs niet gewagen zal van de gevoelens, in andere Afdeelingen van jezus' Kerk op aarde gekoesterd. Het moet ons genoeg zijn, dat in ons midden de vrijheid van christus gevonden wordt. Willen wij daarenboven het oog naar elders rigten, zoo moet dit geschieden met het doel, om ons te verheugen, dat onder de met ons verbroederde Christenbelijders zoo velen, schoon op hunne wijze, naar de vrijheid trachten, waartoe allen door jezus christus geroepen zijn.’ Bl. 7 en 8. - ‘Men heeft in den laatsten tijd op bitteren toon durven vragen, of de Doop der Bejaarden, en derhalve geheel het Doopsgezind Kerkgenootschap, als hetwelk voor een groot deel
door dien Doop vertegenwoordigd wordt, zoo veel voortreffelijker Christenen te voorschijn brengt?.... Indien op deze vraag een ontkennend antwoord volgt, zoo is er eene zware beschuldiging ingebragt tegen u, Doopsgezinden! Aan uwe Vaderen kon dergelijk een gezegde niet voorgeworpen worden. Het woord in hunnen mond was waarheid, en hun wandel was onberispelijk, ten minste voor de menschen, en, gelijk wij hopen, ook voor God. Daarom waren zij boven anderen geacht wegens hunne vroomheid, en genoten alom een onbeperkt vertrouwen. Op hen moet ik u wijzen in deze ure; op hen, die, ter behoudenis der

{==195==} {>>pagina-aanduiding<<}
godsvrucht, zich banden konden aanleggen, die hun in alle andere betrekkingen hatelijk waren. Volgt hen na, en maakt geen misbruik van de u verleende zegeningen, opdat om uwenwille geene smaadredenen worden uitgesproken tegen het Genootschap, hetwelk gij liefhebt!’ Bl. 30 en 31.




Het Leven van Jezus. Een Nederlandsch Handschrift uit de dertiende Eeuw. Met taalkundige Aanteekeningen, voor het eerst, uitgegeven door G.J. Meijer, Hoogleeraar te Groningen. Te Groningen, bij J. Oomkens. 1835. In gr. 8vo. XXIV, 431 bl. f 4-80.

Het Handschrift van bovenstaand werk, afkomstig uit de oude Abdij van Sint Truijen, en ontwijfelbaar een opstel uit de dertiende eeuw, werd den Hoogleeraar meijer, ten jare 1828, toen hij nog aan de Hoogeschool te Leuven onderwijs gaf, overhandigd Het werk is, behalve eene voorafgaande Inleiding des Schrijvers, in korte Kapittelen verdeeld, en loopt tot bl. 246. Dan volgt de inhoudsopgaaf tot bl. 271. Daarna vindt men de Aanteekeningen des Uitgevers, waarin, van de Inleiding af en voorts alle Kapittelen door, naar volgorde dier Hoofdstukken, de minst verstaanbare uitdrukkingen worden opgehelderd; terwijl een Register van woorden en spreekwijzen, van bl. 399 tot het einde des boeks, naar alphabetische orde, de verouderde woorden en spreekwijzen aanduidt en verklaart, met verwijzing naar de plaatsen in het werk, waar zij voorkomen. Zeer veel vlijt, oordeel en kunde heeft de Hoogleeraar aan zijnen arbeid besteed. Gaarne willen wij erkennen, dat hier en daar, gelijk in den Kunst- en Letterbode wordt aangetoond, iets nog beter kon zijn toegelicht, en dat b.v. overhoer blijkbaar overspel, kefsdom daarentegen ontucht in het algemeen bij onzen Schrijver beteekent, schoon Prof. meijer doorgaans het tegenovergestelde zegt; maar wij

{==196==} {>>pagina-aanduiding<<}
stemmen denzelfden kundigen beoordeelaar in dat geachte blad ook toe, dat over het geheel de hooggeleerde Uitgever zijne taak voortreffelijk volbragt, en onze Taalkunde zoo wel, als de Geschiedenis der Godgeleerde wetenschappen, ja zelfs die van den gang der beschaving en verlichting in deze streken, met een' wezenlijken schat, door de mededeeling van dit Handschrift, verrijkt heeft. In de boekerijen van Godsdienstleeraars is dit werk dus gansch niet overtollig, en in die van beoefenaars der Nederlandsche Taal- en Letterkunde mag het niet ontbreken.




Bijdrage tot de ontleedkundige Ziektekennis van F.S. Alexander, Med. Doct. en Professor, Eersten Officier van Gezondheid bij het groot. Rijks-Hospitaal voor het Onderwijs, te Utrecht. Te Gorinchem, bij J. Noorduyn. 1835. In gr. 8vo. 38 bl.

In dit kleine werkje vindt men negen onderscheidene lijkopeningen, welke tot verschillende belangrijke gevallen behooren. De voorafgaande historiae morbi zijn veelal kort, omdat de lijders niet van den beginne af door den Heer alexander verpleegd werden. Gelijke gevallen, door vroegere Schrijvers vermeld, worden met beknoptheid aangehaald; en deze bijdragen zullen ongetwijfeld door de Geneeskundigen met dankbaarheid aangenomen worden. Het is echter veelligt jammer, dat zij niet in een Geneeskundig Tijdschrift geplaatst zijn, gelijk vroegere waarnemingen van den Schrijver in de, zoo het schijnt, thans geheel gestaakt zijnde Geneeskundige Bijdragen. Dergelijke kleine stukjes toch gaan in 't vervolg van tijd langzamerhand verloren en worden alzoo vergeten.
De drie eerste waarnemingen hebben betrekking op krankzinnigen. Alexander vond bij allen eene ongewone vasthechting der pia mater aan de oppervlakte der hersenen; iets, hetgeen hij ook in het lijk eens krankzinnigen had opgemerkt, waarvan de opening beschreven is in de bovengemelde Geneeskundige Bijdragen. De

{==197==} {>>pagina-aanduiding<<}
vierde waarneming toonde, bij eenen aan longongesteldheid overledenen man, eene met de ziekte wel in geen verband staande afwijking, die in het gemis van de regter nier met de bijnier en den pisleider van die zijde bestond, waarbij de linker nier grooter was dan gewoonlijk. De vijfde waarneming betreft eene verouderde leverontsteking, met beslotene verettering in de zelfstandigheid der lever; eene ziekte, die in Nieuw-Guinee (hetwelk hier zekerlijk onder den naam van Guinee bedoeld wordt) reeds schijnt begonnen te zijn. (Het jaar, waarin de zieke in behandeling te Utrecht kwam, staat niet vermeld, en het is dus slechts bij gissing, dat men het tijdsverloop tusschen de ongesteldheid in September 1828 en het overlijden te Utrecht in Augustus op 11 maanden kan bepalen.) De zesde waarneming betreft een' grooten etterzak in de linker kwab der lever; de zevende eene vergrooting van milt en lever, als waarschijnlijk hebbende bijgedragen tot den doodelijken uitgang eener longontsteking (de milt woog in dit lijk twee Nederl. ponden en drie oncen). De achtste toonde in de ophooping van vet in de borst- en buikholte de waarschijnlijke oorzaak van eenen onverwachten en spoedigen dood De negende, eindelijk, betreft eenen uit de darmbuis in de buikholte geraakten worm, (Ascaris lumbricoides) die nog voor een klein gedeelte uit de opening van het jejunium hing, waarin hij volkomen paste. Het moet worden opgemerkt, dat daar ter plaatse het slijmvlies in een' grooteren omtrek vernietigd was, en dat er ook bij het coecum eene darmverzwering werd waargenomen. De geachte Schrijver schijnt geneigd, de doorboring der darmbuis aan den worm toe te schrijven, waarover veelligt sommigen anders zullen denken.




Allereerste Beginselen der Scheikunde. Eene Handleiding voor allen, die eene oppervlakkige kennis dezer wetenschap wenschen te verkrijgen. Door B. Meylink, Phil. nat. Doctor, Apotheker en Chemist te

{==198==} {>>pagina-aanduiding<<}
Deventer. Iste Stuk. Te Deventer, bij A.J. van den Sigtenhorst. 1835. In kl. 8vo. 170 bl. f :-60.

Wanneer men den bloei eener wetenschap in ons vaderland moet afmeten naar het aantal der daarover uitgegevene vertaalde en oorspronkelijke Handboeken van grooteren en kleineren omvang, dan bloeit thans hier te lande geene meer en algemeener, dan de Scheikunde. Verbazend is het aantal van werken over dit deel der natuurkundige wetenschappen, welke in de laatste twaalf jaren bij ons het licht zagen. Als een vademecum voor hen, die met eene oppervlakkige kennis tevreden zijn, geeft Dr. meylink dit werkje bij den grooten hoop toe. Dit stukje staat door een tweede gevolgd te worden, en daarmede zal het werk, blijkens het Voorberigt, voltooid zijn. Wij verwachten echter, dat het dan eenigzins lijviger zal zijn dan het eerste, hetwelk slechts een klein gedeelte van het chemische leerstelsel bevat. Het is in veertien Lessen verdeeld, waarvan deze de opschriften zijn: I. Inleiding; II. over de natuurkundige eigenschappen der ligchamen; III. over de benamingen in de Scheikunde, of de scheikundige nomenclatuur; IV. over de scheikundige verwantschap; V. wetten, volgens welke de ligchamen zich onderling verbinden - Aequivalenten - Atomistische theorie; VI. over de scheikundige bewerkingen; VII. over de herkenmiddelen; VIII. over de warmtestof; IX. over de lichtstof; X. over de electrieke stof, galvanische stof en magnetische stof; XI. over de dampkringslucht, de zuurstof en de stikstof; XII. over de verbranding en de ademhaling; XIII. over de waterstof; XIV. over het water. Achter elke les zijn korte vragen gevoegd, welke de hoofdzaken in het geheugen terugroepen en tot oefening van den leerling kunnen dienen.
Een oordeel over het geheel kan eerst na voltooijing van het werkje geveld worden. Over het geheel bevat het veel bruikbaars, hoezeer er op enkele zaken aanmerkingen te maken zijn. Het is zeker eene vergissing, wanneer wij op bl. 30 Cinnaber zwavel-tweede-kwikoxyde zien

{==199==} {>>pagina-aanduiding<<}
noemen. Dat er, zoo lang de levenskracht bestaat, nimmer eene scheikundige verwantschap plaats kan hebben, bl. 36, is een te algemeen gezegde. De beroemde natuurkundige euler wordt op bl. 102 tweemalen uiler genoemd, zoodat wij hier bijkans aan geene drukfout kunnen denken. Ook zijn de bepalingen, in dit boekje voorkomende, veelal gebrekkig. Van de galvanische stof spreekt de Schrijver bl. 119 zoo, dat de lezer nu niet weet, of zij van electriciteit al dan niet onderscheiden is. Hetgeen over de warmte bij de verbranding gezegd wordt, is geheel onvoldoende; ook kan men de zon, als men haar niet als een vuurbol beschouwt, toch niet wel voor eene bewoonbare planeet aanzien (bl. 91). Nog andere zaken, die wij bij het doorlezen opmerkten, zouden wij kunnen vermelden, zoo wij niet verzuimd hadden dezelve op te teekenen.

Het Boek der Zoogdieren. Klasse Mammalia (Dieren, die hunne jongen zogen). Met Afbeeldingen. Te Amsterdam, bij Gebr. Diederichs. 1835. In kl. 8vo. 210 bl. f 1-40.

Dit boekje is voor kinderen geschreven, en bevat vele verhalen over de daarin vermelde Zoogdieren. De houtsneeplaten zijn middelmatig; sommige figuren zijn geheel onbruikbaar, zoo als die van den luiaard. Bij de beschrijving der magen van de herkaauwende dieren hadden wij de gebruikelijke Nederduitsche namen verwacht, en eene meerdere uitvoerigheid werd hier tot duidelijkheid wel vereischt. Over het geheel zal de jeugd dit boekje lezen, zonder er denkelijk veel blijvend nut van te trekken; maar tot vermakelijke uitspanning, en om al spelende ten minste met de namen der Zoogdieren bekend te worden, kan het worden aanbevolen. Het Voorberigt meldt ons, dat het vertaald is, zonder op te geven, uit welke taal; de inhoud intusschen doet ons den Engelschen oorsprong van het boekje kennen. Weldra zal het gevolgd

{==200==} {>>pagina-aanduiding<<}
worden door dergelijke werkjes over de Vogelen, Visschen en Insekten, die, blijkens een achteraan geplaatst berigt, bij de Uitgevers ter perse zijn.




Etat de la Civilisation morale et religieuse des Grecs dans les siècles heroïques, par p. van limburg brouwer. Tome II.

(Vervolg en slot van bl. 159.)

De oude Goden, althans vele der Titans, de Centimanen, Cyklopen, Schikgodinnen, Furïën, scylla, pan enz., waren doorgaans afzigtig. Zou het ongerijmd zijn te onderstellen, dat hiermede de wanorde van den Chaos, die onder de jongere Goden met eene schoone wereld (κόσμος) werd afgewisseld, bedoeld wordt? Maar, hoezeer die Goden zelve doorgaans Modellen van schoonheid aan de schilders en beeldhouwers opleverden, beantwoordden hunne zedelijke hoedanigheden daaraan in geenen deele. Men kent de wijze, hoe jupiter door het verdringen van zijnen vader aan het hemelgebied kwam. Men kent ook de buitensporigheden van dezen jupiter, die echter, in een ander opzigt, weder het Model van een' Griekschen Koning was. Maar sterkte was toch het voornaamste, waardoor hij boven de andere Goden uitmuntte. Dat alle Volken zulk eenen Oppergod hebben, zou dit niet een zwak overblijfsel der aloude overlevering zijn? Maar de zedelijke natuur van dien Oppergod maakt het schadelijke der Afgoderij uit. Het komt ons voor, dat de overeenkomst met den Egyptischen ammon (die daarom ook immers dikwerf jupiter ammon genoemd werd) onmiskenbaar is. Het Orakel van Dodona wordt door brouwer hiertegen aangevoerd; maar was dit Orakel zelve, volgens herodotus, niet Egyptisch? Het is onzen Schrijver dan ook ten slotte niet mogelijk, alle overeenkomst dezer twee Goden, ammon en jupiter, teloochenen.

{==201==} {>>pagina-aanduiding<<}
De andere Goden en Godinnen waren even min voortreffelijke zedelijke naturen als hun Gemaal en Vader. Juno was alles behalve beminnelijk: wraakzucht was haar hoofdkarakter. Zelfs onder de betere en menschlievende Godheden was apollo gansch niet vrij van vreeselijke en verwoestende drift. Zijne zuster diana was kuisch, maar onverbiddelijk en onverzoenlijk, gelijk menige oude Maagd onder de menschen. Mercurius was een doortrapte, listige, diefachtige guit, maar daarom ook inschikkelijk voor de gebreken van anderen, en tevens vlug en schrander; in 't kort, een volmaakte knecht op het tooneel, dien hij dan ook bij amphitryo's gade heerlijk wist voor te stellen. Onze Schrijver, die apollo als het beeld van een' ouden Griekschen wijze beschouwt, ziet in mercurius het Model van een welopgevoeden en volkomenen Griek (un jeune Grec bien élevé et accompli en tout point). Veel eer voor de Grieken! Venus, - nu ja! wie kent venus niet? Mars was een volkomen woestaard, een bloeddorstig krijgsman, die daarom ook door de Goden als een helsche Geest gehaat en door de menschen weinig geëerd werd; en wij zijn het met den Schrijver eens, dat deze verachting van den Oorlogsgod een bewijs is voor het zachtaardige en gevoelige karakter der Grieken, daar zij den oorlog als kunst, als middel ter verdediging, onder het zinnebeeld van minerva, vereerden. Deze laatste, benevens ceres, vesta en vulcanus, behoorden tot de geheel weldadige Goden. Wij begrijpen niet, waarom de Schrijver ceres niet uit Egypte wil afleiden. Schoon de Oudheid toch vrij algemeen den oorsprong van de
dienst dier Godin uit Egypte vermeldt, en ook hij zulks in zekere mate erkennen moet, zoo wil hij echter de regtstreeksche komst derzelve uit Egypte niet erkennen, maar dezelve door de Pheniciërs laten invoeren. Omtrent vulcanus denkt de Schrijver, dat zijne dienst die van den ouden schenker des vuurs en weldoener des menschdoms, die daarvoor ten

{==202==} {>>pagina-aanduiding<<}
Hove van jupiter in ongenade vervallen was, van prometheus, had vervangen. Hij houdt hem dus voor den Geest des Vuurs; maar, terwijl hij op bl. 301 diodorus berispt, omdat hij vulcanus in een' mensch verandert, spreekt hij op bl. 306 van de supposition absurde, que le chaudronnier d' homère n'était pas un homme, mais le feu. Wat was hij dan? De gemeenschap tusschen den Egyptischen God phtha, die toch overal bij herodotus vulcanus heet, en den Griekschen Vuurgod wordt door brouwer erkend; en, daar de beelden dier Egyptische Godheid misvormd waren, zou vandaar ook de kreupele gang van vulkaan te verklaren zijn. Daarentegen twijfelt hij zeer aan de overeenkomst van minerva met de Egyptische Godin neith, volgens champollion. Maar, schoon wij hierin van den geleerden Schrijver durven verschillen, vinden wij deze twijfeling nog veel redelijker dan het denkbeeld van creuzer, die de minerva der Grieken met de bloeddorstige dourga der Indianen voor eenzelvig houdt (*). Deze laatste vinden wij veeleer in de wreede diana tauria weder, en gelooven, dat deze eerdienst over den Kaukasus en de Krim naar Griekenland is gekomen. Omtrent venus wordt de gewone onderscheiding tusschen de
aardsche en hemelsche venus geenszins erkend, en de dienst der laatste integendeel voor Oostersch zinnelijk, dus althans niet voor beter dan die der eerste, verklaard. Ten aanzien van de bacchus-dienst moeten wij geheel van onzen Schrijverschillen. Het is thans bekend, dat er in Indië een Diwa (God) nischi, naar de stad Nischa of Nischadabara (Nachtstad) genoemd, een der vele namen van schiwa, bestaat. De bespottelijke fabel, dat bacchus uit de dij (mêros) van jupiter tot rijpheid gekomen zou wezen, is eene verbastering van zijne opvoeding op den heiligen berg Merou, en de geheele

{==203==} {>>pagina-aanduiding<<}
dienst der Godheid komt met de luidruchtige en buitensporige schiwa-dienst overeen (*). Men weet, hoe buitensporig de Yogies in de optogten van het Godenbeeld zichzelven kwellen, even als de Menaden op de bergen de grootste buitensporigheden bedreven: de dienst van den Lingam komt met die van den Phallus en de andere schandelijkheden overeen, die de bacchus-dienst in Griekenland lang tegenhielden, en dezelve in Rome ten strengste deden verbieden.
Deze aanmerkingen, die wij op de beschrijving en afleiding der jongere Goden in het onderhavige work meenen te moeten maken, en die grootendeels zamenhangen met het onzes inziens verkeerde denkbeeld des Schrijvers, om de Godsdienstbegrippen der Grieken zoo veel mogelijk van anderen te isoleren, ontnemen niets aan de voortreffelijke voorstelling van derzelver karakter, en den invloed daarvan op de beschaving der Grieken. Dit geschiedt, met insluiting der vergode Helden, (waaronder ook herkules en eenige anderen behooren (†)) van het vijfde tot het achtste Hoofdstuk van dit Deel. Daarop volgt eene schets van de verstandelijke en zedelijke eigenschappen dier Godheden in 't algemeen, en der voorstellingen der Grieken van de Voorzienigheid, die ook uitmuntend genoemd mag worden. Het Noodlot houdt onze Schrijver voor hetzelfde als de Schikgodinnen, die echter niet als geheel onafhankelijk van de Goden konden beschouwd worden. Eene hiertegen strijdige plaats der Odyssée komt hem voor ondergeschoven te zijn. Over de ontdekking der toekomst door de kunst der wigchelaren, en de zorg der Goden voor de handhaving van het regt, wordt vervolgens gehandeld. Dit, zoo wel als de schildering van de verstandelijke en zedelijke eigenschappen der Goden, geschiedt zeer onpartijdig:

{==204==} {>>pagina-aanduiding<<}
men toont daarin zoo wel de kinderachtige en dwaze, als de verhevene voorstellingen aan, die de Grieken zich van hunne Godheden maakten. Somtijds ontdekt men daarin het karakter van groote kinderen; somtijds de kiemen van het schoonheidsgevoel. De zedeloosheid der Goden wordt niet verbloemd, maar de mindere nadeelen, die daaruit voor het volk moesten voortspruiten, aangetoond, doordien men zich deze Goden wel somtijds, maar niet doorgaans, ter navolging voorstelde. Ook gevoelden de Grieken zeer wel, dat hunne Goden zonder die trouweloosheden en ongeregtigheden volmaakter zouden geweest zijn. (Wij kunnen hier niet voorbij eene plaats op te merken, waar de Schrijver eene tegenstelling vindt, die wij er niet in opmerken; bl. 438: Quelle est la nation, où le Dieu du ciel et de la terre ne redevient souvent le Dieu d'abraham, d'isaac et de jacob? Indien de God van Hemel en Aarde het noodig keurde, zich een' tijdlang aan die vrome Aartsvaders en hun kroost in 't bijzonder te openbaren, opdat niet alles op Aarde God werd, buiten Hemzelven, is dan deze neêrbuigende Vader, die met zijne kinderen stamelt, daarom de God van Hemel en Aarde niet meer?) Het doodenrijk was een vreugdelooze toestand in het schimmenrijk, zonder denkbeeld van belooning of straf, dan alleen de laatste voor de meineedigen en groote zondaars, die zich aan de Goden zelve vergrepen hadden. De denkbeelden over dat schimmenrijk en de schimmen worden zeer goed ontwikkeld. Nogtans komt het ons te sterk voor, wanneer de Schrijver in Noot 29 op bl. 488 zegt: Il aurait fallu prouver que les anciens Grecs savaient ce que c'était que l'âme. Zulke grove Materialisten waren de Grieken niet. Hunne
ψύχν, hoezeer dan ook niet zoo zuiver geestelijk opgevat als onze ziel, bevatte toch stellig het denkbeeld van persoonlijke voortduring na den dood beter, dan zulks in de hoogverlichte Natuurphilosophie der tegenwoordige Duitschers plaats heeft, waar hare vereeniging met het Absolute

{==205==} {>>pagina-aanduiding<<}
de vernietiging aller eigene bewustheid en persoonlijkheid insluit.
De twee laatste Hoofdstukken bevatten de denkbeelden der menschen omtrent de Goden, van hunne onvoordeelige en voordeelige, althans onschadelijke zijde beschouwd, en den invloed daarvan op de zedelijkheid. Het hoofddoel van de eerdienst der oude Grieken was het verwerven van gunsten, dankbaarheid voor reeds verkregene weldaden, en het verlangen om den toorn der Godheid af te wenden. Daartoe dienden dan zuiveringen, offers, en zelfs menschenoffers. Op bl. 531 vinden wij eene waarachtige schets van het treurige en hopelooze der Grieksche Godenleer, die hemelsbreed verschilt van het lagchende tafereel, dat schiller ons, in zijne bijna godslasterlijke Götter Griechenlands, daarvan aanbiedt. Maar de menschenoffers waren toch in Griekenland zeldzamer en duurden er korter dan elders; reeds herkules zou die tot in Italië toe hebben afgeschaft. (Naderhand vindt men wel iphigenia's offer; doch dit was eene zeldzaamheid, eene uitzondering, even als dat van jephtha.) Even onzijdig worden in het laatste Hoofdstuk licht en schaduw van de Grieksche Godenleer, in verband met de zedelijkheid, tegen elkander over gesteld. Men verzwijgt geheel de noodlottige gevolgen van het voorbeeld zulker losbandige Godheden niet; maar - de Griek had gelukkig eene andere zedeleer voor menschen, dan voor zijne Goden. De eed werd door de Goden gestaafd; jupiter, themis, nemesis handhaafden het regt; de Furiën straften den moordenaar, vooral den vader- of moedermoorder; onverdraagzaamheid kon geene plaats hebben, en de ligchamelijke volmaaktheid der Goden, zoo als zich de Grieken die voorstelden, had op schilder- en beeldhouwkunst den voordeeligsten invloed.
De Fransche stijl van dit werk is wel niet sierlijk, (iets, hetwelk hier ook minder vereischt werd) maar verstaanbaar en goed. Of echter crainte de l'homme.... pour le pouvoir invisible de la divinité, op bl. 462,

{==206==} {>>pagina-aanduiding<<}
goed zij, durven wij niet beweren. Beter ware het, zouden wij denken: la crainte du pouvoir invisible de la divinité, qui anime l'homme ignorant et superstitieux.
Met dit Deel heeft de Schrijver de Heldeneeuwen ten einde gebragt. Dat wij de voortzetting van dit echt degelijke, zaakrijke werk, waarin de vlijt der oude Hollandsche Geleerden zoo zigtbaar doorstraalt, hartelijk wenschen, zal na het gezegde wel noodeloos zijn te herinneren.




Napoleon, in zijn leven, zijne bedrijven en lotwisselingen, beschouwd als een werktuig in de hand der Goddelijke Voorzienigheid, volgens echte en sommige weinig bekende bronnen zamengesteld door G. Engelberts Gerrits. II Deelen. Te Amsterdam, bij G. Portielje. 1835. In gr. 8vo. 597 bl. f 5-90.

Over napoleon is reeds veel, zeer veel geschreven. Zekerlijk was veel daarvan het gewrocht van vleijerij of haat; doch in lateren tijd, nadat de hartstogten reeds aanmerkelijk waren bekoeld, heeft de beroemde walter scott ons een Leven medegedeeld, hetwelk, onzes inziens, door onpartijdigheid, gelijk door belangwekkende levendigheid, uitmunt. Eene nieuwe levensbeschrijving scheen dus overtollig te zijn. Maar in alle die Levens werd napoleon meer als Regent, krijgsman en veroveraar, dan als mensch voorgesteld. De Heer engelberts gerrits heeft, in zijne naar evenredigheid kortere levensschets, zich meer bepaald tot dit laatste oogpunt. Dus beslaan ook de kindschheid en de jongelingsjaren van zijnen held, gelijk deszelfs leven in zijne ballingschap, hier betrekkelijk meer plaats, dan in de gewone levensbeschrijvingen; terwijl de veldslagen en andere krijgsbedrijven slechts kort vermeld worden, en enoelberts gerrits in alle openbare verrigtingen slechts voornamelijk het oog op napoleon als mensch heeft. Nogtans is het hem, naar ons oordeel, niet gelukt, dit zeer ingewikkelde, raadselachtige karakter menschkundig te ontleden. Weinig ook deelt hij ons mede van 's mans gewoon huiselijk leven, gedurende zijne grootheid. Hij heeft zich voornamelijk tot daadzaken, redenen en gedrukte aanspraken

{==207==} {>>pagina-aanduiding<<}
van napoleon bepaald, en laat meestal den lezer zelf de slotsom opmaken. Het komt ons voor, dat hij het karakter van zijnen held te gunstig beschouwt, doordien hij meer zijne gezegden (die natuurlijk 's mans verrigtingen op de voordeeligste wijze voordoen) dan zijne daden zelve in oogenschouw neemt. Ook laat ons de Schrijver geheel onkundig, welke de echte en weinig bekende bronnen zijn, die hem tot de zamenstelling van dit werk, behalve de algemeen toegankelijke legerberigten, artikelen van dagbladen, en zoogenaamde gedenkschriften van napoleon en zijne vertrouwelingen of ambtenaren, hebben gediend. Dit is een wezenlijk gebrek, en men weet nu niet, of de berigten, wier oorsprong men niet kent, al of niet den toets der waarheid kunnen doorstaan.
Het geheel vervalt in twee, wat den tijd betreft zeer ongelijke, deelen; het eerste de jeugd, opvoeding en de dagen des voorspoeds van den man des noodlots, gelijk napoleon zich zoo gaarne liet noemen; het andere zijnen tegenspoed, te beginnen met den veldtogt naar Rusland in 1812, en eindigende met 's mans dood in 1821. Men ziet dus, dat althans het vroegere gedeelte van zijne loopbaan zeer kort behandeld is; te meer, wanneer men bedenkt, dat zijne opleiding en jeugd, tot zijne aanstelling en eerste krijgsverrigtingen bij Toulon in 1793, 59 bladzijden beslaan. Dat nogtans napoleon's verblijf op de krijgsscholen te Briënne en te Parijs zoo uitvoerig beschreven is, keuren wij zeer goed, omdat dit ons toch eenige blikken in 's mans karakter doet werpen. Altijd somber en in zichzelf gekeerd, nam de jonge napoleon geen deel in de spelen zijner jeugdige makkers, maar altijd met gretigheid aan hunne complotten tegen de Meesters. Men noemde hem den Spartaan. Hooren wij, wat hij zelf daarvan zegt, 1ste D. bl. 17: ‘Naarmate ik ouder werd, gevoelde ik in mij zelv' eene ongemeene verandering. Van alle mijne studiën beviel mij slechts dat gedeelte, hetwelk mij de kunst leerde om het menschdom te verwoesten, en van alle onze spelen slechts die, welke mij het afbeeldsel des krijgs voorspiegelden. Het luidruchtig vreugdegejuich mijner makkers hinderde mij, en ik zocht de schuilplaatsen op, waar ik voor hunne uitbundige vermaken beveiligd was. Op zekeren dag op deze jonge lieden verbitterd, die mij mijn norsch karakter verweten, en dreigden mij uit mijnen schuilhoek te verdrijven, waarin ik mij als in eene vesting verschanst had, greep ik eenen

{==208==} {>>pagina-aanduiding<<}
verroesten degen, om mij daarmede te verdedigen. Toen ik dit wapen in de hand had, gevoelde ik eene onbekende woede in mij woelen; voor mijne verduisterde oogen scheen hetzelve reeds met bloed geverwd te zijn, en in eene soort van uitzinnigheid verbeeldde ik mij, dat ik het herhaalde malen in de borst mijner aanvallers stiet. Weldra hoorde ik het gerucht dezer vrolijke en onstuimige jeugd, en, zonder af te wachten dat men mijne wijkplaats kwame schenden, wierp ik mij als een onzinnige op de aanrukkende bende. Ik werd spoedig ontwapend, en men liet mij in eene soort van gevoelloosheid alleen op den grond liggen.’ Zulk een karakter moge zich door zuivere zeden en door gelukkige vlijt onderscheiden, (gelijk met den jongen napoleon het geval was) beminnelijk was het toch zekerlijk niet, en men zag daarin reeds in de kiem den norschen krijgsman en veroveraar, die, zonder op de middelen te zien, oorlog op oorlog stapelde, ten einde Europa aan zich te onderwerpen, al moest hij daartoe door een' bloedstroom waden en duizendmaal duizenden bittere tranen doen schreijen.
Wanneer wij nu de loopbaan en de ongemeen snelle vorde ringen van den jongen napoleon gadeslaan, doet engelberts gerrits ons daarin een werktuig der Voorzienigheid zien, tot kastijding en verbetering van Vorsten en volken, ten einde zij zich eendragtig en ter goeder trouw onderling zouden verbinden, gelijk zijn val, een gevolg der herstelde eendragt, niet minder een Vorstenspiegel was. Dit oogpunt is gewis een der belangrijkste in de Geschiedenis, en uit hetzelve wordt zij toch te weinig beschouwd. Nogtans is de Bijbelsche Geschiedenis ons als 't ware tot eenen leiddraad gegeven, waarin wij de gangen van God met het menschdom, die Hij zelf ons daar aanwijst, kunnen leeren kennen, als in een voorbeeld. Maar zeer zeker levert ook de ongewijde Geschiedenis genoeg sporen van het Godsbestuur op. De Geschiedenis van napoleon vooral is gelijk een groot Treurspel, waar wij niet het Noodlot, hetwelk niet bestaat, maar de Voorzienigheid klaarblijkelijk in 's mans opkomst, bewaring in duizende gevaren, verheffing en val zien werken, gelijk hij dat, volgens engelberts gerrits, wat den laatsten betreft, zelf erkent, IIde D. bl. 299: ‘Het is opmerkelijk, dat de hinderpalen, welke ik ontmoet heb, niet door menschen zijn ontstaan, maar alleen door de Elementen. In het Zuiden heeft de zee mij de grootste na

{==209==} {>>pagina-aanduiding<<}
deelen toegebragt; (*) in het Noorden de brand van Moskou en de sneeuw- en ijsvelden, (†) en dus niets anders dan het water, de lucht en het vuur; de gaaf der natuur, en niets anders dan de natuur. Zietdaar de vijanden eener algemeene wedergeboorte, welke de loop der zaken zelve voorschreef. De raadsbesluiten der Voorzienigheid zijn onoplosbaar.’ Onze Schrijver merkt dezen gang des Wereldbestuurders menigmaal op, doch slechts in korte aanduidingen, gelijk dit ook voor den sterveling, wien het niet gegeven is het plan des Eeuwigen te doorzien, meest gepast is.
De Lezer zal geenszins van ons verwachten, dat wij het boek, waarvan de hoofdinhoud zoo bekend is, hier ontleden. Wij zeiden boven, dat het ons voorkwam, dat de Schrijver het karakter van napoleon te gunstig beschouwd had. Immers hij vertoeft (met uitzondering van den moord van d'enghien) slechts kort bij zijne zwartste daden, zoo als den moord der ingezetenen van Pavia in 1796, die slechts voor hun Vaderland in oorlogstijd de wapenen opgevat hadden, dien van tallooze Negers op St. Domingo, op zijn bevel geslagt, van toussaint l'ouverture, in het Fort Joux waarschijnlijk geworgd, gelijk pichegru, naar veler berigten, in zijne gevangenis, hetwelk men als zelfmoord deed voorkomen, van den doodgepijnigden Engelschen Kapitein wright, van den Boekhandelaar palm, de plundertraktaten met Parma en andere kleine Staten, waarbij men die Vorsten met het mes op de keel van hunne beste schilderijen beroofde, het schandelijk gedrag te Venetië, hetwelk hij eerst deed omwentelen en daarna ter prooije gaf aan Oostenrijk, het innemen van Malta zelfs zonder voorwendsel, de uitputting van Frankrijk ten gevolge der herhaalde krijgsopschrijvingen, zijn gruwelijk gezegde te Lutzen van de jonge Conscrits, die hij voor het eerst in het vuur bragt: Ce n'est que de la pâture à canon! enz. Daarentegen wordt alles, wat hij loffelijks verrigt heeft, zoo veel het bestek des werks gedoogt, opgehaald. Wij erkennen wel, dat zulk

{==210==} {>>pagina-aanduiding<<}
eene handelwijze loffelijker is dan het tegendeel, zoo als b.v. gifford gedaan heeft, die eene menigte onwaarheden van napoleon verhaalt; maar het is toch geene onpartijdigheid. Over 't algemeen gelooft de Schrijver ook te ligt de Fransche Bulletins, wier logentaal in der tijd tot een spreekwoord werd, en zelfs de sprookjes, door Fransche nieuwsschrijvers blijkbaar verzonnen ter eere van hunnen held, gelijk Iste D. bl. 130, 131 in de Noot. Waar is de brief, dien het Directoire aan buonaparte gezonden zou hebben, om hem tot de terugkomst te nopen, en die de verlating van zijn leger zou wettigen, - waar is die te vinden? Het geval van de vergiftiging der pestzieken te Jaffa wordt op de gunstigste wijze voor napoleon voorgesteld; het verhaal van wilson luidt geheel anders. Het is thans bekend, en ook in tijdschriften medegedeeld, dat berthier niet slechts meende ingevolge Keizerlijke bevelschriften te handelen, toen hij den Boekhandelaar palm liet doodschieten, maar dat het geheele vonnis door buonaparte was voorgeschreven, en dat vuige, lafhartige Fransche krijgsbevelhebbers, eenen zoogenaamden krijgsraad uitmakende, het alleronderdanigst lieten voltrekken. Dat hij den Vorst van hatzfeldt, om briefwisseling met zijnen wettigen Souverein, niet deed doodschieten, was waarlijk geene groote edelmoedigbeid; zulk eene gruwelijke schending van het Volkenregt zou hem in geheel Europa hebben doen verwenschen. Nu schonk hij door eene tooneelvertooning genade, om den naam van grootmoedig te winnen; zie bl. 218.
Wij gaan thans over tot het aanstippen van eenige onnaauwkeurigheden. Bl. 75 wordt de linkeroever der Adda genoemd; het was de regteroever, want de rivier loopt van het Noorden naar het Zuiden. - Bl. 89. ‘Een Aartshertog.’ Het was de dappere en krijgskundige karel. Deze had toch wel mogen genoemd worden. ‘Hij werd naar Tagliamento gezonden.’ Lees, naar de Tagliamento: het is geene plaats, maar eene rivier. - Bl. 94. Na het gevecht aan de Tagliamento vrij uitvoerig verhaald te hebben, spreekt men dadelijk van het teekenen der preliminairen te Leoben. De weg van die rivier tot Stiermarken is toch wat te ver, om dien zoo over te springen. - Bl. 110. Buonaparte zou in Egypte op zijn' verjaardag den naam van ali en de waardigheid van Sultan hebben aangenomen. Waar vindt men dat? - Bl. 120. St. Jan van Acre. Deze naam

{==211==} {>>pagina-aanduiding<<}
wordt immers nooit verhollandscht. - Bl. 127. ‘Het Kabinet van St. Petersburg, zich voor de eerstemaal met de geschillen van het zuidelijk Europa bemoeijende, had suwarow de onafhankelijkheid der Republiek ernstig bedreigd.’ Dit is eene Fransche constructie, die men ook elders aantreft. - Bl. 157, Aosta is geen dorp, maar eene stad, de hoofdstad zelfs van een Graafschap. - Bl. 180, wapens (b.v. familiewapens) voor wapenen. - Bl. 181, het misselijke ultra-Siegenbeekiaansche kwaliteit, boven welk misbruik een engelberts gerrits behoorde verheven te zijn. - Bl. 213, Brunau, lees Braunau. Wat hier omtrent den vrede met Rusland gezegd wordt, is onnaauwkeurig: d'oubril sloot wel dien vrede met Frankrijk, maar dezelve werd niet door Keizer alexander bekrachtigd, en frans II leide wel de Keizerlijke waardigheid neder, maar stond die niet af aan den Beschermer van het Rhijnverbond. - Bl. 214. Austädt lees Auerstädt; Schlletz, Schleitz.
In het tweede Deel zijn de berigten nopens de sterkte en de verliezen der groote Armee tegenstrijdig. Op bl. 55 staat, dat den 20 November de geheele groote Armee naauwelijks uit 12,000 strijders bestond, die nog den naam van krijgslieden verdienden; en elders, dat den 13 December (na het verlies van nog 36,000 man in de Berezina, volgens bl. 61) het groote leger 15,000 man telde, die nog wapenen hadden, en misschien 20,000 ongelukkigen in volslagene wanorde. Hoe is dit overeen te brengen, zoo het niet eene of meer druksouten zijn? - Bl. 95. Hartzgebergte van Bohemen, lees Ertsgebergte. - Bl. 97. De geheele slag aan de Katzbach, die van Grossbeeren en Dennewitz, even als blucher's overtogt over de Elve, werden niet eens genoemd. Het is waar, napoleon was daarbij niet in persoon tegenwoordig; maar zij hadden toch eenen hoogstbelangrijken invloed op zijn besluit tot den aftogt van Dresden, zijne geliefkoosde en zoo lang gehandhaafde stelling. - Bl. 102. ‘Onder alle deze rampspoeden (na den slag van Leipzig) toonde napoleon een' onbezweken moed.’ Waarin? Dat hij, na den aftogt over den Rhijn, zijn leger weder verliet? - Het aandoenlijke tooneel (bl. 111) met de Keizerin en haar' zoon op de Tuileriën, voor de Nationale Garde, was bij talma bestudeerd. - Bl. 112. Briënne is geen dorp, maar een stadje. - De anekdote, dat napoleon, vóór den veldtogt van 1814, er een oogenblik aan dacht, om de kroon

{==212==} {>>pagina-aanduiding<<}
aan de bourbons af te staan, een denkbeeld, hetwelk hij echter spoedig weder liet varen, en dat (bl. 133) napoleon, tijdens zijnen eersten afstand, vruchteloos vergif zou hebben ingenomen; deze bijzonderheden zijn belangrijk. Van waar heeft de Schrijver dezelve? - Dat (bl. 138) de reis van den onttroonden buonaparte naar de kust ter inscheping naar Elba een zegetogt zou geweest zijn, trekken wij zeer in twijfel. Daarvoor was althans niet de minste reden. - Bl. 231. ‘Ik wil mij hier (in Engeland) laten neutraliseren,’ lees nationaliseren. - Met loffelijke onzijdigheid wordt het zoo dikwerf miskende en gelasterde gedrag van den aan instructiën gebonden' en door zijnen Staatsgevangenen gekwelden Sir hudson lowe beschouwd. Ten slotte worden vele treffende en kenschetsende gezegden van napoleon nopens staatkundige en godsdienstige onderwerpen, waarbij zijn afkeer van den menschenkenner en tirannenvijand tacitus merkwaardig is, opgenoemd.
Wij hebben dit werk, waarin, met beknoptheid en in een' goeden, duidelijken, hoewel niet schitterenden stijl, het onderwerp over het geheel naar waarde behandeld wordt, meestal met genoegen gelezen.




Verzameling van sterre- en zeevaartkundige Tafelen, enz. door Jacob Swart.

(Vervolg en slot van bl. 164.)

Tafel 23, vermindering van de maans horizontale aequatoriale parallaxis, neemt de afplatting der aarde gelijk 1/310 aan. Tafel 24, zamentrekking der hellende middellijnen wegens de straalbuiging, levert weder een voorbeeld op van de naauwkeurigheid, die men in zeevaartkundige berekeningen kan en tracht te bereiken. Tafel 25, maans parallaxis in hoogte min refractie. Deze in de praktische zeevaartkunde buiten twijfel uiterst gewigtige tafelen zijn door den Heer swart op nieuw naar de formule van la place voor de refractie berekend, en hebben daardoor voorzeker in naauwkeurigheid gewonnen. Tafel 26, verbeteringen voor de vereffeningen der tweede verschillen bevattende, is inzonderheid van gebruik bij zeer naauwkeurige berekeningen van de declinatie en regte opklimming der maan, welke somtijds zeer

{==213==} {>>pagina-aanduiding<<}
onregelmatig veranderen, en in sommige Zeemansalmanakken slechts van 12 tot 12 uren worden opgegeven. Wij vinden tevens in de verklaring de ontwikkeling der formule, op welke de berekening en het gebruik dezer tweede verschillen berust. Tafel 27, verbeteringen, die aan de ware hoogte der Poolster gedaan moeten worden, ten einde de breedte eener plaats door dezelve te bepalen, berekend voor 1832. Tafel 27 A. zons regte opklimming voor den meridiaan van Greenwich, Tafel 27 B. verbeteringen, toe te brengen aan de breedte door Tafel 27, behooren bij elkander, en worden allen vereischt tot de bepaling der breedte eener plaats. Dezelve behooren dus tot de oplossing van een algemeen, zoo wel geographisch en sterrekundig, als strikt zeevaartkundig, vraagstuk. Tafel 28, regte opklimming en declinatie van eenigen der voornaamste vaste sterren voor Januarij 1830, Tafel 29, ware tijd van doorgang door den meridiaan van de voornaamste vaste sterren, Tafel 30, uurhoek eener ster, benevens hare hoogte, als zij door den eersten topboog of het ware oosten of westen gaat, zijn mede van onderscheiden en algemeen gebruik. Tafel 31 en 31 A, rijzing of daling der zon in de eerste minuut vóór of na den middag, heeft betrekking tot het vinden der ware hoogte van de zon in den meridiaan, volgens den bekenden regel, dat voor zeer kleine afstanden van den meridiaan de rijzing aan het vierkant van den afstand en dus van den tijd evenredig is. Achter de verklaring dezer Tafel vindt men wederom een zeer nuttig overzigt van de wijze, waarop de breedte op zee gevonden wordt, met uitgewerkte voorbeelden opgehelderd. Tafel 32, verbetering voor de afwijking van het vlak, waarin men de aanraking der hemelligchamen
in den octant of sextant waarneemt, en Tafel 33, verbetering, als de oppervlakten van den grooten spiegel onderling een' hoek van 1o maken, behooren uitsluitend tot de noodzakelijke correctiën, door de onvolmaaktheid van alle werktuigen te weeg gebragt. Tafel 34, afstanden, op welke een voorwerp kan gezien worden, is wederom van algemeen gebruik. - Wij vinden in de verklaringen vervolgens een artikel over het bepalen van den gang eens tijdmeters en deszelfs gebruik op zee, dat regt op zijne plaats is. De Heer swart behandelt de twee vragen: 1o. hoe vindt men den tijd aan boord? 2o. hoe vindt men den tijd voor eene andere plaats op datzelfde oogenblik? Hij geeft 1o. de onderscheidene formulen op, om den

{==214==} {>>pagina-aanduiding<<}
tijdhoek of uurhoek van een hemelligchaam te berekenen, benevens een voorbeeld van eene waarneming der zon, dat volgens elk der drie opgegevene formulen wordt uitgewerkt. Wij vinden ook een voorbeeld uitgewerkt van eene tijdsbepaling door den uurhoek eener vaste ster of de maan; 2o. behandelt swart de methode der correspondérende hoogten te gelijk met de verklaring van Tafel 35, A. en B., de verbetering voor de overeenstemmende hoogten bevattende. Hier wordt mede een voorbeeld ontwikkeld van het vinden van den tijd door deze methode, de formule aangetoond en den invloed der refractie aangewezen. Swart gaat vervolgens over tot de wijze, om den gang eens tijdmeters te bepalen, en daarna tot de tweede vraag, namelijk om de lengte door middel van den tijdmeter te vinden, hetgeen na het voorafgaande natuurlijk slechts de nadere bepaling door een voorbeeld vordert, waarvan er verscheidene worden ontwikkeld. Er volgen verder eenige praktische aanwijzingen van de zorg, die men voor deze kostbare en schatbare uurwerken moet dragen. Tafel 36 heeft insgelijks betrekking tot den gang der tijdmeters. Tafel 37, logarithmen, om den waren afstand van de maan tot de zon of eene ster te vinden, volgens de manier van dunthorne, borda en anderen, met eenige hulptafeltjes, volgen in eene natuurlijke orde, als behoorende bij het vraagstuk van het vinden der lengte. Tafel 38 wijst de waarde aan van den hulpboog P, welke tot de oplossing van hetzelfde vraagstuk volgens de methode van krafft behoort. Tafel 39, natuurlijke sinus versus, Tafel 40, proportionaal-logarithmen, behooren nog tot de voorafgaande Tafelen. Achter deze volgt eene zeer noodzakelijke opheldering aangaande de methoden om de lengte te vinden door de afstanden van de
hemelligchamen. - De formulen van de borda, van krafft, van de hartog en dunthorne worden opgegeven, en een voorbeeld op elk der drie formulen toegepast, eerst door eenen zon- en maans-afstand, vervolgens door eenen vaste ster- en maans-afstand, eindelijk door den afstand van eene planeet en de maan. Daarna ontwikkelt swart, hoe men bij het meten der afstanden, indien de hoogten of niet hebben kunnen gemeten worden, of niet met genoegzame naauwkeurigheid, door middel van de breedte en den tijd, die aan boord plaats heeft, de hoogte kan vinden, en, deze tot schijnbare hoogte herleid hebbende, vervolgens tot het oplossen van het vraagstuk der lengte kan overgaan. Ook dit gedeelte is met uitgewerkte voorbeelden opgehelderd. Een

{==215==} {>>pagina-aanduiding<<}
klein toevoegsel, onder den titel van lengte door een waarnemer, wijst aan, hoe men met een' medehelper, door achtereenvolgend waargenomene hoogten en afstanden, een' gemiddelden afstand, aan de gemiddelde hoogten en tijd beantwoordende, kan vinden. Dit gedeelte over de lengte wordt besloten met eenige aanmerkingen, om dezelve door de verduisteringen van de satellieten van Jupiter te vinden. - Met de 41ste tafel vangt swart een ander onderwerp, de berekening der watergetijden, aan. De genoemde Tafel bevat de verbeteringen, toe te brengen aan den tijd van den doorgang der maan, ten einde den tijd van hoog water voor eene plaats te bepalen. De verklaring der Tafel vangt aan met eene natuurkundige beschouwing van de oorzaak van ebbe en vloed. Na de aantrekkingskracht van de zon en vooral van de maan als de oorzaak te hebben doen kennen van den afwisselenden waterstand, doet de Heer swart de zonderlinge omstandigheid opmerken van de eerst 36 uren later volgende uitwerking op de getijden, en vooral ook de onregelmatigheden, door de plaatselijke gesteldheid der onderscheidene zeehavens in den haventijd te weeg gebragt, en eindigt met de aanwijzing van het gebruik der genoemde 41ste Tafel. De 42ste Tafel bevat de haventijden van vele plaatsen der aarde, d.i. de tijd van hoog water op de dagen der nieuwe of volle maan, als ook hoe veel het water bij springtijen boven het laag water verheven is. Dezelve wordt door den Schrijver verklaard naar de nieuwste en beste hydrographische werken zamengesteld te zijn, hetgeen natuurlijk de voornaamste waarde van eene dergelijke als 't ware historische of liever geographische Tafel uitmaakt. Hetzelfde geldt omtrent de volgende Tafel, die de breedte en lengte van een groot getal der voor den zeeman merkwaardigste plaatsen, havens,
banken, punten van den aardbol enz. bevat, met aanwijzing tevens van eenige miswijzingen der magneetnaald, wier waarde voor den zeeman insgelijks zeer groot kan zijn, en welke te regt in dergelijke verzameling wordt gevonden, doch welker inhoud zuiver geographisch is. Eenige algemeene sterre- en aardrijkskundige opgaven (Tafel 44) sluiten dit gedeelte. - Wij vinden vervolgens een ander onderwerp door den Heer swart behandeld, namelijk de tijd. In de verklaring van Tafel 45, welke bestemd is om sterrentijd in middelbaren tijd over te brengen en omgekeerd, verklaart hij het onderscheid tusschen den sterren-, den waren en den middelbaren zonstijd; vervolgens de beteekenis van de vereffening van den tijd, enz.

{==216==} {>>pagina-aanduiding<<}
Eindelijk besluiten eenige opgaven, betrekkelijk de maten en gewigten van onderscheidene natiën, het geheele werk.
Zoo het ons voorkomt, mag deze verzameling aanspraak maken op eene gepaste orde, aanvangende met de tafels, die van meer algemeen gebruik, en voortgaande met die, welke meer tot de oplossing van een bijzonder vraagstuk behooren; eindelijk door dat die, welke tot hetzelfde voorstel behooren, bijeengeplaatst zijn. Dezelve mag tevens roemen op naauwkeurigheid en gemakkelijkheid, waartoe zoo wel de verschillende verbeteringstafelen, als de uitbreiding der overige, en de zorgvuldige aanwijzing der verschillen enz. strekken. Deze vereischten, alsmede de gewenschte volledigheid der tafelen, hebben echter het werk zelve weder aanmerkelijk uitgebreid; weshalve ons niets overblijft, dan, terwijl wij den Schrijver aansporen, om, bij eene nieuwe uitgave, zoo die over eenige jaren mogt vereischt worden, zich steeds, zoo veel de eerste voorwaarde der volledigheid toelaat, op beknoptheid te bevlijtigen, deze nieuwe uitgave aan onze vaderlandsche Zeelieden als eene nieuwe aanwinst voor hunne veiligheid en als een rigtsnoer voor hunne zeevaartkundige berekeningen voor te stellen, wien zij te meer welkom moet zijn wegens de uitvoerige verklaring en voorbeelden, die de tafels voorafgaan. Wij moedigen tevens den Schrijver aan, om onafgebroken voort te gaan, met zijne verzameling, zoo mogelijk, der volkomenheid nog nader te brengen; welke volmaaktheid in alle wetenschappen slechts de vrucht van den tijd en gestadige verbeteringen kan zijn. Mogten onze Zeelieden insgelijks meer en meer doordrongen worden van hunne dure verpligting, ook voor hunzelven, om de middelen, die de vlijt en nasporing van zoo vele beroemde mannen tot beveiliging en verzekering der scheepvaart heeft bijeengebragt, met den meesten ijver en naauwgezetheid te bezigen, zich met dezelve in al hunne bijzonderheden en in de meeste volmaaktheid gemeenzaam te maken, en, terwijl zij daardoor voor hunne eigene veiligheid zorg dragen, tevens hun reeds zoo gewigtig beroep door wetenschappelijke kundigheden te veredelen! Tot
deze middelen behoort voorzeker in de eerste plaats ook deze verzameling, die, zoo als wij uit de Voorrede meenen te bespeuren, bovendien het voorregt schijnt te zullen hebben van met de veranderingen, in den Zeemansalmanak te verwachten, in verband te staan.


{==217==} {>>pagina-aanduiding<<}

Herinneringen uit mijne tienjarige militaire loopbaan, door S.A. Te Amsterdam, bij J.C. van Kesteren. 1835. In gr. 8vo. 140 bl. f 1-50.

De Schrijver van deze Herinneringen woonde, als soldaat, bij een der bataljons militie, den slag van Waterloo bij, en diende voorts, in dezelfde hoedanigheid, bij het bezetten van Frankrijk door de Geällieerden, in dat land en in België. Naderhand trad hij in dienst bij het corps Marechaussée te Brugge en te Kortrijk, en keerde, na voor de tweede maal gehuwd te zijn, naar Amsterdam en tot eenen burgerlijken werkkring terug. Wij kunnen niet beslissen, of deze Herinneringen verdicht, en uit de bekende berigten van den geduchten strijd in het jaar 1815 zamengesteld zijn, dan of wij hier de ontmoetingen van eenen vaderlandschen krijgsman ontvangen. Wat de groote gebeurtenissen betreft, hebben wij wel geene nieuwe berigten in het boekje aangetroffen; maar de Schrijver vertelt vrij onderhoudend; eene en andere episode, onder anderen het verhaal van den gewezen sans-culotte reubrecht, zijn geschikt om eens te doen lagchen. Weshalve wij, indien al niet als Obsonium, dan toch als secunda mensa, het boekje ons lezend publiek aanbevelen.




Gedichten van J. van Harderwijk, R. zn. Te Rotterdam, bij H.W. van Harderwijk. 1835. In gr. 8vo. 211 bl. f 3-60.

Met belangstelling en goedkeuring hebben wij dezen bundel, die der uitgaaf volkomen waardig is, gelezen. Niet, dat wij daarin stukken gevonden hebben, die zouden getuigen van die hoogste vlugt des geestes, die waarlijk scheppende verbeeldingskracht, die onuitputtelijke en tooverende levendigheid van vernuft, of die innerlijke diepte en fijnheid van gevoel, die alleen eigen zijn aan Geniën van den eersten rang: neen! Maar men vindt hier doorgaans dien gloed en takt, en die mate van vinding naar den aard der onderscheidene bezongene onderwerpen, gelijk men dezelve in elke verzameling van gedichten vorderen en verwachten mag. En waarom zouden alleen Dichters, die kunnen geacht worden

{==218==} {>>pagina-aanduiding<<}
voor de eeuwigheid te schrijven, de vruchten van hunnen arbeid in het licht mogen zenden? Het middelmatige, dat is hetgene slechts in een' ontkennenden zin, dewijl het van hinderlijke feilen bevrijd is, verdiensten bezit; dat middelmatige moge in de kunsten niet kunnen worden geduld: doch al heeft men den hoogsten top van den Zangberg niet bereikt, zoo kan men echter meer, dan halfweg, zijn opgeklommen; en de Heer van harderwijk heeft zich verre boven het billijk afgekeurd wordende middelmatige verheven. Somwijlen stijgt hij zelfs aanmerkelijk hooger; nimmer echter zóó hoog, dat hij, gelijk sommigen, die hunne krachten niet raadplegen, zou duizelig worden, en te dieper vallen, naar mate hij hooger gestegen was.
Schoon wij dus in het algemeen dezen bundel, uit een aesthetisch oogpunt, toereikend gunstig kunnen beoordeelen, en denzelven, van een godsdienstig en zedelijk standpunt beschouwd, allezins mogen aanbevelen, zij het ons vergund, het eene en andere aan te wijzen, dat ons voorkomt gebrekkig of minder goed geslaagd te zijn.
Bl. 1 lezen wij: onbaatzuchte vrinden. Die inkorting van onbaatzuchtige schijnt ons te vrij.
Bl. 7 ontbreekt iets in den zamenhang bij de schildering van den dwingeland: want zulk een Monarch wordt er blijkbaar bedoeld. Naar ons gevoel zou de meening duidelijker zijn uitgedrukt, indien op bl. 6 en 7, in plaats van:

Maar, hoe ook 't hermelijn den Rijksmonarch moog' kleeden, 
Hoe 't vorstlijk kroonsieraad van goud ook schitt'ren moog', 

dit of iets soortgelijks geschreven ware, dat beter met het dan volgende zou zamenstemmen:

Maar wee den dwingeland, die spot met pligt en eeden! 
Hoe zijn geroofde kroon van goud ook schitt'ren moog', enz. 

Bl. 9 vonden wij liever, in plaats van:

Door angst geschokt, 
{== afbeelding 	==} {>>afbeelding<<}
    
, als 't ligtbewogen riet. 


Hij beeft, door angst geschokt, als enz. 

Bl. 11. Maar paradijsgenot schenkt ons 't gerust geweten!

{==219==} {>>pagina-aanduiding<<}

Deze en dergelijke inversiën maken de bedoeling wel eens duister. Waarom niet liever, b.v.:

Maar hemelvreugd beloont het onbesmet geweten. 

Bl. 13. - sterf maar mensch! dan zult gij 't heerlijk zien!

Dat sterf maar, mensch! zal wel, met ons, niemand fraai vinden.
Bl. 15. Is het wel waar, dat beiling en hambroek de woede hunner vijanden ontwapenden door hunne heldengrootheid? De uitkomst zegt het tegendeel.

Bl. 16. Geen rimpelt
{== afbeelding 	==} {>>afbeelding<<}
    
 het spiegelvlak der vloeden.

Beter ware: Geen rimpel krult er langs, enz.

Is het overigens wel juist, dat jezus in den storm zoo gerust was, omdat Hij een goed geweten had? Of was Hij in sluimer gevallen, toen het stil weder was, sliep voorts gerust, omdat Hij in den slaap den storm niet hoorde, en bleef kalm, toen Hij gewekt werd, omdat Hij, nevens zijn onwankelbaar vertrouwen op God, zichzelven bewust was, door zijn wondervermogen de baren te kunnen stillen? Het geruste geweten, schoon voorzeker aan jezus bij uitnemendheid eigen, kan niet wel als reden zijner bedaardheid worden opgegeven: of hadden de beängste discipelen een kwaad geweten? Immers neen!
Hiermede van het Leerdicht Pligtbetrachting afstappende, gaan wij over tot deszelfs Lyrisch slot, dat zoo stout en krachtig is. Daar vinden wij, bl. 20:

Ze is aan geen pij of kroon verbonden; 
Maar zetelt in der braven borst. 

Die pij bevalt ons zelden in een vers, vooral in een Lierdicht. Liever lazen wij van de bedoelde vreugde:

Aan needrig kleed noch kroon verbonden, 
Bewoont zij steeds der braven borst. 

Al de gedichten in dezen bundel zullen wij alzoo niet doorgaan. Alleenlijk nog het volgende:
De Lierzang: God regeert, is verheven en schoon. Bl.

{==220==} {>>pagina-aanduiding<<}
24 hindert ons echter openvouwen, voor zich openvouwen of opengevouwd worden.
Ouderlijke Vreugd is wel een schoon, maar tevens ondankbaar onderwerp. Na tollens kan men, in zijne manier, die hier blijkbaar door den Heer van harderwijk is nagebootst, bezwaarlijk iets algemeen boeijends er over zeggen. Stuitend is dat gedurig En, En, En enz. dat hier tot afmattens herhaald wordt.
Bl 48. Zich tusschen wand en toog, zal zeker moeten zijn: Zich tusschen wand en boog. Het geschiedkundige Leerdicht Polycarpus, waar deze drukfeil in voorkomt, munt uit door waarheid en levendigheid van beschrijving. Voert op vervoerd, als rijmwoord, op bl. 50, is evenwel niet verkieslijk.
De Toonkunst (bl. 63 en verv.) is een voortreffelijke Lierzang. Ook de Schim van Willem den Eersten is gelukkig volgehouden. Geëerbiedigd, als drie lettergrepen, g'eerbiedigd, op bl. 74, verdient geene navolging.
Bl. 89, in Neêrlands Vertrouwen op God, staat er:

Hij zal, op Hem den blik geslagen, 
De hoop van 't biddend Neêrland schragen. 

Liever:

Hij zal de hoop van Neêrland schragen: 
Het houdt op Hem den blik geslagen. 

Dan is de woordschikking goed, en ook de uitdrukking, indien men genoegen neemt met het schragen, dat is op schragen zetten, van de hoop. Maar aan die ethérische schragen is men reeds gewoon. Men zie er echter over de Moderne Helicon van fokke.
Doch wij willen een einde maken aan onze aanmerkingen, die slechts kleinigheden kunnen betreffen, dewijl er geene wezenlijke gebreken zijn te vinden, en besluiten met de verzekering, dat geheel de bundel uit goede dichtstukken, waaronder eenige welgeslaagde vertalingen, bestaat. De Heer van harderwijk oogste welverdienden lof en aanmoediging!

Taalwenken voor Nederlanders bij het Onderwijs, door P. Moesman, Rector der Latijnsche School te Bergen op Zoom. Te Utrecht, bij J.G. Andriessen. 1835. In gr. 8vo. X en 115 bl. f 1-50.

{==221==} {>>pagina-aanduiding<<}


Bouwstoffen voor de Nederlandsche Letterkunde en hare Geschiedenis, enz. door Mr. J.C.W. le Jeune. IIIde Stukje. Te 's Gravenhage, bij G. Vervloet. 1835. In gr. 8vo. 82 bl. f :-75.

Handleiding tot de kennis van onze vaderlandsche Spreekwoorden en spreekwoordelijke Zegswijzen, bijzonder van de scheepvaart en het scheepsleven ontleend, door J.P. Sprenger van Eyk, Predikant te Rotterdam. Te Rotterdam, bij Mensing en van Westreenen. 1835. In gr. 8vo. 213 bl. f 2-60.

Onderzoek naar de vereischten van den waren Volksdichter, met aanwijzing van die der afgestorvene Nederlandsche Dichters, welke op dezen eernaam de meeste aanspraak verworven hebben; door J.A. Vernée, S.S.Th. St. Te Delft, bij de Erven A. Sterck. 1835. In gr. 8vo. 219 bl. f 1-80.

Feestviering van het vijftigjarig bestaan der Maatschappij: tot Nut van 't Algemeen; te Amsterdam, den 12, 13 en 14 Aug. 1834. Te Amsterdam, bij ten Brink en de Vries. 1835. In gr. 8vo. 52 bl. f :-60.

Nederlandsch bouwkunstig Magazijn. Vde Stuk. Te Amsterdam, bij M. Schooneveld en Zoon. 1835. In gr. 8vo. 64 bl. f 1-25.

Der Geist Johann Gensfleisch's, genannt Gutenberg, an Dr. C.A. Schaab. Und den Ausschuss zur Errichtung des Denkmals zu seiner Ehre zu Mainz. Utrecht, bei R. Natan. 1835. gr. 8vo. 66 S.

Supplement op het algemeen aardrijkskundig Woordenboek, van en door J. van Wijk, Roelandsz. Aflevering No. III. Te Amsterdam, bij C.L. Schleijer. 1835. In gr. 8vo. 96 bl. f 1-5.

Van de hier aangekondigde Verhandelingen, Tijdschriften enz. enz. behelst No. I zeer veel geleerdheid bij weinig zamenhang, gelijk in den aard van het opstel ligt, als hetwelk

{==222==} {>>pagina-aanduiding<<}
slechts losse wenken bevat over allerlei onderwerpen van de Nederlandsche taalleer. Dat gemis van zamenhang willen en mogen wij derhalve niet berispen, voor zoo ver het plan des Schrijvers zulks noodwendig medebragt; maar jammer is het, dat de Heer moesman buitendien in zoo veel uitweidingen, hartstogtelijke spraakwendingen tot de Franschen enz. vervalt. Men kan zien, dat hij zich soms driftig maakte onder het schrijven, even gelijk bilderdijk dikwerf gebeurde, en dan drukt men zich wel eens overdreven uit, wijkt af van de te behandelen stof, en draaft er op door.
Van No. 2 schijnt ons de 2de afdeeling (over het woordenboek der Ned. taal) de belangrijkste. Het geleverde in de 6de afdeeling of rubriek behaagt ons minder.
No. 3 is met even veel smaak als kennis van zaken geschreven. De dorre stof is zoo veel mogelijk veraangenaamd.
No. 4 is ons veel te sopperig en opgesmukt, beantwoordt weinig aan het door den Schrijver zich voorgestelde doel, en had zeer wel ongedrukt kunnen blijven. Niet, dat er niet zeer veel voorkomt, hetwelk goed en juist is; doch dit is niet genoeg. Bijna elk, die slechts eenigermate met onze Letterkunde bekend is, zou dat eveneens hebben kunnen aanvoeren; maar het eigenlijke punt van onderzoek is niet gelukkig behandeld. Niet weinig wordt hier als volkspoëzij voorgedragen, dat, hoe schoon op zichzelve, zulks echter niet is. Van alphen is b.v. als Kinderdichter een Dichter voor het volk: want die lieve gedichtjes zijn op aller tong; maar zijne heerlijke Cantate: De Starrenhemel, inzonderheid het voortreffelijke recitatief: Daar rijst het tint'-lend starrenheir, is geene poëzij voor het volk. Doch te regt, dit erkennen wij, wordt helmers, als Dichtor van de Hollandsche Natie, een Volksdichter genoemd: want dit zijn dichtwerk is een nationaal huisboek geworden. De Schrijver eindigt met de kenspreuk: In magnis voluisse sat est; maar dit gaat niet door. Als men eene prijsvraag wil beantwoorden, is die wil niet genoeg, om het antwoord als welgeslaagd te kunnen aanmerken. Hier had men kort en krachtig moeten betoogen, dat een Volksdichter, d.i. een Dichter, die de lieveling zijner natie is, geheel in den geest des volks moet vallen, voor hetzelve verstaanbaar en welgevallig moet zijn. Zoo is b.v. béranger, gedeeltelijk ook om zijne ligtzinnige spotternij, een Volksdichter bij de ligtzinnige en spotzieke Franschen. Zedelijkheid, godsdienstigheid enz.

{==223==} {>>pagina-aanduiding<<}
zijn dus geene bijzondere kenmerken van den Volksdichter in het algemeen. Maar onze natie is zedelijker en ernstiger dan de Fransche. Bij ons dus zijn die goede hoedanigheden kenmerken en tevens vereischten van een' Volksdichter. Dit blijkt daaruit, dat cats onze Volksdichter bij uitnemendheid was, en het nog verdiende te zijn. Zoo had de Schrijver den smaak en de zeden onzer natie eenigzins kunnen uiteenzetten, en daaruit afleiden, wie al onder de Nederlandsche Volksdichters, en in welk opzigt zij daaronder mogen gerangschikt worden; terwijl het feit zelve der algemeene bekendheid dier Dichters het bewijs a posteriori voor de juistheid zijner opgaaf had moeten zijn. Gelijk de Schrijver thans is te werk gegaan, kon hij onmogelijk bekroond worden.
No. 5. is een regt aangenaam Gedenkstuk voor al de Leden der loffelijke Maatschappij: Tot Nut van 't Algemeen. Wij houden het er voor, dat het alom naar waarde bekend is.
No. 6 bewijst weder, hoe gelukkig het bouwkundig Magazijn wordt voortgezet. Het geleverde over de papieren daken, en de wegen bij Utrecht, verdient bijzondere aandacht.
No. 7 is een allergeestigst hekelschrift, waarbij de geest van gutenberg de hulde afwijst, welke men te Mentz hem brengen wil. Alles draagt blijk van vernuft, oordeel en kunde.
No. 8 doet bij vernieuwing zien, met welk eenen ijver de geleerde van wijk zijn aardrijkskundig Woordenboek loutert en voltooit.

Biographie der tegenwoordige Staatsmannen van België, naar het Fransch van A. Royer. Julij 1835. Te 's Gravenhage, bij G. Vervloet. 1835. In gr. 8vo. 88 bl. f 1-:

Voor den welgezinden Noordnederlander is het moeijelijk, zich op het standpunt te plaatsen, waaruit de Schrijver van dit stukje den Belgischen opstand beschouwt. Hij vangt, wel is waar, aan met de zoogenaamde glorieuse revolutie een gedrogt te noemen, maar zwaait soms, bij voorbeeld, aan eenen charles de brouckere eenen lof toe, die, wanneer wij konden toestemmen, dat hij denzelven verdiende, ook ons, gelijk den Schrijver, medelijdend zou doen vragen: qu'allait il faire dans cette maudite galère? Ofschoon dus den Belgischen Staatsmannen voor het minst geen onregt

{==224==} {>>pagina-aanduiding<<}
wordt aangedaan, is echter dit boekje alleen genoegzaam, om de belhamels van den opstand onzer voormalige landgenooten te leeren kennen als waardige bestuurders van eene maudite galère. En, daar gaauwdieven en galeiboeven doorgaans het best te regeren zijn door de behendige en vereelte vuisten van hen, die zelve met het spinnen en den roeispaan niet onbekend zijn, zoo kunnen de Belgen gevoegelijkst aan zichzelv' en voorts aan Fransche en Engelsche tuchtmeesters worden overgelaten. - Wij geiooven, dat deze Biographie geschikt is, om onzen landgenooten, bij al hetgene ook bij ons nog te wenschen overblijft, hun deel te doen zegenen.

Het Ridderwoord, eene oorspronkelijke Nederlandsche Geschiedenis. Te Zaltbommel, bij J. Noman en Zoon. 1834. In gr. 8vo. 94 bl. f 1-25.

Geene raadselachtige intrigue vermoeit hier den Lezer. Guido, Graaf van Beerenkamp, is verloofd aan Freule flavina van den Hartenkamp. Guido wordt verliefd op een boerenmeisje, en flavina insgelijks op eenen anderen jongeling. Nu, zou men zeggen, is de zaak gemakkelijk gevonden. Maar de voogd van flavina wil de beide verloofden noodzaken, met elkander te huwen. Hij reist met haar naar een klooster, om haar daar in verzekering te houden, tot dat zij aan zijn bevel gehoorzaamd hebbe. Onder weg echter, in eene herberg, wendt zij voor, genoodzaakt te zijn, eens naar achteren te gaan, gelijk de schoolkinderen gewoon zijn zich fatsoenlijk uit te drukken, wanneer zij de vergunning daartoe vragen, en naar zekere plaats kon hij haar toch met welvoegelijkheid niet vergezellen. Om kort te gaan, zij ontsnapt, en vlugt naar haren verloofde; en, in spijt van den barschen voogd, huwt nu guido met zijne herderin en flavina met haren minnaar.
In eene geschiedenis, die voorondersteld wordt voorgevallen te zijn in den tijd der Kruistogten naar Palestina, klinkt het zonderling, eenen Ridderlijken ijzervreter zich te hooren beroepen op het contrat social, en flavina geplaatst te zien in een Dames-instituut, onder de directie van eene institutrice en secondantes, en waar de élèves de vrijheid hebben, alle fatsoenlijke partijen, concerten en schouwburgen te bezoeken. In één woord, het boekje gelijkt even zoo

{==225==} {>>pagina-aanduiding<<}
min naar eene oorspronkelijke Nederlandsche geschiedenis uit de Middeleeuwen, als de afbeelding van eene Arkadische herderin met keurslijf en hoepelrok en van eenen Kerkvader met eene alongepruik en driekanten hoed. Met al het medelijden van den Regter, die, wanneer hij zijnen delinquent aankondigt, dat hij veroordeeld is om met de koord te worden gestraft, dat er de dood na volgt, er bijvoegt: ‘de Hemel zij uwe ziel genadig!’ mogen wij toch niet nalaten, den vervaardiger van deze zoogenaamde oorspronkelijke Nederlandsche geschiedenis, op poene van publieke ongenade, wel ernstig te vermanen, niet andermaal zoo ongeschoeid de schrijversbaan te betreden.

Tafereelen uit den ouden tijd. Naar het Hoogduitsch van C. Spindler. Te Haarlem, bij de Erven F. Bohn. 1834. In gr. 8vo. 280 bl. f 2-90.

De bekwame Schrijver van dit tweetal verhalen is bij ons romanlezend publiek genoegzaam bekend, en wij konden dus volstaan met te verzekeren, dat dit voortbrengsel zijner pen ons welkom was. Het eerste verhaal, uit den tijd van 1650-1660, getiteld: het Heidenvolk in Zwaben, is avontuurlijk genoeg, maar laat door de gelukkige ontknooping geen wensch onbevredigd, even weinig als het andere, dat, naar aanleiding eener oude kronijk, den H. Sacramentsdag te Munchen in 1590 schetst, en dus het genre van den historischen Roman nadert. In dat levendige tafereel zien wij den optogt der Gilden, met hunne voorstellingen van reuzen, voorvallen uit het Oude en Nieuwe Verbond, mythologische figuren en wat niet al, kunstig verbonden aan het lot van eenen Tyroler bergjager, dat onze belangstelling wekt, en, na menige harde beproeving, eindelijk in een gelukkig huwelijk eindigt. Dat laatste verhaal beviel ons het meest, en wenschten wij hartelijk, dat de nieuwere Franschen dat spoor volgden, liever dan hunne helden en heldinnen op eene akelige wijze te doen omkomen, 't geen nu eenmaal bij hen mode is geworden, maar op ons gevoel juist de tegengestelde werking doet, die de Schrijvers er mede beoogen, daar ons al dat slagten en moorden walgt, en de held bij zijne verschijning den indruk van eenen ter dood veroordeelden Gladiator maakt.

{==226==} {>>pagina-aanduiding<<}

Wij kunnen alzoo gerust deze Tafereelen hun aanprijzen, die in soortgelijke lectuur smaak vinden, en het aantal derzulken zal de Uitgevers voor hunne goede uitvoering zeker wel schadeloos stellen.

Studenten-Almanak voor 1836. Te Leyden, bij L. Herdingh en Zoon. f 1-50.

Almanak ter bevordering van kennis en goeden smaak, voor 1836. 9de Jaargang. Te Groningen, bij J. Oomkens. f :-35.

Zeeuwsche Volks-Almanak voor 1836. Te Zierikzee, bij J. van de Velde Olivier. f :-75.

Met het boven vermelde drietal besluiten wij voor dit jaar de aankondiging der menigvuldige Jaarboekjes, die ons ter hand kwamen, en het wordt ook tijd om die rubriek te sluiten, opdat het niet mosterd na den maaltijd worde. Daar wij echter nog aan het eerste geregt zijn, en de soep nog niet is afgenomen, waarbij die kruiderij niet te pas komt, durven wij dezelve nu nog op onzen voorproeversdisch plaatsen.
No. 1 vervult op eene uitnemende wijze de behoefte, die de studerende jeugd aan onze grootste Akademie door eenen Almanak mogt willen bevredigen. Het humoristische verhaal van de lotgevallen der Hoogeschool deed ons nu en dan glimlagchen. De steller kan een meester worden in het genre. Wij zouden wel aanmerkingen kunnen maken; mais nous avons ri! Het Mengelwerk, dat geheel uit poëzij bestaat, beviel ons doorgaande wèl, bijzonder de Fransche Couplets, die fraai zijn; ook de Engelsche stukjes zijn niet kwaad, en op de Latijnsche willen wij geene reflexiën maken; zij getuigen althans van oefening in dat voor den waren Student onmisbare kunstvak. Het Grieksche Iö vivat! lazen wij met genoegen. Wij besluiten met te verzekeren, dat, moge dit werkje een kind der smarte zijn, het jongsken toch met elk jaar in wasdom, kennis en verstand toeneemt, en op zijn twintigste jaar als een beschaafd, vrolijk en welopgevoed jong mensch kan te voorschijn komen. Wij onthouden ons van wijdloopiger beoordeeling, omdat de ruimte daartoe ons ontbreekt.
No. 2 bewijst de loffelijke pogingen, die het Departement

{==227==} {>>pagina-aanduiding<<}
van Leens ten negenden jare tot nut van 't Algemeen aanwendt. De sterrekunde vervult daarbij eene aanzienlijke plaats; maar de grootste, bijkans zeiden wij te groote, het verhaal van een reisje van Winschoten naar omliggende, voor oudheid en geschiedenis belangrijke, plaatsen, waarin eene niet onvernuftige gissing omtrent de brug door de Valter Veenen naar het klooster ter Apel. Een minder uitvoerig stukje over den Watergeus bart. entens, eenige Versjes, Anecdoten, Spreuken en Gedachten besluiten dit werkje, dat wij gaarne aanprijzen.
No. 3, eindelijk, levert, voor 75 centen, twee steendrukplaatjes, een muzijkstukje en 178 bladzijden druks. Niemand kan dus door den aankoop billijkerwijze zijn geld beklagen, te minder, daar de Redactie in goede handen gevallen is. Blijkens het uitvoerige Voorberigt, is ook dit boeksken dès la mammelle un enfant de douleur, en is als eene proeve aan te merken, welke gelukken kan, indien het den bekwamen Redacteuren niet aan bijdragen ontbreekt. Wij wenschen hun dezelve in ruime mate toe, en van belangrijker inhoud dan het stukje over Naamsoorsprong op bl. 156, dat, naar men wil, nog wel tot verdrietelijkheden aanleiding gaf, en daaraan de plaatsing te danken (of te wijten?) heeft. - Zoo als het werkje thans is, voldoet het ons als Volksboekje minder; maar dat kan door bekwame medewerking, ijver en vlijt in 't vervolg verbeterd worden. De Kalender is met merkwaardige gebeurtenissen, Zeeland en de Zeeuwen betreffende, eigenaardig voorzien; de dagtafel der watergetijden is voor Zeeland onmisbaar; een steden-afstandswijzer vervult niet volkomen het gemis van het provinciale, dat de redactie in 't vervolg belooft en het Zeeuwsche publiek mag verlangen. De prozastukjes zijn wat lang en voor het volk te zeer in den vorm van verhandelingen, waarover men, op dat woord, de plaatsvulling van No. 1 kan nazien. Het afbeeldsel van adriaan hoffer doet de steendrukpers van backer eere aan, en de versjes laten zich wèl lezen, maar zullen op hooge poëtische waarde wel geene aanspraak maken. De lijst der drukfouten kon nog wel met enkele vermeerderd worden. Overigens verwijzen wij, bij gebrek aan ruimte, onze Lezers naar de Voorrede der Redactie, en wenschen den nieuwgeborenen gunstige opname in, en ook buiten, zijne belangrijke provincie.


{==228==} {>>pagina-aanduiding<<}

Fabelen en Gedichten voor Kinderen. Met Platen. Te Groningen, bij W. van Boekeren. In kl. 8vo. f :-90.

Onder de menigvuldige kinderboekjes van allerlei aard, die er bijna dagelijks uitkomen, verdient dit lieve boekje voor jonge kinderen eene eervolle plaats. Het is eene vertaling uit het Duitsch, maar met veel smaak bewerkt, en gekenmerkt door eene naïveteit, die den regten kindertoon heeft gevat. Gedichtjes voor kinderen behooren zeker onder de moeijelijkste pogingen, om voor de jeugd te schrijven, en de in vergelijking geringe voorraad van goede stukjes levert daarvan het bewijs op. Naast dezen voorraad mag ook dit lieve, met bevallige plaatjes voorziene boekje gesteld worden, en zal zeker aan vele kleinen aangename en nuttige oogenblikken bezorgen. De kleine fabelen (ofschoon misschien deze naam niet geheel juist is) geven aan ouders en opvoeders gelegenheid tot menige nuttige les, die voor den kinderlijken leeftijd berekend is; terwijl de godsdienstige gedichtjes, die wij aan het slot vinden, eenen regt goeden, eenvoudigen geest ademen.
Wij durven den Vertaler gerustelijk aanmoedigen, om ook het overige gedeelte van het Duitsche werkje aldus over te brengen. Hij doet daarmede een nuttig werk, en is blijkbaar voor deze taak uitmuntend geschikt. Eene enkele aanmerking kunnen wij niet terughouden: hier en daar vonden wij wel eens een' regel, waarin de klemtoon der woorden niet goed valt en de lezing daardoor moeijelijk wordt. Zoo ergens, dan moet dit in dergelijke stukjes voor kinderen, stukjes, die door hen zullen worden van buiten geleerd, worden vermeden. Ook in het werktuigelijke der kunst vereischen dezelve de hoogste zorgvuldigheid, en ook daarom is de taak van Kinderdichter alles behalve gemakkelijk. Dat de Vertaler van dit boekje daarvoor berekend is, mogen deze weinige regels bewijzen, hier als eene kleine proeve gegeven, uit een gedichtje, getiteld: Wat heb ik al!

Dit handje is één, dat handje is twee; 
Daar krijg en doe ik alles meê. 
Vijf vingers hier, vijf vingers daar, 
Dat zijn tien vingers met elkaar: 
Nu speel ik nog; maar ben ik groot, 
Dan win ik met mijn handen 't brood. 
 
Een hartje tikt hier in mijn zij', 
Dat klopt zoo vergenoegd en blij; 
't Mint vaderlief en moeder zeer, 
Maar bovenal den Lieven Heer; 
Want, o, Die doet mij zoo veel goed, 
Dat ik Hem wel beminnen moet. 






{==229==} {>>pagina-aanduiding<<}

Boekbeschouwing.

Verhandelingen en Leerredenen over de Openbaring van den Apostel Joannes, door P.J. Laan, rustend Predikant bij de Herv. Gem. te Amersfoort. IIde Deel. Te Utrecht, bij J.G. van Terveen en Zoon. 1834. In gr. 8vo. XIV en 622 bl. f 5-:

Resultaat van veeljarig onderzoek naar het onderwerp der Openbaring van Joannes. Te Kampen, bij K. van Hulst. 1835. In gr. 8vo. IX en 110 bl. f 1-25.

Wij voegen deze beide werken bij elkander, omdat zij over hetzelfde onderwerp handelen, en het tweede, zonder zamenvoeging met het werk van den Heer laan, te klein van omvang is, om meer dan eene eenvoudige aankondiging in dit Tijdschrift te kunnen erlangen.
In het elfde Hoofdstuk handelt laan, en hiermede vangt dit Deel aan, over de zaken, die aangeduid worden door de zes zegelen, vervat in het zesde Hoofdstuk van joannes' Openbaring, en wel in twee Afdeelingen, bevattende de eerste eene verklaring der vier eerste zegelen, zijnde de vier zinnebeeldige ruiters, en de tweede het vijfde en zesde zegel. Uit het eerste Deel, Hoofdst. 6, weten wij reeds, dat laan daardoor afgebeeld acht de vervolgingen der Kerk, gedurende het tijdvak, dat met Keizer constantinus in het begin der vierde eeuw eindigt. Door den eersten ruiter in vs. 2 verstaat hij een algemeen tafereel van de overwinningen der Christelijke Godsdienst gedurende dit tijdperk, zoo in uiterlijken voorspoed, als snelle uitbreiding en zedelijken invloed. De tweede ruiter, vs. 4, is bij hem de bloedige vervolgingen der Christenen gedurende de eerste anderhalve eeuw. De derde, vs. 6, de honger en het gebrek,

{==230==} {>>pagina-aanduiding<<}
dat de Christenen omstreeks het jaar 250 zouden moeten lijden; terwijl hij de laatste, hevige vervolgingen, die de Christenen in het einde der derde en het begin der vierde eeuw onder decius en vervolgens te verduren hadden, door den vierden ruiter, vs. 8, aangeduid acht. Het vijfde en zesde zegel rekent laan toepasselijk op de martelaren, die den wreedsten dood voor het Evangelie hadden willen sterven; op de wroegingen en onheilen hunner laatste verdrukkers, en op de omwenteling, ten gevolge van welke Keizer konstantijn den troon beklom, en, door zijne aanneming en openlijke erkenning van het Christendom, hetzelve tot Godsdienst van den Staat verhief.
Aanmerkelijk loopt dit gevoelen uiteen met dat van den Schrijver van het Resultaat, die een algemeen overzigt van de lotgevallen des Christendoms meent te vinden tot op het keerpunt van den ondergang der Roomsche Priesterregering, die in het laatste gedeelte des Boeks uitvoeriger beschreven wordt. ‘Het eerste beeld, vertoonende een' krijgsheld, op een wit paard gezeten, met een' boog gewapend, en aan wien eene kroon gegeven wordt, is het zinnebeeld der overwinning, die het Christendom op het heidendom behalen zou. De tweede, een vuurrood paard, aan welks ruiter magt gegeven werd, om den vrede op aarde te verstoren, zoodat de een den anderen dooden zou, vertoont ons zinnebeeldig de verdeeldheden en scheuringen in de Christenkerk, waardoor de verbittering zoo hoog zou stijgen, dat Christenen de een den anderen niet alleen verdrukken en vervolgen, maar ook elkanders bloed vergieten zouden. Bloedige oorlogen zelfs zouden om de Godsdienstleer gevoerd worden. Het derde zinnebeeld, vertoonende een' man met eene weegschaal, zittende op een zwart paard, schijnt mij toe het beste verklaard te kunnen worden van de onthouding der zielenspijs (de kennis van de Evangelieleer), die in zeker tijdvak der Kerk aan de menschen als voor geld toegewogen zou worden, enz. Het vierde zinnebeeld,

{==231==} {>>pagina-aanduiding<<}
een vaal paard, waarop de dood gezeten was, vergezeld van een heer van schimmen, de magt hebbende om allerlei onheilen over het menschdom te brengen, vertoont ons blijkbaar de plagen, die de bedorven Christenwereld zouden treffen, en die Hoofdstuk 8 en 9 in bijzonderheden voorgesteld worden. Na de opening van het vijfde zegel ziet joannes in het tafereel, dat hem daar vertoond werd, de zielen dergenen, die om het woord van God en het getuigenis, dat hun was toevertrouwd geweest, gedood waren.’ De Schrijver meent, dat dit overzigt, ofschoon algemeen, echter bijzonder van toepassing is op de Latijnsche of Westersche Kerk onder de opperheerschappij des Bisschops van Rome.
Ofschoon de Eerw. laan, met wien wij ons vooral zullen bezig houden, poogt, zijn gevoelen door vele bewijsgronden te staven, en het spreekt wel van zelf, dat wij nu beter, dan door het in het eerste Deel voorloopig gezegde, in staat gesteld zijn, om hetzelve te beoordeelen, kunnen wij niet zeggen, door 's mans redeneringen overtuigd te zijn. Eene opzettelijke vergelijking met het andere hoofdgevoelen, door van der palm voorgestaan, heeft, wij moeten het openhartig erkennen, de schaal ten voordeele van het laatste doen overslaan; en wij zijn, behoudens alle achting voor onzen geleerden en vernuftigen Schrijver, van gedachte, dat het natuurlijker is, aan de verwoesting van den Joodschen Staat door de Romeinen te denken.
Rec. zegt met opzet: natuurlijker; want het is niet te ontkennen, dat de loop der gebeurtenissen in het gevoelen van laan veel meer gezocht moet worden, dan in het andere. Wij moeten daarvan een enkel woord zeggen. Denkt men met den Schrijver aan de vervolgingen der Christenen, dan is het duidelijk, dat de eerste ruiter niet zonder gedwongenheid verklaard kan worden van den uit- en inwendigen voorspoed der Christelijke Kerk in dit tijdvak, daar deze dan door het geheele tijdperk heen moet verstaan worden, en het niet zeer een-
{==232==} {>>pagina-aanduiding<<}
voudig is, het eerste zegel over de volle drie eeuwen heen uit te breiden, en de overige van afzonderlijke, opvolgende gebeurtenissen te verstaan. Ook is het onderscheid tusschen de verschillende vervolgingen der Christenen niet zoo in het oog loopend groot, om aan eene afbeelding derzelven in verschillende zegelen of tafereelen te denken, vooral indien de voorspoed der Christelijke Kerk onder dat alles door ééne enkele vertooning was afgebeeld. Ook moet men niet uit het oog verliezen, dat volgens laan de zegelen betrekking hebben op de lotgevallen der Kerk, en wij kunnen geenszins inzien, dat de rampen van honger en pest juist de Christenen als zoodanig troffen. Immers, ook naar de redenering van den Schrijver, waren het zware bezoekingen, in welke ook hunne heidensche tijdgenooten overvloedig deelden, en die dus in waarheid meer te beschouwen zijn als rampen, aan de omstandigheden der tijden toe te schrijven, dan bepaaldelijk aan het geloof, hetwelk de Christenen aankleefden. Hier komt bij, dat hetgeen door het zesde zegel dan zou worden aangeduid, in geenen deele op de Christenen betrekking heeft, maar op hunne vervolgers; want het is wel waar, dat het verduisteren der zon en dergelijke zaken in den Bijbel meermalen omwentelingen voorstellen, maar nimmer, zoover wij
weten, luisterrijke overwinningen, hoedanige de schokken van den Romeinschen Staat, gedurende het begin van konstantijn's leeftijd, toch in betrekking tot de Christenen zouden moeten wezen. En, hetgeen bij ons boven alles geldt, er is eene te treffende overeenkomst tusschen hetgeen door jezus zelven, Matth. XXIV:6-8 en elders, ook in dezelfde orde van opvolging wordt voorspeld, en duidelijk en boven alle bedenking op de vreeselijke omkeering van den Joodschen Staat betrekking heeft, en hetgeen door de zes eerste zegelen wordt aangeduid, om daar en hier niet aan hetzelfde te denken. Men kan dit in de bijzonderheden bij van der palm nazien; het bestek van onze beoordeeling gedoogt niet het te herhalen, of bij vergelijking met de

{==233==} {>>pagina-aanduiding<<}
geschiedenis aan te wijzen. En dit is dan ook het voorname, dat wij tegen de uitlegging van het Resultaat hebben, hetwelk ook hier en overal meer stelt, dan bewijst. Bij ons althans kunnen uitdrukkingen, als: het is kennelijk, duidelijk blijkt enz. in geenen deele voor bewijzen gelden. Laan zal ons misschien tegenvoeren, dat in dit geval door deze zegelen gebeurtenissen zouden worden aangeduid, die, naar zijne onderstelling van den tijd der vervaardiging van dit Boek, (D. I. Hoofdst. 2) reeds hadden plaats gehad; maar wij zien op onze beurt niet in, waarom voorvallen, van eenen zoo grooten en gewigtigen invloed op de Christelijke Kerk, niet zouden kunnen zijn afgebeeld in tafereelen, die, hoe men ze ook verklare, altijd als eene inleiding tot de volgende zijn aan te merken. Waarlijk, wij herhalen het, omdat het een der voornaamste gronden onzer overtuiging is, de overeenkomst met de voorspelling van jezus is al te treffend, om die zoo geheel voorbij te zien, als onze Schrijver doet, die het meeste, daartoe dienende, stilzwijgend voorbijgaat. Behoudens alle achting - Rec. voelt zich gedrongen het te herhalen - voor den geleerden Schrijver, vreest hij toch, dat ingenomenheid met zijne uitlegging hem te ver heeft doen gaan met bl. 127 te zeggen, dat de aard der drie eerste eeuwen des Christendoms en de voorstelling der zegelen, als twee droppelen waters, aan elkander gelijk zijn.
Het zevende Hoofdstuk houden beiden voor een tafereel van de verheerlijking der bloedgetuigen in den hemel. Maar hetgeen laan van andere Schriftverklaarders onderscheidt, is, dat hij aan twee verschillende gezigten denkt, van welke het eene, vs. 1-8, tot de aarde, het tweede, vs. 9-17, tot den hemel behoort. Bij de 144000 verzegelden uit alle geslachten Israëls denken beiden niet zoo zeer bij uitsluiting aan Christenen uit de Joden, maar aan belijders van het Evangelie in het algemeen, omdat ‘volgens de leer van het N.V. degenen, die in christus gelooven, als het ware zaad van abraham, als het echte nakroost van

{==234==} {>>pagina-aanduiding<<}
Israël worden aangemerkt’ (laan). ‘Gelijk de Christelijke Godsdienstinrigting in de plaats der oude Mozaïsche, onder Israël, gekomen is, zoo moet men ook de Gemeente der belijders van J.C., of de Christenkerk in 't algemeen, als de plaats van het oude Israël in de wereld bekleedende, aanmerken’ (Resultaat). De eerste meent in de beelden en uitdrukkingen in dit Hoofdstuk toespelingen te vinden op den Israëlitischen Priesterstand. Dit is dan ook niet te ontkennen; maar vreemd dunkt het ons, dat hij het overschaduwen, vs. 15, houdt voor een zinnebeeld, ontleend uit den Tempel, toen, bij deszelfs inwijding, eene wolk van Gods heerlijkheid uit het binnenste Heiligdom het geheele gebouw vervulde. Σκηνώσει ἐπ᾽ αὐτούς staat er in het Grieksch; dus eigenlijk: bedekt als met eene tent. Wij denken hier en bij de andere toespelingen in dit gezigt, met van der palm, liever aan het Loofhuttenfeest.
In het dertiende Hoofdstuk handelt laan, weder in twee Afdeelingen, over de beteekenis der zes Bazuinen, vervat in het VIII en IX Hoofdstuk der Openbaring. Uit 's mans eerste Deel (bladz. 165 volg.) weet men reeds, en wij hebben het in onze Recensie van dat Deel (*) reeds met een enkel woord gezegd, dat, naar zijne meening, door deze Bazuinen worden voorgesteld de voornaamste lotgevallen van jezus' Kerk over het algemeen, in de zoogenoemde middeleeuwen. De letterlijke zin der eerste wordt alzoo door hem uitgelegd, dat ‘jezus' Kerk, die alleen door vrede en liefde bloeijen kan, ter prooije der verdeeldheid en twist, dermate gesteld zou worden, dat het vele menschenlevens zou kosten.’ De vervulling dier voorspelling zoekt hij in de twisten met de Donatisten, Arianen, Apollinaristen, Nestorianen, Eutychianen, Pelagianen enz. De tweede Bazuin verklaart hij ‘van de instorting van een der magtigste Rijken, van de verbranding en ondergang van deszelfs Hoofdstad, en van de

{==235==} {>>pagina-aanduiding<<}
ijselijke bloedstortingen, die daarmede gepaard gingen, of die daarvan het gevolg waren,’ en hij acht zoodanig eene gebeurtenis der vermelding in joannes' profetische gezigten waardig, daar deze ramp ook duizende Christenen heeft doen sneven, en van de gewigtigste gevolgen geweest is voor derzelver kerkelijk bestaan en lotgevallen gedurende vele eeuwen. Het zijn dan de verwoestingen van Rome door alarik, genserik en odoacer, de ondergang alzoo van het Westersche Keizerrijk, welke de Schrijver hier voorspeld acht. De derde Bazuin verbeeldt weder de twisten en verdeeldheden in de Christelijke Kerk. ‘Wanneer wij deze derde Bazuin met de eerste vergelijken, zoo zien wij wel, dat beide in zekeren zin ons dezelfde zaken voorstellen, doch wij ontdekken ook tusschen beiden een groot onderscheid. De eerste beschrijft ons meer de bitterheden der verschillen onder de Christenen en derzelver bloedige gevolgen. De derde de vergiftiging van hunne leer door de dwalingen, die voornamelijk zoo veel verschil en onrust te weeg bragten. Ja de derde Bazuin voert ons nog dieper in de middeleeuwen, dan de eerste had gedaan, en stelt ons den staat der leer voor, tot de tijden der Kerkhervorming toe.’ De vierde heeft betrekking op de diepe onwetendheid der middeleeuwen. De vijfde voorspelt de verschijning van mahomed en de oorlogen des Sarracenen. Eene soortgelijke beduidenis heeft de zesde, in welke laan de vier Engelen toepasselijk maakt op de Sarracenen, Perzen, Mogollen en Turken, inzonderheid wegens derzelver afkomst van den omtrek des Euphraats. Zie Openb. IX:14; eene verklaring, die, onzes inziens, van
vergezochtheid naauwelijks is vrij te pleiten.
Men kan aan deze gansche ontwikkeling noch vernuft, noch diepe geschiedkennis ontzeggen; maar of daarom de verklaring van den kundigen man nog wel boven alle bedenking zij, zal menigeen betwijfelen. De Schrijver van het Resultaat wijkt over het algemeen hier van laan niet verre af. Dat van der palm van geheel andere

{==236==} {>>pagina-aanduiding<<}
gedachten is, en ook dit gedeelte der Openbaring verklaart van de rampen en ijselijkheden, die de verwoesting van Jeruzalem en de omkeering van den Joodschen Staat voorafgingen en vergezelden, kan men in 's mans Bijbelvertaling nazien. De gedachten van seiler, hess, de haas, heringa, klinkenberg en anderen worden door laan, zoo hier, als in het eerste Deel, opgegeven. Rec. wil gaarne erkennen, hierover met mindere zekerheid te durven spreken, dan over de zegelen, maar merkt ten aanzien van dit gedeelte des arbeids van den Eerw. laan in het algemeen het volgende aan:
Vooreerst hebben wij in dit Hoofdstuk bevestigd gevonden eene opmerking, door eenen onzer medebeoordeelaars van het eerste Deel dezes werks gemaakt, en met welke wij volkomen instemmen, dat laan te veel uit het oog heeft verloren den regel: a posse ad esse non datur conclusio. Het is niet genoeg, met de geschiedenis in de hand aan te wijzen, dat het eene of andere tafereel der Openbaring met geschiedkundige daadzaken zoo vele overeenkomst hebbe, dat het laatste door het eerste kan voorspeld zijn; maar men dient ook te bewijzen, dat het zinnebeeldige tafereel niet voegelijk op iets anders kan worden toegepast; en onze Schrijver zelf zal toch de gevoltrekking niet laten gelden: ‘De vier Engelen kunnen de Sarracenen enz. beteekenen; derhalve moeten wij daaraan denken.’ Hetgeen laan in zijn eerste Deel in het algemeen gezegd heeft, schijnt ons niet genoegzaam, om daarop hoofdzakelijk en ohne rücksicht (zouden de Duitschers zeggen) op anderer gevoelen zijn betoog te bouwen.
Vervolgens merken wij aan, dat de geheele houding (wij weten geen beter woord te kiezen) van de gezigten, Openb. VIII en IX verhaald, ons voorkomt, meer te leiden tot de gedachte aan rampen en onheilen, welke aan de vijanden van het Christendom zouden overkomen; eene gedachte, die door IX:20, 21 zeer schijnt bevestigd te worden; terwijl laan, blijkens de opgave

{==237==} {>>pagina-aanduiding<<}
van zijne verklaring, meer aan rampen wil gedacht hebben, die den Christenen zouden zijn overgekomen.
Eindelijk kunnen wij niet ontveinzen, dat de opgave van den zin van sommige der aan joannes na het verklaren der Bazuinen vertoonde gezigten ons minder natuurlijk voorkomt, en, vreezen wij, een gevolg is van vooraf opgevatte denkbeelden aangaande de beteekenis bij den Schrijver, gelijk dan ook op den zin, waarin vele der hier voorkomende beelden bij de oude Proseten gebruikt worden, misschien te weinig acht wordt gegeven; hoezeer laan het later, b.v. Openb. X met Ezech. II en XI:11 met Ezech. XXXVII:1-10 vergelijkende, teregt doet. Bij de tweede Bazuin is het niet onnatuurlijk, te denken aan de verwoesting eener magtige heerschappij; maar wij vinden het gepaster, b.v. bij de eerste Bazuin, te denken aan natuur- en oorlogsrampen, dan aan inwendige verdeeldheden in de Christelijke Kerk, in aanmerking genomen de beelden, ook elders in de H.S. voorhanden, van hagel, vuur en bloedregen. Zoo is het ook hoogst merkwaardig, dat de dichterlijke beschrijving van een heirleger van sprinkhanen bij joël leidt tot de bekende voorspelling, door den Apostel petrus op den Pinksterdag aangehaald, en die toch meer dan waarschijnlijk op de verwoesting van den Joodschen Staat betrekking heeft; terwijl ook na de eerste Bazuin de oorlogsverwoestingen onder datzelfde beeld van sprinkhanen voorkomen. Wij, die eerst door het werk van den Heer laan aanleiding verkregen hebben, om ons meer opzettelijk met het Openbaringsboek bezig te houden, wagen het niet, beslissend te spreken tegen eenen man, als de Eerw. laan, in jaren en kundigheden verre boven ons, en die, blijkens de Voorrede voor zijn eerste Deel, meer dan twintig jaren aan het laatste Bijbelboek gewerkt heeft, evenmin als tegen iemand, die het resultaat van zijn
veeljarig onderzoek aanbiedt; maar meenen toch de algemeene opmerkingen, die wij onder het lezen en bestuderen maakten, te mogen, en als Re-
{==238==} {>>pagina-aanduiding<<}
censent te moeten in het midden brengen. De Lezer kieze tusschen de vele gevoelens!

(Het vervolg en slot hierna.)

De Oorbiecht der Roomsch Katholijken beschouwd, door C.H. Helsen, Abt te Brussel. Te Zutphen, bij W.J. Thieme. 1835. In kl. 8vo. 212 bl. f 1-50.

Men leert uit dit werkje den Abt helsen, stichter der Belgisch-Katholijke Kerk, als een onderzoeklievend en vrijmoedig Godgeleerde kennen Openlijk heeft hij met de zijnen zich van de Roomschgezinden afgezonderd; en alzoo is de Belgisch-Katholijke Kerk, even als in Frankrijk, onder een ander Opperhoofd, de Fransch-Katholijke Kerk, die wel van de Gallikaansche Kerk moet onderscheiden worden, ontstaan. Die zich afscheurende Katholijken benoemen zich echter met dien titel, omdat zij, schoon zich vrij verklarende van het Pauselijk Oppergezag, en schoon zelfs de besluiten der Kerkvergaderingen niet beslissend latende gelden, ja schoon zij inzonderheid de Trentsche geloofsregelen in vele opzigten tegenspreken, desniettegenstaande, behalve den Bijbel, ook de Overlevering aannemen, en dus in zoo ver Katholijk zijn, zonder evenwel den Bijbel en de Overleveringen alzoo op te vatten als de Roomschgezinden. of al de Overleveringen, die door dezen worden erkend, voor echt aan te nemen. De zucht, om zoo veel mogelijk het zoogenaamde Catholicisme getrouw te blijven, en de natuurlijke gehechtheid aan geloofsbegrippen en vormen van eerdienst, die zij van de vroegste jeugd hebben leeren eerbiedigen, oefenen echter onmiskenbare blijken van invloed uit op hunne wijze van beschouwing der vereischten van eer- en leerdienst; en dus zijn de Franschen de Belgisch-Katholijken in dat alles nog aanmerkelijk van de Protestanten onderscheiden. Dit is ook uit dit

{==239==} {>>pagina-aanduiding<<}
werkje van den Abt helsen te bespeuren. Hij erkent b.v. het onbijbelsche en het bij de eerste Christenen onbekende van het woord sakrament; echter behoudt hij dit, even gelijk de Lutherschen en Hervormden in hunne formulieren van eenigheid en liturgische schriften. Hij neemt de Oorbiecht, en de Inzegening des Huwelijks, of zoogenaamde kerkelijke trouw, niet onder het getal der sakramenten op; en desniettegenstaande heeft hij zijne zeven sakramenten. In plaats der Oorbiecht stelt hij de bekeering of verbetering des harten met boetvaardigheid en berouw; in plaats van het sakrament des Huwelijks, waardoor de Roomschgezinden de kerkelijke plegtigheid verstaan, noemt hij het Huwelijk zelve een sakrament. Naar ons inzien is dit een spelen met het woord: want door sakramenten heeft men altijd plegtigheden aangeduid tot zinnelijke afbeelding eener bovenzinnelijke of heilige zaak. Rekent men nu sommige dier plegtigheden overtollig, gelijk de Protestanten vijf van de zeven afschrappen, dan is het oneigenaardig, aan hetgeen geene plegtigheid is, b.v. boetvaardigheid des harten, den naam van sakrament te geven. Intusschen wenschen wij dit boeksken in veler handen, vooral in die onzer Roomschgezinde Medechristenen, die er menigvuldige leering uit trekken kunnen, al ware het slechts het bewijs der feilbaarheid niet alleen van Paussen, maar zelfs van geheele Kerkvergaderingen.

Handboek der bijzondere Pathologie en Therapie van Dr. J.W.H. Conradi, Hoogleeraar te Göttingen, enz. Isten Deels 3de Stuk. Te Amsterdam, bij S. de Grebber. 1835. In gr 8vo. 270 bl. f 2-70.

Met dit derde stuk is het eerste deel volledig geworden. Deze derde afdeeling behandelt het leerstuk der Uitslagziekten, in 28 hoofdstukken; een belangrijk onderwerp, aan hetwelk sedert eenigen tijd veel moeite en tijd is besteed geworden, getuige de opgaaf der geschriften

{==240==} {>>pagina-aanduiding<<}
over de uitslagziekten in het algemeen, vermeld bij den aanvang van dit hoofdstuk, waar wij echter al aanstonds het werk van raijer missen, om van eenige minder belangrijke niet te spreken. De verschillende vormen schijnen iets uitvoeriger opgegeven te worden, dan joseph frank zulks gedaan heeft, wiens verdeeling eene der eenvoudigste kan genoemd worden; anderen gaan ook hier te verre. Te regt zegt de Schrijver, bl. 543*: ‘De beoefening der huidziekten is door de nieuwere ziektekundigen nog moeijelijker geworden, daar zij verschillende afwijkingen en spelingen tot soorten gemaakt heeft,’ enz. Welligt mogen wij ook hier belangrijke aanwinsten door den tijd verwachten van de werkzaamheden van breschet, roussel de vauzéme, (*) wendt, (†) gurlt (‡) en anderen, welke door derzelver ontleed- en natuurkundige nasporingen een nieuw licht over dit weefsel zullen doen opgaan. Bij dit algemeene overzigt tevens eene algemeene geneeswijze te voegen, is overtollig, daar elke huidziekte haar te zeer wijzigt. Wij gaan derhalve terstond tot de afzonderlijke beschouwing over, welke in het tweede hoofdstuk zich met de Pokken bezig houdt. Het moge eenigen tijd gesteld zijn geweest, of de arbeid van sydenham, huxham en stoll voor ons overtollig geworden was, de laatste tijden hebben al wederom getoond, dat het nog verre af is, dat deze afschuwelijke ziekte ten onder gebragt zoude zijn. De vaccine heeft haar gebreideld, maar niet verbannen. De geschillen over den
oorsprong der pokken zullen ook door alle geschiedkundige nasporingen (§ 534) niet beslist worden. Ongaarne mist men hier volstrekt alles, wat tot het ontleedkundige onderzoek dezer ziekte betrekking heeft. Wel is waar deze nasporingen werden eerst sedert eenigen tijd met nadruk voortgezet; maar den Schrijver kon het door gen-
{==241==} {>>pagina-aanduiding<<}
drin verrigte bekend geworden zijn. Wie in ons vaderland in dit onderwerp belang mogten stellen, wijzen wij naar de Verhandelingen van den Hoogleeraar sebastian (*) en Doctor de jonge (†). Dat andere mannen in ons vaderland, ijverig met dit onderwerp bezig, hetwelk wij zeker meenen te weten, ons niet te lang naar de vruchten van hun onderzoek mogten laten wachten! - In § 552 wordt met een woord van de wijze van inenting, inoculatie genoemd, gesproken. (Er is hier eene drukfeil, inocalatie, ingeslopen.) Het was Lady montague en niet morgan, zoo als men in een onzer vaderlandsche heelkundige werken las, welke aan haar kind te Konstantinopel deze kunstbewerking liet verrigten. - In § 553 en volg. wordt over de koepokken gehandeld, en derzelver beveiligende kracht tegen de kinderziekte gehandhaafd. Deze kan haar ook niet ontzegd worden; maar de uitzonderingen, dat zij niet ten eenemale tegen de kinderziekte beveiligen, komen in onzen tijd wat veel voor. Mogten de koepokken evenwel slechts gedeeltelijk beveiligen, zij zouden steeds een onwaardeerbaar geschenk blijven. Door dit alles wordt echter de bepaling der valsche pokken, gelijk de Schrijver bl. 597 opmerkt, zeer onzeker, en de diagnostiek zal zich nog geruimen tijd moeten
oefenen, om stelliger uitkomsten te verkrijgen. Uit den aard der likteekens tot dien der pokken te besluiten, heeft mede zijne zwarigheden: want hoe vele likteekens komen met elkander overeen; hoe vele wijzigingen ondergaan zij niet bij de vorming! De nasporingen van heim verdienen echter de aandacht. - Bij de behandeling der mazelen, van het roodvonk enz. ziet men, dat zelfs ten opzigte der naamgeving onzekerheid heerscht. Wij maken hier alleen de aanmerking, dat zuren bij den rotachtigen vorm, waarbij zich zoo ligt bloeduitstortingen voegen, meer aangewezen schijnen, dan spiesglans of kwikmiddelen. - Onder scharlaken-
{==242==} {>>pagina-aanduiding<<}
koorts wordt in het 5de H. de ziektevorm, meer onder den naam van roodvonk bekend, terwijl onder het roodvonk, H. 6, eene ziekte wordt beschreven, welke doorgaans voor eene wijziging van het roodvonk gehouden wordt. Wat den eigenaardigen reuk betreft, door heim aangenomen, door den Schrijver ontkend, het is moeijelijk hierover iets beslissends te zeggen; bij hevig roodvonk kan echter de uitwaseming zoo scherp worden, dat zij mond en keelholte, de oppervlakte der slijmvliezen tot ontsteking toe prikkelen kan. Of het begieten met koud water in ons land aanprijzing verdiene, is mede een moeijelijk vraagstuk; de vlugge smetstof dezer ziekte schijnt meer eene gematigde warmte te vereischen; bij afstervende huid zullen laauwe baden stellig gunstiger, met chlorine gemengd opwekkender werken. Niet zelden gaat het roodvonk met den in het 7de H. beschrevenen gierstuitslag gepaard; iets, hetwelk reeds door stoll werd waargenomen. Met verwondering zal men in het hoofdstuk der blutsvlekken geen gewag gemaakt vinden van de naar werlhof genoemde ziekte. Na de roos en spruw behandeld te hebben, gaat de Schrijver tot de schurft en andere vormen van meer langdurigen aard
over. Onder de werken over de spruw had de arbeid uit de laatste dagen van thuessink door den Vertaler kunnen vermeld worden. - Wij zullen omtrent alle deze huidziekten van H. 13 tot het einde in geene bijzonderheden treden. Gelukkig zijn vele dezer gebreken hier te lande slechts bij naam bekend. Het schijnt, dat de Schrijver ze mede alle niet bij ondervinding kent. Omtrent deze, gelijk in het algemeen, schijnt hij de beste bronnen geraadpleegd te hebben. Ondanks allen arbeid van zoo vele verdienstelijke mannen, heerscht in dit gedeelte der ziektekunde nog veel onzekerheid en ook duisterheid. Soms schijnt het, of de nasporingen omtrent de huidziekten meer strekken om de verwarring grooter te maken, dan die te beperken. Niets kan echter wisselvalliger geacht worden, dan de vorm van vele huidziekten, voor zoo vele wijzigingen vatbaar. Men denke maar eens aan de gewijzigde kinderziekte!

{==243==} {>>pagina-aanduiding<<}

Dit gedeelte is vooral niet minder aanbevelenswaardig dan de voorgaande. Wij twijfelen niet, of Vertaler en Uitgever ondervinden toereikende aanmoediging tot voortzetting van dezen arbeid.







De eer van Wagenaar, als Historieschrijver, en die van Jacoba van Beijeren, tegen Mr. W. Bilderdijk, in zijne Geschiedenis des Vaderlands, verdedigd door Matthijs Siegenbeek. Te Haarlem, bij V. Loosjes. 1835. In gr. 8vo. IV en 173 bl. f 1-60.

Gedurende eene halve Eeuw werd wagenaar als de wisse vraagbaak der Geschiedenis en tevens als het voorbeeld van den geschiedkundigen stijl beschouwd. Eene in ons klein land voorbeeldelooze deelneming maakte verscheidene uitgaven zijner Vaderlandsche Historie noodzakelijk, en zoo wel de massa onzer Landgenooten, als bijzonder de schranderste en geleerdste mannen vereenigden zich in zijnen hoogen lof. Kluit, voorzeker de diepste kenner onzer Geschiedenis, verklaarde, dat wagenaar, door zijn sierlijk doorloopend verhaal daarvan, zich de goedkeuring aller geleerden en eenen onsterfelijken naam verworven had (*); en van wijn, die met regt naast kluit mag gesteld worden, noemde hem ‘den treflijken Historieschrijver, een man van diepe kunde, helder begrip en juist oordeel.’ (†)
Niet zoo gunstig dacht wijlen de Heer bilderdijk over wagenaar, wien hij, op onderschei-
{==244==} {>>pagina-aanduiding<<}
dene plaatsen zijner Geschiedenis, betitelt als een domkop, een ezel, een zot, een kwaadaartigen rekel, een Amsterdamschen bulhond, een kassiers of Commissionairs ziel, een kantoorjongen, een Godslasteraar, een vervalscher der Geschiedenis, zoo onzer Vorsten, als van den gezegenden Heiland, enz. enz.
In het algemeen behoefde noch het gezond verstand noch het godsdienstig karakter van wagenaar eenige verdediging tegen zulke kinderachtige, en alleen voor hem, die dezelve uitstootte, vernederende, scheldwoorden. Beide zijn door tijdgenoot en nakomeling erkend, door de meest bevoegde beoordeelaars gehuldigd, en door niemand aangevallen, behalve alleen door eenen bilderdijk, die zoo velen onzer beroemde mannen, sieraden onzer Natie, de kroon van het hoofd tracht te rukken, en die zelfs, in het VIIde Deel zijner Geschiedenis, bl. 79 en 80, het niet zoo geheel ongerijmd vindt, om de regering van Amsterdam (in 1584) verdacht te houden van medepligtigheid aan den moord van willem den I door balthazar gerards!! ofschoon hij, na vele gronden voor het niet zoo ongerijmde dier verdenking te hebben bijgebragt, er zelf achter voegt: Maar dit alles bewijst niets!
Doch in de bijzonderheden was eene verdediging van wagenaar niet overtollig. Wagenaar toch kan, en zal ook wel, als feilbaar mensch, hier en daar mis gehad hebben, evenzeer als alle zijne voorgangers, van herodotus af, en zijne navolgers, tot bilderdijk toe. Eene reeks van vermeende misslagen wordt dan ook in bilderdijk's Geschiedenis ten breedste uitgemeten; en het gezag van dit uitmuntend sieraad des Nederlandschen Zangbergs is ook in het geschiedkundige bij velen nog zoo groot, dat ligtelijk deze en gene alle de beschuldigingen, tegen wagenaar ingebragt, voor goede munt zoude kunnen opnemen, en ongevoelig in het denkbeeld komen, dat wagenaar wezenlijk een armhartig Geschiedschrijver is, die op elke bladzijde van zijn werk jammerlijk heeft misgetast.

{==245==} {>>pagina-aanduiding<<}

Te regt dus heeft de Hoogleeraar siegenbeek het der moeite waardig geacht, om eens stukswijze na te gaan, waarin dan toch die schromelijke bévues, die kwaadaardige streken, die godslasterlijke aanmerkingen van wagenaar bestaan konden, en vooral om eens gezet te onderzoeken, of wagenaar overal wel datgene geschreven heeft, wat bilderdijk hem in den mond legt. Het aangekondigde werkje bevat de slotsom van dit onderzoek, voor zoo veel de zes eerste deelen van bilderdijk's Geschiedenis betreft. Deze slotsom komt ongeveer op het volgende neder. Hier en daar heeft wagenaar gedwaald, of zich ten minste onnaauwkeurig uitgedrukt. Zijne dwalingen betreffen echter meestal punten van ondergeschikt belang. Soms kan men hem die misslagen niet of naauwelijks tot verwijt aanrekenen. Hij toch miste eene reeks van belangrijke stukken, welke eerst later in het licht verschenen zijn. In alles, 't welk de regten onzer vroegere Graven en onze toenmalige Regeringswijze betreft, miste hij dat helder licht, 't welk, eerst vele jaren na zijnen dood, door kluit, in zijne Historia Critica, en in zijne Geschiedenis der Hollandsche Staatsregering, ontstoken is. Nooit verdienen echter zijne misslagen dien verbazenden ophef, dien bilderdijk er telkens van gemaakt heeft. De beschuldiging, dat wagenaar, als eerste Klerk ter Secretarij, zijne Geschiedenis onder den invloed der Amsterdamsche Burgemeesters schreef, wordt daardoor wederlegd, dat in 1759 de twee laatste Deelen zijner Vaderlandsche Geschiedenis in het licht verschenen, terwijl hij eerst in 1760 den post van eersten Klerk ter Secretarij verkreeg. (Zie zijn Leven, door huisinga bakker, bl. 62, 66). In de meeste gevallen
mag men het zeer twijfelachtig stellen, of wel wagenaar, en of niet veeleer bilderdijk in dwaling verkeert. In sommige gevallen is bilderdijk blijkbaar op het dwaalspoor geweest; en meer dan eens heeft wagenaar niet gezegd datgene, wat bilderdijk goedvindt hem in den mond te leggen. (Zie b.v. bl. 77 en 113.)

{==246==} {>>pagina-aanduiding<<}

De Hoogleeraar siegenbeek heeft niet hier en daar eenen enkelen uitval van bilderdijk, die het gemakkelijkst te wederleggen was, uitgekipt; hij heeft alle de berispingen van bilderdijk, zonder uitzondering, met bedaarden ernst onderzocht, getoetst aan hetgene wagenaar gezegd heeft, toegegeven, waar hij vermeende, dat bilderdijk in den grond der zaak gelijk had, en wagenaar's eer krachtig gehandhaafd, waar hij hem onverdiend achtte aangevallen.
Niet minder lezenswaardig is het tweede gedeelte van dit werkje, zijnde eene Voorlezing, waarin de eer van jacoba van beijeren tegen de aantijgingen van bilderdijk verdedigd wordt. Men weet, dat bilderdijk, in het IVde Deel zijner Geschiedenis, deze ongelukkige Vorstin, die tot nog toe een voorwerp van medelijden en beklag bij de nakomelingschap geweest is, voorstelt als eene wulpsche vrouw, van eene overmatige hitte van gestel, met één woord (om de vuilste en gemeenste bijnamen niet op te halen) als eene lichtekooi, en daarbij (zoo als bilderdijk zich almede uitdrukt) als eene slimme en doortrapte feeks. De Hoogleeraar siegenbeek toont in zijne Voorlezing zeer goed aan, dat deze Vorstin in de Geschiedenis inderdaad zóó niet voorkomt; en dat geen enkel Geschiedschrijver heeft opgeteekend, dat zij immer van eenige ongeoorloofde verstandhouding met een' ander', buiten haren Echtgenoot, is verdacht gehouden. Het eenige, zegt hij, dat men van haar vermeld vindt, is, dat zij vrolijk van aard was: maar vrolijkheid en wulpschheid zijn toch verre van elkander onderscheiden. Hij noemt daarom de beschuldiging van wulpschheid van aard ronduit lastertaal, daar zij op geenen enkelen historischen grond gevestigd is.
Ziet daar den hoofdinhoud van dit geschrift, 't welk wij echter alleen diegenen aanbevelen, die prijs stellen op een bedaard en waarheidlievend onderzoek uit de algemeen erkende en zuiverste bronnen der Geschiedenis. De liefhebbers van smaad- en scheldwoorden, wonder-
{==247==} {>>pagina-aanduiding<<}
spreuken, stoute en gewaagde gissingen, en onbestemde overleveringen van oude familiën, zullen hier niets van hunne gading aantreffen.




Disquisitio de Demosthenae Eloquentiae Charactere, scripsit J.H. Scholten, Theol. Cand., Phil. Theor. Mag., Litt. Hum. Doct. Traj. ad Rhen. apud R. Natan. 1835. 8vo. maj. 181 pp.

Onder de groote handhavers der Grieksche letterkunde in ons Vaderland behoort zekerlijk de Hoogleeraar van heusde, wiens uitnemende werken over de Sokratisch-Platonische Wijsbegeerte zoo in- als buitenslands den verdienden roem genieten. Hij heeft echter niet enkel door geschriften, maar ook, en wel voornamelijk, door het vormen van uitstekende leerlingen, omtrent de letteren duurzame verdiensten verworven. Van eenen derzelven is de voor ons liggende lettervrucht, van welke wij moeten bekennen, reeds door Duitsche letterkundige tijdschriften, die dezelve met hoogen lof hebben vermeld, te zijn voorgekomen. Het onderwerp is eene beschouwing van het eigenlijke karakter der welsprekendheid van demosthenes, een uitvloeisel der Sokratisch-Platonische Wijsbegeerte. Men weet, dat de Hoogleeraar dit punt reeds in zijne Initia en in zijne Sokratische School had aangeraakt, en de bekwame leerling heeft daaruit zekerlijk aanleiding genomen, hetzelve nader te ontwikkelen. Dit is met groote kennis der taal en der zaak, met smaak en oordeel geschied. De Heer scholten doet zijnen leermeester wezenlijk eer aan. Wij zullen den loop der denkbeelden in deze Verhandeling, welke zich boven de massa der inauguréle Dissertatiën verre verheft, en als een geleerd geschrift mag gelden, kortelijk uiteenzetten, en van eenige aanmerkingen doen verzeld gaan.
Na eene hartelijke opdragt aan den Vader des Schrijvers, Predikant te Delft, handelt de inleiding over de

{==248==} {>>pagina-aanduiding<<}
oordeelvellingen der oude Schrijvers, ten aanzien van de eigenlijke geaardheid der welsprekendheid van demosthenes. Vooral heeft men de wegslepende kracht bewonderd, waarin deze Redenaar alle anderen overtrof. De getuigenissen van dionysius, quinctilianus, plutarchus, de door denzelven aangehaalde panaetius en theopompus, en eindelijk cicero, verklaren zich hieromtrent stellig. Uit laatstgemelden blijkt het nu, dat demosthenes een hoorder van plato geweest is: dit brengt den Heer scholten op den weg, om den grond der echte, overredende welsprekendheid van demosthenes op te zoeken. Hij doet dit, door eenige kenschetsende eigenschappen van den Redenaar te vermelden, waarvan de voorschriften en voorbeelden bij den Wijsgeer worden gevonden. 1. Ongemeene eenvoudigheid. De redevoeringen des Atheenschen redenaars bieden hiervan zeer vele voorbeelden aan, waarvan wij niet zeggen kunnen, dat scholten juist hier de gelukkigsten heeft gekozen. Zoo vinden wij er niet de minste eenvoudigheid, maar wel de uitdrukking der verlegenheid in, wanneer demosthenes (zie hier, p. 21) in het regtsgeding over het Gezantschap, waarin aeschines beschuldigd was, niet dulden wil, dat deze hem op zijne beurt beschuldige, maar hem den vorm der verdediging voorschrijft; iets, hetwelk hij toch in de redevoering voor de Kroon in dienzelfden aeschines, die het te zijnen aanzien wil bewerkstelligen, hoogelijk afkeurt. Wij zullen kortelijk de eenvoudigheid van demosthenes met de, op p. 172 aangehaalde, woorden van reinhard vermelden: ‘Hoe groot was mijne verbazing, in den meestberoemden Redenaar
der Oudheid eenen man te vinden, die, om zijn doel te bereiken en de grootste werkingen voort te brengen, nooit eene bloem der redekunst, nooit een gezocht woord, nooit eene gemaakte treffende spreekwijze, allerminst poëtisch proza noodig heeft, die veeleer alles, wat hij heeft voor te dragen, met de natuurlijkste uitdrukking zegt, die de zaak op de

{==249==} {>>pagina-aanduiding<<}
meest juiste wijze aanduidt en haar op het treffendst voorstelt.’ (Welk eene les voor vele Redenaars en Schrijvers in onze dagen!) Het is dus ook niet te verwonderen, dat demosthenes, de grootste redenaar van allen, bijkans het minst figuren en beelden heeft. Hij heeft er zeer weinige; maar die hij heeft, zijn voortreffelijk, en grootendeels vergelijkingen, die door onzen Schrijver worden bijgebragt, en met gelijksoortige beelden en uitdrukkingen uit plato vergeleken, welke gelijkvormigheid zekerlijk somtijds treffend is. Doch wanneer men de vraagswijze voordragt en de herhaling van de krachtigste woorden ook tot de redekunstige figuren rekent, dan heeft demosthenes zich daarvan zeer dikwijls bediend. Dit brengt ons tot eene andere eigenaardigheid des Redenaars, 2. den vorm der zamenspraak, welke hij als 't ware met zijne hoorders houdt, en waarin hij het voorbeeld van plato blijkbaar heeft voor oogen gehad, die op deze wijze het schrift, meer dan gewoonlijk geschiedt, tot een afdruksel der spraak heeft gemaakt. De Schrijver heeft dit uitmuntend in voorbeelden aangetoond.
Hiermede loopt de eerste Afdeeling, over den uitwendigen vorm der redevoeringen van demosthenes, af, en de Schrijver gaat tot derzelver inwendige voortreffelijkheid over. Het oogmerk, het doel van den Redenaar was altijd goed; het was om zijner medeburgeren heil te bevorderen, en vloeide voort uit de reinste vaderlandsliefde. Deze toonde zich vooral in de standvastige, onophoudelijke tegenwerking tegen philippus en de latere Macedonische Vorsten. Wij erkennen gaarne, dat demosthenes innig van de goedheid zijner bedoelingen overtuigd was, en in zoo verre is alles, wat hier verder wordt voorgedragen, waarachtig en juist; maar de Schrijver komt ons voor te stellig te spreken, wanneer hij ook de staatkunde van demosthenes voor de eenig ware en goede houdt. Immers men weet, dat er toen twee partijen in Athene waren, de oorlogs- en vredespartij, en allen, die tot de laatste behoorden,

{==250==} {>>pagina-aanduiding<<}
waren gewis geene verraders noch omgekochten. Wij zullen slechts twee mannen noemen, die als menschen even zoo veel achting verdienen als demosthenes, en hem als redenaars nabij kwamen: isokrates en phocion. De laatste, van wien demosthenes zelf zeide: Daar komt de bijl mijner redenen! achtte het Atheensche volk niet meer geschikt voor eene worsteling zoo als die tegen philippus, en heeft de ondervinding hem niet geregtvaardigd? de eerste wilde het onweder afwenden, door philippus elders bezig te houden, en hem eenen oorlog aan het hoofd der vereenigde Grieken, als Generaal van het Bondgenootschap, tegen Griekenlands erfvijand, den Koning van Perzië, opdragen; iets, waarop hij, als afstammeling van hercules, zoo goed als de Koning van Lacedemon, zonder eenige schade voor de Grieken, aanspraak kon maken. Hoe geheel anders zou misschien de Grieksche Geschiedenis luiden, wanneer men dit had ingewilligd! Maar wij moeten erkennen, dat philippus zelf dien raadslag van isokrates niet ernstig behartigde. Hoe het zij, voor de staatkunde van demosthenes, van openbaren tegenstand tegen philippus, was ook veel te zeggen, en zij was misschien de rondborstigste en edelste weg, dien de Staat kon inslaan, al waren dan ook onder de andersdenkenden niet zoo vele verraders, als hij (gelijk zoo vele driftige volksvrienden ook in lateren tijd) daarvoor hield. Deze aanmerkingen hielden wij bij het volgende voor noodzakelijk.
De Schrijver beschouwt nu namelijk achtervolgens de wijze, waarop demosthenes zijne landgenooten van verkeerde denkbeelden zocht te genezen. Deze waren van driederlei aard. Sommigen namelijk dachten, dat men philippus geenen tegenstand kon bieden, en zulk een' magtigen vijand niet kon bestrijden; anderen, dat hij het nadeel van Athene niet zocht; van den anderen kant waren er ook zulken, die door ontijdige drift niet minder, dan de anderen door hunne lafhartigheid, het welzijn der Republiek in gevaar stelden. Tegen alle de-
{==251==} {>>pagina-aanduiding<<}
zen waren de redenen van demosthenes gerigt: tegen de eersten onder anderen die beroemde plaats in de tweede (of veeleer eerste) Olynthische Redevoering, die zekerlijk in kracht en welsprekendheid naauwelijks haars gelijken heeft, en waarin hij inderdaad eenen lateren veroveraar schijnt af te malen; tegen de tweeden de Redevoering over den Chersonnesus, of veeleer over diopeithes; (iets, waarin, wat ook onze Schrijver zeggen moge, het gedrag van den laatsten volgens alle denkbeelden van het regt der volken niet te verdedigen was; terwijl de vrees van demosthenes, dat philippus niet alleen den ondergang der Demokratie, maar zelfs dien der stad begeerde, door 's mans gedrag na den slag bij Chaeronea wel gelogenstraft is; en nogtans heeft de welsprekendheid van demosthenes iets wegslepends, dat echter hier minder onderrigt, dan op de hartstogten werkt.) Tegen de derde verkeerdheid, die der al te driftige oorlogsvrienden, was de Redevoering voor den Vrede bestemd, waarin de Redenaar, tegen zijne doorgaande gewoonte, de handhaving van den pasgeslotenen vrede aanprees. In dit alles, in deze zuivering der ooren,
gelijk demosthenes zich uitdrukte, volgde hij plato of veeleer sokrates na, die ook de gemoederen zijner hoorders eerst van valsche denkbeelden trachtte te ontslaan, om hun daarna de waarheid te kunnen bijbrengen; en daarin overtrof ook, volgens onzen Schrijver, demosthenes den anders zoo welsprekenden perikles, die meer dadelijk op de hartstogten, gelijk demosthenes op het verstand, werkte. (Wij merken echter aan, dat, wanneer dit doorgaans het geval geweest ware, demosthenes dien indruk niet op een zinnelijk volk zou hebben gemaakt, waarvan alle Schrijvers getuigen.) AEschines tracht zelfs door het opwekken van verkeerde hartstogten, door scherts en spot de hoorders te winnen; dit laatste - het zij tot zijne eere gezegd - het aanwenden der wapenen van het belagchelijke, viel genoegzaam nooit in den ernstigen Redenaar, waarover

{==252==} {>>pagina-aanduiding<<}
wij handelen. Daarentegen was hij bij uitstek vrijmoedig in het berispen zijner hoorders, niet alleen der redenaars van de andere partij, die veel invloeds hadden en die hij als verraders ten toon stelde, gelijk sokrates en plato de Sophisten als verleiders, maar ook der alvermogende volksvergadering, wier traagheid, wuftheid, zorgeloosheid en zucht voor vermaak hij onbewimpeld aanviel, daar zij het oorlogsfonds voor den Schouwburg besteedde. (Dit laatste verwijt was te verdienstelijker, daar het op doodstraf verboden was, die gelden tot derzelver oorspronkelijke bestemming terug te brengen.) Ook hierin volgde demosthenes de manier van plato, wiens Apologie van sokrates ook de grootste vrijmoedigheid voor zijne regters ademt. Maar hoe kon nu het kitteloorige Atheensche volk dit verdragen? Omdat het door daden overtuigd was van de hartelijke welwillendheid en liefde des Redenaars voor zijn volk en zijne geboortestad, die in alwat hij deed en sprak haar welzijn bedoelde, schoon zij niet altijd zijnen raad volgde. Zoo was ook alcibiades, blijkens het Gastmaal van plato, zoodanig met sokrates ingenomen, dat hij niet zonder hem leven kon, schoon verre van in alles zijne wijze lessen te volgen.
Tot hiertoe zagen wij, hoe demosthenes de waarheid zonder menschenvrees ten aanzien zijner hoorderen steeds op het oog had. Maar hij stelde zich ook het eervolle, het zedelijk goede, boven het enkel voordeelige, ten doel zijner raadgevingen; men ziet dit uit de Redevoering tegen leptines, waarin hij de afschaffing der wettige Privilegiën met alle kracht als onregtvaardig, hoezeer financiëel nuttig, bestrijdt. (Demosthenes was niet op de hoogte van onzen tijd. Privilegiën! Dit strijdt immers tegen de gelijkheid! Hij was dus, in de lieve hedendaagsche beteekenis, een Aristokraat, hoezeer hij vreemd zou hebben opgezien, wanneer men hem dat verwijt had gedaan. Het voorstel van aristokrates, om eenen vreemden gelukzoeker voor onschendbaar te verklaren, en hem en zijnen gebieder

{==253==} {>>pagina-aanduiding<<}
daardoor vrijheid tot alle misdaden te geven, bestreed hij met gelijken nadruk. De vrijheid der Rhodiërs, die, hoezeer tegen de Atheners opgestaan, thans door de Barbaren verdrukt werden, raadde hij, hun weder te verschaffen, geen kwaad met kwaad te vergelden, en omtrent verdrukte volken zóó te denken en te handelen, als zij zulks in een gelijk geval van anderen zouden wenschen. Een verheven staatkundig beginsel, mits het niet in de handen van Revolutionairen valle, want dan zou het een tweesnijdend zwaard worden! De Schrijver vindt hier het beginsel van plato weder, dat Grieken omtrent Grieken onderling den oorlog met menschelijkheid en verzoenlijkheid moeten voeren. Eindelijk verklaart demosthenes, in zijn meesterstuk, de Redevoering voor de Kroon, ronduit, dat, zelfs in gevalle Athene de nederlaag bij Chaeronea had vooruitgezien, het, voor de eer van den Staat en de gedachtenis der Vaderen, niet zonder strijd voor philippus had kunnen bukken, en hij niet anders had mogen raden. Overal plaatst hij dus zedelijke beginselen, ook in de staatkunde, op den voorgrond. Wij erkennen, dat de genoemde voorbeelden allergelukkigst gekozen zijn. Als tegenbeeld ter vergelijking wordt de bekende heerlijke plaats uit de Apologie van sokrates medegedeeld, waarin deze tot de Heliëa, even als petrus tot het Sanhedrin, zeide: Men moet God meer gehoorzamen dan de menschen, en dus zal ik, al wildet gij mij het leven schenken op voorwaarde dat ik zou ophouden te leeren, mij daaraan niet onderwerpen! - De Atheensche Redenaar zocht
wijders het gevoel voor eer en schaamte bij het volk op te wekken door voorbeelden van hunne tijdgenooten, b.v. de Olynthiërs, van hunne vijanden, gelijk philippus, in die beroemde plaats uit de Kroon, waarin hij door zucht van dien Koning naar roem hun eergevoel zoekt te wekken; en eindelijk van hunne voorvaderen, onder anderen in die onvergelijkelijke plaats uit hetzelfde meesterstuk, waarin hij de schimmen der weleer gesneuvelde helden tot getuigen roept van de noodzakelijkheid en regtvaardigheid van hunnen tegenstand te Chaeronea, hoezeer die dan ook mislukt was: hier vond quinctilianus ook eene treffende overeenkomst met plato; de Heer scholten ziet die in de lijkrede of den Menexenus van laatstgenoemden. De meesterlijke opwekking van dat eergevoel door perikles in een ander geval wordt hier tegenovergesteld, en minder edel ge-
{==254==} {>>pagina-aanduiding<<}
vonden, dan in het geval van demosthenes. Doch de gevallen dulden, naar het ons voorkomt, geene vergelijking.
Eindelijk doet de Schrijver opmerken, hoe demosthenes wel niet zeer dikwijls, maar toch steeds met waardigheid, hoogen ernst en in betrekking tot de zedelijkheid, van de Godheid gewaagt. Men heeft van hem die heerlijke spreuk in de (wel is waar door sommigen voor onecht gehoudene) eerste Redevoering tegen aristogiton: ‘De schoonste, de heiligste altaren der Geregtigheid, der Wettigheid en der Schaamte, die de mensch bezit, vindt hij in zijne eigene ziel en natuur.’ Elders spreekt hij van de Goden, als handhavers en verdedigers der regtvaardige zaak. Ook hierin zoekt onze Schrijver eene overeenkomst met die beroemde plaats van plato in het tiende Boek der Wetten, waarin de Wijsgeer zegt, ‘dat de deugdzame noch in armoede, noch in ziekte, noch eenig ander kwaad, door God verlaten is, maar dat hem of in leven of in sterven alle dingen ten goede moeten uitloopen.’ Wij vinden hier veel meer gelijkvormigheids met die plaats van paulus, waarin hij zegt, dat dengenen, die God liefhebben, alle dingen moeten medewerken ten goede, dan met eenen Redenaar, die, om zijne burgers aan te moedigen, hunne zaak als regtvaardig en dus Gode gevallig, en den vijand als eenen eedbreker voorstelt; want dat kan iedereen doen, ook al is zijne zaak in den grond minder goed. Voorts wordt het godsdienstig gevoel van demosthenes als Redenaar ook met dat van een ander sieraad der Sokratische school, met xenophon als Veldheer, vergeleken, en eindelijk nog de uitwendige getuigenissen bijeengebragt, die voor de kennis van demosthenes aan plato en het van denzelven geno. ten onderwijs pleiten; waarop alles met eene korte Narede wordt besloten.
Wij hebben dit werk met uitstekend genoegen gelezen, niet alleen om de geleerdheid, maar ook om het warme gevoel voor waarheid en deugd des jeugdigen Schrijvers, daarin doorstralende. Naar ons denkbeeld is hier meer een Ideaal dan een portret voorgesteld; maar dat Ideaal zelve getuigt van eene schoone ziel, die het heeft kunnen ontwerpen. Mogt een demosthenes, zoo als hij hier voorgesteld wordt, en ook grootendeels was, het voorbeeld worden voor onze Redenaars, Staatslieden en Volksvertegenwoordigers, en mogten zij vrijmoedig, zonder menschenvrees, zonder op-
{==255==} {>>pagina-aanduiding<<}
zigt op gunst, gemak, ambten of ridderorden, steeds het welzijn des volks, waarheid, deugd en billijkheid voor oogen houden!

Reis rondom de Wereld door de Zeeën van Indië en China, uitgevoerd met Z.M. Korvet van Oorlog la Favorite, gedurende de jaren 1830, 1831 en 1832, onder bevel van den Fregatskapitein C.P.T. la Place, uitgegeven op last van den Vice-Admiraal Graaf de Rigny, Minister van Marine en Koloniën. Uit het Fransch vertaald. Deel I-IV. Met Titels, Vignetten, Kaart en Platen in steendruk. Te Zaltbommel, bij J. Noman en Zoon. 1834, 1835. In gr. 8vo. Te zamen XXXVI en 1199 bl. f 15-30.

Het oogmerk, waarmede de Fransche Oorlogskorvet la Favorite, onder bevel van den Kapitein-Luitenant la place, door het Gouvernement van karel X in het laatst van 1829 werd uitgezonden, om eene reis rondom de wereld te doen, is het best te kennen uit de instructie, aan den bevelhebber van dien bodem gegeven, bestaande in eenen brief van den Minister van Marine, Baron d'haussez, (een' der met het vorige bewind gevallene staatslieden) en eene Memorie van voorschriften, beide aan het hoofd dezes werks geplaatst. Het hoofddoel der zending was, om den koophandel uit te breiden en door eene menigte van inlichtingen te dienen, zoo als b.v. het bepalen der geographische ligging van eenige punten, ten dienste der zeevaart; het inwinnen van inlichtingen omtrent alles, wat den handel aangaat, gelijk aangaande de plaatselijke bepalingen nopens het loodswezen; de voorwaarden van verschillenden aard, waarop men schepen en koopwaren, die uit Frankrijk of andere gedeelten van Europa komen, toelaat; welke handelsartikelen het gemakkelijkst en voordeeligst in iedere plaats kunnen worden binnengevoerd, en welke men wederkeerig kan uitvoeren; wanneer het het gunstigste jaargetijde is, om dezen ruilhandel te drijven, en alle dergelijke bijzonderheden.
Uit deze korte opgave ziet de lezer, dat Kapitein la place aan zijnen uitgestrekten last geheellijk voldoen kon; dat het verslag van zijne reis in allen deele kon beantwoorden aan het doel van zijn Gouvernement, en hij voor allen,

{==256==} {>>pagina-aanduiding<<}
die bij de onderwerpen van zijn onderzoek een onmiddellijk belang hebben, een hoogst verdienstelijk werk doen met het uitgeven zijner reisbeschrijving, - en echter een boek schrijven, voor den duizendsten lezer niet belangrijk, en althans in geen opzigt der vertolking in eenige andere taal waardig. Maar de kundige Zeeman heeft meer gedaan. Hij kan eenigermate met ulysses gezegd worden, vele volken te Lebben bezocht en hunne zeden nagespoord. Hij heeft het onderscheid gevoeld, dat er zijn moest tusschen een Rapport zijner verrigtingen aan zijne lastgevers, en een verhaal zijner reizen en ontmoetingen aan het publiek, waarin wel het eerste niet geheel werd voorbijgegaan, in zooverre het voor zijne landgenooten in het algemeen belangrijk kon geacht worden, maar dat toch over de door hem bezochte streken meer inhield, dan waartoe hij, krachtens zijnen last, gehouden was. Uit dit oogpunt hebben wij dan ook de thans voor ons liggende reisbeschrijving te beschouwen; en uit dit oogpunt hebben wij er vrede mede, dat eene reis, door eenen Franschen Zeekapitein, op last van zijn Gouvernement, met die oogmerken, gedaan, in een Nederduitsch gewaad verschijnt; ofschoon wij toch den Vertaler zouden hebben aangeraden, liever een uittreksel, bevattende het algemeen, ook voor onze landgenooten, belangrijke uit la place's reis, te vervaardigen, waardoor het werk - en dit ware ook voor den Uitgever misschien beter geweest - minder omslagtig en kostbaar, maar daardoor tevens meer gelezen en gekocht zou zijn, daar het debiet, tot schade des laatsten, zich nu veelal tot Leesgezelschappen, waartoe het dan ook niet ongeschikt is, zal moeten bepalen. Doch dit laatste is in zooverre buiten ons.
Met de beoordeeling van dit werk is Rec. eenigzins verlegen. Hij had een breedvoerig verslag van het eerste Deel opgesteld, toen hem het tweede en derde te gelijk werden toegezonden; en pas was hij deze, met de pen in de hand, gaan lezen, of hij ontving het vierde Deel. Op dezelfde wijze nu voort te gaan, als hij begonnen was, gevoelde hij, dat ondoenlijk was, daar de Redacteur van dit Tijdschrift er reeds meermalen bij hem op heeft aangedrongen, kort te zijn, en zijne beoordeeling, zoo als hij aangevangen had ze ten papiere te brengen, over het viertal geene bladzijden, maar vellen druks zou beslaan.
Van den inhoud zal hij dus alleen zeggen, hetgeen in de

{==257==} {>>pagina-aanduiding<<}
opschriften der Hoofdstukken, vrij onvolledig echter, gevonden wordt, en ten aanzien van zaken, vertaling, taal en stijl slechts uit de twee eerste Deelen het een en ander aanvoeren, waarin zoo ongeveer tot het geheel kan worden besloten. Misschien maken wij het noch Redacteur, noch Vertaler, noch Uitgever naar den zin. Wij kunnen het niet helpen. Effen is kwaad passen.
De vijftien Hoofdstukken hebben deze opschriften: I. Vertrek uit Frankrijk. Aankomst en verblijf te Gorée. II. Vertrek van Gorée. Overtogt naar Bourbon. III. Aankomst op Bourbon. Orkaan. Verblijf op Ile-de-France. Tegenwoordige staat van deze kolonie. IV. Terugkomst op Bourbon. Beschrijving dezer kolonie. V. Vertrek van Bourbon. Ile-de-Sable. De Archipel der Scychellen. Aankomst op de kust van Indië. VI. Aankomst te Pondichery. Beschrijving van dit etablissement. Vertrek. VII. Aankomst te Madras. Beschrijving van deze Engelsche bezitting. Aanmerkingen over de magt der Engelschen in Indië. VIII. Vertrek van Madras. De korvet strandt. Mazulipatnam. IX. Vertrek van de kusten van Indië. De korvet zeilt de zeeëngten door. Malacca. Sincapore. Aankomst op de Philippijnsche eilanden. X. Manilla. Beschrijving van Leiçon. Eenige bijzonderheden nopens [de geschiedenis], den regeringsvorm, de zeden en de kunstvlijt van de bewoners dezer plaats. XI. Algemeene opmerkingen omtrent China, deszelfs bestuur en betrekkingen met de Europeanen. XII. Beschrijving van Canton. Zeden en gebruiken van de inwoners dezer plaats. XIII. Macao. Beschrijving van dit Portugesche etablissement. Vertrek naar Cochinchina. Aankomst in de baai van Turani. XIV. Beschrijving van Cochinchina. Zeden en gewoonten der bewoners van dit land. Algemeene opmerkingen over den handel van Frankrijk in deze gewesten. XV. Vertrek van Cochinchina en ontdekkingsreis in de golf van Tonkin. Terugreis naar Turon. Hydrographische waarnemingen in de zee van China. Beschrijving van de Archipels Natunas en Anambas. Aankomst op Java.
Ten aanzien der zaken, in deze reis beschreven, merken wij in het algemeen aan, dat, bij het vele belangrijke en opmerkenswaardige, een zekere toeleg niet te miskennen is, om het werk van eene aanmerkelijke uitgebreidheid te doen worden, waartoe dan ook niet zelden uitweidingen moeten dienen over min belangrijke bijzonderheden, onder welke wij

{==258==} {>>pagina-aanduiding<<}
gedurig stootten op de zoodanige, die wel met het doel der reis in een onmiddellijk verband stonden, maar juist daardoor voor den Nederlandschen lezer min belangrijk zijn. Zoo zijn b.v. de geschiedkundige bijzonderheden over Manilla, ofschoon niet onbelangrijk, echter al zeer langdradig. Zoo is ook aan politieke redeneringen, de liefhebberij der Franschen, geen gebrek. Men leze slechts D. I, bladz. 66 volg. Aangenaam is echter deze breedvoerigheid weder op andere plaatsen, gelijk het in het derde Deel over China en de Chinezen gezegde; ook wanneer la place veel belangrijks, waars en ook voor onze natie behartigenswaardigs zegt van den overwegenden invloed der Engelschen in de Indische zeeën; zoo is mede zeer lezenswaardig, vooral om de beoordeeling, wat hij in het tweede Deel verhaalt van de verbranding eener Indiaansche weduwe, en elders zegt van de ongelukkige Paria's; en inzonderheid hebben wij met genoegen gelezen de oordeelkundige aanmerkingen, D. I, bl. 214 volg., over de caster. Zelfs zouden wij, bij al de wijdloopigheid, die een algemeen gebrek is van het gansche werk, op sommige andere plaatsen nog wel wat meerder wenschen, waarvan wij alleen, D. II, bl. 220, de vervaardiging der beroemde Manilla-cigaren noemen, waarvan la place zich met weinige regelen afmaakt. Gaarne zouden wij voor dergelijke merkwaardige bijzonderheden eene menigte van zinsneden missen, al ware het alleen dat - zeker overdreven - klagen over de knevelarij der Hollanders, (waarom niet liever Nederlanders vertaald?) D. II, bl. 134. Trouwens aan het bittere schrijven over onze natie, bij onze naburen zoo algemeen, ontbreekt het hier vooral niet; en het weinige, dat
tot onzen lof gezegd wordt, D. I, bl. 166, kan toch niet opwegen tegen die veelvuldige schimpredenen, welke het ons onbegrijpelijk is, niet door den Vertaler, vol verontwaardiging, te zien overgeslagen, of ten minste wederlegd. De Franschen! Bone Deus! Zij mogen wel zwijgen! Men leze eens, D. I, bl. 142: ‘Rondom zagen wij eenige overblijfselen van woningen en putten, zonder twijfel door de equipage van het fluitschip l'Utile gemaakt, die in 1767 Ile-de-Sable ontdekte en des nachts verdwaalde. Dit vaartuig had tachtig zwarte slaven aan boord: zij werden aan hun noodlot (lot) overgelaten door de blanken, die met kano's de kust van Madagascar wisten te bereiken, naar welke een goede wind hen gelukkig deed

{==259==} {>>pagina-aanduiding<<}
heendrijven. Deze bank, welker bestaan niets te kennen geeft, en waarvan de ligging, om zoo te spreken, nog onbekend was, joeg den zeelieden zulk een schrik aan, dat gedurende vijftien jaren geen zeeman dezelve dorst opsporen, om de ongelukkige zwarten ter hulp te snellen: eindelijk gelukte het den onverschrokken Kapitein fromelin, die over de koninklijke korvet la Diligente het bevel voerde, na vele gevaren te hebben doorgestaan, de bank te ontdekken. Zij was bijna verlaten: vijf vrouwen slechts waren, niettegenstaande de verschrikkelijke ellende en gebrek, welke hare ongelukkige medgezellen had weggemaaid, gespaard gebleven. Zij hadden, op dit verlaten oord, zich met schelpdieren gevoed, die de golven aanspoelden, en met schildpadden, die een gelukkig toeval op den oever bragt: gaten, in het zand gegraven, verschaften een brak water. Deze ongelukkige menschen waren geheel en al in eenen staat van dierlijkheid vervallen.’ Zóó zou toch geen Nederlander, al waren er nog zoo vele gevaren mede gemoeid, menschen aan hun lot hebben overgelaten. En dan noemt men zich nog de beschaafdste natie der wereld! Wat kan de nationale hoogmoed niet doen! Nu, die komt hier dan ook zoo tamelijk doorkijken. - Hetgeen de reiziger, D. II, bl. 30, zegt aangaande den gezelligen omgang te Madras, inzonderheid voor vrouwen, zal door den luchtigen Franschman denkelijk wel wat overdreven zijn. Trouwens, wanneer hij over de vrouwen praat, en inzonderheid over haar ‘verleidelijk schoon,’ - eene bij hem zeer geliefkoosde uitdrukking, - dan is hij regt op zijn stokpaardje. Een staaltje van de onbaatzuchtigheid der Engelschen vonden wij D. I, bl. 97, waar la place verhaalt, dat een Hollandsch fregat, hetwelk zijne masten verloren had, voor één' enkelen mast - maar men maakte van den nood gebruik - moest betalen
fr. 150,000; zegge: honderdvijftigduizend franken!
Veel van hetgeen wij aanmerkten had door den Vertaler kunnen en moeten verholpen zijn. Bovendien heeft hij zich schuldig gemaakt aan verscheidene fouten, van welke wij enkele moeten aanwijzen. Bekend is het, dat de Franschen, zoo in spreken, als in schrijven, alles overdrijven. Waar wij spreken van grooten honger, doen zij het van mourir de faim; waar ons iets spijt, zijn zij en désespoir. Maar een oordeelkundig Vertaler moet dit niet letterlijk overzetten; hij

{==260==} {>>pagina-aanduiding<<}
moet den aard der talen, uit en in welke hij vertaalt, in het oog houden. De onze heeft dit niet overal gedaan; b.v. D. I, bl. 77: ‘Mijne ziel, door zorg verbrijzeld.’ D. I, bl. 90, lezen wij van ‘een gevoel van afgrijzen (!) op het gezigt van den waterval op Ile-de-France.’ Hiertoe behoort ook eenigzins de snelle afwisseling tusschen den verleden' en tegenwoordigen tijd in het verhalen, b.v. D. II, bl. 162, 163 en elders. Ook wordt de vertaling ontsierd door verscheidene Gallicismen. Zoo staat D. I, bl. 151: ‘deze reis is eene mijl lang en onderworpen aan eb en vloed’ (zeker soumis à flux et reflux, hetgeen beteekent: afhankelijk van eb en vloed). Zoo leest men D. II, bl. 68: ‘toen eene bijzondere soort van weefgetouwen, om het katoen te bereiden, in Engeland werd uitgevonden, en den kooplieden van deze natie toestond (permit, gelegenheid gaf, in staat stelde), om met de Yanaonzeka in het strijdperk te treden,’ (liever te wedijveren.) Zoo vindt men Mr. (Monsieur) voor de Heer; vrouwtje van een' buffel, (femelle, wijfje.) D. II, bl. 59; heerlijkste gezigtspunten, (points de vue, gezigten) D. II, bl. 236; zich, voor elkander, komt ook dikwijls voor, even als masten voor stengen, zeker door verkeerde vertaling. Onnaauwkeurig, of gesteld, of overgezet, is het volgende: ‘Het heeft mij toegeschenen, dat de Tagaalsche gezinnen uit niet zeer vele leden bestonden, en men er weinig kinderen vond: men moet dit zeker
toeschrijven aan de kinderziekte, en andere kwalen, die er velen naar het graf slepen; want de vrouwen op Leiçon worden door de mannen zeer goed behandeld, en oefenen zelfs, zoo men zegt, in de lagere klassen, eenen grooten invloed op dezelve uit.’ D. II, bl. 204.
Ook de taal had hier en daar nog wel eenige beschaving noodig gehad. Zelfs wordt meermalen verward met zelf en zelve, zoo als D. II, bl. 232; spijt wordt, D. I, bl. 72, mannelijk gebruikt; inname staat, D. II, bl. 175, voor inneming; hem voor zich, D. II, bl. 105 r. 2; physsieke, D. I, bl. 92; buitenlands voor buitenlandsch, D. I, bl. 96; wij zouden ons wederzien, voor elkander, (eigenlijk een Gallicismus: nous nous) D. I, bl. 149; vergiftigd, voor vergiftig, D. I. bl. 153; en zij, die niets bezitten, voor: en hen, D. I, bl. 116; zijlen voor zeilen, D. I, bl. 180, enz. enz.
De uitvoering is goed. Drukfouten hebben wij weinige

{==261==} {>>pagina-aanduiding<<}
aangetroffen. De hinderlijkste zijn: 34o, 8′ Noorderbreedte, moet zijn Zuiderbreedte, D. I, bl. 43; ten westen van de Kaap de Goede Hoop, moet zijn ten oosten, D. II, bl. 22. De Kaart en Platen zijn uitmuntend, en doen der steendruk. kerije van den Heer backer eere aan.
Van ongevalligen stijl zouden wij nog onderscheidene proeven kunnen mededeelen; doch wij zijn reeds al te breed geworden.
Den Uitgever van dit kostbaar werk wenschen wij een goed vertier; want niettegenstaande de leemten, die wij ons verpligt achtten er in aan te wijzen, is het inderdaad in vele opzigten een zeer belangrijk werk, en het zou ons spijten, indien een degelijk werk minder aanmoediging vond, dan de menigte der pakhuizen van oppervlakkigheid, die - voor weinige centen onder allerlei vorm uitgestald - ook hoe langer zoo meer in ons vaderland voortgaan den soliden boek. handel te ondermijnen. En dit zal dàn geschieden, wanneer geen Uitgever het meer zal kunnen wagen, een werk van grooteren omvang, en daardoor van meerdere kosten, inzonderheid met zulke heerlijke steendrukplaten, als deze zijn, in het licht te zenden.





Diatribe in Guilielmi Ludovici Nassavii vitam, ingenium, merita. Scripsit J.A.C. van Heusde, Litt. Hum. Cand. et Jur. Stud. Traj. ad Rhen. apud J. Altheer. 1835. oct. maj. XVI et 288 pag. f 3-75.

Deze Verhandeling is de beantwoording van eene Prijsvraag, door de Faculteit der Letteren en Wijsbegeerte te Leiden uitgeschreven, waarin gevraagd werd eene beschrijving van het leven en de daden van willem lodewijk, den eersten Stadhouder of Gouverneur van Friesland en Groningen uit het Huis van Nassau, benevens eene beoordeeling van deszelfs karakter en verdiensten bij den Nederlandschen Staat. Hierop was, in den jare 1834, geen gouden eerpenning toegewezen, maar een loffelijk getuigschrift gegeven aan den Utrechtschen Student in de Regten, j.a.c. van heusde, wiens Verhandeling nu het licht ziet. - Vooraf gaat een Brief van zijnen Vader, den beroemden Hoogleeraar van heusde, die hem daarin niet slechts met de behaalde eer gelukwenscht,

{==262==} {>>pagina-aanduiding<<}
maar hem ook aanspoort, om dit zijn werk, met gebruik van de daarop gemaakte aanmerkingen, verder te volmaken, te beschaven, en dan uit te geven; (*) niet om daarmede nog zekeren meerderen roem te bejagen, maar om misschien andere jonge lieden tot vlijtige beoefening der Vaderlandsche Geschiedenis aan te sporen, en zelfs om Mannen, die in dit vak zeer bedreven zijn, tot mededeeling van de vruchten huns arbeids op te wekken; waartoe vooral aanmoedigen moet, dat de tegenwoordige tijd tot zulk eene bearbeiding der Geschiedenis onzes Vaderlands uitnemend geschikt is, door het wijken van de vorige partijzucht, door de wijsgeerige beoefening der Geschiedenis in het algemeen, en door de herleving van Vaderland en Vaderlandsliefde, waarvan de jongste tijden zoo heerlijke bewijzen hebben opgeleverd, dat jonge lieden zich door dit een en ander ten sterkste moeten opgewekt gevoelen, om het heil en den roem van hun Vaderland met al hunne magt te bevorderen. Dat dit alles in eenen schoonen stijl geschreven is, behoeft Referent voor de kenners der werken van Prof. van heusde wel niet te verzekeren; maar hij werd onder het lezen weggesleept, om den hoofdzakelijken inhoud van dezen Brief wat breeder mede te deelen, opdat hij daardoor anderen, en bijzonder jonge lieden, tot deszelfs lezing mogt uitlokken, en hun denzelfden vaderlandschen zin inboezemen.
Wat nu de Verhandeling van den jongen van heusde aangaat, nadat zij niet alleen de loffelijke getuigenis van de Akademische Beoordeelaars verkregen heeft, maar ook, na herziening, onder het oog van den ter beoordeeling niet minder wel bevoegden Vader in het licht gekomen is, zou het wel bijna overtollig kunnen schijnen, iets tot haren lof te zeggen: wij mogen er nogtans gerust bijvoegen, dat zij die eer bijzonder waardig is, en zoo naar stijl, als naar behandeling van zaken, met genoegen zal gelezen worden, mits men in aanmerking neme, dat men het werk niet van den Hoogleeraar, maar van den Student van heusde voor zich heeft.

{==263==} {>>pagina-aanduiding<<}

Na, in eene toespraak aan de Faculteit, de voornaamste bronnen, waaruit hij zijne beschrijving geput heeft, opgegeven, en in eene inleiding den lof der Voorvaderen, bijzonder van willem I en maurits, (*) kortelijk vermeld te hebben, splitst van heusde zijne Verhandeling, naar de vraag, natuurlijk in drie deelen: I. het leven en de daden, II. het karakter, III. de verdiensten van willem lodewijk van Nassau, ten opzigte van den Staat der vereenigde Nederlanden. - Het eerste en verre het grootste deel heeft hij wederom gepast in drie tijdvakken verdeeld: 1. 's Mans kindschheid en jongelingsjaren, van 1560-1585; 2. deszelfs bedrijven, als Stadhouder van Friesland, van 1585-1594; 3. deszelfs bedrijven, nadat hij tevens tot Stadhouder van Groningen en Drenthe aangesteld was, tot aan zijnen dood, van 1594-1620. In opgave van verdere bijzonderheden kunnen wij hem hier niet volgen. - Over het geheel is dit gedeelte der Verhandeling Rec. wèl bewerkt en vrij volledig voorgekomen. Misschien had ‘de bijzondere waakzaamheid en gematigdheid van willem lodewijk, waardoor de oneenigheden in Friesland gelukkig bijgelegd zijn,’ zoo als p. 114 met een enkel
woord gezegd wordt, wat breedere vermelding verdiend; zoo ook het verrigte in de zaak der Leeuwardensche onlusten, p. 137, en nog een of twee andere punten, waarover straks nader.
Ter goede voorstelling van het karakter en de zeden van willem lodewijk, in het tweede deel, geeft van heusde deze orde op, dat hij vooreerst deszelfs vaderlandsliefde uit de uitvoering van oorlogszaken, en ten andere deszelfs regtvaardigheid uit de besturing der hem toevertrouwde Provinciën zal aantoonen; waarna ten derde nog volgt een overzigt van deszelfs godsvrucht en overige deugden. Daar de twee eerstgenoemde toch ook onder de deugden zullen moeten gerangschikt worden, had de manier van behandeling hier eenigzins anders kunnen zijn; doch dit nu

{==264==} {>>pagina-aanduiding<<}
daargelaten: ten opzigte van het eerste punt merkt hij wel te regt aan, dat, om deszelfs krijgsbedrijven wèl te beoordeelen, krijgskunde zou noodig zijn, hetwelk hier niet gevorderd kan worden; maar hij had nogtans uit het te voren verhaalde het een en ander kunnen aanvoeren, waaruit des Graven vaderlandsliefde bijzonder gebleken is: wat hij nu aanvoert, een paar stalen uit deszelfs redevoeringen tot de Staten, schijnt meer tot deszelfs wijs beleid en scherpzinnigheid (ingenii acumen, zoo als van heusde zelf het noemt, p. 145) te behooren. - Voor het tweede punt brengt hij eenige proeven van deszelfs regtvaardig bestuur en staatsbeleid bij, waartoe men echter de geschiedenis van deszelfs oneenigheid met roorda liever niet betrekken zou, die nu vrij breed verhaald wordt, zonder nogtans de gebreken van zijnen Held hierin geheel te verontschuldigen, hetwelk ook naar billijkheid waarlijk niet geschieden kan. - Bij het derde punt handelt hij onder anderen over de gematigdheid van Graaf willem in zijne vriendschappelijke betrekking met Prins maurits, bijzonder in de zaak van oldenbarneveld, waarin de Schrijver met regt de handelwijze van den Graaf prijst, die zijnen Neef tot zachte maatregelen, hoewel vruchteloos, trachtte te raden; raad echter, die, blijkens den brief van willem aan maurits, achteraan medegedeeld, meer uit politiek, dan uit toegenegenheid voor de zaak van oldenbarneveld, ons schijnt voortgekomen te zijn.
In het derde deel der Verhandeling houdt van heusde deze goede orde, dat hij des Graven verdiensten voorstelt ten opzigte 1. der politieke en kerkelijke, 2. der krijgskundige zaken, en 3. der kunsten en wetenschappen. - Moeijelijk was het voorzeker, hier niet in herhalingen te vallen van hetgene, dat reeds te voren verhaald was; maar nogtans eene daaruit opgemaakte recapitulatie en slotsom, waaruit 's Mans verdiensten duidelijk blijken konden, ware niet onmogelijk geweest. - Ten aanzien der politieke zaken vinden wij hier weinig, behalve het verhaal van eene nog niet vermelde daadzaak uit willem's bestuur der Provincie Friesland. Was er hier misschien ook iets meer te zeggen geweest over de hulp, die hij aan maurits bewezen heeft in het beleid van staatszaken, en bijzonder gedurende die tien maanden, dat hij zich bij hem in Holland opgehouden heeft, waarvan te voren, p. 138, slechts met een enkel woord gerept was, en dat hier, p. 200, ook maar even aangeroerd wordt? 's Mans be-
{==265==} {>>pagina-aanduiding<<}
moeijingen daarentegen met de kerkelijke zaken, bijzonder ter gunste van de Contraremonstranten, en in den geest van bogerman, die alles bij hem gold, waarvan te voren, p. 135, 136, slechts even gesproken was, worden hier een weinig breeder, hoewel misschien niet volledig genoeg ontwikkeld, waarin de Schrijver de zwakke zijde van zijnen Held, ofschoon hem zoo veel mogelijk sparende, niet geheel wil verbergen. - Over deszelfs krijgskundige verdiensten, op grond van het vorige, wordt hier insgelijks niets gevonden; maar wat hij gedaan heeft tot het bestuderen en in praktijk brengen der Taktiek, inzonderheid volgens de schristen der Ouden, wordt hier kort, maar goed in het licht gesteld. - Van deszelfs zucht voor kunsten en wetenschappen wordt ook het een en ander, vooral de omgang, welken hij met Geleerden zocht, ten bewijze aangevoerd, en voornamelijk
melding gemaakt van zijne oprigting eener Hoogeschool te Franeker: van die te Groningen schijnt de Schrijver hem ook voor den Medestichter te houden; doch waarvoor de aangevoerde bewijzen Rec. vrij zwak en twijfelachtig schijnen, daar zij meest in algemeene en onbepaalde bewoordingen van lofredenaars vervat zijn. - Met eenige loffelijke getuigenissen van buitenlanders omtrent hem, (die van land- en tijdgenooten na deszelfs dood leveren weinig op) en met eene korte vergelijking van hem, die naast maurits, met deszelfs Oom lodewijk, die naast willem I stond, eindigt het geheele stuk: en gelijk de Schrijver hetzelve, in de noten, steeds met aanwijzing van zijne bronnen vergezeld heest, zoo laat hij er achter nog eenige, mede van elders overgenomene, (behalve twee onuitgegevene) brieven en andere stukken ter opheldering volgen.
Rec. meent genoeg gezegd te hebben, om te bewijzen, dat hij gaarne zijn zegel hecht aan het loffelijk Akademisch getuigschrift, den Student van heusde verleend; en dat, al is dan ook alles in dit stuk niet even volledig en grondig behandeld, hetzelve der uitgave, die ook typographisch wèl uitgevoerd en met een afbeeldsel en fac-simile van den Held versierd is, geenszins onwaardig geacht mag worden, en alzoo strekken moge ter aanmoediging des Schrijvers, en ter opwekking ook van anderen, om onze Vaderlandsche Geschiedenis grondig en onpartijdig te beoefenen en voor het Publiek te bearbeiden.







{==266==} {>>pagina-aanduiding<<}

Inleiding tot de Wetenschap van het Europesche Volkenregt. Een nagelaten Werk van Prof. G. de Wal; uitgegeven door C. Star Numan, Hoogleeraar in de Regtsgeleerdheid aan de Groninger Hoogeschool, enz. Te Groningen, bij J. Oomkens. 1835. In gr. 8vo. 304 bl. f 2-80.

Verhaal van eene met list overlegde, en toch, gelijk gebleken is, zeer ligt uitvoerbare ontduiking van den duidelijken geest eens artikels van het Burgerlijk Wetboek, onder den schijn zelven van aan de letter der wet te voldoen; op zijne verantwoordelijkheid voor de waarheid der daadzaken, ter kennisse van het publiek gebragt door Gs. Ramakers. Te Breda, bij Broese en Comp. 1835. In gr. 8vo. 67 bl. f :-60.

Het nagelaten werk van Prof. gabinus de wal, behelzende eene Inleiding tot de Wetenschap van het Europesche Volkenregt, verdiende wel volkomen de uitgaaf, waartoe de Hoogleeraar numan besloten heeft. Ook dáár, waar men eenigzins anders over deze of gene onderwerpen, ja zelfs over de grondbeginselen, waarvan uitgegaan wordt, denken mogt, hetgeen in zulk eene grootendeels wijsgeerige wetenschap al ligt kan geschieden; ook dáár moet men de kracht van redekaveling, de helderheid van inzigt en het veelomvattende der kennis van wijlen den hooggeleerden Schrijver bewonderen. Men zal dus altijd, deels tot stellige leering, deels tot opscherping van eigen oordeel en nadere toetsing van eigene begrippen, dit werk met vrucht bestuderen. Wij wenschen het derhalve eene plaats in alle regtsgeleerde boekverzamelingen.
Meer betrekkelijk tot de dagelijksche beoefening van het Regt, en wel tot die van het Burgerlijke Regt in het bijzonder, doch der aandacht van regtsgeleerden en vooral van wetgevende vergaderingen niet onwaardig, is het Verhaal van den Heer g. ramakers. Zeker heeft men, zoo de medegedeelde daadzaken waarheid zijn, (iets, waaraan bijna niet kan worden getwijfeld) de bepalingen van Art. 395 van het Burg. Wetboek, door gehoorzaamheid aan de letter der wet, listig weten te ontduiken; doch die gehoorzaamheid is

{==267==} {>>pagina-aanduiding<<}
slechts schijnbaar. Er is in waarheid aan het voorgeschrevene bij dat artikel niet voldaan. Het verwondert ons wel, dat de Heer ramakers geen gelukkiger gevolg op zijne pogingen gehad heeft; doch dit ligt grootendeels buiten de schuld der zoodanigen, waar hij zich toe gewend had. De Minister van Justitie, b.v., kan op eigen gezag niet verklaren, dat deze of gene vergadering, onder voorzitting van eenig Vrederegter en onder den titel van familieraad, met uiterlijke inachtneming der formen gehouden, geen ware familieraad is; noch ook, dat de Vrederegter, omdat het wettig domicilie van eene minderjarige elders te zoeken was, als incompetent moet worden beschouwd. Het is dus te bejammeren, dat de Schrijver van het Verhaal niet begonnen is met datgene, waar hij thans meê zal eindigen, namelijk met het doen houden van den competenten familieraad; terwijl wij hopen, dat die familieraad de hertrouwde moeder alsdan in de voogdij niet zal handhaven, uit hoofde van opzettelijk pligtverzuim, ten nadeele der wees, en onder schijn van getrouwe naleving der wet. Doch waarom liet de toeziende voogd, de Schrijver van dit werkje, in den beginne de moeder handelen, gelijk bl. 10 vermeld staat? Alle loskomende gelden had men dadelijk op het Grootboek moeten brengen.




Grondbeginselen der Natuurkundige Wetenschappen. (In één Boekdeel, met 33 Platen.) IIIde Aflevering. Te Breda, bij F.P. Sterk. 1835. In gr. 8vo. 48 bl. f :-81.

De Mensch, zoo als hij voorkomt op den bekenden Aardbol, beschreven door M. Stuart, afgebeeld door J. Kuyper. Iste Deel. Tweede verbeterde Druk. Te Zaltbommel, bij J. Noman en Zoon. 1835. In gr. 8vo. 161 bl. f 3-:

De derde aflevering van bovenstaande Grondbeginselen is niet alleen weder belangrijk en leerzaam van inhoud, maar men heeft aan de vertaling van dat oorspronkelijk Fransche werk van den Hoogleeraar duméril ook meerdere oplettendheid en naauwkeurigheid besteed, en zich op meerdere zuiverheid van taal bevlijtigd. In die opzigten worden de beide vorige afleveringen door deze derde verre overtroffen, en op den omslag wordt beloofd, dat zulks in het vervolg zoo blijven

{==268==} {>>pagina-aanduiding<<}
zal, doch dat nu de uitgaaf minder spoedig zal worden voortgezet. Daar de inhoud te belangrijk is, dan dat overhaasting de waarde van zulk een voortreffelijk boek zou mogen verminderen, berusten wij gaarne in die onmisbare vertraging.
Met uitnemend genoegen en niet zonder nut heeft Referent ook het eerste deel, naar den tweeden verbeterden druk, van het andere hier aangekondigde werk gelezen. Op sommige platen zou welligt het eene en andere kunnen worden aangemerkt; maar wie zal den tekst niet ten uiterste voldaan uit de hand leggen, al ware het, dat hij hier of daar van den Schrijver in meening mogt verschillen? Niet ongelukkig is onder anderen het betoog van de volstrekte eenheid des menschengeslachts, niettegenstaande de verscheidenheid der soorten, die tegenwoordig worden waargenomen; en de Schrijver bewijst voor ieder' onpartijdige, op natuurkundige gronden, de mogelijkheid; op die natuurkundige gronden, met geschiedkundige berigten vergeleken, de waarschijnlijkheid; en voor zoodanigen, die het gezag des Bijbels in dezen erkennen, de zekerheid der afstamming aller menschen van een enkel paar. Het werk begint, gelijk men weet, met de Zuidzee-Eilanders. In volgende deelen zullen voorkomen de Australiërs, de Amerikanen, de Afrikanen, de Aziaten, en eindelijk de Europeërs, ten einde alzoo bij opklimming over te gaan van den mensch, zoo als hij door zijnen oorspronkelijken aanleg is, tot den mensch, zoo als hij door beschaving worden kan. Wij verlangen naar de voortzetting van de tweede uitgave van dit oorspronkelijk Nederlandsche werk, hopende, dat men zich meer en meer zal bevlijtigen op naarstig gebruik van latere berigten, dan die bij de eerste konden worden geraadpleegd, en dat men verder steeds streven zal, om die hoogte te bereiken, waartoe thans de natuurkundige wetenschappen gevorderd zijn.




Vrouwelijk Schoon. Door Mr. H.A. Spandaw. Te Groningen, bij J. Oomkens. 1835. In gr. 8vo. 27 bl. f :-40.

Het schenkt verademing voor den geest, wanneer men de niet altijd zuivere toonen van den jeugdigen kunstenaar hoort vervangen door het keurig snarenspel van den geoefen-
{==269==} {>>pagina-aanduiding<<}
den meester in de kunst. Die meester was voor ons de voortreffelijke spandaw, wiens dichtstukje wij ter hand namen, na zeker dichtbundeltje doorlezen te hebben, waarvan wij in een volgend No. hopen verslag te doen. Na eene proza-inleiding tot verdediging van het voordragen zijns onderwerps in het Genootschap ter bevordering der Natuurkundige Wetenschappen te Groningen, grijpt de Dichter de lier, en zijn eerste greep is die van eenen door kunst en jaren volmaakten Zanger. Men hoore:

Wie dartelt ginds in feestgewaad 
Den heuvel op en neder, 
Zoo frisch gelijk de dageraad, 
Als Cynthia zoo teeder, 
En schoon als Paphos rijksvorstin? 
Zij heeft een groefjen in de kin, 
En, lacht ze, kuiltjes in de wangen; 
Een' blanken hals, met golvend haar: 
Zij leeft reeds in der dichtren zangen, 
En telt maar even achttien jaar. 
 
Haar tooi is landelijke trant: 
De kleur als 't groen boschaadje; 
Van koralijn de halskarkant; 
Het hoedjen met plnimaadje, 
En strikjes naar den smaak er bij; 
Haar keurs, van glinstrend-witte zij', 
Met roode snoeren toegeregen, 
Bedekt wel veel voor 't glurend oog; 
Maar somtijds bloost ze en raakt verlegen, enz. 

Dit is keurig schilderen met de taal, weelderigheid met kieschheid vereenigd; en, na dat beeld uitgewerkt en daarvoor onze levendigste belangstelling gewekt te hebben, stelt hij tegen het zinnelijke schoon het zedelijke schoon der vrouw over:

Dat hooger schoon, van heilgen gloed, 
Waar Plato reeds van droomde..... 
Dat naauw verwant is met den hemel, 
En uit den hemel neêrgedaald;...... 
Welks beeld voltooid aanwezig was 
In de edle borst van Phidias, 

{==270==} {>>pagina-aanduiding<<}

Als hij den dooden steen bezielde, 
Waaruit een God te voorschijn trad, 
Voor wien de stervling nederknielde, 
En in den God het schoone aanbad. 

En het gevolg is en kan niet anders zijn, dan dat wij de reinheid van ziel verre boven allen schijn der zinnen stellen, en dat geene gevoelige vrouw niet met geheel haar hart de toepassing van den keurigen Dichter toejuicht en daarmede volkomen instemt. Dit heet beheerschen van het gemoed door de taal, zich den geest der Ouden ten nutte maken, en dien geest verheffen, veredelen, door Christelijke zedekunde en hemelsche liefde! Dit voert den Dichter op vleugelen der poëzij tot de onsterfelijkheid; want zijne zangen worden genoten, het geheugen, onwillekeurig zelfs, ingeprent, bij gepaste gelegenheid herhaald, omdat ze treffen, roeren, en hoorder of lezer tot medegevoel opvoeren, ja onwederstandelijk wegslepen! Ook wij, Lezers! leggen getroffen de pen neder, en raden u aan, voor weinig geld veel genot te koopen, door u dit dichtstuk eigen te maken, waarvan wij al de schoonheden bij lange na niet hebben vermeld.

Licht en bruin in het huiselijk Leven der Schotten. Uit het Engelsch. Te Groningen, bij W. van Boekeren. 1835. In gr. 8vo. 360 bl. f 3-30.

In negentien korte Verhalen worden ons, in dit leerzaam en onderhoudend boek, doorgaans edele, of zwakke maar niet bedorvene menschen, in onderscheidene standen en betrekkingen des levens, afgeschilderd. Een echt liefderijke, zuiver Evangelische toon ligt over het geheel verspreid; de wijze van voorstelling bezit eene treffende natuurlijkheid en eenvoudigheid; sommige dezer tafereelen, vooral het veertiende, de Familiedag getiteld, herinneren aan goldsmith's naïven verhaaltrant; terwijl bijna alle ons doen denken aan de beste van stilling's zoo geliefde Verhalen, daar zij, even als deze, het vertrouwen op de zorg der Voorzienigheid versterken, maar zonder, gelijk daar soms het geval is, tot dweeperij over te hellen. Wel spelen ziekte en dood in dit boek bij herhaling eene rol; maar de sombere gewaarwordingen, daardoor bij den lezer opgewekt, worden bijna al-
{==271==} {>>pagina-aanduiding<<}
tijd verzacht, door hem op den troost te wijzen, die den Christen in lijden en sterven schraagt. Alleen het vijfde Verhaal, het ondergaan en opgaan der Zon, is wel aandoenlijk, maar zonder veel leering. De Hutbewoners van Moss-side, de Predikants-weduwe, de Tweelingbroeders en andere zullen, ook om het schilderachtige der voorstelling, met genoegen gelezen worden; terwijl het ondergeschoven Testament en Simon Gray menschkundige en waarschuwende lessen opleveren, daar het eerste ons de vreeselijke gevolgen der hebzucht, het andere die van het toegeven aan dronkenschap, als verdoovend middel tegen de smart aangewend, in fiksche trekken doet kennen. In één woord, de geheele verzameling verdient gekocht, gelezen en herlezen te worden.
De namen van Schrijver noch Vertaler zijn genoemd; uit inhoud en bewerking blijkt genoeg, dat beide niet van den alledaagschen stempel zijn. Het Titelvignet is keurig; maar uit een' zoo rijken voorraad van treffende en bevallige tooneelen had de keuze meer onderscheidend kunnen zijn.

De Echtscheiding en de Violist van Genua. Twee Verhalen. Uit het Hoogduitsch. Te Amsterdam, bij J.C. van Kesteren. 1835. In gr. 8vo. 287 bl. f 2-75.

Twee Verhalen, die waarschijnlijk niet van dezelfde hand, althans zeker niet van gelijk alooi zijn. Het eerste, de Echtscheiding betiteld, (waarvoor echter een anders gewijzigde naam, b.v. de Scheiding of de Verwijdering, gepaster zou geweest zijn) is een leerzaam en onderhoudend tafereel van de gevaren eener huwelijksvereeniging tusschen jongelieden, wier hoofddoel en streven het vroeger was, in de groote wereld te schitteren, zonder zich die bezigheden en gevoelens te hebben eigen gemaakt, welke de eenige bestendige bronnen van huiselijke welvaart, rust en tevredenheid opleveren. ‘Arbeid, nuttige bezigheid,’ dus wordt hier naar waarheid geleerd, ‘heet de Engel, die ons langs gapende afgronden en over bloemrijke velden veilig geleidt, ons tot borstwering strekt bij naderende rampen, en ons in kommerlooze dagen voor de zoo gevaarlijke verveling bewaart.’ Het jonge paar, dat ons hier geschetst wordt, miste de overtuiging dezer waarheid; de eene dwaling volgde de andere op; ‘het eene misverstand ontstond uit het andere;

{==272==} {>>pagina-aanduiding<<}
het oordeel was niet meer vrij; de vervreemde gemoederen verwijderden zich meer en meer, en daar hun noch ondervinding noch standvastigheid op het pad der deugd ter zijde stond, verloor het zich op bijwegen, van welke het altijd moeijelijk, dikwijls onmogelijk is, terug te keeren.’ De verstandige oom des jeugdigen echtgenoots, die deze uitkomst voorspeld had, was van oordeel, dat ‘hetgeen overmaat van wereldsche goederen en onbeperkte vrijheid bedorven hadden, alleen door bittere ervaring, ongeluk, ontbering en afhankelijkheid weder goedgemaakt kon worden;’ - zulks werd beproefd, door eene tijdelijke scheiding der echtelingen, door hen beide, in eene ondergeschikte betrekking, aan werkzaamheid te gewennen, en hun het huiselijk geluk van anderen van nabij te doen kennen. De proef viel boven verwachting goed uit, en na een verrassend wederzien worden zij regt gelukkig. Het Verhaal is belangwekkend, onderhoudend afgewisseld, doormengd met leerzame en menschkundige opmerkingen en wenken, en, indien al niet uit de pen van den geachten zedekundigen Schrijver f. jacobs gevloeid, dan toch in zijne manier bewerkt.
De Violist van Genua heeft geene schadelijke strekking, maar bevat toch weinig leerzaams. Wie zich gaarne met het verhaal van Napolitaansche zamenzweringen, wraaknemingen en sluipmoorden bezig houdt, moge er genoegen in vinden.
De Vertaling laat zich goed lezen. In een oorspronkelijk werk zou men mogelijk geen blond lokkenhoofd, geene palen der welstaanlijkheid, geene Dames, die opgebroken (voor uiteengegaan) waren, en dergelijke, vinden. Rec. stemt toe, dat dit, althans in een boek van dezen aard, kleinigheden zijn; maar de bastaardwoorden en verkeerde woordschikkingen sluipen, dus doende, onze taal in, en zijn er soms moeijelijk weder uit te krijgen. Daarom, avis aux Traducteurs.




Magdalena Moons, of het Beleg van Leyden, een oorspronkelijk Historisch-Romantisch Tafereel uit den tachtigjarigen Oorlog; door A.D. van Buren Schele. Te Amsterdam, bij G. Portielje. 1835. In gr. 8vo. 283 bl. f 2-70.

Ofschoon welligt van al de episoden uit den onvergetelijken

{==273==} {>>pagina-aanduiding<<}
vrijheidsoorlog onzer Voorvaderen geene meer algemeen bekend is dan het beleg en ontzet van Leyden, zoo is zulks echter veel minder het geval met die bijzonderheden dezer geschiedenis, welke tot Jonkvrouwe magdalena moons betrekking hebben, op wier bede de Bevelhebber over het Spaansche krijgsvolk, dat het beleg voor die stad sloeg, haar minnaar, de Veldoverste valdez, besloten had geen storm te zullen loopen, zich overtuigd houdende, dat de fel benarde plaats hem buitendien van zelf wel in handen zou vallen.
Zoo wel het minder omstandig bekende der aanleiding tot dit oponthoud, dat in de gevolgen middellijk zooveel tot de uitredding toebragt, en zelfs door wagenaar en anderen onzer meest gelezene Geschiedschrijvers met stilzwijgen wordt voorbijgegaan, als het belangrijke der hoofdgebeurtenis, die voor een Geschiedkundig Tafereel zoo talrijke treffende partijen oplevert, billijkt het besluit des Schrijvers van het voor ons liggende boek, om het Nederlandsch Publiek een tafereel onder dezen titel te leveren.
Daar reeds deze keuze vaderlandlievende gevoelens aan den dag legt, en het overigens blijkt, dat de Schrijver ten doel gehad heeft, de echte godsvrucht, onbezweken heldenmoed, zucht voor huiselijkheid, en andere deugden onzer Voorzaten, in een beminnelijk daglicht te stellen en ter navolging aan te prijzen, zou het Recensent niet voegen, hem over de uitvoering zijner taak hard te vallen, of zijnen arbeid eenige aanprijzing en hem eenige aanmoediging te onthouden. Gaarne wil hij liever erkennen, dat dit boek zich even zoo goed in een uur van verpoozing lezen laat, als vele andere soortgelijke tafereelen van vreemden oorsprong; dat het tot aankweeking van vaderlandsliefde en vertrouwen op de Voorzienigheid kan strekken, en dat de Schrijver zich welligt in dit vak ééns gunstig zal onderscheiden.
Dan, juist de wensch, dat dit het geval moge worden, verpligt Rec. tevens, hetgene hem als de zwakke zijde van dezen letterarbeid toeschijnt, niet onopgemerkt te laten voorbijgaan. In soortgelijke historische tafereelen mag de geschiedkundige waarheid niet verder worden opgeofferd, dan de dichterlijke inkleeding zulks vereischt; zij moeten de kleur dragen van het tijdvak, waarin ze ons willen verplaatsen, en zich, behoudens de bevalligheid, door eene zekere deftigheid en waardigheid van stijl en uitdrukkingen onderscheiden.
Hier nu is een- en andermaal tegen den eersten dezer rege-
{==274==} {>>pagina-aanduiding<<}
len gezondigd. Om lets te noemen: de heldin der geschiedenis wordt als een jeugdig meisje voorgesteld; terwijl de Historieschrijvers ons leeren, dat zij, tijdens het aanknoopen harer verkeering met valdez, ongeveer dertig jaren telde. En die Veldoverste heeft, na de eerste van voor de ontzette stad gevlugt te wezen, nog tot den 29 November, ofschoon door zijn muitend krijgsvolk naauw bewaakt, in den Haag doorgebragt; terwijl de Schrijver hem, kort na het ontzet, na van plaats tot plaats vervoerd te zijn, te Utrecht doet belanden (bl. 230) en van daar aan margaretha schrijven, die hij vermoedelijk in eerstgemelde plaats meermalen zal gezien en gesproken hebben.
Minder nog is de tweede der genoemde regelen op het oog gehouden. Te vergeefs toch, naar het ons voorkomt, tracht de Schrijver de sentimentele liefde, als die de romanhelden uit het derde vierde der achttiende, niet de historische personen uit dat der zestiende eeuw kenmerkte, en welke in al de daden, gesprekken en brieven van valdez en magdalena doorstraalt, in zijne Voorrede met het vurige Spaansche karakter van den eersten en de hevigheid der liefde van de laatste te verontschuldigen; daar wij niet inzien, waarom de hartelijke taal eener brave Hollandsche maagd eenen deftigen Spanjaard geene plegtige belofte, ten voordeele van hare benaauwde landgenooten en betrekkingen, zou kunnen afpersen, zonder dat beide, van den aanvang hunner verkeering af, tot na de sluiting van hun huwelijk, zoo zoetvoerig spreken en schrijven, als hier het geval is. Ook in de voorstelling van de handelingen der Leydsche Regenten en Bevelhebbers, gelijk in die van den Prins, bij diens komst in de bevrijde vest, misten wij veeltijds die oud-vaderlandsche ernsthaftigheid, welke de Geschiedrollen ons als kenmerkende trekken dier tijden, en van personen van dien rang, schetsen. 't Is waar, wij hebben geen treurspel in den klassieken vorm, maar een tafereel voor ons; doch, om dit natuurlijk te maken, behoefde de toevlugt niet genomen te zijn tot zulke waterachtige verhalen, als wij hier telkens, maar in niet één historisch boek uit die dagen aantreffen. Wij kunnen bezwaarlijk gelooven, dat in zulke bange stonden, als Leydens burgers toen doorleefden, zoo wijdloopige redeneringen zullen gehouden zijn, als hier staan opgeteekend. De gedurige uitstapjes van valdez, om zijne beminde in 's Hage te bezoeken, terwijl zijne

{==275==} {>>pagina-aanduiding<<}
tegenwoordigheid onder de belegeraars zoozeer vereischt werd, en de bijzonderheden van het prachtige feest, door hem ter harer eere aldaar aangelegd, komen ook geenszins gesaisonneerd voor. Kleine anachronismen, zoo als het dansen van eenen huppelwals, (bl. 118) het gluren van boyzot door eenen verrekijker (bl. 187) en soortgelijke, waren ook, bij wat beter herinnering of onderzoek, ligtelijk te vermijden geweest.
Wij vinden ons verder verpligt, het een en ander van den stijl te zeggen, die ons al te afwisselend, te veel met overtollige spraakwendingen, en nu eens te zwellend, dan weder te plat is voorgekomen. Hymens rozenketenen; het meesterstuk der vrouwelijke sekse, uit zeeschuim geboren (bl. 41); de zon, die door den rook belet wordt den wedstrijd tusschen vaderlandsliefde en dwingelandij te aanschouwen (bl. 137); de ziel van Mevrouw van der werff, door de stem van haren echtgenoot als uit de Elysesche velden teruggeroepen (bl. 156), en wat van dezen aard meer zou zijn aan te stippen, bevielen ons, in het verband, evenmin, als het beetje voedsel (bl. 195), de arme wurmen, in het gebed op bl. 211, het er zich doorhaspelen der verlegene weduwe (bl. 221) enz. Van meer gewigt echter, omdat het geene woorden maar zaken betreft, is ons oordeel over Mevrouw amalia van bronkenhorst, de vooronderstelde vriendin van magdalena. Deze Dame, door den Schrijver gedurig met de bijnaampjes van het vrouwtje, het dartelende (denkelijk voor dartele) vrouwtje, de jollende (?) amalia enz. bestempeld, speelt, bij het aanknoopen van den liefdehandel tusschen valdez en magdalena, eene rol, die, op het zachtst gesproken, zeer onberaden is; en hare bemoediging der laatste, (bl. 50) waar zij verklaart, dat de openbaring van hare liefde aan den man, dien zij reeds lang in stilte (maar tegen den zin harer naaste betrekkingen) beminde, geene zwakheid is, maar alleen het bewijs, dat zij een aandoenlijk en voor de liefde vatbaar hart bezit, behoort tot die soort van moraal, welke wij vooral in een oorspronkelijk Nederlandsch boek liever niet zouden aantreffen, want:

‘Alwat van zelve wast, behoeft men niet te zaaijen.’ 

en ook de hoofdpersone der Geschiedenis, zoo als zij hier althans voorkomt, zou meer behoefte gehad hebben aan eene

{==276==} {>>pagina-aanduiding<<}
vriendin, die haar wat meer terughouding leerde, dan aan eene, die hare vurige verliefdheid vergoelijkte en aanwakkerde.
Nog eens, de Auteur (die welligt nog jong is) worde door deze openhartige aanmerkingen niet ontmoedigd. Een volgend Tafereel van zijne hand zal dan welligt het tegenwoordige in kracht en waardigheid overtreffen; terwijl de ongenoemde beroemde Schrijver, wiens raad, blijkens de Voorrede, ditmaal de keuze des onderwerps bepaald heeft, zich dan mogelijk wel zal willen verledigen tot het ophoogen der zwakke tinten, welke zijn geoefend oog nog hier en daar mogt aantreffen.

Vergeet mij niet. Belangrijke Verhalen van A. von Tromlitz. Uit het Hoogduitsch, door N.v.B.B. Te Kampen, bij W.J. Tibout. In gr. 8vo. 347 bl. f 3-75.

Homerus maakte van den Trojaanschen krijg een' strijd van Goden en menschen, en tromlitz, indien het geoorloofd is kleine zaken met groote te vergelijken, nam de bekende legende van den wilden Jager te baat, om daartusschen de gruwelen te vlechten, die de bloedgierige bevelhebbers van lodewijk XIV in den Palts bedreven, en knoopte daaraan tevens een romantisch verhaal vast, dat hij het Meisje van Esslingen noemde. De Vader der poëzij wandelde bedaard, koel, kinderlijk, maar niet minder stout zijnen weg, alles in goud herscheppende, wat hij aanroert; terwijl tromlitz ons schreeuwend en gierend en loeijend in het gebied van het fantastische, romantische en akelige omvoert, om ons eindelijk getroffen, ofschoon niet volkomen voldaan, los te laten. Zijne verbeelding staat, wel is waar, tot die van zijnen voorganger in dezelfde verhouding, als de spoken der Middeleeuwen tot den rijken Griekschen Godenhemel, maar toch stellen wij in die spooksels belang, en de gewone romanlezers zijn ook minder vatbaar, om de sijnheden van het Grieksche schoon te vatten of te genieten. Vraagt men, wat er dan na het lezen van soortgelijke romans voor hart en verstand overblijft, dan kan men doorgaans met de wedervraag volstaan: Wie zegt u, dat hart en verstand er iets in gezocht hebben? Men leest om zich te verstrooijen, maar dient dan ook wel tot die lezing getrokken te worden, en dat doet dit verhaal evenzeer als het kleinere, hetwelk dezen bundel opent, en den naam van de schuilplaats op den Kijnast voert. Alles is daarin even zoo wild en avontuurlijk, donker en droevig, maar toch zóó gruwzaam niet, dat het den lezer zal walgen; het zoete vergif is ook daar in behagelijken vorm toegediend, en dewijl niets lijnregt tegen kieschheid of goede zeden aandruischt, zullen deze verhalen voorzeker eene welkome bijdrage zijn voor onze
menigvuldige romanlezende gezelschappen. Nut zullen ze wel niet stichten, en wij wenschen, dat zij niemand het hoofd warm maken of de verbeelding verwilderen mogen.





{==277==} {>>pagina-aanduiding<<}

Boekbeschouwing.

Nieuwe Leerredenen, door W.A. van Hengel. IIIde of laatste Deel. Te Amsterdam, bij J. van der Hey en Zoon. 1834. In gr. 8vo. VIII en 326 bl. f 3-60.

Met dezen bundel, voor welks late aankondiging, aan verschillende omstandigheden te wijten, Recensent verschooning vraagt, wordt de reeks der Nieuwe Leerredenen van den waardigen en ijverig werkzamen van hengel besloten. 's Mans prediktrant is te algemeen bekend, dan dat het thans nog noodig kan geacht worden daaromtrent in bijzonderheden te treden. Wij vergenoegen ons met de opmerking, dat dit deel niet slechts in geen opzigt bij de twee vorigen achterstaat, maar dat zelfs de bescheidene aanmerkingen, welke wij ons bij de aankondiging der beide eerste bundels hebben veroorloosd, hier grootendeels wegvallen.
Ten gevalle van hen, die met dezen bundel nog niet bekend zijn, laten wij een kort verslag van den belangrijken inhoud volgen.
I. De keuze van Salomo als 's menschen beste keuze, naar I Kon. III:5-14. Eerst wordt onderzocht, waarin, naar Salomo's voorbeeld, 's menschen beste keuze besta; daarna, waarom wij die voor 's menschen beste keuze te houden hebben. Het laatste wordt dus ontwikkeld: a. die keuze is Gode welgevallig; b. zij wordt werkelijk verkregen; c. zij levert allerlei zegen op. - Zoo wij ééne aanmerking moesten maken, het zou op den eersten volzin zijn na den gelezen tekst, bl. 5: ‘Het verhaal, hetwelk ik u, M.H.! daar heb voorgelezen, en hetwelk ons ook hoofdzakelijk in het tweede boek der Kronijken beschreven staat, zult gij mij buiten twijfel eenparig toestemmen, dat eene groote

{==278==} {>>pagina-aanduiding<<}
waarde bezit.’ Is deze woordvoeging - wij vragen niet keurig, maar - goed?
II. De belofte van storelooze rust, welke den Christen in de toekomende wereld wacht, naar Hebr. IV:9. De Hoogleeraar schetst hier 1. den inhoud, 2. de heerlijkheid, 3. de zekerheid, en 4. het doel dier belofte. Belangrijk, onderhoudend en treffend!
III. Gods aanbiddelijk bestuur over de zonde, naar Gen. L:15-21. Hier wordt eerst nagegaan, hoe de tekst ons Gods aanbiddelijk bestuur over de zonde aanschouwelijk maakt; dan, wat wij daaruit nopens dit bestuur te onzen nutte behooren af te leiden.
IV. De kloekmoedige optogt van Jezus naar Jeruzalem, naar Marc X:32-34. Vonden wij ons gedrongen, bij de aankondiging van den eersten bundel dezer Nieuwe Leerredenen, te verklaren, dat, hetgeen de Hoogleeraar over zijnen tekst en deszelfs zamenhang zegt, gewoonlijk wat al te kort is, ja hier en daar schraal mag genoemd worden; ten aanzien der meeste preken, in dit deel voorkomende, geldt deze aanmerking niet. Hier inzonderheid is de tekstverklaring in het eerste deel, naar van der palm's les en voorbeeld, recta, simplex, concinna, dives, elegans atque ornata. (Cf. j.h. van der palm, Orat. Inaug. de Oratore Sacro, Literarum Divinarum interprete.) Het tweede deel bevat eenige gevolgtrekkingen, welke wij te onzen nutte uit dit verhaal moeten afleiden. Zij betreffen de Goddelijkheid van het Evangelie, de waarde van 's Heilands lijden en sterven, en de heerlijkheid van deszelfs (zijn) voorbeeld.
V. De nabijheid aan God, naar Psalm LXXIII:28b. Belangrijk en schoon is de behandeling van dit onderwerp, waarbij eerst wordt nagegaan, wat wij door de nabijheid aan God te verstaan hebben; ten tweede, aangetoond, waarom dezelve goed zij (de nabijheid aan God geeft ons rust des gewetens, verwekt ons een' schat van zegeningen, en maakt ons zeker van de toekomst);

{==279==} {>>pagina-aanduiding<<}
en eindelijk, het voorregt derzulken geschetst, die haar goed voor zichzelven mogen noemen.
VI. De hemelsche zin als het vereischte tot het geloof aan de Goddelijkheid van het Evangelie, naar Joann. VII:16, 17. Munt van hengel dikwerf uit in zijne voorafspraken, doorgaans uit de tijdsgelegenheid ontleend, waarvan de tweede, achtste en negende preek in dezen bundel, om geene anderen te noemen, nieuwe bewijzen leveren, het komt ons voor, dat de voorafspraak, waarmeê deze Leerrede geopend wordt, in dien lof geenszins deelen kan. Men oordeele: ‘De zomer is dan voorbijgegaan, M.H.! De herfst is aangekomen. De vroege avondschemering, welke wij rondom ons ontwaren, voorspelt ons de nadering van den winter. Geen treffender beeld van de vergankelijkheid aller dingen geeft de natuur ons immer, dan in dit saizoen. Doch niet min aanschouwelijk maakt zij ons de vergankelijkheid van ons eigen leven. Te regt heeft men van ouden tijd af de menschengeslachten vergeleken met boombladeren, die weldra verwelken en afvallen, om weêr door andere vervangen te worden. Te regt noemt de Bijbel alle heerlijkheid des menschen eene veldbloem, die des morgens bloeit en des avonds afgesneden en verdord ligt. Gelukkig, dat hij ons ook zegt, en wij hem tot onze bemoediging mogen nazeggen: Het woord van God blijft in eeuwigheid! En dit is het woord des Evangelies, tot welks verkondiging ik op nieuw onder u verschenen ben. Maar hoe komt het nu toch, dat hier op de wereld de gevoelens omtrent dit Evangelie zoo hemelsbreed verschillen? Van waar, dat de een er zich aan vasthoudt, als aan eene onbedriegelijke Godspraak, en de ander zich jegens hetzelve gedraagt, alsof het een verdichtsel van menschen ware? Ziet daar eene belangrijke vrage, met welker beantwoording gij het niet misbillijken zult, dat ik u heden avond voorga.’ Niemand zal ligt deze voorafspraak ongezocht, noch den overgang zacht en geleidelijk noemen. - Voorts duidt

{==280==} {>>pagina-aanduiding<<}
reeds het opgegeven onderwerp aan, in welken zin de Hoogleeraar dit belangrijk gezegde des Heilands opvat. Het wordt doorgaans verkeerd verstaan en toegepast. Er staat niet: zoo iemand Gods wil doet, maar: zoo iemand wil deszelfs wil doen. ‘Dit is (zegt van hengel, bl. 124) eene veelomvattende uitdrukking. Zij teekent ons eene vurige geneigdheid voor al wat Goddelijk is. Geloof en vertrouwen liggen er zoowel in opgesloten, als lust tot de beoefening van godvrucht en deugd. Wil men dezelve met korte woorden verklaren; men kan het niet beter doen, dan door van een' hemelschen zin te spreken.’ Eerst wordt nagegaan, wat Jezus nopens den hemelschen zin als een vereischte tot het geloof aan de Goddelijkheid van het Evangelie gezegd heeft; ten tweede, aangewezen, dat zulk een hemelsche zin, ook te dezer dagen, daartoe inderdaad een vereischte is; eindelijk, op de gevolgtrekkingen gelet, welke wij daaruit te onzen nutte maken moeten.
VII. De waarde van eene vroegtijdige Godvrucht, naar Pred. XII:1. Naar aanleiding van den tekst wordt aangetoond, 1. hoe gezegend eene vroegtijdige godsvrucht in zichzelve is; 2. welk een heil zij den mensch in den ouderdom aanbrengt; 3. wat de beschouwing van derzelver begeerlijkheid bij ons in het bijzonder moet uitwerken.
VIII. Gods hooge doel bij de toezending van de rampen dezes levens, naar Hebr. XII:10b. Naar Recensents gevoelen eene der schoonste preken in dezen bundel. De leer van den tekst wordt eerst in het regte licht gesteld, daarna hare heilzaamheid aangewezen: a. zij neemt vele bedenkingen omtrent de Voorzienigheid weg, b. maakt de rampen dezes levens dragelijk, c. verzekert ons van het doel onzer bestemming.
IX. 's Heilands zedelijke volkomenheid bij deszelfs deelgenootschap aan de verzoekingen der menschen, naar Hebr. IV:15b. Eerst wordt Jezus in deze zijne volkomenheid voorgesteld; dan aangewezen, wat Hij dien

{==281==} {>>pagina-aanduiding<<}
ten gevolge voor ons menschen zij: het voorwerp van onzen eerbied, van ons geloos en van onze navolging.
X. De keuze tusschen Jezus en Bar-abbas, naar Matth. XXVII:15-23. ‘Letten wij op deze keuze, zoo als die eerst ligtvaardig voorgelegd, daarna gewetenloos bestuurd, eindelijk blindelings gedaan wordt! Verregaande zwakheid, booze verleiding, zinnelooze woede wisselen hier elkander af. Slechts op den achtergrond zien wij Jezus, het slagtoffer van drift en hartstogt. En God verschijne al eens voor een oogenblik, om het kwaad te stuiten; Hij verbergt zich echter weldra weêr achter den digten sluijer, waardoor Hij zijne wegen aan het oog van stervelingen onttrekt.’
XI. De plegtige herstelling van Petrus in zijne waardigheid als Apostel van Jezus, naar Joann. XXI:15-17. Deze preek, waarin het geschiedverhaal eenvoudig wordt verklaard en toegepast, heeft ons het minst bevallen, misschien wel om de uitlegging van 's Heilands vraag aan Petrus: hebt gij mij liever, dan deze? die door van hengel, met anderen, dus wordt opgevat: hebt gij mij liever dan hetgeen hier voorhanden is: vischtuig en visscherswerk? Wij gunnen aan elk zijne overtuiging; maar voor ons gevoel gaat al het treffende en aandoenlijke van dit verhaal bij deze uitlegging verloren, die dan ook in het laatst uitgekomen stuk der Godgeleerde Bijdragen, en reeds vroeger door van willes in het Mengelwerk dezer Vaderlandsche Letteroefeningen voor 1835. No. XIV, bl. 653 env., zoo wij meenen zegevierend is weêrlegd.
XII. De onverzoenlijke strijd tusschen goed en kwaad hier op aarde, naar Gen. III:15. Eerst wordt de aankondiging van den strijd tusschen goed en kwaad overwogen; vervolgens onderzocht, hoe deze strijd zich werkelijk hebbe toegedragen; en eindelijk nagegaan, op welk eene wijze wij in dien strijd verkeeren moeten. De Hoogleeraar merkt te regt aan, dat het woord, in den tekst door vermorzelen vertaald, beter door verwonden wordt

{==282==} {>>pagina-aanduiding<<}
overgezet. ‘Er wordt dan van tweederlei verwonding gesproken: de eene aan den kop der slange; de eenige plaats, waar men dit dier met gelukkig gevolg treffen kan; de andere aan dat deel van het menschelijk ligchaam, hetwelk zich gemakkelijk en spoedig heelen laat. Deze taal teekent ons dus den strijd, dien het slangengeslacht en het menschengeslacht steeds onderling voeren zullen. Van weêrszijde zullen zij op elkanders verderf uitgaan. Van weêrszijde zullen zij dan ook wonden toebrengen. Doch de wonden van Eva met haar kroost zullen slechts ligte kwetsuren zijn; maar doodelijke slagen zullen hare tegenpartij treffen.’ (Bl. 263, 264).
XIII. Gods wereldbestuur als eene stof van algemeene blijdschap, naar Psalm XCVII:1. ‘Volgen wij den Dichter, door het licht van het Evangelie geleid! Wij zullen ons vooreerst Gods wereldbestuur duidelijk trachten voor te stellen; ten tweede nagaan, welk eene stof van blijdschap hetzelve werkelijk oplevere; ten derde onderzoeken, waarom die blijdschap niet algemeener hier op aarde zij; en eindelijk leeren inzien, hoe wij bijzonder in deze blijdschap moeten deelen.’
XIV. Christus als de Vredestichter op aarde, naar Eph. II. 14a. Vier bijzonderheden worden hier ontwikkeld: 1. wat het inhebbe, als wij Christus den Vredestichter op aarde noemen; 2. op welke gronden het ruste, dat wij Hem dezen eernaam toekennen: hier wordt gelet a. op de strekking van zijn Koningrijk, b. op de leer van het Evangelie, c. op de getuigenis der ervaring; 3. van welk eene waarde Hij in die betrekking voor ons menschen zij: dit valt in het oog, als wij a. op den staat der maatschappij, b. op de verkeerdheid van ons hart, en c. op den loop der gebeurtenissen de aandacht vestigen; 4. waartoe wij door Hem als den zoodanige geroepen worden: namelijk, om ons aan Hem alleen te houden, ons geheel aan Hem te verbinden, en steeds in zijnen Geest te wandelen. ‘Kan men wel

{==283==} {>>pagina-aanduiding<<}
ééne schrede van Christus afwijken, of die leidt tevens van den weg des vredes af? Waarlijk! om op dien weg te blijven, moeten wij ons alleen aan Hem houden. En dit doen wij, als wij niets meer en niets minder gelooven, dan Hij ons in het Evangelie zegt. Dit doen wij, als wij alle menschelijke meeningen en uitspraken aan dat Evangelie, als den toetssteen der waarheid, onderwerpen. Welaan dan, gij allen, leden van verschillende huisgezinnen, burgers van denzelfden staat, broeders en zusters van dezelfde gemeente! wilt gij vrede voor uzelven hebben, en vrede onder anderen stichten; houdt u alleen aan Christus! Houdt u alleen aan Hem, wie er ook herwaarts of derwaarts van Hem afwijke! Blijft ook dan daarin volharden, als deze of gene u aan Hem poogt te onttrekken! En maakt er vastelijk staat op, tot uwen dood toe zal dit u niet berouwen!’ - Wie ooren heeft om te hooren, die hoore! Wie nog een oor heeft, dat voor de waarheid openstaat, die denke hierover na!




Broederlijke Brief aan de Gemeente des Heeren, na de in het licht verschijning eener Herderlijke Brief der Leeraren in de Gereformeerde Gemeente te Amsterdam. Door Z.H. van der Feen, Med. Doct. Alle en vatten dit Woord niet, maar dien het gegeven is. Die [dit] vatten kan, vatte [het]. Matth. XIX:11, 12. Te Amsterdam, bij J.H. den Ouden. 1836. In gr. 8vo. 16 bl. f :-10.

Adres ingediend aan Z.M. den Koning, en Opwekking der Gemeente tot de heiliging van eenen algemeenen Dank- Vast- en Bededag, door de Synode der Christelijke Gereformeerde Kerk onder het kruis in Nederland. Te Amsterdam, bij H. Höveker, enz. 1836. In gr. 8vo. 46 bl. f :-40.

I. Of de Heer z.h. van der feen een bekwaam

{==284==} {>>pagina-aanduiding<<}
Geneesheer is, waartoe echter eene goede mate van gezond verstand noodig is, weet Rec. niet, hoewel hij het tot heil der lijders wenscht; maar dat hij een zeer ellendig Exegeet en Theologant is, wordt hem uit dit stuksken, dat van Bijbelteksten wemelt, op nieuw ten overvloedigste blijkbaar. Een enkel staaltje slechts, bl. 7 en 8: ‘Het zij u genoeg en tot blijdschap voor u, schoon met medelijden over de 27 Leeraars, wanneer zij uwe voor hun duistere en geheimzinnige uitdrukkingen niet verstaan, het zij u genoeg, (zeg ik) dat het u gegeven is de verborgenheden des Koningrijks der hemelen te weten, maar dien en is het niet gegeven. (Matth. XIII:11.)’ - ‘Schoon gij in de Herderlijke Brief miskend wordt, zij het u genoeg uit den mond uwes lieven Zaligmakers, dien besten Herder, te hooren: Ik danke u Vader, Heere des Hemels en der aerde, dat gij deze dingen voor den wijzen en verstandigen verborgen hebt, ende hebt dezelve den kinderkens geopenbaerd. Ja Vader, want alzoo is geweest het welbehagen voor u (matth. XI:25,26), en dat Hij tot u zegt: Gij en zijt niet die spreket, maer het is de Geest des Vaders, die in u spreekt. (Matth. X:20.)’ Alsof het in die plaatsen gezegde, waarvan de gezonde uitlegging zelfs den ongeleerden, maar onbevooroordeelden en verstandig lezenden Bijbelvriend overtuigen kan, dat het op de Apostelen als zoodanig ziet, op gewone Christenen, en wel die zich als de boven anderen bijzonder regtgeloovigen en uitverkorenen en godzaligen aanzien, toepasselijk ware! En zoo is het ook met de volgende aanhaling van 1 Cor. II:12-15. ‘Dit zij,’ zegt hierop de Schrijver tot zijne vrienden, ‘de ware Sioniten,’ (zie bl. 4)
‘dit zij uwe troost en uwe sterkte, wanneer gij het werk des Geestes in u hoort lasteren en uitkrijten voor een vrucht der verbeelding en opgewonden gevoel. Zingt, naar den raad van uwen zaligen viervant, de ooren uwer zielsvijanden doof,’ (hoe sierlijk en bevallig gezegd!) met dat zalige (!?) versje uit Ps. XXV,

{==285==} {>>pagina-aanduiding<<}


‘Gods verborgen omgang vinden 
Zielen, daar zijn vrees in woont; 
't Heil-geheim wordt aan zijn vrinden, 
Naar zijn vreêverbond, getoond.’ 

De strekking van dit stukje schijnt te zijn, om ‘de kinderen Sions’ aan te sporen, dat zij ‘zich van nu af aan het gehoor, al is het daarom niet aan het kerkelijk bestuur’ (dit laatste zij ten minste nog als iets betrekkelijks goeds ter eere van den Doctor opgemerkt!) van alle de 27 Amsterdamsche Leeraars, die zulk eenen Herderlijken Brief, als bekend is, hebben kunnen uitgeven, ‘onttrekken,’ (vergelijk bl. 6) en om hen tot getrouwheid in hun oud Gereformeerd geloof (zoo als de Schrijver dit begrijpt) op te wekken. - Rec. wil, naar den aard der liefde, gelooven, dat de Doctor het wèl meent; maar naar het gezond verstand, en naar den eisch der op goede Bijbeluitlegging rustende Godgeleerdheid, roept hij hem toe: Ne sutor ultra crepidam! (schoenmaker! houd u bij uwe leest!)
II. Bij het lezen van de woorden, ‘de Synode der Christelijke Gereformeerde Kerk onder het kruis in Nederland’; van de onderteekeningen onder de Voorrede, h.p. scholte, V.D.M. Synodi Praeses, h. de cock, V.D.M. Synodi Scriba, en van die onder het Adres, zijnde dezelfde twee genoemde en nog drie andere min of meer beruchte afgezette jonge Predikanten (brummelkamp, s. van velzen en gezelle meerburg) en elf opgeraapte Ouderlingen van hun maaksel uit verschillende Provinciën, benevens een tot het Candidaatschap van de H. Dienst niet toegelaten jong mensch (van raalte), die zich thans ‘Bedienaar des Goddelijken Woords’ noemt, ‘beroepen te Genemuiden en Mastenbroek in Overijssel’; hierbij dan kon Rec. zich van geen spottenden glimlach onthouden, en zeide bij zichzelven: ‘Wat spelen die jonge luidjes toch zoet Synodetje!’ maar onwillekeurig schoot hem ook eene vraag uit een oud leerboekje te binnen: ‘Waarom bouwden de menschen den toren

{==286==} {>>pagina-aanduiding<<}
van Babel?’ en het antwoord: ‘Om zich eenen naam te maken.’ Men ziet hier toch twee jonge lieden, en in hunnen aanhang drie anderen van denzelfden leeftijd, die naauwelijks twee, drie jaren in de dienst der Kerk geweest zijn, zich niet alleen tegen het Kerkbestuur, dat hen aangenomen en in dienst gesteld heeft, verzetten, maar ook zich een gezag aanmatigen, hetwelk hun, al hadden zij ook in hunne zaak het grootste gelijk van de wereld, op hunne jaren, zoo wel naar menschelijke beleefdheid en ondergeschiktheid, als naar Christelijke nederigheid en ootmoed, zeer kwalijk staan zou, en dat hen nu in de oogen des verstandigen en weldenkenden bespottelijk en verachtelijk maakt.
Het langwijlige en Z.Ms. geduld tergende Adres, dat Rec. geen lust heeft nader te ontleden, schijnt de strekking te hebben, om, ten gevolge der bekende Ministeriéle aanschrijving van 11 Dec. 1835, Z.M. te beduiden, dat de genen, die zich thans van het Hervormde Kerkgenootschap in Nederland willen afscheiden, geen nieuwe Gezindte, maar de oude Hervormde Kerk zijn, en dat zij (zie bl. 27) aan Z.M. geene nieuwe Reglementen of Statuten kunnen voorleggen, maar hiertoe wijzen op de Formulieren van Eenigheid en op die van Liturgie der Hervormde Kerk. Of Z.M. hierdoor van hun beweerde overtuigd zal worden, meenen wij wel zeer te mogen betwijfelen. Wat het eerste betreft, hierover heeft Rec. zijne gedachten reeds genoegzaam gezegd in No. II van dit Tijdschrift dezes jaars bl. 60, 61, waarheen hij dus kortheidshalve verwijst. En wat het laatste aangaat, godsdienstige Geloofsbelijdenissen en Voorschriften van Eerdienst, welke laatste niet van dezelfde verpligtende kracht waren als de eerste, Reglementen en Statuten van een Kerkelijk Genootschap te noemen, dit is te ongerijmd, om wederlegd te worden. Had men zich nog op zekere oude Kerkeördeningen, die evenwel niet overal, even min als de Canones Synodi Dordracenae tot Formulier van Eenigheid, aangenomen zijn, beroepen, dan had het nog eenige houding gehad;

{==287==} {>>pagina-aanduiding<<}
nu is het geen verdere wederlegging waardig. In gewone gevallen zou men in jonge Geestelijken zulke onbedrevenheid in kerkelijke zaken gaarne verschoonen; maar nu deze zich als Leeraars en Leidslieden van en boven anderen opwerpen, nu kan en mag men niet zwijgen, maar moet men hen in hunne onkunde en onbevoegdheid, bij hunne verwaandheid en onbeschaamde aanmatiging, ten toon stellen.
De hierop volgende Opwekking is van hetzelfde alooi, een zamenraapsel van vele, bij zekere lieden als bijzonder regtzinnig en vroom geijkte en geliefkoosde uitdrukkingen, en van ongepast aangehaalde Bijbelteksten, vooral uit het Oude Verbond, waarvan wij geen nuttigheid zien staaltjes aan te halen, daar zij al van ouds genoeg bekend zijn. Even min heeft Rec. lust, om met die gansch onbevoegde jonge lieden, scholte en de cock, welke de onderteekenaars van dit stuk zijn, al noemen zij zich Synodi Praeses en Scriba, te redetwisten over eenige daarin voorkomende zaken; zoo als b.v. over het wenschelijke en noodzakelijke van eenen Danken Bededag, op den voet van die vóór 40, 50 jaren. Indien zij met de regte kennis van dat vorige ook de ondervinding vereenigden van hetgene er na dien tijd, en bijzonder sedert de herstelling van ons Vaderland, gebeurd, en te dezen aanzien, na rijp beraad, zoo van Gouvernementswege, als door het Kerkelijk Bestuur, besloten en gedaan is, of indien zij zich dit door deskundigen lieten mededeelen, dan zouden zij, indien zij verstandig en nederig waren, en door geen dwaze eeren heerschzucht gedreven werden om zonderling te zijn, geheel anders oordeelen. - Nog ééne bijzonderheid mag onze kritiek, hoezeer wij anders al dit geschrijf beneden dezelve achten, niet ontgaan, omdat zij eene openbare onwaarheid behelst; namelijk waar er, bl. 36, 37, gezegd wordt, ‘dat er zoo vele duizenden in ons land, onder de berooving van hun tijdelijk bestaan, onder beboeting, trekking voor regtbanken en gevangenisstraf, zich van dat Genootschap’ (der Nederland-
{==288==} {>>pagina-aanduiding<<}
sche Hervormden) ‘hebben afgescheiden.’ Waar zijn toch die duizenden, die te dezer zake van hun tijdelijk bestaan beroofd, beboet, voor regtbanken getrokken, met gevangenis gestraft zijn? Dat eene wettige vervolging en
veroordeeling door Kerkelijke en Burgerlijke Regtbanken deze verdwaasde jonge lieden en ettelijken hunner medestanders getroffen heeft, moet dit zóó voorgesteld worden, alsof dit het lot van duizenden ware geweest? Is dit eerlijk en naar waarheid? Of is het een sophistisch huismiddeltje, om der onkundige menigte zand in de oogen te werpen?... Tantum.

Na het bovenstaande geschreven te hebben, komt Rec. ter hand een stukje, getiteld:

Handelingen van de Opzieners der Gemeente Jesu Christi, vergaderd te Amsterdam, den 2den Maart en volgende dagen, Ao. 1836. Te Amsterdam, bij H. Höveker, enz. 1836. In gr. 8vo. X en 48 bl. f :-40.

Hieruit ziet men dan, wat die zich noemende Synode, waarvan bovengemelde Adres en Opwekking uitvloeisels zijn, op hare Vergadering uitgevoerd heeft. Rec. meent daarvan geen breed verslag of uitvoerige beoordeeling te geven, zoo min als op eenige punten terug te komen, waaromtrent hij reeds een- en andermaal het noodige gezegd heeft. Men kan uit dit stukje zien, hoe vele belangrijke zaken die bekwame en vlugge jonge menschen, die de leidslieden dier Vergadering waren, in den tijd van tien dagen hebben afgedaan; ja zien, hoe veel beter dit is, dan het bestuur der Kerk aan eene Vergadering van Mannen toe te betrouwen, die, hoewel natuurlijk van verschillende jaren, nogtans, door vereeniging van kunde en ondervinding, tot zulk veelomvattend werk allezins bevoegd gerekend worden!! - Onder de gewigtige dingen, welke daar in zoo korten tijd afgedaan zijn, behoort ook al een Reglement op het Examen en

{==289==} {>>pagina-aanduiding<<}
de toelating tot het Herder- en Leeraarambt, waarin onder anderen Recs. aandacht trok, dat daarin van den Examinandus, ja, ‘ervarenheid in de Hebreeuwsche en Grieksche talen’ gevorderd wordt, maar er nogtans op volgt: ‘De Kerk behoudt echter de vrijheid, om, bijaldien de nood der Kerke dit vordert, en andere (?) buitengewone gaven des geestes (!) dit wettigen, het examen in de talen achterwege te laten.’ Overheerlijk middel, om de grondige Bijbelstudie, op goede kennis van den oorspronkelijken tekst gevestigd, en alzoo tevens het verkrijgen van degelijke en klassieke geleerdheid te doen verwaarloozen! - Uit een volgend artikel van dat Reglement moet blijken, waarom een Examinandus als onbekwaam kan worden afgewezen, namelijk ‘het zij dat hij geene bewijzen heeft gegeven, dat de waarheid aan zijn harte is geheiligd, het zij door onkunde in de Godgeleerdheid, of door het koesteren van dwalingen.’ Het eerste is niet naar den ouden stelregel: De internis non judicet Ecclesia, d.i. Over het inwendige oordeelt de Kerk niet: en hoe zal dit criterium van bekwaamheid bij elk, die het examen ondergaat, onderkend worden? Maar die vlugge jonge lieden vermogen veel!! Uit het tweede blijkt, dat alleen onkunde in de eigenlijk gezegde Godgeleerdheid (hier te voren beschouwende en dadelijke genoemd) iemand kan doen afwijzen: het overige is dus, gelijk de Talen, van minder belang!! - Verder vindt men hier eene kerkelijke Censura librorum vastgesteld, waarbij een geschrift, om door deze hoogwijze Mannen kerkelijk geapprobeerd te worden, niet alleen kerkelijk regtzinnig moet zijn, maar ook des Schrijvers stichtelijk doel, vrijmoedigheid, rondborstigheid en bescheidenheid, ja zelfs juistheid van uitdrukkingen, duidelijke voorstelling van zaken en goede stijl blijken moet. Nu zal men eerst
keur van godgeleerde puikschriften zien uitkomen, wanneer zij door het zegel der goedkeuring van zulke veel vorderende en zoo zeer bevoegde Censoren bekrachtigd zijn: streeft, streeft er toch naar, Schrijvers! om

{==290==} {>>pagina-aanduiding<<}
u die eer waardig te maken! de strijd is nieuw en moeijelijk; maar de palmtak der overwinning is ook schoon en heerlijk! - Opmerkelijk is een artikel van deze Handelingen, bl. 31, waaruit blijkt, dat die wijze ‘Opzieners der Gemeente jesu christi’ met geringschatting spreken over het vieren van de Christelijke Feestdagen, en hieromtrent althans aan ieder vrijheid willen laten. Het lust Rec. niet, hierover in het breede uit te weiden: wie met de Kerkelijke Geschiedenis, ook van ons Vaderland, bekend is, zal hierop het gezegde toepassen: ‘Er is niets nieuws onder de zon;’ en wie de viering van den Christelijken Zondag en van de algemeene Christelijke Feestdagen niet Israëlitisch, maar helder Evangelisch beschouwt, zal hier geen nadere teregtwijzing behoeven. - Eindelijk zij nog met een woord melding gemaakt van eene daad van kerkelijke tucht, reeds door deze achtbare Vergadering uitgeoefend tegen den gewezen Predikant van rhee, te Veen, die, wegens kerkelijke wederspannigheid, door het Provinciaal Kerkbestuur van Noordbraband van zijne dienst ontzet was, en die nu door de hoofden der scheurmakers, waarbij hij zich gevoegd had, om zekere erge daad van zedelijk wangedrag, insgelijks afgezet is. Een heerlijk begin!! Rec. acht het zijne taak niet, en vindt het ook niet noodig, over de manier van behandeling dezer zaak bij die zoogenaamde Synode zijne gedachten te zeggen, hoewel hij anders daartoe wel stof zou vinden; maar hij laat haar liever voor rekening van die wijze Opzieners, en wil zichzelven en de Lezers van dit Tijdschrift met deze verdrietige zaken niet langer vervelen. - Punctum!




K.S. Kunth's Handboek der Botanie, en aanleiding tot de kennis der natuurlijke familiën des plantenrijks. Uit het Hoogduitsch vertaald door N.B. Millard. Met eene Voorrede van W.H. de Vriese, Math. Mag. Ph. Nat. et Med. Doct., buitengewoon

{==291==} {>>pagina-aanduiding<<}
Hoogleeraar in de Botanie te Amsterdam. II Deelen. Te Amsterdam, bij C.G. Sulpke. 1836. In gr. 8vo. 748 bl. f 6-:

Van een Handboek, uit de pen van den beroemden Berlijnschen Hoogleeraar der Botanie gevloeid, kon men wel niet dan goeds verwachten; en wanneer men eenige waarde blijft hechten aan het oordeel, in Tijdschriften uitgesproken, dan kan men in de voornaamste Duitsche en andere wetenschappelijke het oordeel vinden, dat dit Handboek tot de besten behoort, en in alle opzigten voldoet aan het doel, hetwelk de Schrijver zich bij deszelfs bewerking voorstelde. Alphonse decandolle stelt het naast het soortgelijke werk van den beroemden Engelschen Plantenkundige j. lindley (Introduction to Botany, Lond. 1832), en raadpleegde hetzelve bij de zamenstelling van zijne Introduction à l'étude de la Botanique, Paris 1835. - Kunth bewerkte zijn Handboek na eene vijfentwintigjarige ondervinding, en raadpleegde onpartijdig de beste Handboeken dezer wetenschap. ‘Bij mijnen arbeid,’ zegt hij, ‘heb ik dikwijls en veel gebruik gemaakt van decandolle's Théorie élémentaire en zijne Organographie végétale, link's Elementa philosophiae Botanicae, mirbel's Elémens de Botanique, willdenow's Kräuterkunde, richard's Esquisse d'un vocabulaire méthodique de Botanique en seize tableaux (in bulliard's Dictionnaire de Botanique), van zijns zoons Nouveaux élémens de Botanique, en van vele andere werken, maar voornamelijk van lindley's geestrijk en klein werkje: An outline of the first principles of Botany.’
Eene andere vraag echter, wier beantwoording misschien velen van ons verlangen zullen, is, of het Handboek van kunth, hoezeer geschikt voor het onderwijs der Plantenkunde aan Duitsche Hoogescholen, in die betrekking ook doelmatig voor onze geleerde inrigtingen zijn kan. Misschien zullen velen de breedvoerige behandeling der natuurlijke familiën in een boek voor eerstbe-
{==292==} {>>pagina-aanduiding<<}
ginnenden ondoelmatig en zelfs nadeelig oordeelen, en zouden liever gezien hebben, dat, met verkorting van dit gedeelte, het physiologische deel van het boek wat meer ruimte gewonnen had. Door de voorbeelden van decandolle's Théorie élémentaire, lindley's Introduction, alph. decandolle's Introduction enz. willen wij hunne vraag niet beantwoorden, maar alleen opmerken, dat eene wetenschap niet dan in haar geheel kan aangeleerd en begrepen worden, en dat de studie der natuurlijke familiën, althans eene schets daarvan, in den tegenwoordigen stand der wetenschap even noodzakelijk is, als de leer der kunstwoorden en de ontleed- en natuurkunde der planten. Zij is het voornaamste gedeelte der wetenschap geworden, sedert zij niet meer op losse grondslagen gevestigd, maar als 't ware ontstaan is uit de vergelijkende ontleedkunde der planten. Het is hierin even zoo als met de rangschikking der dieren door den onsterfelijken cuvier, die het gevolg was van de vergelijkende ontleding der dieren. Wie de gestadige verandering dier stelsels voor nadeelig en een bewijs hunner onvolledigheid houdt, die vergeet, dat dit een noodzakelijk gevolg is van de dagelijks zich vermeerderende ontdekkingen en daaruit voortvloeijende nieuwe vergelijkingen en analogiën der deelen. Even als ieder bewerktuigd ligchaam, moet eene rangschikking derzelven bepaalde tijdperken van ontwikkeling doorloopen, en kan eerst dàn
heilbrengende vruchten dragen, wanneer het geheele ligchaam zich in alle zijne deelen ontplooid en aan het oog van den opmerkzamen onderzoeker blootgelegd heeft. Te regt zeide dus de onsterselijke linnaeus: ‘Methodus naturalis ultimus finis Botanices est et erit.’
Wij meenen derhalve ons met het grootste regt te mogen verheugen, dat de Hoogleeraar de vriese de vertaling van het voor ons liggende Handboek door zijnen leerling n.b. millard niet alleen goedkeurde, maar daartoe zelfs de behulpzame hand wilde leenen, hetwelk ons voor de goede uitvoering van het plan in

{==293==} {>>pagina-aanduiding<<}
alle opzigten kan gerust stellen. In eene welgeschrevene Voorrede ontwikkelt zijn Hoogg. den tegenwoordigen stand der wetenschap, en geeft omtrent de studie derzelve, vooral in ons land, belangrijke wenken, die ieder beoefenaar dezer wetenschap met genoegen zal lezen.
Eene korte schets van den inhoud zal hier niet overbodig zijn. - Na eene Inleiding, waarin algemeene bepalingen en de verdeeling der Plantenkunde opgegeven worden, volgt de Iste Afdeeling, die over de organen der planten en derzelver verrigtingen handelt. In de eerste plaats worden hier de eenvoudige plantenwerktuigen behandeld, als het celweefsel, de spiraalvaten en de eigene vaten. Misschien geeft het eenige ongemakkelijkheid, met dit moeijelijkste gedeelte der wetenschap te beginnen; weshalve dan ook in vele Handboeken, b.v. de Elementa van Prof. van hall, vooraf eene algemeene phytographische beschouwing der zamengestelde organen gegeven wordt. De wijze, door kunth gevolgd, is stellig de meest wetenschappelijke, en kan in dat opzigt gezegd worden de voorkeur te verdienen. - In de tweede plaats worden de zamengestelde plantenwerktuigen afgehandeld; en wij houden dit, om de duidelijke beschouwing der ontwikkeling der deelen en de doelmatige vereeniging der kunstwoorden met de Organographie en Physiologie, voor het voortreffelijkste Hoosdstuk. De hier gevolgde orde is de gewone, van den wortel beginnende, en vervolgens de deelen naar hunne ontwikkeling beschouwende. De IIde Afd. handelt over de verdeeling der planten, begint met eene algemeene beschouwing der Taxonomie, behandelt vervolgens het stelsel van tournefort, daarna het Linneaansche of geslachtsstelsel, en gaat (bl. 173 van het eerste deel) tot de beschouwing van het natuurlijke stelsel over. Hierop volgt, bl. 222, de IIIde Afd., de verschillende plantenfamiliën, hare kenmerken, verwantschappen, nuttige en schadelijke eigenschappen en aardrijkskundige grenzen bevattende. Dit gedeelte vult het overige van het eerste en het geheele tweede deel,

{==294==} {>>pagina-aanduiding<<}
dat met drie zeer doelmatige Registers eindigt. Deze uiteenzetting der natuurlijke familiën zal niet alleen door den leerling, maar ook door den reeds geoefenden Botanist met veel nut kunnen gelezen worden. Kunth stelde zich, bij de bewerking derzelve, jussieu, decandolle en lindley tot voorbeelden, en, geleid door zijne groote kunde in dat vak van wetenschap, kon hij hierover een oordeelkundig stuk leveren.
Ziedaar ons verslag! Nu nog eenige woorden over de uitvoering der vertaling. Overtuigd, dat de verdienstelijke Vertaler liever ons geheel onpartijdig oordeel, dan zoete lofspraak verlangt, willen wij dit kort en rond geven. De tekst is naauwkeurig en duidelijk overgebragt, de stijl vloeijend, en de keuze der Nederduitsche woorden voor de kunstwoorden gelukkig. Hier en daar heeft de Vertaler aanmerkingen bij den tekst gevoegd, waartegen wij op zichzelve niets in te brengen hebben, maar meenen, dat men hiertoe alleen bij hooge noodzakelijkheid mag overgaan. Hetgeen b.v. op bl. 16, Iste deel, over de opperhuid aangemerkt wordt, zoude doen gelooven, dat kunth de onderzoekingen van treviranus, mirbel en brongniaat had voorbijgezien; wij gelooven integendeel, dat deze juist aan den Schrijver het regt gaven, de opperhuid als buitenste, hoewel veranderde, cellenlaag te beschouwen. Het niet vermelden van onderscheidene daadzaken in een Handboek ligt in het plan van den Schrijver. Eene vertaling moet het boek, zoo als het is, wedergeven, wanneer zij niet den naam van eene verklarende vertaling dragen wil. - Even zoo is het oorspronkelijk plan des Schrijvers door de bijvoeging van eene breedvoerige verhandeling over het natuurlijke stelsel, door den Vertaler uitgewerkt, veranderd. Met genoegen hebben wij dit goed geschrevene stuk gelezen, maar ontveinzen niet, dat ons deze verandering van het oorspronkelijke werk, dat door eenen in het natuurlijke stelsel hoogst bedrevenen Botanist en met eene vijfentwintigjarige ondervinding geschreven is, eenigzins gewaagd voorkomt. - Wij

{==295==} {>>pagina-aanduiding<<}
schreven deze weinige aanmerkingen niet, om in eenig opzigt de waarde der vertaling te verminderen; zij is te goed geslaagd, dan dat zij hierdoor iets zoude kunnen verliezen. Het Nederlandsche Publiek is den Heere millard dank verschuldigd. Mogt hij de edelste voldoening voor zijne moeijelijke taak in de meerdere eigene uitbreiding van botanische kennis en ook van die onzer landgenooten vinden, en alzoo de wensch, in de Voorrede geuit, vervuld worden, ‘dat ook deze arbeid onder ons een nieuw middel worde tot de bevordering der kennis van een der schoonste deelen der geschiedenis van het levend natuurrijk!’





Disputatio Juridica inauguralis, de universali bonorum inter conjuges communione in plerisque patriae nostrae tractibus olim vigente, nunc lege d.d. 16 Junii 1832, in Codice civili futuro denuo restituta; quam - pro gradu doctoris - in academia Groningana - publico examini offert Lucas Oldenhuis Gratama, Assena-Drenthinus, ad d. 7 Nov. 1835. Gron. apud J. Oomkens. In oct. maj. VII et 111 pagg.

De voor ons liggende verhandeling behoort tot eene soort van letterkunde, welke in ons vaderland meer dan elders bloeit en vruchten oplevert. Zoo wij toch het aantal goede en bruikbare Inwijdingsverhandelingen nagaan, welke in ons vaderland op verschillende tijden zijn uitgekomen, dan moeten wij erkennen, dat deze instelling reeds veel nut heeft aangebragt. Wel is waar, de jeugdige leeftijd der schrijvers van dusdanige verhandelingen doet onze verwachting niet hoog gespannen zijn; het gebeurt echter niet zelden, dat jeugdige verstanden, door eene goede opleiding voorbereid en door eene bekwame hand gestuurd, iets voortbrengen, hetgeen der aandacht overwaardig is, hoewel het dan ook meestal compilatie zij; doch men moet ook niet te veel vorderen, en, in

{==296==} {>>pagina-aanduiding<<}
allen gevalle, er moet een begin zijn, gelijk reeds quinc tilianus aanmerkte: Non difserendum est tirocinium in senectutem.
De stof, welke de Heer oldenhuis gratama zich ter behandeling heeft gekozen, is belangrijk en uitlokkend: in het geheele burgerlijke privaatregt toch is geene stof, die zich zoozeer over alle deelen van dat regt uitstrekt, met alle verbonden is en op alle een' noodwendigen invloed uitoefent, als de gevolgen des huwelijks met betrekking tot de goederen der aanstaande echtgenooten. Des te meer is derhalve der opmerking waardig, wat de verschillende wetgevers omtrent dit punt hebben vastgesteld. In ons vaderland gold oudtijds in de meeste gewesten algeheele gemeenschap van goederen. De Hollandsche Napoleon, de eerste algemeene wet voor alle deelen onzes vaderlands, voerde dezelve overal in, en bepaalde ze naauwkeuriger, dan ooit te voren in eenige land- en stadregten, oudtijds in ons vaderland zoo talrijk. De daarop volgende Fransche wetten stelden eene huwelijksgemeenschap, of liever ongemeenschap, daar, welke met onze denkbeelden en zeden, en daarenboven met het zedelijk en redelijk beginsel des huwelijks zoozeer in strijd was, dat vele vaderlandsche regtsgeleerden onbewimpeld het Fransche huwelijkscontract voor ongepast verklaarden. Velen vleiden zich met de hoop, dat de aanstaande herziening dit gewrocht van vreemden bodem, ons door vreemden opgedrongen, uit onze nationale wetgeving, die anders door de Fransche revolutie zulke reuzenschreden voorwaarts had gedaan, zoude verdringen; doch helaas te vergeefs: de voor ons ook in andere opzigten zoo noodlottige vereeniging met belgië verhinderde de vervulling van den wensch der Noord-Nederlanders, en het Fransche huwelijkscontract werd wederom als wettelijk aangenomen. Eerst nadat de afscheiding van België eene nieuwe herziening vorderde, was het mogelijk, op dit punt, gelijk op zoo vele andere, wezenlijke en noodwendige verbeteringen daar te

{==297==} {>>pagina-aanduiding<<}
stellen, en dit is, wat het onderhavige onderwerp betreft, geschied door de wet van den 16 Junij 1832.
Doch laat ons kortelijk met orde nagaan, wat de Heer oldenhuis gratama in zijn proefschrift heeft behandeld.
In het eerste Hoofddeel gaat hij na, welk regt te dezen opzigte oudtijds in ons vaderland heeft gegolden: hij bevindt, dat, op weinige uitzonderingen na, in ons vaderland algeheele gemeenschap van goederen tusschen echtgenooten was aangenomen. De eerste oorsprong van deze gemeenschap kan niet gezocht worden in het beschreven regt; immers vóór dat men begon de gewoonteregten te beschrijven, hetgeen de schrijver op het voetspoor van den geleerden h.j. arntzenius, Fil. stelt, dat ten tijde van karel V meestal gebeurd is, was dezelve reeds door het gewoonteregt zoodanig vastgesteld, dat zij in de oudste beschrevene landregten steeds onder den naam van eene oude gewoonte, eene consuetudinaire gemeenschap voorkomt. Moet derzelver oorsprong dus gezocht worden in de zeden, den aard en de gewoonten der oude Germanen? De Heer oldenhuis gratama ontkent zulks ten sterkste; ja hij beweert, dat eene zoodanige gemeenschap volstrekt in strijd is met die zeden der oude Germanen: hij gaat verder; hij toont aan, dat dezelve in die allervroegste tijden volstrekt geene plaats kon hebben; hij bewijst, dat men zich, tot verdediging van het tegengesteld gevoelen, te vergeefs beroept op eene plaats uit tacitus, de M.G.c. XVIII; hij verklaart die plaatsen uit de Ripuarische, Salische en Saxonische wetten, welke het tegenovergestelde schijnen aan te duiden, tot zijn voordeel. - Des te meer is het van belang, den oorsprong van deze gemeenschap na te gaan, welke, naar des schrijvers oordeel, dus in die alleroudste tijden niet kan gegrond zijn, en tien à twaalf eeuwen later toch als algemeen geldend en overal aangenomen voorkomt. Er moet dus wel eene gewigtige gebeurtenis in dien tusschentijd hebben plaats gehad, welke in zoodanige be-
{==298==} {>>pagina-aanduiding<<}
langrijke zaak eene zoodanige verandering kon te weeg brengen.
De schrijver meent de eerste aanleidende oorzaak van die verandering in het meer en meer doordringen der Christelijke Godsdienst gevonden te hebben. Wij willen den Heer oldenhuis gratama in dit zijn onderzoek niet volgen, als welk ons te ver zoude afleiden, maar gelooven met hem, dat de Christelijke Godsdienst het huwelijk van een middel, om aan de zinnelijkheid te voldoen, herschiep in eene zedelijke zamenwoning van man en vrouw, het edel doel der schepping, in welke, behalve de zinnelijkheid, welke steeds wel doel, maar niet alléén doel bleef, de beoefening van meer huiselijke, meer zedelijke, meer stille deugden werd beoogd; dat de Christelijke Godsdienst dus alle genegenheden, uit het huwelijk voortspruitende, daarstelde en versterkte; dat dezelve eindelijk de regten der vrouwen handhaafde, en haar van dienaressen des mans verhief tot gezellinnen van zijn leven, en als zoodanig de eerste aanleiding heeft kunnen geven tot de verandering van zaken in dit opzigt; dat meerdere oorzaken hier vervolgens zijn bijgekomen, welke de schrijver opnoemt op bl. 18 en volgg.
Hierna onderzoekt de schrijver, van welken aard de gemeenschap was, die oudtijds in de verschillende gewesten van ons vaderland gold, en geeft een kort en beknopt overzigt van de verschillende, niet zelden geheel en al tegen elkander inloopende bepalingen, te dezen opzigte in de oude land-, stad- en costumiere regten voorkomende. Bij deze gelegenheid staat de schrijver eenige oogenblikken stil bij het regt, dat in zijn geboorteland bestond, hetgeen wezenlijk bijzonder was. Het voormalige landschap Drenthe toch schijnt meer aan het oude Germaansche gehecht te zijn geweest, dan eenig ander gewest van ons vaderland: hiervan schijnen en in de manier van procederen, zoo civiel als crimineel, en in het oude privaatregt van dat gewest voor den historischen regtsgeleerde de belangrijkste sporen over te zijn, en als zoodanig schijnt de studie van dat regt

{==299==} {>>pagina-aanduiding<<}
voor ieder, die prijs stelt op de historische ontwikkeling, oorsprong en voortgang van het regt, hoogst gewigtig te zijn.
In het tweede Hoofddeel vergelijkt de schrijver de vooren nadeelen, welke aan de verschillende huwelijkscontracten verbonden zijn, die ten tijde van de beraadslagingen over de wet van 16 Junij 1832 in aanmerking konden komen, en ook in aanmerking kwamen, namelijk: de Fransche gemeenschap, de gemeenschap van winst en verlies, en de algeheele gemeenschap. Hij onderzoekt eerst de Fransche gemeenschap, en toont de verschillende gebreken aan, welke met dezelve verbonden zijn; de duisterheden en ingewikkeldheden, waartoe dit moeijelijke en bijna onverstaanbare huwelijkscontract aanleiding geest; hij somt de gevallen op, in welke de wet zelve aan de aanstaande echtgenooten als 't ware de gelegenheid aanbiedt, om elkander te benadeelen; hij wijst aan, dat het Fransche systeem eigenlijk niets zekers bepaalt, maar alles bijna aan het blinde toeval overlaat, en dat als zoodanig het Fransche systeem als wettelijk regt minder goed te keuren, en in allen gevalle voor onzen leeftijd minder geschikt is, en staaft eindelijk zijn gevoelen met auctoriteiten der bekwaamste regtsgeleerden. Daarna gaat hij over, om de gemeenschap van winst en verlies te beschouwen, en zoekt eerst de argumenten van de voorstanders van dit huwelijkscontract te wederleggen, wijst vervolgens aan, dat ook de gemeenschap van winst en verlies groote gebreken bevat; en ten laatste gaat hij tot de algeheele gemeenschap over, nu door de wet van 16 Junij 1832 weder in ons aanstaand Burg. Wetb. hersteld: hij bevindt, dat de algeheele gemeenschap niet die gebreken bevat, waarom de vorige huwelijkscontracten waren af te keuren; dat iedere scheiding van goederen tusschen echtgenooten met het zedelijk en redelijk beginsel des huwelijks strijdt; dat, zoo gemeenschap van winst en verlies in dit opzigt met den aard des huwelijks kon gezegd worden te strooken, algeheele gemeenschap zoo veel te meer met den aard des
huwe-
{==300==} {>>pagina-aanduiding<<}
lijks overeenkwam; dat algeheele gemeenschap daarom ook zeer te regt als wettelijk door de wet van 16 Junij 1832 was aangenomen, omdat dezelve gedurende zoo vele eeuwen in ons vaderland, eerst als gewoonteregt, daarna als statutair regt, had gegolden. Ten laatste zoekt hij de argumenten te wederleggen, die op verschillende tijden tegen de algeheele gemeenschap zijn ingebragt. Hoewel Rec. het met den Heer oldenhuis gratama volkomen eens is, met hem oordeelt, dat onze wetgeving op dit punt oneindig is verbeterd, en dankbaar de verpligting erkent, welke ons vaderland ook in dit opzigt aan de Commissie van Wetgeving heeft, zoo kan hij zich echter niet ontveinzen, dat de bezwaren, welke tegen de algeheele gemeenschap worden ingebragt, niet van allen grond zijn ontbloot. Dit gedeelte der verhandeling van den Heer qldenhuis gratama zou wel verdienen door een' onzer vaderlandsche regtsgeleerden breeder te worden behandeld.
In het derde en laatste Hoofddeel geeft de schrijver eenige aanmerkingen over de wet van 16 Junij 1832. In de eerste plaats onderzoekt hij, in hoeverre de gronden van beslissing, bij het oude regt gebruikt geweest, nog bij het nieuwe regt kunnen en mogen gebruikt worden. In de tweede werpt hij eene allerbelangrijkste regtsquaestie op: of namelijk de geldboeten ook door den onschuldigen echtgenoot voor de helft moeten gedragen worden, welke quaestie bij onze aanstaande wetgeving is onbeslist gelaten. De Heer oldenhuis gratama geeft naauwkeurig de gevoelens op, welke van beide kanten kunnen aangevoerd worden, maar durst, zoo het schijnt, in deze belangrijke zaak geene uitspraak doen: aan Rec. is het gevoelen, ter laatste plaatse voorgesteld, het waarschijnlijkst voorgekomen. Vervolgens geeft de schrijver, in de derde, vierde en vijfde plaats, nog verschillende aanmerkingen, als onder anderen over huwelijkscontracten, welke volgens het aanstaand regt kunnen gemaakt worden; over de gecontinueerde gemeenschap, welke in de wet van 16 Junij naauwkeuriger en beter is, dan de

{==301==} {>>pagina-aanduiding<<}
zoogenaamde gecontinueerde boelhouderschap van het oude regt; over gemeenschap bij tweede en verdere huwelijken enz. enz., welke aanmerkingen der lezing overwaardig zijn, en de aandacht onzer vaderlandsche regtsgeleerden verdienen.
Bij deze korte inhoudsopgave wil Rec. dit nog voegen, dat hij deze verhandeling over het algemeen met genoegen heeft gelezen, en niet schroomt, dezelve te rangschikken onder de beste lettervoortbrengselen van deze soort. - Een keurig zesentwintigtal Theses of stellingen over alle deelen der regtsgeleerdheid besluit deze verhandeling, welke zich overigens door eene nette typographische uitvoering aanbeveelt.





Vindiciae Horatianae, adversus nuperam censuram a cl. viro P. Hofman Peerlkamp editam. Scripsit Petrus Bosscha, Ph. Th. Mag. Lit. St. Jurisque D. et in ill. Daventr. Athenaeo Professor. Daventriae, apud J. de Lange. 1836. 8vo. XXII, 170 p. f 2-25.

De Heer bosscha heeft, met zooveel anderen, gezien, dat Prof. peerlkamp eenen horatius uitgegeven heeft, die er geheel anders uitziet, dan al de vorigen; waarop die fijne kenner der Latijnsche Poëzij twintig jaren, en misschien langer, gearbeid heeft: terwijl hij, (waarschijnlijk met de Ars Poetica gedurig in de hand) zich een helder denkbeeld vormende van de lyrische poëzij, zoo als zij uit de pen van horatius komen moest, de tooverwoorden en duivelsbezweringen van mitscherlich en anderen, docte, apte, pulcre, exquisite, suavis imago, uit zijn geheugen verbande, en zich afvragende, wat zijn gezonde verstand voldeed en wat niet, uitmonsterde, wat de proef niet doorstaan kon; doch niet met enkele raadpleging van eigen smaak en vernuft, maar tegelijk met bijgebragte redenen uit diepe taal- en zaakkennis.
Het is lastig (wij bekennen het), wanneer men, van zijne jeugd af, den ganschen horatius van buiten geleerd en honderdmalen opgedreund heeft, somtijds met genot, somtijds zonder te denken aan hetgeen men declameerde of het

{==302==} {>>pagina-aanduiding<<}
regt duidelijk te begrijpen, of wanneer men jaren lang, aan zijne leerlingen den Lierdichter uitleggende, zoo ongemerkt de gemakkelijke gewoonte verkregen heeft om van alles alles te maken: het is lastig, zeggen wij, dat men dan zoo laat eerst leeren of hooren moet, dat het toch niet alles goud is, wat er blinkt. Deze gedachte ten naastenbij schijnt opgesloten te liggen in de troebele eerste bladzijde der Voorrede van den Heer bosscha; trouwens Latijnschrijven is moeijelijk en vereischt veel oefening. Bosscha vindt het verder onverdragelijk, dat er nog geen kruistogt tegen peerlkamp in de weer is, en dat niemand tot hiertoe die uitgaaf beoordeeld heeft, dan moser, wiens doctae sane, sed non satis absolutae animadversiones de zaak niet afdoen.Bosscha had er bij kunnen voegen, dat moser het meeste aan peerlkamp toegeeft, en eigenlijk, met een' grooten omhaal, toont, dat hij bang is voor het boek: geen wonder! Bosscha zou er nu ook bernhardy bij kunnen voegen, die, more suo, een weinig uit de hoogte schermutselt en hakt op andere dingen, maar om het boek heen loopt, als de kat om de heete brij. - Het is onverdragelijk! riep de Heer bosscha; maar hij zocht de reden van dien schrik en doodelijke stilte, slechts nu en dan door een' zucht afgebroken, in de laauwheid der echte Horatianen, en niet in de groote moeijelijkheid van het onderwerp, niet in den twijfel en de wankeling, die het meesterstuk van peerlkamp bij de verstandigsten en geleerdsten mag hebben doen ontstaan, niet in het bezadigd en onpartijdig onderzoek, dat welligt in dit oogenblik de eerste Literatoren aan het groote vraagstuk wijden. Daarom werd de geest van bosscha vaardig, en hij schreef zijne
Vindiciae, meestal, zegt hij, zonder de vroegere Uitleggers te raadplegen: dit wil zoo veel zeggen als: ‘Ik heb mijne bewijzen voor de echtheid van alles, wat door peerlkamp verworpen wordt, uit eigen geleerdheid en smaak en takt geput: en zie, hoe stevig mijne Vindiciae daar staan, en horatius aan zichzelven teruggeven’! Ach, was het waar! dan zouden wij peerlkamp dubbelen dank weten, wiens aanval zulk eene hulp en zulk eenen verdediger uitgelokt had; maar de kracht van gewoonte, vooroordeel en alledaagschen slenter blijkt ook hier wederom. Wij gelooven den Heer bosscha, als een eerlijk man, dat hij de vroegere Uitleggers heeft laten rusten; maar zij zaten hem door bloed en merg: hij kon

{==303==} {>>pagina-aanduiding<<}
hunne boekdeelen in zijne kast laten staan; maar wat zij hem geleerd hadden, daarvan kon hij zich, zelfs voor één oogenblik, niet ontdoen. Eene zware beschuldiging; maar zij kan rijkelijk gestaafd worden, zoo het noodig is en de Heer bosscha het wenscht. Voor dit oogenblik is het nuttig, de lezers der Vindiciae hierop aandachtig te maken.
De Heer bosscha moet zich zeer sterk gevoelen; vanwaar anders die somtijds vrij bitse toon? b.v. p. 108. illa metri necessitas ad nauseam usque inculcatur: die walging heeft welligt veroorzaakt, dat bosscha eindelijk van het metrum niet meer hooren mogt, en op p. 117 eene correctie voorsloeg, die hij in de Corrigenda terug moest nemen: het metrum blijft een vies ding, als men over oude Poëten spreekt; maakt men zelf een vers, dan is het iets anders. - Vanwaar hier en daar eene halve poging om peerlkamp uit te lagchen? b.v. p. 19. sed, inquies pro acumine tuo. - Vanwaar anders, in de Corrigenda, die aanmerking op de latiniteit van peerlkamp, terwijl die van bosscha doorgaande slecht is, hoegenaamd geene kleur noch stempel heeft, en verre blijft beneden hetgeen men verwacht van iemand, die zich met vraagstukken van zoo kieschen aard bemoeit? - Alweder eene zware beschuldiging; maar zij kan rijkelijk gestaafd worden.
De Praefatio van den Heer bosscha, die vrij lang is, schermt tegen het geleerde stuk van peerlkamp, waarin deze den waarschijnlijken oorsprong der inschuifsels en ondergestoken Oden opspoort. Dat stuk is te kras voor bosscha; hij kan het niet aan, noch met zaken, noch met redenering. Hoe hij met argumentatie en dilemmata omgaat, blijke uit dit voorbeeld, p. X: ante omnia mihi pauca dicenda sunt de ista opinione, qua inprimis nititur omnis illa libertas, qua usus est vir cl. in reiiciendis tot carminibus aut carminum partibus, que opinio eiusmodi est, ut, nisi admittatur, vix commoda inveniri ratio potuerit eiiciendi, que huc usque pro Horatianis habita sunt. Tum enim nihil aliud restat, quam aut fateri, mediocrem poëtam fuisse Horatium, aut argumenta, quibus singula oppugnantur, infirmo vel plane nullo nisi argumento. - In het voorbijgaan zij dit eene proeve van den stijl en de syntaxis van den Heer bosscha.
De slotslom van het gansche boek is, dat Prof. bosscha, op zeer weinig na, alles schoon en verrukkelijk vindt, wat door peerlkamp uitgemonsterd is. Ieder zijn

{==304==} {>>pagina-aanduiding<<}
smaak! Men meene echter niet, dat de kracht der gezonde rede hem niet een' enkelen keer heeft doen wankelen, b.v. L. II. Od. 15. ‘Eene Ode,’ zegt peerlkamp, ‘die met alle haar vijf strofen aan horatius toegedicht is, maar nooit door dien smaakvollen Dichter gemaakt heeft kunnen worden.’ - ‘Neen,’ zegt bosscha, ‘het is een Carmen egregium’; maar er zijn evenwel een paar dingen in, die hem hinderen, en had peerlkamp slechts, even als bosscha, gezien, hoe men corrigeren moet, dan zou hij met de geheele Ode vrede gehad hebben. Vs. 6. staat copia narium. ‘Neuzen-voeder’, of ‘eene groote verzameling van neuzen’, vindt bosscha natuurlijk wat al te erg; daarom herstelt hij de echte lezing: copia narduûm; men moet hierbij op den pluralis en vooral op die 4de declinatie zoo naauw niet toezien. Vs. 9 staat:

Tum spissa ramis laurea fervidos 
Excludet ictus. 

‘Wat is dat fervidos ictus heerlijk!’ zeî mitscherlich. Maar bosscha schijnt, met peerlkamp, eenigzins getwijfeld te hebben, os ooit een Dichter, die er iets van wist, ictus zoo blootweg in dien zin gebruikt heeft. Hij herstelt dus in de woorden van horatius eene pulcra imago, namelijk:

Tum spissa ramis laurea debitos 
Excludet actus. 

Met actus bedoelt hij gemeene weiden. Eene kleine zwarigheid blijft er in excludet over, dat de Dichter vrij goed op de stralen der zon kon doen slaan, maar moeijelijk op weiden. Met actus gaat het aan: het was oudtijds eene certa agri mensura, en waarom dus ook niet eene gemeene weide? De verdediging der echtheid van deze Ode zou den Heer bosscha nog gemakkelijker gevallen zijn, zoo hij gezien had, wat horatius eigenlijk geschreven heeft. Er wordt bijna niets veranderd, wanneer men leest:

Tum spissa ranis laurea fervidos 
Excludet Ictos. 

‘Het digte laurierbosch (want die waren er in zeer oude

{==305==} {>>pagina-aanduiding<<}
tijden ook) verjaagt de ijverige Regtsgeleerden, die over het pleidooi, al wandelende onder de schaduw, komen nadenken, door het gekwaak der kikkers in de vijvers, die de weelde gegraven heeft.’ De visschen hangen wel bij horatius in de boomen, en men denke overigens aan de Abderiten van wieland: daar was een gekwaak, dat democritus, en misschien nog een paar anderen, hooren en zien verging. Misschien echter zaten de kikkers in de laurierboomen: dit punt is moeijelijk uit te maken.




Poëzij van Mr. B.W.A.E. Sloet van Oldhuis. Te Zutphen, bij W.J. Thieme. 1834. In gr. 8vo. IV, 80 bl. f 1-80.

In een bevallig gewaad levert ons de Uitgever thieme een bundeltje dichtstukken, met wier beoordeeling wij eenigzins verlegen zijn, omdat wij dezelve, wel is waar, geenszins afkeuren, maar ook grootendeels daaraan geen onbepaalden lof kunnen geven. Uit de school van wijlen adam simons kennelijk voortgekomen, meenen wij in het werk van den Dichter veel gelijkenis te bespeuren met dat van den Meester, hetgeen veel goeds bij veel gebrekkigs opleverde. Met de poëzij der Ouden bekend, maar te zeer met die der nieuwe Duitschers ingenomen, verachtende het laag zinnelijke bij victor hugo en zijnen aanhang, maar minder geoefend in de onvergelijkelijke kracht onzer Hollandsche taal, nu en dan zelfs een provincialisme wagende, staat de Dichter van dit bundeltje, naar ons inzien, op een zonderling standpunt, van waar wij liever gewenscht hadden, dat hij ons geene verzen had toegezongen. Dit is nu echter het geval, en, daar de Uitgever verzuimd heeft een' Inhoud te geven, zullen wij dat gebrek vervullen, en tevens, met een enkel woord, ons oordeel over ieder stukje kenbaar maken, of het ons mogt gelukken den Dichter toe te lichten, voor wiens hart, bij zijne goede bedoelingen en gepaste roemzucht, wij gaarne betuigen alle achting te koesteren, ofschoon ons zijn persoon en betrekkingen volstrekt onbekend zijn. Eene Toewijding aan Seline opent de afdeeling der Erotische Poëzij, waarin de Dichter van het magisch schoone spreekt, en waarvan de geest Duitsch-Platonisch is, maar de versificatie ons wel beviel. In Het beeld van Memnon heerscht ook iets van dat

{==306==} {>>pagina-aanduiding<<}
Duitsche donkere, dat wij ongaarne in jeugdige Dichters opmerken; men hoore slechts den aanhef:

In een wereld van gezangen, 
Drijvend boven aardsch verlangen, 
Staart gij met een heldren traan, 
Waar uw oogjes vol van staan, 
En met hooggekleurde wangen, 
Uw verrukten zanger aan. 

Wanneer wij dat denkbeeld in gewoon proza overzetteden, zouden wij in den toon van persiflage vervallen, te meer, daar ons juist het: Dronken zijn wij, beide dronken, van den Meester, in het geheugen schiet (*). De strekking van het stukje is ook niet helder, en wordt slechts met moeite gevat: wij althans zouden het beeld van memnon anders gebruikt wenschen, ofschoon in het denkbeeld eene goede dichterlijke intentie schuilt. - Winter-avondschemering. Vrij goede versificatie; alleen hinderde ons in het vierde couplet het opensplijten van den hemel, in het vijfde het driemaal herhaalde die, het rood, wit en blaauw van het achtste, en het die van het negende, waardoor niet de hand, maar de citer beurtelings daalt en rijst. Aan Lesbia is eene vrij goede navolging. Aan Seline, een minder goed origineel. De Vestale, daarentegen, houden wij voor het beste der Erotiques. De Verschijning zou beter zijn, indien de taal en de beelden zuiverder waren. Wij wenschten, dat het: Weest meester van de taal, gij zijt het van 't gemoed, van bilderdijk, iederen jeugdigen Dichter in het geheugen gegrift ware. Mijne Roemzucht is een bevallig minnedichtje, dat wij gaarne overnamen, als ons de ruimte vergund ware. Het Grieksche Meisje (de verkeerde klemtoon in Thermo
{== afbeelding 	==} {>>afbeelding<<}
    
le onopgemerkt blijvende) is ook wèl; en bij regels als de volgende:

Gij plukt het smaaklijk ooft, bewazemd van den morgen, 
En vlijt de mandjes vol met kostelijke vracht: 
U biedt de rank haar druif, in 't dorrend blad verborgen, 
Die afhangt van de(n) muur door al te zware dragt. 

kunnen wij de arm verkleumde mensch en de bloote kniën,

{==307==} {>>pagina-aanduiding<<}
met andere gebreken, in Onze Toekomst, vergeven. De Kunstenaar, naar propertius, houden wij voor eene goede navolging, ofschoon wij het oorspronkelijke ter vergelijking niet bij de hand hebben. En hiermede wordt de eerste afdeeling besloten. De Mengelpoëzij wordt door twee verzen Aan den Hertog van Saxen-Weimar waardiglijk geopend, waarvan het tweede ons buitengemeen heeft bevallen, ofschoon het slot krachtiger had kunnen zijn, en het koor, dat ons doet leven, wel door beteren regel verdiende vervangen te worden. Het lofvers Aan den Hoogleeraar a. simons, waarvan het denkbeeld en de eerste regels aan zijn Hooggeleerde ontleend zijn (*), kan de vergelijking met den Meester niet doorstaan; en men beklaagt zich, dat verzen als deze:

Geeft Neerland me ooit een lauwerkrans, 
En schept het roem uit mijn gezangen, 
o! Dichter, aan mijn hart zoo waard! 
Ik zal, in vrome bedevaart, 
Dien krans om uwe tombe hangen. 

onmiddellijk gevolgd worden door de volgende plat-prozaïsche regels:

Wat heb ik, boven druk en kruis, 
Al menigwerf aan 's Leeraars huis 
Een vreugdevollen tijd gesleten! 
Hier vond ik immer Attisch zout, 
En werd, bij boert en zoeten kout, 
Al vele zorg en leed vergeten! 

Ook het slot valt merkelijk af bij het fraaije en puntige: En nog naar u wil vragen, van simons.
Wij behooren onder dezulken, wie de Jagt minder bevalt, niet om het vreemde van behandeling of metrum, maar omdat de onnavolgbare Duinzang van den Hoogleeraar van lennep ons onuitwischbaar in het geheugen ligt en het metrum daarmede eenige overeenkomst heeft. Indien echter de Dichter had kunnen goedvinden, de zwakke regels te verbeteren, de burlesque vergelijkingen weg te laten, als die van den haas en de gans en de gastvrijheid van het brandende lood, en de al te welige loten zonder

{==308==} {>>pagina-aanduiding<<}
genade af te snoeijen, dan zouden wij veelligt gezegd hebben:

Tel brille au second rang, qui s'éclipse au premier. 

maar zoo als het stuk thans is, komt boileau ons geheugen al weder plagen met zijn: mais dans l'art dangereux, en wat er verder volgt en den Dichter niet onbekend kan zijn. - Vaarwelzang aan mijnen Vriend, Aan mijnen Broeder en Vriend, Onze Droomen zijn drie stukjes, waarin veel goeds voorkomt, dat 's Dichters hart van eene gunstige zijde doet kennen. Van Speyks Toren is eene dichterlijke gedachte, die men niet al te zeer ontleden mag, en waarin laatst gedenkzuil, omdat de maat geen laatste gedoogde, ons hinderde. Burgerdeugd is een lief stukje; de Toast aan den Majoor schimmelpenninck van der ooye fiksch gedicht, en besluit dit bundeltje niet onwaardiglijk. - Ziet daar ons oordeel! Het Publiek doe er zijn voordeel, en de Dichter insgelijks zijn profijt mede.






La Nation Hollandaise, Poëme en VI Chants, traduit de Helmers, par Aug. Clavareau, Chevalier de l'Ordre du Lion des Pays-bas. Deuxième Edition. Maestricht, F. Bury-Lefebvre. 1835. petit in-8vo. 284 pag. f 1-25.

Petits Poëmes, à l'usage de l'Enfance, traduits de Françoise de Boer, par Aug. Clavareau, Memb. de la Société de Litt. de Leyde, Corresp. de l'Institut des Pays-bas. Maestricht, F. Bury-Lefebvre. 1835. petit in-8vo. 106 pag. f :-50.

Petites Etrennes Morales, offertes à la Jeunesse Neêrlandaise, par F.C. Roud, Auteur des Nouveaux exercices de Langue Française en thèmes Hollandais. A Rotterdam, chez Mensing et van Westreenen. 1835. petit in-8vo. 118 pag. f :-60.

In de twee eerste der bovenstaande werkjes geeft de Heer clavareau wederom welgeslaagde proeven van zijn gelukkig vermogen, om Hollandsche verzen in Fransche over te brengen; en het is aangenaam en lofwaardig, dat hij na twaalf jaren aanleiding en lust gevonden heeft, om eene nieu-
{==309==} {>>pagina-aanduiding<<}
we uitgave van het eerstgemelde te bezorgen. Intusschen, hoe veel genoegen het ons ook doet, dat de lof onzer Natie aldus meer tot kennis van vreemdelingen, en bijzonder ook van de Franschen, gebragt kan worden; zoo komt het ons echter eene zeer moeijelijke, wij hadden haast gezegd, ongelijksoortige zaak voor, dien lof, zoo als een Nederlandsch Dichter dien vermeld heeft, in de taal van eene andere Natie te hooren bezingen: neen! die klinkt alleen in onze vaderlandsche taal het schoonst; daarin alleen, en hoe veel te meer dan in krachtige poëzij! is alles regt in maat en harmonie; daarin alleen is die zuivere melodie, welke het onbedorven Nederlandsche oor streelen kan: en wij hopen dus, dat deze dichterlijke Fransche vertaling, hoe goed ook over 't geheel, het oorspronkelijke Dichtstuk van onzen helmers bij onze Landgenooten niet zal verdringen en in vergetelheid brengen. - Dit moeijelijke der overbrenging of navolging van het eigenaardige onzer taal, onzes volkskarakters en onzer geschiedenis in aanmerking nemende, zal Rec. dan ook niet angstig nasporen en zorgvuldig aanwijzen, (hetwelk ook bij een reeds lang bekend werk niet noodig schijnt) waar het origineel gelukkig gevolgd is, of waar de kopij zich daarvan te veel verwijderd heeft. Over dit laatste denkt de Heer clavareau, blijkens de Voorrede, misschien wat ruimer dan Rec.; maar deze mag nogtans genen over het algemeen eene gunstige getuigenis in dezen geven, en de vrucht van deszelfs loffelijke poging, als voor onze Natie vereerend, aanprijzen.
Achteraan zijn eenige Notes geplaatst, waarin clavareau voor de Fransche Lezers, die hij zich voorstelt, eenige opheldering omtrent sommige zaken of personen mededeelt, of eenige schoonheden der verzen, of de vaderlandsliefde van helmers, welke beide hij toont te gevoelen, doet waarderen. Men zie b.v., wat schoone plaatsen aangaat, de aanteekening p. 254, over de episode van adeka in den 4den Zang, reeds geprezen in de Préf. p. 5; of die op p. 263, over de aanspraak aan de Dichtkunst, waarmede de 5de Zang aanheft: en wat de vaderlandsliefde des Dichters betreft, zie men p. 233, 4, en 248, 9, waar clavareau aan de Hollandsche Natie, zoo wel in hare rampen onder de Fransche overheersching, als in hare jongste pogingen tot handhaving van hare onafhankelijkheid, alle regt doet. - Ook geeft hij in deze Notes rekenschap van eenige

{==310==} {>>pagina-aanduiding<<}
vrijheden, die hij zich bij de overbrenging veroorloofd heeft. Wat deze betreft, spijt het ons, dat hij meermalen geoordeeld heeft, dat verscheidene namen van beroemde Nederlandsche Mannen in zijne Fransche verzen niet wel konden ingevoegd worden: dit spijt ons, omdat hierdoor niet zelden het kenmerkende, dat helmers van elk hunner met weinige woorden gezegd heeft, te veel in algemeene bewoordingen en lofspraken verloren gaat. - Zonderlinge verwarring is er in de noot, p. 270, op die plaats van helmers:

‘Hoe ruischen in mijn oor hier de Idumesche palmen! 
'k Hoor, schultensen! uw' lof door 't loof der cedren galmen.’ enz. 

bedoelende de verdiensten der drie Hoogleeraars schultens voor de Oostersche Letterkunde, die door hen, en wel het eerst door albert schultens, in ons Vaderland grootelijks bevorderd is. Clavareau nu, die in den tekst dezen eigen naam met den algemeenen van Patrie adorée verwisseld had, zegt hierbij in de noot: ‘Schultensen, cité par helmers, voyagea, avec d'autres savans Bataves, dans cette partie du globe, pour la prospérité des sciences. Il fut aussi le restaurateur de la Littérature Hollandaise au 18e siècle’, en maakt dus van de drie in het meervoud uitgedrukte Mannen één' persoon, en wel een' reiziger in het Oosten, en, in plaats van eenen hersteller der Oostersche, een' der Hollandsche Letterkunde! Aan deze laatste heeft niet a. schultens, maar wel zijn tijdgenoot ten kate veel toegebragt. - Ook op andere plaatsen schijnt clavareau het meervond van eigene namen in onze taal niet te vatten. Dus noemt hij, p. 276, zelfs met verbasterde spelling, moenens en swels, als die tegen vondel zouden geschreven hebben; maar helmers spreekt van ‘de moonens, de sewels,’ dat is van Taalkundigen, als moonen en sewel, die de Dichtkunst, naar zijn inzien, door hunne wetten te naauw beperkten. Zoo zegt clavareau, p. 281, 2: ‘Voici les noms des savans cités par helmers dans ce passage: “De dousaas,
valckenaeren, de burmans, heinsius, de bosch en hemsterhuis,” tous Poëtes et Philosophes, qui ont écrit en Grec et en Latin’! en noemt verder nog tweemaal dousaas, in plaats van douza, als één' persoon. - Nog ééne plaats zij het ons vergund aan te

{==311==} {>>pagina-aanduiding<<}
voeren, waar clavareau zijnen Dichter niet begrepen, en in de aanteekening daarop eene vergissing in de personen begaan heeft. Helmers, na den lof van pieter cornelisz. hooft vermeld te hebben, zegt:

‘Hij, telg des bestevaêrs, brengt ons dien grijsaard nader: 
In hem herkennen wij den grooten Burgervader’ enz. 

Clavareau brengt deze regels dus over:

‘Ah! laissez approcher cet auguste vieillard, 
Qui de la foule émue attache le regard; 
Mes yeux ont reconnu ce héros tutélaire, 
De ses concitoyens le soutien et le père.’ etc. 

en past dit in de noot, p. 277, op oldenbarneveld toe, en het volgende op eenen minder waardigen, hoewel hem onbekenden, afstammeling van dezen. Helmers daarentegen bedoelt duidelijk cornelis pietersz. hooft, den vader van den eerstgenoemden, en ziet met het laatste op het staatkundig gedrag van iemand uit deszelfs geslacht in later' tijd, waarover het thans niet noodig is uit te weiden. - Doch wij willen zulke verzinningen in eenen Man, die zich voor de verbreiding van den roem der Nederlanders onder andere Volken verdienstelijk maakt, gaarne verschoonen, en eindigen met de nieuwe uitgave van zijn werk bij vernieuwing aan te prijzen.
Ditzelfde kunnen wij in het algemeen zeggen van clavareau's overbrenging der Gedichtjes voor Kinderen van f. de boer. Met genoegen zien wij uit de Préface, dat zijne vertaling van de Gedichtjes van van alphen in Frankrijk met belangstelling ontvangen en aangeprezen, en hij daardoor te meer aangespoord is, om ook die van de zoo even genoemde Kindervriendin onder handen te nemen. In die zelfde Voorrede vindt men ook eene korte levensbeschrijving van haar, door den Heer robidé van der aa verschaft, en door den Heer clavareau vertaald, die niet zonder eenige belangstelling zal gelezen worden. Hoewel de versjes van f. de boer, naar Recs. oordeel, met die van van alphen geenszins op ééne lijn kunnen gesteld worden, hebben zij echter ook hunne verdiensten, en zijn der overbrenging niet onwaardig, waarin clavareau zijn origineel al vrij gelukkig gevolgd is. Tot verdere beoordeeling

{==312==} {>>pagina-aanduiding<<}
van de oorspronkelijke, reeds lang bekende, Gedichtjes vindt Rec. zich hier niet geroepen; en daar er alreede in het Mengelwerk voor 1835 van dit Tijdschrift, No. V, eene vergelijkende proeve van deze vertaling gegeven is, zal het niet noodig zijn, hierbij, of bij enkele kleine aanmerkingen, die hij hebben zou, langer stil te staan.
De Schrijver van het derde boven gemelde boekje was ons nog geheel onbekend; want, ofschoon hij zich op den titel aanmeldt, als Auteur des Nouveaux exercices de Langue Française en thèmes Hollandais, was deze zijne vermaardheid ons nog niet ter ooren gekomen. In een Avant-propos zegt hij tot zijn boekje:

‘Sans défense je te livre 
Aux Censeurs: 
Implore leur indulgence!’ 

maar het is toch waarlijk geen vleijend compliment, geschikt om de toegevendheid der Recensenten in te roepen, dat hij er op volgen laat, wat dus ook de jeugd lezen kan:

‘Parmi la maligne engeance 
Cherche quelques défenseurs!’ 

Nu zou iemand van dat booze ras hem dit wel kunnen teruggeven, door te zeggen, dat hij tot l'engeance irritable des Poëtes (genus irritabile vatum, hor.) schijnt te behooren; maar steller dezes verslags wil geen schelden met wederschelden beantwoorden, en hoopt daarom niet minder die indulgence te gebruiken, die de Dichter voor zijne premiers chants, zoo als hij ze p. 6 noemt, inroept.
In het algemeen blijkt uit deze Gedichtjes, dat het den Heer roud niet aan de gaaf ontbreekt, om voor de jeugd gemakkelijk en vloeijend in het Fransch te dichten, en nuttige Christelijke zedelessen aangenaam voor te dragen. Welke jeugd echter, dat is van welken leeftijd, hij zich voorgesteld heeft, blijkt er zoo duidelijk niet uit: er zijn wel verscheidene stukjes, die voor dezelfde lezertjes en lezeresjes zijn, als doorgaans die van van alphen; maar er zijn ook vele, en misschien wel de meeste, die voor deze te hoog, en meer voor eene verder gevorderde jeugd geschikt zijn: dit geeft aan het werkje eene tweeslachtigheid, die mo-
{==313==} {>>pagina-aanduiding<<}
gelijk voor het gebruik niet zoo gelukkig is, als men wel wenschen zou, omdat men het nu den kinderen niet onbepaald in handen kan geven: dit neemt echter niet weg, dat ook die, welke een' wat hooger en deftiger' toon aanslaan, op zichzelve hunne verdiensten, en bij verstandig gebruik hunne nuttigheid hebben. - Wat de vinding der hier voorkomende stukjes betreft, sommige schijnen geheel van eigen maaksel te zijn; andere, het zij met of zonder aanwijzing, van anderen overgenomen en nagevolgd. Dit laatste is b.v. het geval met het 40ste, les Saisons, ou les voeux de Prosper, waar de grondaanleg uit het stukje, de vier Jaargetijden, bij de perponcher, (uit campe) Onderwijs voor Kinderen, D. III, bl. 23 en volgg., genomen is, maar de gelukkige bewerking den Heere roud eigen schijnt te zijn: alleen komt het Rec. voor, dat deze het tooneel te zeer geheel in Frankrijk verplaatst, hetwelk, ofschoon het er misschien meer levendigheid aan bijzet, nogtans voor de Nederlandsche jeugd, aan welke de Schrijver zijne Etrennes aangeboden heeft, minder gepast is. - Deze 43 Gedichtjes nu nader in bijzonderheden te beoordeelen, en over het meer of minder gelukkige
der bewerking en uitdrukking zijne gedachten te zeggen, kan Rec. zonder te groote uitvoerigheid niet doen. - Enkele verouderde of zeldzaam gebruikte woorden, zoo als émoi voor inquiétude, nef voor navire, zou hij in gedichtjes voor kinderen vermijden, en uitdrukkingen als deze, s'endormir sous l'ombre des ailes de l'Agneau, liever in het geheel niet gebruiken; maar zij zijn hier gelukkig niet talrijk. - De correctie der zinscheidingsteekens zou hier en daar naauwkeuriger kunnen zijn, waarop men vooral in werkjes voor kinderen niet genoeg kan letten.

Belangrijke verschijnselen van het zieleleven medegedeeld en beoordeeld. Der Aberglaube ist ein Schatten, Das Wahrheit auf das Leben warf. Te Deventer, bij J. de Lange. 1836. In gr. 8vo. f 1-90.

‘Belangrijke verschijnselen van het zieleleven medegedeeld en beoordeeld.’ Dit laatste woord, beoordeeld, deed Rec. vooral dit werkje gretig in handen nemen en deszelfs inhoud als verslinden. Sedert langen tijd toch was het zieleleven

{==314==} {>>pagina-aanduiding<<}
ook voor hem een onderwerp van ernstige overpeinzing geweest, en, uitgaande van het gevoelen zoo veler groote geleerden, dat zieleleven en ligchamelijk leven geheel ongelijksoortig zijn, vond hij in deze stelling een gewigtig middel, om vele raadselen op te lossen. Maar bij dit alles bleven hem tot nog toe zoo vele raadselen nog over - zoo veel duisters, dat hij zoo gaarne in een helder licht geplaatst zag! Geen wonder derhalve, dat hij, op grond van gezegden titel, in dit werkje de bevrediging zijner wenschen hoopte te vinden. Doch, hij heeft zich hierin bedrogen! Neen, geene uitvoerige beoordeeling der medegedeelde verschijnselen, ten minste geene zóó uitvoerige, als Rec. zich had voorgesteld, troffen wij in dit werkje aan. Doch bij eenig ernstig nadenken moesten wij het ook voor onszelven bekennen, onze verwachting te sterk gespannen te hebben, en prijzen wij de omzigtigheid van den Schrijver, die niet meer zegt, dan hij verantwoorden kan, het rijk der hypothesen niet te diep indringt, en dikwerf zelfs de mogelijkheid eener toereikende verklaring op de gewone wijze toegeeft. Veel, zeer veel wonderbaars toch is er op te merken, ten aanzien van: a. helderzien in den droom, b. helderzien in den wakenden toestand, en c. helderzien in het somnambulisme, (de drie hoofdonderwerpen, in dit werkje behandeld) en de grootste wijsgeer en diepstdenkende zielkundige zal op honderde vragen, betrekkelijk deze onderwerpen, zijne onkunde moeten belijden en antwoorden: ik weet het niet.
Met dat al zijn de onderhavige verschijnselen - aan welker historische geloofwaardigheid Rec., ten minste van vele, niet twijfelt, voor zoover zij namelijk geput zijn uit bronnen, welker waarde ook bij hem op hoogen prijs staat - overwaardig, om er opmerkzaam op gemaakt te worden; en de resultaten, door den Schrijver uit dezelve afgeleid, bezitten, onzes inziens, een zoodanig gewigt, dat wij dit werkje in veler handen wenschen, daar het den Materialist op zijnen doolweg moet doen stilstaan, den vereerder van der zielen onsterfelijkheid in zijn geloof bevestigt, en den onbevooroordeelden beoefenaar der zielkunde gewigtige wenken aanbiedt, welke hem, op den weg zijner onderzoekingen, der waarheid nader kunnen voeren.
Rec. besluit deze aankondiging met de woorden des Schrijvers, aan het einde van zijne Voorrede: ‘Men herkenne in deze proeve eene bescheidene poging, om tot eenige

{==315==} {>>pagina-aanduiding<<}
zekerheid te geraken, ten aanzien van eene zaak, omtrent welke niemand onverschillig kan zijn: de kennis van dat voorwerp der Natuur, dat ons het allernaaste is. Weet men eene betere verklaring: men geve ze ook met bescheidenheid. Komt deze bij alle onderzoekingen op het groot gebied van het menschelijk weten te pas: zij mag vooral hier niet gemist worden. Wie echter alleen van mechanische en organische krachten uitgaat, door welke alles, wat er is en werkt, bepaald wordt, dien moet de gegevene verklaring bijgeloof en dwaasheid zijn, gegrond op onbewezene vertelsels van zwakke hersenen. - En meenen wij al, door het opmerken van de werkzaamheden dezer kracht van de menschelijke ziel, een stapje nader aan de waarheid te doen: wij zijn daarmede ook aan de grenzen van een gebied gekomen, dat met nieuwe geheimenissen omsluijerd is. En vinden wij al de sporen van eenen vorm van leven, die van den gewonen afwijkt: wij zullen toch niet schrikken voor het denkbeeld, dat wij ons zelve een raadsel zijn. Integendeel, in dit denkbeeld ligt eene wereld vol hoop.’




Verhandeling over de middelen, welke aangewend kunnen worden, om in de behoefte aan werk, bij de geringere volksklasse te Groningen bestaande, te voorzien. Door T. Hofkamp, Onderwijzer aan het Instituut voor Doofstommen. Te Groningen, bij R.J. Schierbeek, Jun. 1835. In gr. 8vo. 80 bl. f :-80.

De bekrooning, den achtingwaardigen Schrijver dezer Verhandeling, bij het Departement Groningen van de Maatschappij Tot Nut van 't Algemeen, te beurt gevallen, is reeds eene gunstige beoordeeling door bevoegde regters. Gaarne vereenigen wij ons met hunne uitspraak: want niet alleen heeft de Heer hofkamp het bestaan en de oorzaken der behoefte bij de geringere volksklasse te Groningen duidelijk aangewezen; maar de middelen, die hij tot bestrijding van dat kwaad aanprijst, zijn allezins geschikt tot het oogmerk; terwijl zij tevens, deels gemakkelijk, deels met eenige inspanning, opoffering en medewerking, kunnen worden ten uitvoer gelegd. Hartelijk wenschen wij, dat men dan ook

{==316==} {>>pagina-aanduiding<<}
alles beproeven zal, wat het loffelijk doel in de hand kan werken, en zoo doende onze landgenooten door vreemde gelukzoekers niet langer zullen worden benadeeld, maar onze eigene kunstvlijt daarentegen zal worden ondersteund en opgebeurd, niet alleen te Groningen, maar ook elders. Zonder dit toch is alle geschrijf ijdel, elke bekrooning eene schrale belooning: dit laatste echter kan der lofwaardige Maatschappije niet geweten worden.

De kracht der Christelijke Godsdienst, in Karakterschetsen uit de Nederlandsche Geschiedenis. II Deelen. Te Amsterdam, bij G.J.A. Beijerinck. In gr. 8vo. 590 bl. f 7-20.

Dit werk bevat in 29 afdeelingen even zoo vele levenstafereelen uit de vaderlandsche geschiedenis, ten bewijze, dat het vaste geloof aan, en de hartelijke zucht voor de betrachting van het reine Christendom den mensch in staat stelt tot de vervulling der moeijelijkste pligten van lijdzaamheid, menschlievendheid, weldadigheid, moedig strijden voor waarheid en regt, vaderlandsliefde en derg. De Schrijfster, die zich a.g.l. teekent, heeft dit, volgens hare betuiging, met lust - zij heeft het ook met oordeel en con amore gedaan. Wordt haar wensch vervuld, dan zullen hare lezers ‘zich, na de lezing van dit werk, in godsdienstige, en dus ook in zedelijke kracht alzoo versterkt gevoelen, dat zij het zichzelven blijmoedig mogen toeroepen: ook ik zoude, door God ondersteund, in dergelijke gelegenheden, als deze, hebben geleefd, gehandeld, geleden en gestreden.’
Wij prijzen dan ook deze vaderlandsche tafereelen, in welke eene dorre levensbeschrijving doorgaans gelukkig vermeden wordt, van harte aan, en vergenoegen ons met eene eenvoudige aankondiging, te meer, daar het eerste Deel in eenen Brief van, nu wijlen, den schranderen stolker (Letteroef. 1835. Boekbesch. bl. 138) zeer juist is beoordeeld, inzonderheid met aanwijzing van eenen geschiedkundigen misslag der Schrijfster ten aanzien van magdalena moons, Deel I, bl. 105, waaromtrent wij volkomen met den Eerw. Briefschrijver instemmen.
De uitvoering is fraai; maar, kan het er nu nooit meer op overschieten, voor elk Deel een afzonderlijk vignet te plaatsen? Waarlijk, alles, wat daarover zoo vaak in Re-
{==317==} {>>pagina-aanduiding<<}
censiën is geklaagd, schijnt wel bijkans eene vox clamantis in deserto te wezen. Dat toch de Heeren Uitgevers zich deze kleine opoffering eens lieten welgevallen!




Christelijke Tafereelen voor het hart, aan de Geschiedenis ontleend. Naar het Engelsch van C.B. Tayler, A.M., Predikant, door G. van Reyn. Te Rotterdam, bij Wed. van der Meer en Verbruggen. In gr. 8vo. 263 bl. f 2-70.

De algemeene geest van dezen bundel beantwoordt ten volle aan het motto, op den titel geplaatst:

‘Zóó, als in 't vreemd tapijt, in kleuren bont, 
Hier hard, daar zacht, een zuivre gouden draad 
Door 't gansche weefsel speelt, zoo schittert hier, 
In elk verhaal, 't zij zwart of licht gekleurd, 
De zuivre gloed der beste Godsdienst uit.’ 

Deze Tafereelen toonen, om het ongeveer met de woorden van den kundigen Vertaler te zeggen, hoe de Christelijke Godsdienst waren troost verleent in leven en in sterven. Het eerste, fulgentius en meta getiteld, wijst aan, ‘dat zelfs de uitstekendste gaven van geleerdheid den man in verlegenheid laten, die ambtshalve geroepen is, om zijne Medechristenen te stichten en in de ure der verslagenheid en des doods te troosten, wanneer hem het ware inzigt in den troostrijken geest van het Christendom ontbreekt.’ Het tweede, joanna van kent, schetst ‘de treurige afwijkingen van het echte beginsel des Christendoms, in onberedeneerde dweepzucht aan den eenen en vervolgzieke stelselzucht aan den anderen kant.’ Het derde, anna carr, levert een waarschuwend voorbeeld op, ‘tot hoe diepen val hofgunst en spoedige verheffing den mensch kan brengen, wanneer hij die niet tot anderer welzijn, maar tot inwilliging van eigen hartstogt strekken doet.’ Het vierde herinnert aan den edelen guyon, wiens edelmoedige zelfopoffering ter ontdekking van den eigenlijken aard der in zijnen tijd te Marseille heerschende pestziekte bekend is. Het vijfde verhaal draagt den naam van Lady lisle, ‘de vrome, en aan de belangen van Vorst en vaderland gehechte gade, (uit den tijd der onthoofding van karel I)

{==318==} {>>pagina-aanduiding<<}
welke aan beiden getrouw bleef, zonder de liefde tot eenen afgedwaalden echtgenoot te verzaken, benevens de Christelijke moed van de grijze, om, als het onschuldige slagtoffer eener wraakgierige hofkabaal, het leven op een moordschavot te verliezen.’ In het zesde huwt een aanzienlijk Edelman met een eenvoudig landmeisje, zonder dat deze vooraf deszelfs rang kent; en deze Lady van nederige geboorte schittert door hare eenvoudige vroomheid. In het zevende Tafereel is anna van cleef, de verstootene gemalin van hendrik VIII, de hoofdpersoon; terwijl het achtste de wroegingen schetst van eenen vader, die in drift zijnen zoon en erfgenaam eenen slag toebrengt, welke dezen van het gebruik zijns verstands berooft, en het negende nog vreeselijker gewetensangsten van eenen losbandigen en aan manslag schuldigen Italiaan teekent. No. 2, 3, 4, 5 en 7 zijn geschiedkundig; de overigen schijnen meer in de klasse der leerzame verdichtingen te vallen, ofschoon de titel van het boek doet denken, dat hier toch ook historische waarheid ten grondslag zal liggen; maar alles, wat een op waarheid gegrond verhaal is, kan daarom nog niet gezegd worden tot de eigenlijke geschiedenis te behooren. Alle deze Tafereelen intusschen zijn hoogst lezenswaardig; terwijl de, meest geschiedkundige, aanteekeningen van den Vertaler de waarde van het boek verhoogen, en ook tegen het misbruik waarschuwen, dat van hetgeen hier en daar hoofdleer is zou kunnen gemaakt worden. Vertaling en stijl zijn overigens, zoo als dit van den Overzetter van muston's wederzien en herkennen en den geschiedkundigen Beschrijver van Rotterdam te verwachten was. - Met volle ruimte prijzen wij deze uitheemsche lettervrucht aan.

De Pelgrimaadje van een' Kloosterbroeder. Door C. Spindler. Naar het Hoogduitsch. Te Haarlem, bij de Wed. A. Loosjes, Pz. 1835. In gr. 8vo. 244 bl. f 2-50.

Herfstvielen. Een viertal Verhalen. Door denzelfden en bij dezelfde. 1835. In gr. 8vo. 251 bl. f 2-50.

Wij voegen deze werken van den bekenden Schrijver bijeen, omdat het eerstgenoemde bijna het geheele eerste deel beslaat van het werk, onder den titel van het tweede in het

{==319==} {>>pagina-aanduiding<<}
oorspronkelijke uitgegeven. Die pelgrimaadje bevat eene allegorie, hoe verleiding, zonde en dood den mensch tot het einde zijns levens vervolgen. De inkleeding is niet onvernuftig, maar hier en daar nog al duister met betrekking tot de bedoelde wezens, wier aard en eigendommelijke werking wij niet overal herkennen, behalve den dood, die het best zijn karakter staande houdt, en op het einde van den togt ook den pelgrim treft, zoo als hij menig ander in den loop des verhaals met koude ongevoeligheid den genadeslag toebrengt. Onafhankelijk van het zinnebeeldige, laat zich het verhaal, hoe avontuurlijk en onwaarschijnlijk het soms ook is, zonder verveling, ja met genoegen ten einde lezen, en kan derhalve tot verpoozing van ernstiger bezigheden strekken.
Ook de vier verhalen van het andere werkje hebben dezelfde strekking. Een avond van ninon schetst ons vrij losjes de jeugd van boursault en racine, en hunne betrekkingen tot de personen van het tijdperk, waarin zij optraden. Het heeft meer den schijn van eene Fransche vertaling, dan dat men er spindler in herkent. Het tweede is eene soort van complainte van een' Romeinschen (bij abuis staat er Roomschen in den tekst) liedjeszanger, die niet veel om 't lijf heeft. Het verhaal, Maruzza genoemd, is het uitvoerigste en ook het beste, en schildert met gelijkende trekken het leven van de Wallachijsche boeren, eene liefdesgeschiedenis, doormengd met roof en moord; terwijl het vierde verhaal een voorval van eenen gekwetsten Luitenant behelst, die van zijne ongemakken en wonden in Neustad ten huize eener familie van Piëtisten uitrust. (Wij meenen dat verhaal vroeger reeds in het mengelwerk van eenig periodiek werk te hebben gelezen.) Wij herkennen in deze stukjes niet overal de hand van den meester, wiens Jezuit, Jood en andere uitvoerige werken met regt hooggeschat en met graagte gelezen worden.

De Wraakgodin, of Tafereelen van menschelijke ellende. In echte Verhalen van vorige dagen. Naar het Hoogduitsch. Te Amsterdam, bij J.C. van Kesteren. In gr. 8vo. 342 bl. f 2-90.

Men heeft ons wel eens voorproevers van den publieken smaak genoemd, en als zoodanig is onze taak nu en dan niet van de aangenaamste. Maar wanneer een kok het in 't

{==320==} {>>pagina-aanduiding<<}
hoofd krijgt, om gootwater voor soep, boombladeren voor groenten en katten voor wildbraad op te disschen, dat alles, aangebrand of niet gaar, onordelijk opdragende, dan walgen wij van de lucht alleen, en proeven liever nog vergiften in kristallen vazen, sierlijk als geneesmiddelen met gouden etiquetten voorzien! Dit boek (om de leenspreuk te laten varen) bevat een elftal verhalen, meest van onbeduidenden aard, en waar de zedekundige strekking in bedolven ligt als eene naald in een voêr hooi, door den Vertaler op zijne wijze omgewerkt en in een gewaad gestoken, dat Nederlandsch heeten moet, maar eene bonte lappendeken van Nederduitsche woorden is, zoodanig aaneengezet, dat een kind zich zulk werk zoude schamen. De lezer oordeele:
‘Het schip dat Gervasio aan boord had, nam zijne rigting over Maltha naar Sicilië, van welk eiland hij, gelijk hij zoo hoopte, met weinig ongemak, zijn Tirol bereiken zoude kunnen,’ bl. 51.
‘Verre daarvan daan, dat ik staan zoude mogen naar uw leven, aan u nu, hoe wel bij mij verdiend, mij zoude willen vergrijpen! Het staat aan u, het is u onvermijdelijke pligt, - zoo gij nog iets van pligten kent, - geworden, mij nu dood te slaan,’ enz. bl. 175.
‘Deze man was reeds bejaard, en niet heel fraai ook, geloofde nu het gevonden te hebben, waarin het toch eigentlijk lag, dat hij vergeten en versmaad bleef,’ enz. bl. 315.
Ziet daar, zoo als het boek openvalt, een staaltje uit het begin, midden en einde; en wilt ge nu nog eene proeve van poëzij? leest dan het zielroerende onderschrift van bl. 33:

‘Vervloekte zucht naar goud, 
Waarheen brengt gij de harten! 
En, o verdoemde harten! 
Waarheen brengt gij het goud!?’ 

Waarlijk, wij beklagen Lezer, Uitgever en Schrijver! Den eersten waarschuwen wij, zoo het nog bij tijds is, het boek niet te koopen, al is er ook een weluitgevoerd, ja zelfs fraai vignet voor; den tweeden, zeker zijns ondanks verschalkt, voorspellen wij een debiet, geëvenredigd aan de waarde van het werk; den laatsten raden wij welmeenend, met boileau: soyez plutôt maçon, si c'est votre métier! hij kieze eene goede kostwinning, als hij nog jong is, en gebruike zijne pen niet anders, dan tot het schrijven van rekeningen en facturen; zoo zal hij voor zich en anderen nog een nuttig lid der zamenleving kunnen worden, en minder walging verwekken, al wierd hij ook.... nachtwerker, schreven wij bijna, maar willen er liever schoorsteenveger voor zetten. - Het boek beantwoordt overigens aan den titel: 't is een tafereel van ellende, - van ellendigen inhoud, ellendige taal en correctie en nog ellendiger stijl, ja ellende van het begin tot het ende!





{==321==} {>>pagina-aanduiding<<}

Boekbeschouwing.

Institutiones Historiae Ecclesiae Christianae, in Scholarum suarum usum breviter delineatae a P. Hofstede de Groot, Theol. Doct. et in Universitate Groningana Prof. Groningae, apud J. Oomkens. 1835. In oct. maj. XVI et 195 pag. f 1-80.

Bij gebrek aan een geschikt Compendium over de Kerkelijke Geschiedenis, dat de Hoogleeraar hofstede de groot met genoegen volgen kon, heeft hij deze schets, die hij eerst aan zijne leerlingen plagt te dicteren, nu in druk uitgegeven. Hij heeft zich daarin bovenal toegelegd op duidelijke orde, gemakkelijken zamenhang en kortheid van uitdrukking: hij heeft niet vele kleinigheden, maar liefst de grootste zaken willen verhalen, om een algemeen en verheven denkbeeld van deze Geschiedenis in te boezemen; ook niet vele Schrijvers ter raadpleging aangehaald, maar meest de zoodanigen, die bij gieseler, hase en anderen niet, of niet duidelijk genoeg, aangewezen zijn. Dit een en ander wordt ons in de Voorrede berigt.
Het plan des Schrijvers is, door dit geschiedverhaal te doen blijken, ‘in hoe verre de Christelijke Kerk, naar het oogmerk van jezus christus, aan het heil der menschen meer en meer dienstbaar geworden is,’ en dus hierin te geven ‘eene Geschiedenis van het Menschdom, door de Goddelijke kracht van de Christelijke Godsdienst allengs meer herschapen, om reeds op aarde een hemelsch leven te leiden.’ - Hiertoe dient dan ook, na korte Prolegomena over de behandeling der Kerkelijke Geschiedenis, eene beschouwing van de voorbereidende Periode, (waarin het woord periode in eene ruimere beteekenis genomen wordt, dan vervolgens) dat is, van de Goddelijke onderwijzing des Menschdoms, die de Christelijke Kerk voorafgegaan is,

{==322==} {>>pagina-aanduiding<<}
waarin een kort overzigt gegeven wordt van den staat van Godsdienst en beschaving bij de Azianen, Grieken en Romeinen vóór christus, en zoo wel het opleidende, als het gebrekkige in dezelve, tot op den tijd van christus, kortelijk aangewezen wordt. - Men kan niet ontkennen, dat zulks voor het oogpunt, waaruit de Schrijver de Kerkelijke Geschiedenis beschouwen wil, niet ongepast is; doch tevens, dat het eigenlijk hier niet behoort, maar, gelijk meer andere dingen, hier als bekend had kunnen voorondersteld, of bij gelegenheid met een woord aangevoerd worden: anders kon men toch wel met hetzelfde, en in zeker opzigt met nog meer regt, even als voorheen, hier behandelen de Kerkelijke Geschiedenis van het Oude Verbond.
De geheele Kerkelijke Geschiedenis verdeelt de Hoogleeraar in zes Perioden: de vier eerste zijn dezelfde, als bij spittler; en de vijfde (na de Hervorming) wordt in tweeën gesplitst, namelijk van luther tot op frederik den Grooten, en van dezen tot op onze tijden. - Het is misschien moeijelijk, beslissend te zeggen, wat hierin het beste is, omdat men verschillende standpunten kiezen kan, die tot verschillende verdeelingen of rustpunten schijnen te leiden. Rec. geeft echter in bedenking, of de verschijning van mohammed op het tooneel der wereld, ofschoon naderhand invloed hebbende op het bestaan en den toestand van vele Christengemeenten, nogtans voor de geheele Christenheid wel zoo veel gevolg had, dat zij gezegd kon worden in hare Geschiedenis epoque te maken voor eene derde Periode. Was vervolgens de hoogte, waartoe gregorius VII steeg, niet slechts het hoogste punt, waarnaar de vorige Paussen reeds gestreefd hadden? en kan men dus van daar voor het geheel een nieuw Tijdvak beginnen? Was verder ‘de heilzame kracht der Kerkhervorming, die zich, van 1740-1835, op nieuw door de geheele Kerk begon uit te breiden,’ aan den invloed van frederik den Grooten, die zich daarenboven met het Christendom weinig bemoeide, zoo bijzonder en voor-
{==323==} {>>pagina-aanduiding<<}
namelijk toe te schrijven, dat de regering van dezen, als in de Kerkelijke Geschiedenis epoque makende, kan aangemerkt worden? Zou b.v. de invloed des arbeids van thomasius, en verder die der pogingen van spener aan de eene, en der wijsbegeerte van leibnits en wolff aan de andere zijde, niet al vroeger eene belangrijke wijziging aan den kerkelijken geest gegeven hebben, die zich naderhand, onder begunstiging van andere omstandigheden, meer ontwikkelde? Zou ook
hetgene, dat de Schrijver als het kenmerkende van elk Tijdvak bovenaan stelt, het laatste alleen uitgezonderd, niet wat al te zeer, zelfs tegen het algemeene boven gemelde hoofddoel, genomen zijn van den uitwendigen toestand der Kerk, en zelfs somtijds het kenmerkende slechts gedeeltelijk uitdrukken; b.v. de Kerk uitwendig verdrukt; het publiek gezag der Kerk in het Romeinsche Rijk; de hoofdzetel der Kerk, van het Oosten naar het Westen, vooral naar Rome overgebragt; de Roomsche Paus het Hoofd der Kerk, enz.? Zou zelfs de gewone verdeeling van schroeckh in vier Tijdvakken geen geschikte onderscheidende kenmerken aanbieden, die zoo wel van den in- als uitwendigen toestand der Kerk ontleend zijn? Rec. meent voor zichzelven reden te hebben, om dit laatste toestemmend te beantwoorden, maar kan dit hier nu niet breeder uiteenzetten.
In de behandeling der voorkomende zaken heeft de Hoogleeraar, bij elke Periode, over het geheel eene andere orde gevolgd. Rec. wil niet ontkennen, dat ook alzoo vele zaken zeer goed en geleidelijk ontwikkeld zijn, en het een met het ander eene aangename verscheidenheid oplevert; en hij wil ook niet beweren, dat hij de orde van mosheim of schroeckh onbepaald voor de beste houdt: hij zou echter in bedenking geven, of het, vooral in een boek, dat voor de studerende jonge lieden tot eene Handleiding dienen moet, om deze wetenschap aan te leeren, niet beter ware, zoo veel de loop der gebeurtenissen toelaat, eene zekere vaste en ge-
{==324==} {>>pagina-aanduiding<<}
leidelijke orde te houden, waartoe men gedurig hoofdzakelijk terugkeert, en waardoor men geregelder overzigt van het geheel verkrijgt. Doch, hoewel niet alle methoden even goed zijn, is het nogtans misschien ook hier waar: variis modis bene fit.
Over verscheidene zaken vindt men hier heldere denkbeelden, belangrijke opmerkingen, echt Christelijke gevoelens, b.v. in het 2de Tijdvak, over de uitbreiding en den eersten invloed van het Christendom onder de Germaansche Volken; over de voor- en nadeelen van den politieken invloed op de Kerk; over de verouderde form der Latijnsche Kerk, op het einde van het 4de Tijdvak, enz. enz. - Over sommige andere, die de Hoogleeraar in zijne lessen zeker wel nader uitbreiden zal, zou men wel eens iets meer verlangen; b.v. over de, p. 65, met een enkel woord gemelde verbeteringspogingen van aërius, jovinianus, vigilantius, gelijk p. 78, 79 de vrij merkwaardige sekte der Paulicianen met reden wat breeder beschreven is; zoo ook over de eerste invoering van het Christendom in ons Vaderland, p. 82 maar even aangeroerd; over de Kruistogten, p. 99, 100; over het grondbeginsel van Kerkhervorming en Protestantisme, en over het nut, dat de Roomschkatholijke Kerk uit de Hervorming getrokken heeft, p. 136, 137, enz.: doch het is moeijelijk, in een kort bestek eener Geschiedenis, die zoo vele zaken oplevert, al het belangrijke naar eisch op te nemen. - Zeer goed zijn doorgaans de overzigten, die de Schrijver aan het einde van elke Periode geeft, om den Lezer het resultaat van het behandelde voor oogen te stellen. - Allezins belangrijk is vooral de inhoud en behandeling der 6de Periode, waar de Schrijver de gewigtige veranderingen, die zoo wel in de burgerlijke wereld, als in de Roomschkatholijke en in de Protestantsche Kerk voorgevallen zijn, en derzelver onderlingen invloed, tot op de jongste tijden, zeer ontwikkeld voorstelt. Ernesti en semler zou Rec. aldaar liever op eene vereerender en gelukkiger plaats willen

{==325==} {>>pagina-aanduiding<<}
gesteld hebben, dan op p. 184, waar zij beide in dien zamenhang wat te onbepaald voorkomen, alsof zij voorloopers van de zoogenaamde Neologie geweest waren, hetwelk toch zeker, althans van den eersten, des Hoogleeraars bedoeling niet zal geweest zijn: zoo schijnt dezelve ook, p. 181, wat al te gunstig te spreken over de meening van die lateren, welke de gramatisch-historische uitlegging nog te gering en ongenoegzaam schatten, en daarbij van eene vrome uitlegging spreken. Zoo rekent Rec. ook de zegswijze, p. 192: ‘Hi’ (nempe ‘quibus ipsa Ecclesiae idea innotuit sublimior,’) ‘Laïcorum et Clericorum discrimen prorsus tollunt, seque sentiunt omnes Reges et Sacerdotes, Dei ipsius et Jesu Christi administros,’ vergeleken met die van p. 136: ‘Omnium Christianorum Sacerdotium est restitutum,’ meer figuurlijk, dan naauwkeurig, en nog al voor misvatting en verkeerde gevolgtrekking vatbaar, doch die de Hoogleeraar door eene goede uitlegging zijner eigene woorden wel zal voorkomen.
In een werk van dezen aard, waarbij men zoo dikwijls in aanraking komt, aan de eene zijde met het middeleeuwsche Kerklatijn, en aan de andere met zoo vele schriften, die in later' tijd over deze wetenschap in het Hoog- en Nederduitsch geschreven zijn, gevoelt Rec., hoe moeijelijk het is, de Latiniteit altijd zuiver te houden. Hij zou anders wel twijfeling kunnen opwerpen, of sommige woorden en spreekwijzen, in de beteekenis, waarin zij hier voorkomen, met die zuiverheid wel overeen te brengen zijn. Doch de Hoogleeraar zal hiertoe Recs. aanwijzing wel niet noodig hebben, en deze wil zich dus hierbij niet langer ophouden, maar liever dit Compendium, dat in meer dan één opzigt zijne verdiensten heeft, aanbevelen, ter bevordering der belangrijke kennis van de Geschiedenis der Christelijke Kerk, als gedenkteeken der Goddelijke kracht van de Christelijke Godsdienst op het Menschdom.





{==326==} {>>pagina-aanduiding<<}

De Kerk en Staat in wederzijdsche betrekking volgens de Geschiedenis. Door W. Broes, Leeraar bij de Gemeente der Hervormden te Amsterdam. IVde of laatste Deel. Te Amsterdam, bij J. van der Hey en Zoon. In gr. 8vo. 726 bl. f 7-50.

Dit boek behoort geenszins tot dezulken, die tot motto kunnen voeren: sat bene, si sat cito (*), en, om iets te zijn voor Lezers van professie, eene spoedige aankondiging minder verdienen, dan noodig hebben. De eerste Deelen van dit werk zijn reeds vroeger ook door ons vermeld, en wel, zoo als van zelve sprak, met grooten lof. Wanneer toch het gebruik, door Prof. royaards van dit werk gemaakt bij een zijner opstellen in het Archief, den Göttingschen Hoogleeraar gieseler, in de Theolog. Studiën und Kritiken von ullmann und umbreit, 1833. S. 1128, hartelijk naar het werk zelve deed verlangen, dan is die lof ook bij onzen landaard volkomen geregtvaardigd. Met dit Deel is het voortreffelijk begonnen werk even voortreffelijk voltooid. De bezitters van de vroegere Deelen hebben zich het voor ons liggend gedeelte van dit werk spoediger aangeschaft, dan zelfs de vroegste aankondiging van hetzelve mogelijk was. Hun kan het alzoo geene onaangename herinnering zijn, wat wij, voor haastigen wat laat, maar voor niemand hopen wij ontijdig, uit hetzelve hier zullen mededeelen. Hetgeen bij de lezing altijd goed is, kan, op onderscheidene tijden aanbevolen, nog meer nut stichten.
Dit Deel kan men ook als een op zichzelf staand werk beschouwen, naar den tweeden titel, onder welken broes hetzelve aanbiedt: De Kerk en Staat in wederzijdsche betrekking, bijzonder in de Nederlanden en

{==327==} {>>pagina-aanduiding<<}
in Noord-Amerika, het eene land met het andere vergeleken; Iste en IIde Stuk. Voor hen, die van tijd tot tijd, ook door de Allgemeine Kirchenzeitung, iets van het ook in dit opzigt zoo hoog geroemde Noord-Amerika vernemen, moet ook dit gedeelte dezes werks hoogst welkom zijn. Daar tiert, ziet men, nog meer dan in ons land, de veldprediking, met al hare aanstootelijkheden en verdere schromelijke gevolgen.
Bij ons verslag bepalen wij ons vooral bij het eerste Stuk. Het tweede behelst meestal Bijlagen tot den inhoud van het vorige. Deze zijn uit haren aard weinig geschikt, om beknoptelijk te worden medegedeeld. Dit weinige zij er van gezegd. Zij behelzen veel belangrijks, dat met het vorige in juist verband staat, en geven nu en dan ophelderingen, welke men hier niet zoekt, en nergens zoo duidelijk en volledig bijeenvindt. Vooral stippen wij aan: 1o. Eenige aanmerkingen over de groote verslapping der kerkelijke tucht in de Nederlandsche Hervormde Kerk, bl. 473-484. 2o. - omtrent het verloopen tijdvak tusschen de vooruitgegane regering van napoleon en de opgevolgde van willem I over België, bl. 515-521. 3o. - omtrent het bedachtzaam ingevoerd bestuur over het lager en middelbaar onderwijs in de zuidelijke Provinciën, bl. 566-571. 4o. De acht uitweidingen of excursen, bl. 624-698.
Het eerste Stuk dezes Deels is door den Schrijver gesplitst in vier Hoofdstukken. I. De vorm van betrekking tusschen de Kerk en den Staat, welke in de Republiek der Vereenigde Nederlanden, tot aan de Fransche Omwenteling in het jaar 1795 toe, was ingesteld, van vele zijden lofwaardig; bl. 5-78. II. De wederzijdsche betrekking van Kerk en Staat, welke in het nieuw gevestigde Koningrijk der Nederlanden plaats heeft, beschreven, en, in vergelijking met de voorvaderlijke inrigting, een' hoogeren lof waardig gekeurd, bl. 79-194. III. De wederzijdsche betrekking van Kerk en Staat, welke in het nieuw gevestigde Koningrijk der Nederlanden plaats heeft, aan die van Noord-Amerika

{==328==} {>>pagina-aanduiding<<}
op verre na niet achter te stellen, bl. 195-351. IV. Of de Nederlandsche Kerk- en Staatsbetrekking, verdiene zij ook de voorkeur boven de Noord-Amerikaansche, niet nog wel iets te wenschen overlate, bl. 352-358.
Deze algemeene opgaaf moge volstaan, om den hoofdinhoud van dit werk aan te wijzen. Wij nemen nog eenige ruimte, en deelen, zooveel mogelijk met de woorden des Schrijvers, iets van het geheele beloop des werks mede.
Omdat het kinderen voegt, bij hetgeen de wijsheid der Voorvaderen heeft ingesteld, gaarne te prijzen en noode te berispen, ‘zoo hebbe dan mijn berigt aangaande de wederzijdsche betrekking tusschen de Kerk en den Staat, gelijk die bij het Gemeenebest der Vereenigde Nederlanden plaats had, liefst den toon eener lofrede, hoezeer het ook, de waarheid boven alles liefhebbende, niet zal verzwijgen, dat, aan de zijde van het welingerigte, velerlei gebrekkigs is, en dat het goede doorgaans bepaaldelijk is te roemen uit aanmerking van den stand der vroegere eeuw, en in vergelijking met het nog minder volkomene, hetwelk bij de andere Staten van Europa werd aangetroffen.’ - Vooreerst dan is te prijzen, dat de heerschende Kerk geenszins eene uitsluitende was, maar integendeel merkelijke verdraagzaamheid toeliet jegens andere Godsdienstgezindten. Dit wordt algemeen aangewezen. Enkele geloofsbelijdenissen, die der Unitariërs of Socinianen, waren van alle toelating uitgesloten. Die scherpheid is waarschijnlijk, hetzij om gegrond of los vermoeden, van invloed geweest, bij de hevigheid der Remonstrantsche geschillen. Ruim genot van verdraagzaamheid werd reeds van vroeg af toegekend aan de voornaamste onder de Protestantsche Dissenters. Aan Roomschgezinden werd nu en dan eenig burgerlijk regt ingekort of onthouden, veelal om den indringenden geest dier Kerk, zoo niet te temperen, ten minste te bedwingen. Daaraan is ook toe te schrijven, dat die Kerk bij oogluiking is toegelaten; maar de vrijvergunning klom van lieverlede tot hoogen

{==329==} {>>pagina-aanduiding<<}
trap. Ten tweede is te prijzen, dat, ten aanzien van wederzijdsche Kerk- en Staatsbetrekking, de Kerk en Staat in groote mate waren afgescheiden. Dat Kerk en Staat verbonden waren, volgt reeds uit het denkbeeld van heerschende Kerk. Maar er had nog vele afscheiding plaats. De Kerk was noch in den Staat noch de Staat in de Kerk diep ingedrongen. In dit opzigt overtreft die Kerk de Bisschoppelijke in Engeland, de Consistoriale in Duitschland.
Hierop wordt de nieuwe vorm van Kerk- en Staatsbetrekking doorgaans geroemd, als eene aanmerkelijke verbetering van het oude, en aangewezen, dat, hetgeen in de nieuwe inrigting onvolkomen mogt zijn, gedeeltelijk op rekening mag gesteld worden van het omwentelingstijdperk, hetwelk haar naast was vooruitgegaan. Er bestaat geene heerschende Kerk meer. Alle gezindten hebben, volgens de Grondwet, gelijk regt. De ontwikkeling hiervan gaan wij voorbij. Volgens het oordeel van broes, is deze nieuwe vorm boven den ouden te prijzen, van wege onbepaalde Godsdienstvrijheid, welke evenwel eenigzins beperkt schijnt te zijn. Hier heeft broes het oog op Art. 194 der Grondwet. Van hetgeen berispelijk zou kunnen schijnen, stipt broes met kieschheid het een en ander aan, dat wij in ons verslag voorbijgaan. Hij beoordeelt het gezag van den Staat over de Hoogescholen, en wel over de theologische faculteit, van welke de aankomende Kerkleeraar door de wet gehouden is al zijne theologische vorming te ontvangen. Bescheiden valt hier het oordeel uit, maar toch wordt erkend ‘een indringen van het Staatsgezag in het innerlijkst wezen van de Kerk, hetwelk immers den Staat, hoe heilzaam ook zijn doel, hoe welgeleid zijne bemoeijing wezen moge, niet toekomt.’ Dit oordeel wordt met redenen bekleed en gestaafd. Het Staatsbestuur over de Kerk bezit thans meer eenvoudigheid en gemakkelijkheid. Het moge zich minder vertoonen, evenwel laat het meerdere vrijheid toe. Bij het beoordeelen van dit Kerkbestuur behoort men te letten

{==330==} {>>pagina-aanduiding<<}
op de gesteldheid van zaken vóór en tijdens de regeling van hetzelve. Aan dezen eisch wordt door broes stipt voldaan.
Vervolgens worden Nederland en Noord-Amerika onderling vergeleken ten opzigte van wederzijdsche betrekking van Kerk en Staat. In Noord-Amerika heeft geheele scheiding tusschen Kerk en Staat plaats. Deze verdient den hoogen lof niet, welken zij ontmoet. Dit toont broes aan, door te letten op het beginsel, waaruit zij voortspruit, - vrijlating van Godsdienst, zonder iets meer; in werking gebragt, geeft het geen steun. De vruchten hiervan prijzen ook die inrigting niet aan. In hoe verre nu het Nederlandsche Kerkbestuur de voorkeur verdient, vindt men uitvoerig aangewezen. In dezen tijd van aanvallen op dit Kerkbestuur levert de lezing van dit altijd hooggewigtig werk voor velen stof op tot nadenken en lessen van wijsheid.
Voor herinnering, om dit boek nog eens in handen te nemen, moge deze eenigzins late aankondiging dienen. Decies repetita placebunt.




De Levensgeschiedenis van den Apostel des Heeren, Simon Petrus. Eene Bijdrage iot de kennis der Evangeliegeschiedenis. Door C.N. de Graaff, Theol. Doct. S.S. Min. Cand. (thans Predikant in 't Woud.) Te Haarlem, bij de Wed. A. Loosjes, Pz. 1835. In gr. 8vo. VIII en 200 bl. f 1-80.

De jeugdige Schrijver van dit stuk vond in de voor hem ongunstige omstandigheden, den grooten overvloed van Kandidaten tot de heilige dienst, aanleiding tot deszelfs zamenstelling en uitgaaf. Zijne doctorale Verhandeling over den tweeden Brief van Petrus bepaalde zijne keus, om de korte aanteekeningen, die hij vroeger voor zichzelven vervaardigd en bestemd had, uit te breiden, en uit dezelve een, zoo veel mogelijk, geheel te vormen. ‘Ik heb (schrijft hij, Voorrede, bl. V) tevens

{==331==} {>>pagina-aanduiding<<}
gemeend, door het bijvoegen van eenige aanmerkingen, tot Uitlegkunde, Tijdrekenkunde, Landbeschrijving of andere wetenschappen betrekkelijk, aan dit werkje eenige verscheidenheid, en misschien eene meerdere belangrijkheid bij te kunnen zetten. - Daar ik mij als Lezers van dit werkje, inzonderheid eenvoudige en waarheidlievende Christenen heb voorgesteld, is het mij het meest doelmatig voorgekomen, om de geschiedenis van jezus openbaar leven ten leiddraad te kiezen mijner beschouwing en ontwikkeling van dat tijdperk in het leven van onzen Apostel, toen hij, door den band der teederste vriendschap met jezus verbonden, zich steeds in de onmiddellijke nabijheid van den Verlosser bevond.’ Ook de Redevoeringen des Apostels worden medegedeeld. Bij deze mededeeling heeft de Schrijver zich zoo veel mogelijk op verscheidenheid toegelegd, maar is eenigzins spaarzaam hierin te werk gegaan, ‘omdat ik (schrijft hij, bl. VII) iets besparen wilde tot eene afzonderlijke bewerking der Redevoeringen van den Apostel petrus, wanneer ik deze taal- en uitlegkundig behandeld in het licht geven mogt.’ Het laatste gedeelte van 's Apostels leven wordt beknopt medegedeeld. Voor den eenvoudigen Lezer kwam het hem ongepast voor, in de Overleveringen der Oudheid dieper in te dringen. Voor Geleerden dit te willen beproeven, achtte hij voor zich vermetelheid.
Het kwam ons het geschiktste voor, den Schrijver eerst te hooren over hetgeen hij heeft willen leveren; en als men dan naar waarheid, zoo als met dit geschrift het geval is, kan en moet zeggen, dat het geleverde met het aangeboden monster overeenkomt, dan heeft men reeds iets gezegd tot aanbeveling van hetzelve. Het geschiedkundige wordt doorloopend medegedeeld. Wat uit de levensgeschiedenis des Heeren is opgenomen, treft men aan bl. 1-79. 's Apostels lotgevallen worden vermeld tot op zijn verblijf te Antiochië, waar men den draad der geschiedenis geheel uit het oog verliest, en

{==332==} {>>pagina-aanduiding<<}
door de menigvuldige, met elkander meermalen strijdende, berigten der Kerkvaders als in eenen doolhof van onzekerheid wordt rondgevoerd, bl. 79-137. Het overige, bl. 138-146, behelst de eene en andere aanmerking over dit duistere gedeelte van 's Apostels leven, bij welke men voorzeker voldoen zal aan het verzoek: ‘De goedgunstige Lezer houde hierbij ook vooral steeds op het oog, dat hetgeen hier medegedeeld wordt, de vruchten zijn van de onderzoekingen eens jeugdigen letteroefenaars, aan wien voorzeker menige goede bron geheel onbekend was, terwijl hem het gebruik van andere door bijzondere omstandigheden ontzegd werd.’ Dit wordt hier niet afgeschreven, om daarmede te kennen te geven, dat dit werk zulk eene oogluiking telkens behoeft, maar om iets te doen zien van de bescheidenheid des Schrijvers, die bij wezenlijke verdiensten toch nederig blijft. Ook dit is aanbeveling in eenen tijd, dat jeugdige roervinken, ledig van hoofd, maar vol van wind, zoo als natuurlijk van dusdanigen te wachten is, allerlei wind van leering winderig voorstaan. Ook de aanteekeningen, (bl. 147-200) ten getale van 129, getuigen van de degelijke kennis des Schrijvers. Wij hebben geene reden, om meer dan deze aankondiging te doen.




Jezus in Gethsemané en aan het Kruis. Door H. Polman, Az., Onderwijzer in de Godsdienst en Krankbezoeker te Haarlem. Te Haarlem, bij de Erven F. Bohn. In gr. 8vo. XVI, 132 bl. f 1-30.

Over dit onderwerp was in 1829 eene prijsvraag uitgeschreven door het Genootschap: Tot verdediging van de Christelijke Godsdienst tegen derzelver hedendaagsche bestrijders. Twee van de zesentwintig ingekomene Verhandelingen, die der Weleerw. Heeren riehm en van der willigen, werden bekroond. Het hier aangekondigde werk van den Heer polman had mede naar den prijs gedongen, en was door Beoordeelaren niet

{==333==} {>>pagina-aanduiding<<}
geheel en al onbelangrijk gekeurd. Met veel bescheidenheid geeft de Schrijver te kennen, wat hem heeft doen besluiten tot de uitgave. Hij verklaart in den gemoede, geen de minste ontevredenheid te hebben, dat zijne Verhandeling niet bekroond is; maar hij bevond, dat, bij al de gelijkheid der denkbeelden over deze en gene bijzonderheden, zijne gedachten aangaande de eigenlijke oorzaak van 's Heilands angst in Gethsemané zoo geheel onderscheiden waren van die der genoemde Heeren, dat er slechts weinige punten van aanraking bestonden.
De Schrijver meende dus voldoende redenen te hebben, om dit niet bekroonde stuk te laten drukken. Hetzelve verschilt inderdaad aanmerkelijk van de beide door het Genootschap uitgegevene Verhandelingen. Rec. wil echter in geene vergelijkingen treden. Polman gaat zijn' eigen weg met vrijmoedigheid, maar tevens met behoedzaamheid. Men vindt hier menige belangrijke aanmerking, welke getuigt van 's Mans heldere denkbeelden; terwijl overal de diepste eerbied voor de Heilige Schrift en voor jezus christus doorstraalt. Eene geleidelijke orde is gevolgd, en eene doorgaans vrij bondige redenering geeft klem aan het betoog. Rec. meent wel hier en daar te moeten verschillen van den Heer polman, maar acht de Verhandeling evenwel de uitgave zeer wel waardig, en durft dezelve met ruimte ter lezing aanprijzen.
Drukfouten zijn bl. 5. legt (ligt) en bl. 114. noch (nog). In plaats van zijne (des Heilands) ervaringen in Gethsemané, bl. 4, zou men misschien beter zeggen aandoeningen of gewaarwordingen. Van den avond zegt men niet, dat dezelve aanbreekt. - Deze en enkele kleinigheden meer ontnemen echter niets aan de wezenlijke waarde des boeks.




De Oosterling, Tijdschrift, verzameld door J. Olivier, Jz. Iste Deel, No. 4, en IIde Deel, No. 1.

{==334==} {>>pagina-aanduiding<<}
Te Kampen, bij K. van Hulst. 1835. In gr. 8vo. f 1-65.

Bijdrage ter beoordeeling van het werk: Over den voortgang en tegenwoordigen staat van Nederlandsch Indië, door N. van Elten, uitgegeven door de Redactie van den Oosterling. Te Kampen, bij K. van Hulst. 1835. In gr. 8vo. f :-60.

Wij voegen deze twee werkjes, als dezelfde strekking hebbende, in denzelfden geest gesteld en door dezelfde Redactie in het licht gegeven, te zamen.
I. Wij zien met genoegen, dat dit nuttige Tijdschrift, met een bepaald doel geschreven, zich te midden van den zwerm der nieuwe Tijdschriften staande houdt, en ons eenigermate het gemis van den Hermes, waaraan wij zoo vele voortreffelijke stukken omtrent onze Oostindische Bezittingen te danken hebben, vergoedt. Het vierde Stuk is vooral geen der minsten. Het bevat het vervolg en slot van dat opstel over de Preanger Regentschappen, blijkbaar met kennis van zaken geschreven, en waarvan wij in eene vroegere beoordeeling melding hebben gemaakt. Het loopt over alle betrekkingen, zoo wel natuurkundig, plaatsbeschrijvend als statistiek, dier Regentschappen, beantwoordt dus aan het doel, om daarvan eene naauwkeurige kennis te geven, en sluit met eenige aanmerkingen over den toestand der inlandsche bevolking. - Hierop volgen eenige aanteekeningen betreffende Benkoelen, gehouden op eene reis van Sourabaya naar Nederland, door den Heer Resident van Sourabaya, domis. Dit geeft ons een allezins ongunstig denkbeeld van deze voor zoo vele opofferingen verkregene volkplanting op Sumatra's Westkust, waarvoor wij Malacca en alle onze Kantoren op den vasten wal hebben moeten afstaan. De Engelschen, bewoners van Benkoelen, zijn meest allen naar Bengale vertrokken. De kerk is klein, gescheurd, vervallen, en staat onder opzigt van een inlandsch kind! De wegen zijn met gras bedekt. De pepercultuur is

{==335==} {>>pagina-aanduiding<<}
vervallen. Toen de Adsistent Resident knoerle de koffijteelt wilde invoeren, werd hij door de inlandsche hoofden en het volk vermoord. Dit zelfde lot had vroeger een Engelsch ambtenaar, parr, ondergaan. De muskaatnoten- en kruidnagel-tuinen zijn in verval door het vertrek der eigenaars. Er bestaan voor onze Regering nog volstrekt geene inkomsten, behalve eenige pachten, specerijen, zoutverkoop en uit- en ingaande regten, welke, bij gebrek van handel, zeer gering zijn. Het Chinesche kamp was vol water, en bijna niet te passéren; de huizen zijn er slecht, en alles toont gebrek aan welvaart; ook is dit volk niet zoo nijver als op Java. Welk eene verandering in tien jaren! roept de Schrijver uit. Ziedaar hetgeen de Engelschen ons dus hebben achtergelaten; maar ziedaar ook gebrek aan veerkracht bij ons! Daarenboven is het klimaat ongezond, en de inwoners verzetten geen' voet, om aan de Hollanders levensmiddelen te brengen; als zij die hebben willen, kunnen zij die zelve in den omtrek gaan halen. - Van denzelfden Schrijver, die ons deze ontmoedigende berigten van onze jongste Kolonie op Sumatra mededeelt, hebben wij aanteekeningen betreffende het eiland St. Helena, die ons echter minder belangrijk voorkwamen, daar St. Helena, sedert het de verblijfplaats van napoleon was, reeds zoo dikwerf beschreven is. Ook zijn de medegedeelde bijzonderheden van den overleden balling niet zeer merkwaardig.
In het eerste No. des tweeden Deels vindt men een hoogstmerkwaardig verslag van het nog zoo weinig bekende eiland Timor, waarvan wij het zuidwestelijk, gelijk de Portugezen het noordoostelijk gedeelte bezetten. De inwoners zijn geene Mohammedanen, gelijk op de meer westelijke eilanden, maar heidensche Alfoeren. Een dier inlandsche Vorsten, de Radja van Amanoebang, is met de Nederlanders in oorlog. Met de Portugezen bestaan geene vijandelijke, maar ook geene vriendschapsbetrekkingen. De handel wordt met Java, Macassar en Amboïna, en sedert eenige jaren met Isle de France of

{==336==} {>>pagina-aanduiding<<}
Mauritius gedreven, van waar zich een Fransch koopman op de hoofdplaats Koepang heeft nedergezet; de paarden en buffels van het eiland Rotti geven eene winst van elf tot honderdvijftig, en van vijf à zes tot tachtig Spaansche matten aan die nieuwe markt. Anders heeft Timor voornamelijk was en sandelhout; het eerste wordt van bijen verzameld, die op hooge boomen nestelen. Voorts wordt er goud en koper gegraven; doch dit is geen belangrijke tak van nijverheid, en heeft ook nimmer veel voordeel aangebragt, ten minste niet dan vóór ruim veertig jaren. De bewoners der omliggende eilanden moesten vroeger, op aanvrage aan hunne Opperhoofden door onze O.I. Maatschappij, aan die goudmijnen werken. (Volkomen het stelsel der Spaansche repartimiëntos!) De Radja's, die onder het Nederlandsche Gouvernement staan, wonen in of omtrent Koepang, maar hunne Rijksbestuurders of Fetters in de binnenlanden, en hebben zich daardoor bijna onafhankelijk gemaakt. De Timorezen gelooven aan eenen Opperheer in den Hemel (in de Zon), eene onderaardsche Godheid, en eene andere, die zij eigenlijk als Voorzienigheid, en in het Vuur, als derzelver zinnebeeld, eerbiedigen. Dit eeuwige vuur wordt altijd door eene oude vrouw aangehouden. Een Zendeling, le brun, doet veel tot verbetering van het schoolwezen, zoowel op Timor, als op de naburige, van hetzelve meer of min afhankelijke eilanden; er bestaan reeds vijf scholen op Timor, en vijf andere op Rotti. Dit laatstgenoemde eiland, het zuidelijkste van den Indischen Archipel, is voornamelijk om de veeteelt merkwaardig; de boven genoemde paarden en buffels worden van daar naar
Mauritius uitgevoerd. Het moet nog tweeduizend menschen aan Timor leveren en ter beschikking van den Resident stellen. Digt daarbij is een onvruchtbaar eilandje, Daauw, welks bewoners ook de voordeeligste aanbiedingen, om zich naar Timor te verplaatsen, hebben van de hand gewezen. Zoo groot is de vaderlandsliefde, vooral in ongunstige streken! Nog heeft men de eilan-
{==337==} {>>pagina-aanduiding<<}
den Savou, Solor, Odonaro en Ombay, die door de Nederlanders aan Timor worden afhankelijk gerekend; het eiland Samba, of Sandelhout-eiland, is thans geheel onafhankelijk.
Het Fragment van een ongedrukt Reisverhaal is in een' zwellenden, bloemrijken stijl geschreven. Het bevat eene weidsche lofrede op de baai van Rio Janeiro, en op Neêrlandsch Indië in het algemeen, die echter wel eens uit zeer onnaauwkeurige daadzaken bestaat. Dus schat men de bevolking van Neêrlandsch Indië dáár op twintig millioenen menschen; dit is ruim de helft te veel gerekend. Immers, schat men die van Java, zoo als doorgaans geschiedt, op vijf millioenen zielen, dan zal het zeer bezwaarlijk vallen, in de overige Indische Bezittingen, die Neêrlands gezag dadelijk eerbiedigen, nog andere vijf millioenen te vinden. - Onder den titel van Gastvriendschap van Z.K.H. den Sultan van Madura, zien wij een allerluisterrijkst onthaal van Oostersche pracht, met Westerschen smaak vereenigd, door dien Vorst gegeven aan den Chirurgijn-Majoor janssen, die twee van diens Zonen als Geneesheer gedurende den Javaanschen veldtogt behandeld en hersteld had. Deze Vorst schijnt zeer bemiddeld te zijn; hij bezit een Javaansch muzijkinstrument, (den gambolang) hetwelk 70,000 Spaansche matten (f 190,000) gekost had. (!)
Eindelijk vindt men hier twee staaltjes van uitheemsche oordeelkunde nopens Nederlandsch Indië. Het eerste is van den dommen, oppervlakkigen Schrijver van het Literatuurblad in het zoo beroemde Morgenblad, (wolfgang menzel, met welken Schrijver sommigen onzer Hollanders nog al wegloopen!) Deze knaap, die ergens gezegd heeft: Holländische Poësie - eine contradictio in adjecto, verwart hier onzen ouden, eerlijken valentijn, welken toch elk, die eenige aanspraak op geographische kunde maakt, dient te kennen, met Lord valentia, een' nieuweren Engelschen reiziger. Dit is echter niet alleen, zoo als hier

{==338==} {>>pagina-aanduiding<<}
te regt wordt aangemerkt, een blijk van diepe onkunde omtrent het bestaan van valentijn, maar ook van de reis van Lord valentia zelv', die nimmer de Molukken, maar slechts Ceylon, Indostan, Arabië en Abyssinië bereisd en beschreven heeft. Een ander Tijdschrift, de beroemde Geographische Ephemeriden, noemt valentijn een' Duitscher, en toont daardoor die reis nimmer gelezen of zelfs gezien te hebben, daar op het portret van den Schrijver staat, dat hij uit Dordrecht was. En zulke menschen beweren, dat de Hollanders niets voor de kennis van Indië hebben gedaan! Zij hebben dus ook stavorinus en zoo vele andere Nederlandsche Schrijvers over Indië niet gelezen; want zij beschouwen het werk van den Heer van den bosch als het eerste, dat door eenen inlander het Publiek voorgelegd wordt. Waarlijk, onze oostelijke naburen maken zich omtrent ons, hunne goede stamgenooten, wier taal hun zoo ligt moest vallen, bijna even zoo bespottelijk als in hunne bovenzinnelijke droomerijen!
De Bijdrage ter beoordeeling van het werk over Nederlandsch Indië van van elten is in een' zeer gematigden stijl tegen hetzelve geschreven, doch verwijt hem niet min een' hevigen toon tegen de vroegere (door ons beoordeelde) stukken, die het bestuur van den Gouverneur-Generaal van den bosch in een ongunstig daglicht stellen; en, schoon deze laatste beoordeelaar den schijn van onzijdigheid aanneemt, en ook wezenlijk vele belangrijke daadzaken, door den Heer van elten vermeld, toestemt, zoo als de aanplanting door dien Landvoogd van vijftig millioenen koffijboomen, de geldverzendingen naar Nederland van meer dan zestien millioenen tusschen 1830 en 1834, telkens toenemende, zoodat in 1834 alleen voor ruim zeven millioenen zijn overgezonden, enz. zoo is toch de slotsom, dat de verwachting van dit werk bitter te leur gesteld is; dat men meer argumenten tegen het systema van van den bosch, dan wel in het voordeel van hetzelve daardoor verkrijgt; terwijl men toch van de vijf hoofdpunten

{==339==} {>>pagina-aanduiding<<}
tegen het thans in zwang zijnde stelsel van bestuur der O.I. Bezittingen erkent, dat het eerste, derde en vierde door den Heer van elten opgelost zijn. Of hebben, wat het derde betreft, de toegenomene inkomsten ten minste geen bewijs opgeleverd, dat de algemeene welvaart onder het stelsel van cultuur vooruitgegaan is, al zijn die inkomsten dan ook niet onmiddellijk aan de reeds gedane aanplantingen te danken? En is het zoo, gelijk de beoordeelaar niet zonder grond doet zien, hoe moet die welvaart dan wel zijn, wanneer eens die vijftig millioenen koffijboomen en andere cultuur, als van suiker, indigo, cochenille en thee, de gewenschte vrucht zullen dragen? Wij kunnen niet ontkennen, dat wij liever op sprekende daadzaken, (ook nu weder door den inhoud der Koninklijke boodschap omtrent de geldmiddelen bevestigd) dan op theoriën afgaan, en dus het systema des Heeren van den bosch als zeer heilzaam voor de Kolonie beschouwen.




De voormalige Kloosters in Drenthe, geschiedkundig beschouwd door J.S. Magnin, Archivist bij het Provinciaal Gouvernement van Drenthe. Te Groningen, bij J. Oomkens. 1835. In gr. 8vo. 227 bl. f 1-80.

De Heer magnin, bij het rangschikken en in bruikbaren staat brengen der oude Archiven van het Landschap Drenthe, een aantal belangrijke en grootendeels onbekende stukken ontmoet hebbende, welke tot de voormalige geestelijke Gestichten dier Provincie betrekking hadden, zag zich daardoor in staat gesteld, om over dit onderwerp een nieuw licht te doen opgaan. Het weinige toch, 't welk men omtrent de voormalige Abdijen, Conventen of Kloosters in Drenthe geboekt vindt in de Oudheden en Gestichten van Groningen en Drenthe (door van heussen en van rijn), in den Tegenwoordigen Staat van Drenthe, bij j. picardt en elders, is zeer onvolledig, duister en verward. Indien men daar-
{==340==} {>>pagina-aanduiding<<}
mede vergelijkt, wat in het aangekondigde werk geleverd is, zal men gereedelijk erkennen, dat de Heer magnin geene compilatie uit oudere boeken, maar inderdaad een geheel nieuw werk geleverd heeft.
Na eene beknopte Inleiding over de verwonderlijke eenparigheid, waarmede de ingezetenen van Drenthe tot de Hervorming overgegaan en daarbij gebleven zijn, waaraan de Schrijver het toekent, dat weldra de geheugenis van alwat naar het Pausdom zweemde bijna geheel verloren geraakte, (bl. 1-13) gaat hij over tot de geschiedkundige behandeling der Kloosters, Conventen of Abdijen, wier voormalig aanwezen stellig bewijsbaar is; als daar zijn:
I. Het Klooster of de Abdij te Ruinen (bl. 13-23). Deze Abdij is vermoedelijk het oudste gesticht van dien aard in Drenthe. Zij wordt reeds vermeld in een Charter van het jaar 1036, van hetwelk de Heer magnin den korten inhoud mededeelt. Wij hadden liever gehad, dat hij ons dit gedenkstuk der grijze oudheid in deszelfs geheel naauwkeurig had medegedeeld. Er zijn zoo weinige echte stukken van vóór het jaar 1200 hier te lande overig, dat elk nieuw ontdekt Charter inderdaad in meer dan één opzigt eene aanwinst en op zichzelf belangrijk is.
II. Het Klooster of de Abdij te Dikninge, (bl. 23-105) waarschijnlijk in 1325 gesticht. Van deze beide is niets meer overig.
III. Het Klooster of de Abdij te Assen, vroeger tusschen Coevorden en Schoonebeek hebbende gestaan, (bl. 106-197) en waarschijnlijk gesticht tusschen 1254 en 1257. Van dit Klooster bestaan zeer aanmerkelijke overblijfselen, die tot zeer onderscheidene einden ingerigt zijn, en ook zeer verschillende bewoners hebben. Hooren wij den Heer magnin op bl. 196: ‘Naar de overblijfselen te oordeelen, was het Kloostergebouw een langwerpig vierkant, in welks midden zich eene ruime binnenplaats bevond. De Abdijkerk, het tegenwoordig Kerkgebouw der Hervormden, dat echter

{==341==} {>>pagina-aanduiding<<}
eenige jaren geleden aanzienlijk is vergroot geworden, maakte den noordelijken vleugel uit: de oostelijke vleugel is later ingerigt tot woningen voor den Predikant en den bewaarder der gevangenen: het Landshuis (vroeger een optrek voor den Drost, thans het Hotel van den Gouverneur der Provincie), de Gevangenis, en een vertrek voor den Regter ter Instructie, hebben de plaats van den zuidelijken vleugel ingenomen; en de westelijke is herschapen in de Gehoorzaal der Regtbank, in lokalen voor de Ambtenaren bij dezelve, en in de Bureaux van het gewestelijk bestuur.’
IV. Het Klooster of de Abdij te Blijdenstein (bl. 198-209). De juiste tijd der stichting is onbekend; maar zeker bestond het reeds in de eerste helft der XIIde Eeuw. De Kerk van Blijdenstein is bewijsbaar eene der oudste Kerken van Drenthe, en reeds vermeld in stukken van den jare 1152. Van de Abdij is geen spoor meer overig.
V. Het Klooster, naderhand Kommanderij van de Duitsche Ridderorde, te Bunne (bl. 209-221). Dit gesticht is waarschijnlijk van het laatst der XIIIde Eeuw, en van hetzelve is zeer weinig overgebleven, als zijnde veranderd in eene bouwmanswoning.
Ten slotte vergelijkt de Heer magnin het goede, 't welk Drenthe aan deze Kloosters verschuldigd is, met de daaraan verknochte nadeelen, en met den zegen, dien de Hervorming (ook materieel) over dat Landschap heeft verspreid. In korte, maar krachtige en overtuigende trekken, bewijst hij, (bl. 224 en volg.) ‘dat in de laatste tweehonderd jaren, onder de belijdenis der Hervormde Christelijke leer en onder een gematigd bestuur, tot bloei der Provincie en tot welzijn harer inwoners, oneindig meer is verrigt en tot stand gebragt, dan in de vele Eeuwen, gedurende welke de Geestelijkheid over de Katholijke ingezetenen van dat gewest den herderlijken staf en den wereldlijken schepter heeft gezwaaid.’

{==342==} {>>pagina-aanduiding<<}

Wij hebben dit werk met genoegen en nut gelezen, ofschoon het grootendeels meer van plaatselijk belang voor Drenthe is, dan als eene uitlokkende lektuur voor alle onze Landgenooten kan beschouwd worden. Doch de Schrijver heeft zoo veel mogelijk getracht, het dorre, 't welk de minutieuze vermelding van de bezittingen, Contracten, Regten enz. dier Kloosters in zich heeft, af te wisselen met meer algemeen belangrijke uitweidingen. Van dien aard is hetgeen hij op bl. 19 en 37 en volg. vermeldt omtrent de Kloosters, die te gelijk voor mannen en vrouwen dienden; (zeker om de gelofte van kuischheid moeijelijker of althans de overwinning meer onzeker te maken!) - op bl. 91-104, omtrent den oorsprong en de vroegste beginselen van Meppel (zeer lezenswaardig;) - op bl. 209, over de Duitsche Orde en de in deze landen gevestigde Balijën en Kommanderijen, en omtrent meer andere bijzonderheden, tot welker opteekening hem zijne stof eenige aanleiding gaf.





Johan de Witt en zijn Tijd, door Mr. P. Simons. In drie Deelen. IIde Deel. Te Amsterdam, bij J. van der Hey en Zoon. 1835. In gr. 8vo. 291 bl. f 2-90.

Van het eerste Deel van dit belangrijk werk des Heeren simons hebben wij in de Letteroef. voor 1833, bl. 210 en volg. onzen Lezeren een overzigt gegeven. In het Voorberigt van dit tweede Deel geeft de Schrijver de, voor hem zeer gewigtige, redenen op, waarom hetzelve eerst na een tijdsverloop van ongeveer drie jaren in het licht verschijnt. In dien tusschentijd is aan het eerste Deel een gunstig onthaal te beurt gevallen, en verwierf het zelfs de eer eener vertaling in het Hoogduitsch; eene onderscheiding, waarmede onze naburen anders ongemeen spaarzaam zijn, en welke de Heer simons dus wel als eene erkentenis der verdiensten van zijnen arbeid mag opvatten.
In dit Deel worden de belangrijke jaren van 1664 tot 1666 behandeld. Een tijdvak, waarin het Gemeenebest der Vereenigde Nederlanden, onder het schrander en onvermoeid beleid van johan de witt, ter zee aan het magtig Brittanje

{==343==} {>>pagina-aanduiding<<}
en te land aan den Bisschop van Munster het hoofd bood, en niet minder door het ontwikkelen eener reuzenmagt op den Oceaan, dan door schrandere onderhandelingen met de Kabinetten van Europa, zich eindelijk eenen eervollen Vrede wist voor te bereiden. De Schrijver heeft dit tijdvak met veel omzigtigheld en naauwkeurigheid behandeld. Zijn hoofddoel is, blijkens de Voorrede van het eerste Deel, om de Geschiedenis van johan de witt voor te stellen in verband met de staatkundige Historie van het overige van Europa, en geenszins, om onze Nederlandsche Historie in kleine bijzonderheden uiteen te zetten. Ook in dit Deel staat dus de Diplomatie op den voorgrond; zoodat alles, wat tot de onderhandelingen van onzen van gogh, van beuningen, beverninck en anderen betrekking heeft, met uitvoerigheid is te boek gesteld, en daardoor menige minbekende bijzonderheid is aan het licht gebragt. De onsterfelijke daden der trompen, de ruiters, evertsens worden daarentegen beknopt, ja, zoo wij meenen, te beknopt voorgesteld voor de geschiedenis van jaren, die van hen dan toch derzelver grootsten luister ontleenen. De binnenlandsche gebeurtenissen, eindelijk, worden slechts aangestipt, om niet geheel voorbijgegaan te worden. Het is zoo, de Schrijver zelf heeft zich dit bestek gemaakt; maar wij vragen gerustelijk, of het werk geene aangenamer en onderhoudender lectuur zoude opgeleverd hebben, indien hetzelve op eene iets ruimer schaal ware aangevangen. Het is nu reeds zeer beknopt: want, zoo men de Bijlagen en de Aanteekeningen er afrekent, blijven er voor dit IIde Deel nog geene 160 bladzijden tekst over; en bij deze beknoptheid komt nu het schoonste en roemrijkste nog op den achtergrond, terwijl het dorste, hoe eervol en wezenlijk belangrijk op zichzelve, als de hoofdzaak vooruitkomt. Wij zeggen dit niet om iets op de werkelijke verdiensten van dit
werk af te dingen, maar alleen om den wensch te uiten, dat de Schrijver zich in het volgende Deel niet al te getrouw aan zijn ontwerp houde, en veeleer datgene, wat, vooral in dat tijdvak, Nederlands roem onsterfelijk heeft gemaakt, ook in een glansrijk daglicht doe uitkomen, ten einde dit werk niet alleen als historisch belangrijk door onze naburen geprezen worde, maar nog meer strekken moge, om de zoo vaak miskende en nooit genoeg er-
{==344==} {>>pagina-aanduiding<<}
kende eer van ons Voorgeslacht bij landgenoot en vreemdeling te handhaven.




Herinneringsoffer, door Mr. J.H. Burlage. Te Utrecht, bij J. Altheer. 1836. In gr. 8vo. XV, 163 bl. Bij Inteek. f 2-:


‘Nieten, Nieten! nichts als kahle Nieten - 
Nun, so niete dich denn satt und matt!’ 

aizoo zong de welbekende burger, toen hij Fortuna aan de kaak stelde, en wij mogen zijne uitboezeming wel alzoo parodiéren:

Reimen, Reimen! nichts als kahle Reimen - 
Nun, so reime dich denn satt und matt! 

Een blik, op onzen rijkbevolkten Zangberg (of, wil men, Zandberg) geworpen, is genoegzaam, om ons met weemoed en schrik te vervullen. Alle plaatsen, van den top tot den voet, zijn daar bezet, even als een mierenhoop, of als de Toren te Babel. Vandaar dan ook de hedendaagsche spraak-, gedachten- en rijm-verwarring. Het is uit dien hoofde voor eenen onpartijdigen Recensent hoogst verkwikkend, wanneer hij onder deze legioenen ‘Zangbergstichters’ eenigen aantreft, die met het ridderkruis van het Genie voorzien zijn, en in de heldhaftige gelederen van apollo, niet, als de Belgen, voor ieder salvo (uit het dichterlijk brein) terugtreden, maar moedig voorwaarts gaan. De Heer burlage is reeds eenigzins op ons Babel bekend; hij heeft reeds nu en dan een steentje en een wagentje cement (beter dan die van zijnen stadgenoot cazius) aangedragen, en hij treedt thans meer ‘en grand,’ onder het poëtisch werkvolkje, te voorschijn, met eenen keurig uitgevoerden bundel. Zijn Herinneringsoffer is, blijkens de inleidende aanspraak aan zijne Akademiebroeders, een weêrklank, een nagalm, van het gelukkig Akademieleven. Deze Opdragt is met warmte en gevoel geschreven, en zal door de Utrechtsche Hoogeschool, even als door ieder, die tot minerva's zonen behoort, of behoorde, met waar genoegen gelezen worden. De Voorrede is, tant soit peu, eene captatio benevolentiae, eene buiging voor de kantoorschaar der kritiek. Wij willen den Aka-
{==345==} {>>pagina-aanduiding<<}
demieburger op zijn woord van eer (hij was ook Krijgsman) gelooven, als hij verklaart: ‘Hoedanig mijn arbeid dan ook worde opgenomen, lauweren, alleen den Dichter waardig, beoog ik er niet mede.’ Maar wij zouden toch kunnen vragen: welke andere lauweren
dan?
De bundel is niet, zoo als alle goede dingen, in drieën, maar in vieren verdeeld. Daarom is dezelve echter niet minder waardig. De quartet klonk ons niet onbehagelijk in de ooren. Wij zullen zoo vrij zijn, er iets meer over te zeggen.
Het eerste gedeelte bevat ‘meerendeels de taal van het hart tot het hart.’ - Te regt! Hoe zoude een jeugdig Dichter (wij willen er maar bij vooronderstellen, dat hij verliefd is) het hart kunnen voorbijgaan?
Eene doeltreffende Lithographie is de vaandeldrager voor deze eerste afdeeling. Er staat echter te veel op, om dezelve te kunnen beschrijven. Dergelijke geestige vignetten maken wel eens eene harde tegenstelling met de daarop volgende gedichten: zoo veel zinnebeelden op het plaatje, zoo weinig gedachten in de rijmen! maar dit is geenszins hier het geval. De stukjes ‘voor het hart’ zijn gedeeltelijk vertaald, gedeeltelijk taal van het eigen hart. Aan mijne Moeder, bij het verlies van een' Zoon, is roerend, diep gevoeld, de echte uitboezeming van eene weenende ziel. Het moge velen, die slechts het donderende, klaterende, snorrende en brommende beminnen, te eenvoudig zijn, het greep ons in het hart, want het kwam uit hetzelve. - De Moedervreugde draagt denzelfden stempel. Jammer, dat wij daar lezen: ‘Geen parel schittert ooit zoo schoon.’ Wel de diamant, maar niet de parel, schittert. De Heer burlage heeft eene bijzondere liefde voor dit werkwoord; hij zij er wat omzigtig mede, en late niet schitteren, wat niet schitteren kan en niet schitteren mag: want ook bl. 23: ‘voor dat de parel schittren zal,’ kan niet door den beugel; even zoo min, om van eenen ‘Opperzaaijer’ te spreken, bl. 24; dit is geen epitheton ornans, veeleer een epitheton rusticorum. - De heilwenschen aan zijne Akademiebroeders, suerman, vernede, pepfenhauser, bakker, ademen den waren geest der vriendschap, soms met dichterlijke verheffing, b.v.:

‘Hij (de jongeling) vreest de zwarte wolken niet, 
Die 't spieglend hemelsblaauw verschiet, 

{==346==} {>>pagina-aanduiding<<}

Dat droombeeld van de jeugd, in duisternis hervormen; 
Hij volgt zijn ingeslagen spoor; 
Ginds breekt een heldre hemel door, 
Ofschoon de schepping beeft, bij 't jagen van de stormen.’ 

Ook met weinige, maar gevoelvolle, woorden wordt de Hoogleeraar simons bezongen. - De twee uitvoerigste stukjes in deze eerste afdeeling zijn betiteld: Herman en Elize, proeve eener Romance, en derzelver Parodie: Herman en Choke. Wij willen de waarde der Romance niet streng beoordeelen. Vloeijende en krachtige verzen mogen voor het minder dichterlijke en treffende slot pleiten; er is gang in het stukje; en wij kennen in dit genre meer proeven, die minder gelukt zijn. De Parodie beviel ons beter. Onze Dichter schijnt daar op zijn eigenlijk grondgebied. Wij vinden er meesterlijke trekken van het echt komische in. Hoeveel moet de eigenliefde opofferen, als men zichzelven parodieert, en zijne ernstige Muze het momaangezigt van momus voorbindt!
De tweede afdeeling kenmerkt de Dichter zelf, als

‘........ een deel versierde quacken, 
Uyt praetjens opgeraept, gevischt uyt Almanacken.’ 

Het keurig vignet is hier een zinnebeeldige Index, bij den eersten oogopslag abrakadabra. - De blaauwe Scheen, eene vertelling, is hoogst luimig, en treft volkomen het doel. Wij gelooven niet, dat dit sprookje beter had kunnen uitgewerkt worden. Of ‘Amstels lieve schoonen’ er zoo geheel mede tevreden geweest zijn, moge de Dichter zelf weten: er zullen zeker onder haar geene Grietjes gevonden zijn!
De meeste der overige luimige stukjes, waaronder Held Kobus en Het Kasteel van Antwerpen veroverd, als proeven in het komische, wezenlijke waarde bezittende, zijn reeds, ‘uyt de Almanacken’ bekend, en strekken ten bewijze, dat de Dichter bijzondere begaafdheid bezit, om in dit moeijelijk genre wèl te slagen.
De derde afdeeling bevat ‘voor velen niet onbelangrijke herinneringen aan dagen, welke ik hoop dat wij nimmermeer zullen beleven,’ zegt de Dichter. Zie slechts het vignet voor dit gedeelte! Vaan en lans (onze Dichter was Lansier), zwaard en schild, helm, en de krijgshandschoen. Het zijn herinneringen uit het jaar des bloeds en der overwinning,

{==347==} {>>pagina-aanduiding<<}
uit dat jaar, toen het kogels en.... gedichten regende, - 1831! Het zijn uitboezemingen van een vaderlandsch hart, op de plaats zelve gedicht, niet berijmd in de muffe studeercel; en daarvan dragen deze, meestal korte, stukjes het ontwijfelbaar kenmerk. Des nachts op de wacht te Brecht, op den oliemolen te Chaam, tusschen Kempt en Hasselt, op het bivouac bij Leuven, - dáár greep hij de lier, ja zong beter dan zoo velen, die te huis ook mede opdreunden, met den bril op den neus, de courant in de hand, en het Rijmlexicon van witsen geysbeek op den lessenaar. Gloed, kracht, leven, verontwaardiging en krijgslust bezielen deze zangen, waaronder eenige van voortreffelijke waarde, zoo als: Oranje aan 't hoofd; God met ons; Bij eenen uitgeplunderden Gesneuvelden, en: Aan de keur van Neêrlands Helden, na derzelver krijgsgevangenschap, enz. Menig strijder uit die dagen, die aan de zijde van den Dichter vocht, zal zijne krijgszangen met diep gevoel lezen, en de bijna uitgedoofde geestdrift zal weder ontgloeijen. Telkens denken wij, bij de inzage dezer stukken, aan körner. Burlage streeft hem, onzes inziens, dikwijls op zijde. Dat hij wel eens aan körner's Leyer und Schwerdt gedacht hebbe, zonder hem te willen navolgen, ergere niemand. Zoo bezong onze körner de Antwerpensche helden:

‘Neen, getrouwen! 't is geen schand, 
Als aan d'afgestreden hand, 
Met vernieuwde kracht besprongen, 
't Heldenstaal wordt afgewrongen, 
Rookend van des vijands bloed; - 
Helden! zijt gegroet. 
 
Als de tijger, na den strijd, 
't Leeuwenrif aan stukken rijt, 
Heet op trillende ingewanden, 
't Bloed, dat afdruipt van zijn tanden, 
Blijft toch zuiver leeuwenbloed; - 
Helden! zijt gegroet.’ 

Dergelijke coupletten bewijzen meer voor den waren Dichter, dan een geheele bundel vol vaderlandsche zangen, waar wij, zoo als Vader van der palm zegt, ‘tusschen de geschilderde vlammen huiveren.’
Eindelijk worden deze zangen met een zeer vloeijend ge-
{==348==} {>>pagina-aanduiding<<}
dichtje, Het Zwaard, besloten. Eene apologie voor het zwaard! Wij laten dit voor rekening van den Dichter. Zijn Ed. is echter, zoo als wij vermeenen, geen Jood, en ons dunkt, dat het echt Joodsche motto, uit Exodus genomen, niet sterk pleit voor het zwaard. Hij zoeke eens, als een braaf Christenmensch, naar een motto in het Nieuwe Verbond, en zie, hoe hij dáár te regt kome!
De laatste afdeeling (men vergelijke toch het geestig vignet) bevat navolgingen naar huyghens en melis stoke. Ook hier, waar luim en satyre elkander de hand bieden, is onze Dichter meermalen voortreffelijk geslaagd, en wij gelooven niet, dat velen hem hierin zullen overtreffen; het is ongemeen moeijelijk, eigene gedachten in dien ouden vorm te gieten. Wie kent de mislukte Catsiana niet van onzen tijd?
Wij kunnen dit Herinneringsoffer, als eene eerste proeve van eenen niet onbegaafden Dichter, aanprijzen. Wij laten het onzen Mede-recensenten over, om over de feilen en gebreken, hier en daar aanwezig, het hunne te zeggen. Oorspronkelijkheid en vernuft, somtijds dichterlijke verheffing, is in zijne proeve niet te miskennen. Hij ga langzaam en bedachtzaam, op den goeden weg, voort; toetse en beproeve vooral, en beware dien akademischen, dien echt liberalen geest; terwijl

‘elk in dicht vivat, triomft, hoeraat, hoezeet, 
Ïoot, helaast, och-armt, o-jerumt of o-weet; 
En bundels poëzij bij grossen en dozijnen, 
Als kikkers in de lente, in elk formaat verschijnen.’ 






Het Leven en de Lotgevallen van Jacobus Martinus Baljée, in leven Raad van Nederlands(ch) Indië, weleer Voedsterling en later Weldoener en Behouder van het Nieuwe Stadsweeshuis te Leeuwarden. Uit echte Bescheiden en Overleveringen opgemaakt, door W. Eekhoff. Te Leeuwarden, bij G.T.N. Suringar. 1835. In gr. 8vo. XVI en 160 bl. f I-80.

Wandelingen van een' Landschapschilder, langs de Ruhr en een gedeelte van den Rijn. Met Platen. Te Gorinchem, bij W. van der Wal. 1835. In gr. 8vo. 194 bl. f 1-40.

{==349==} {>>pagina-aanduiding<<}


Reistogtje langs en in eenige Havens aan de Spaansche, Fransche, Italiaansche en Barbarijsche Kusten, met de Neêrlandsche Korvet Dolfijn, door P.A. Talma, Luitenant ter Zee. Te Amsterdam, bij ten Brink en de Vries. 1835. In gr. 8vo. 112 bl. f 1-25.

Indien ooit een Nederlander van geringe afkomst, die in onze volkplantingen of overzeesche bezittingen zijne fortuin maakte, eene lofrede en eene eerzuil verdiende, dan was het voorzeker de schrandere, nijvere, nederige, dankbare en edelmoedige baljée; een weesjongen, opgevoed in het Nieuwe Stadsweeshuis te Leeuwarden, maar die, alleen langs den weg van eer en deugd, onder welverdiende begunstiging van brave mannen, tot de aanzienlijkste Ambten in Indië geraakte. Eene regtmatige, en door aanhaling van verschillende bescheiden gestaafde, hulde wordt door zijnen Levensbeschrijver, wiens taal en stijl wel wat zuiverder mogten zijn, dien achtingwaardigen overledene toegebragt.
Dezelfde aanmerking nopens gebrek aan zuiverheid van taal en stijl is echter in grootere mate op de twee volgende werkjes toepasselijk, welke wij overigens met genoegen en belangstelling hebben gelezen. Men ontwaart in de Wandelingen van den Landschapschilder steeds, dat een schilder ons omleidt, en met het oog eens schilders alles aanwijst en beoordeelt: en wie wil niet gaarne de hier geschetste streken uit zulk een oogpunt eens bij voorkeur beschouwen?
Leest men daarentegen het Reistogtje langs en in eenige havens aan de Spaansche, Fransche, Italiaansche en Barbarijsche kusten, dan hoort men in den Heer talma den beschaafden en kundigen Zeeöfficier, den kenner van menschen en volken, den waarnemer van zeden en gebruiken spreken. Treffend is, hetgeen hij ons mededeelt als staaltje van der Franschen veranderlijkheid, die, (volgens bl. 88) toen de tijding der verovering van Algiers te Port Mahon aankwam, dronken waren van vreugde, en om strijd riepen: Vive charles X! in wiens eere men niet moede werd uit te weiden; maar acht weken naderhand plaatsten diezelfde Franschen de driekleurige kokarde op de chakots, en roemden lodewijk philips als den besten der Koningen! Op dat laatste punt zullen de meesten thans welligt weder anders denken.


{==350==} {>>pagina-aanduiding<<}

Gil Blas van Santillane. Uit het Fransch van Le Sage. III Deelen, met Platen. Te 's Gravenhage, bij A. Kloots. 1835. In kl. 8vo. Te zamen 742 bl. f 4-50.

Deze Roman is reeds sedert lang in bijna alle talen van Europa overgezet, en ook in derzelver oorspronkelijke taal te zeer bekend, om eene breedvoerige aankondiging te behoeven. Zelfs napoleon had, te midden der afwisselende tooneelen van zijn woelig leven, zijnen Gil Blas niet vergeten. Sangrado is tot een spreekwoord geworden, en zelfs tot in Rusland toe heeft men tafereelen naar het voorbeeld van Gil Blas gemaakt. De held van deze geschiedenis geraakt, door de menigvuldige avonturen van zijnen levensloop, in betrekking tot personen van alle standen. Hij komt onder roovers, bedriegers, monniken, geneesheeren. Hij wordt bediende, hofmeester, geheimschrijver bij spelers van beroep, bij edellieden, prelaten, kooplieden, tooneelspelers; ten laatste zelfs wordt hij de vertrouweling en gunsteling van Vorsten en staatsdienaren, ingewikkeld in minnarijen en in de listen der hovelingen, en ten laatste nog tot den adelstand verheven. Deugdzame en zedelooze vrouwen, losbandige en wijze mannen en jongelingen vervullen bij afwisseling hunne rol op het tooneel, hetwelk in dit werk voorgesteld wordt. Daar nu door den Schrijver de zaken niet opgesierd, maar naar het leven worden afgeschetst, is dit werk eene rijke bron tot verkrijging van menschenkennis. Vooral kunnen wij den Gil Blas, ofschoon verdicht zijnde, als zoodanig aanprijzen, ‘omdat,’ gelijk le sage in de Voorrede voor zijn werk aanmerkt, (welke Voorrede echter hier in deze overzetting gemist wordt) ‘dezelfde gebreken en dezelfde oorspronkelijke karakters, niet alleen in geheel Frankrijk en in geheel Spanje, het tooneel des verhaals, maar overal gevonden worden.’
Reeds bijna eene eeuw geleden werd eene Nederduitsche vertaling van den Gil Blas in het licht gegeven, welke meer letterlijk en dus, even als het oorspronkelijke werk, breedvoeriger was. Maar, ofschoon de Essecutori contro la Bestemmia van het werk, zoo als het toen was, getuigden, non vi esser cosa alcuna contro la Santa Fede Cattolica, e parimente, per Attestato del Segretario nostro, niente contro

{==351==} {>>pagina-aanduiding<<}
Principi e Buoni Costumi (*), heeft echter, naar ons oordeel, de overzetter aan ons lezend publiek eene dienst bewezen met de bezorging van deze uitgave, welke, indien al niet uit het oorspronkelijke Fransch, dan toch verbeterd is in stijl en naar de hedendaagsche spelling van onze taal. Ook zijn eenige overtolligheden, te weelderige beschrijvingen van minnarijen enz. achterwege gelaten. Overal, waar wij het oorspronkelijke met de thans aangekondigde vertaling hebben vergeleken, is deze verkorting met oordeel geschied, en met behoud van hetgeen in het leven van Gil Blas wezenlijk geestig en karakteristiek voorkomt. Zoo is dan het werk ook niet ongeschikt, om het aan jonge lieden, die vroeg aan hun eigen bestuur zijn overgelaten, ter lezing te geven, om hun eenigermate de wereld en de hen omringende gevaren en verzoekingen te leeren kennen, en hen opmerkzaam te maken op zoodanige dwaasheden, door welke de menschen zich belagchelijk maken. - De Platen hadden wij gaarne beter gehad; zóó ontsieren zij de uitgave, hetgeen te meer te bejammeren is, omdat zoowel het tooneel der geschiedenis, als de in dezelve voorkomende personen, van zelve geschikt zijn, om eenen teekenaar, die eenigen smaak bezit, uit te lokken tot het leveren van fraaije tafereelen.




De Weezen, een Verhaal van Selma. Uitgegeven door J.C. Appenzeller. Te Amsterdam, bij ten Brink en de Vries. 1835. In gr. 8vo. 220 bl. f 2-30.

Wij hebben met genoegen dezen Roman gelezen, en vonden daarin eene niet alledaagsche intrigue, op eene bekwame wijze uitgewerkt en door eene gelukkige uitkomst bekroond, waardoor fijngesponnen list en boosheid verijdeld en ten toon gesteld worden. Voor de menigvuldige Leesgezelschappen kan dit boek dus eene aangename lecture opleveren, en tot verpoozing van ernstiger bezigheden verstrekken. Het zou der verrassing nadeel toebrengen, indien wij den inhoud en loop der gebeurtenis wilden opgeven; wij verwijzen alzoo naar het boek zelf, dat wel lezers zal vinden, en waarvan wij ten slotte zeggen: La mère en permettra la lecture à sa

{==352==} {>>pagina-aanduiding<<}
fille, wel te verstaan als dochter niets noodigers te doen heeft. Het gesteendrukte titelprentje doet zijne meesters weinig eer aan.




Belangrijke Tafereelen uit het Lijfstraffelijk Regt en oorspronkelijke Nederlandsche Verhalen, door H.C. Dresselhuys. Te Tiel, bij C. Campagne. 1835. In gr. 8vo. 200 bl. f 1-80.

Al wederom een viertal verhalen, die zich ter verpoozing niet onaangenaam laten lezen, maar die wel geene aanspraak zullen maken op bijzondere belangrijkheid van stijl of inhoud. Het kostuum der inkleeding is ook op verre na niet overal in acht genomen, met name in het eerste, waarin de Schrijver weinig met den gang der Fransche regtspleging, die hoofdzakelijk ook bij ons nog gevolgd wordt, toont bekend te zijn. De Procureur Crimineel kan toch geen' gevangene schuldig verklaren, 't geen het werk der gezworenen is, die geen regters zijn, en dus niet veroordeelen, 't welk al wederom alleen het gevolg van de toepassing der wet is. Op bl. 51 spreekt een doortrapte booswicht van eenen warmen rug, waarmede hij wel de geeselstraf zal bedoelen, maar die in Frankrijk geene plaats heeft, even weinig als de doodstraf door middel van den strop, waarop bl. 63 gedoeld wordt. Het is edelmoedigheid van het Gouvernement, welke den valsch betigten en ter dood veroordeelden eene aanzienlijke schadeloosstelling toekent; maar helaas! de wet kent hem die niet toe, en wij twijfelen dus aan de waarheid, vooral daar de geschiedenis tijdens napoleon's rampen in Rusland gezegd wordt voorgevallen te zijn. Wij zouden op de overige verhalen een groot aantal even gegronde aanmerkingen kunnen maken; maar de ruimte ontbreekt ons daartoe. Wij eindigen alzoo met den wensch, dat de jeugdige Schrijver in het vervolg soortgelijk werk beter nazie, en meer in den trant van eenen christemeijer verhale; bij welk een en ander zijne stukjes winnen zullen, en waarvoor het lezend publiek hem voorzeker dank zal weten.


{==353==} {>>pagina-aanduiding<<}

De Schilder. Oorspronkelijk Hollandsche Roman, door J. van Assum. II Deelen. Te Amsterdam, bij C.L. Schleijer. 1835. In gr. 8vo. 468 bl. f 4:80.

In hoe ver des Schrijvers vroegere letterarbeid verdiend hebbe, in de meest geachte vaderlandsche tijdschriften gunstig beoordeeld te worden, willen wij niet beslissen. Indien het zelfs eenen Autheur, die eenen gevestigden roem bezit, niet fraai staat, van het verkregen vertrouwen misbruik te maken, dan stelt een eerst sedert kort bekend Schrijver zeer zeker het weinigje lof, door hem verkregen, nog veel meer in de waagschaal, wanneer hij zich, door de hem misschien tot zijne aanmoediging slechts geschonkene goedkeuring, laat verleiden, om het publiek minbeduidende voortbrengsels aan te bieden. Hoe gaarne wij ook de menigte van vertaalde Romans vervangen zagen door oorspronkelijke Hollandsche werken, mogen wij toch het zamenstellen van middelmatige werken niet aanmoedigen; en wanneer wij het thans aangekondigde verhaal middelmatig noemen, gelooven wij ons althans aan geene onregtvaardigheid tegen den Schrijver schuldig te maken. In dit verhaal wordt een schilder verliefd op eene aanzienlijke jonkvrouw. Hij gewint ook hare liefde. Maar de moeder der jonge dame en haar broeder, een hoogbartig Officier, verzetten zich met alle magt tegen de vervulling van de wenschen der gelieven. Het middel, 't welk door den Schrijver gebezigd wordt, om deze zwarigheid uit den weg te ruimen, is, wel is waar, dood afgesleten, evenwel het moet hier nog eens dienen. Als een Deus ex machina komt een schatrijke oom uit Oost- of Westindië, en verklaart den schilder voor zijnen erfgenaam. Nu is de zaak geklonken, en de gelieven huwen. Dat onze vaderlandsche schilders gelukkig zijn in de liefde, en deelen in de gunst van onze vaderlandsche schoonen, mogen wij, ook uit achting voor hunne kunst, gaarne lijden. Alleen willen wij onze jonge lezeressen verzoeken, er op bedacht te zijn, dat zulke rijke Oostindische erfooms sedert de vernietiging onzer voormalige Oostindische Compagnie vrij zeldzaam geworden zijn, en dat het dus bedachtzame moeders niet
ten kwade kan geduid worden, indien zij hare dochters bij de lezing

{==354==} {>>pagina-aanduiding<<}
van dit boek waarschuwen, zich niet ligtvaardig te laten verlokken, om het voorbeeld van des schilders minnares na te volgen.







De erfdeugd der Arabieren, of de moordenaar door het regt der gastvrijheid gered. Tooneelspel, in vijf Bedrijven. Door B.C. Carillon. Te Amsterdam, bij Carillon. 1834. In 8vo. 134 bl. f :-50.

Hulde aan de nagedachtenis van Mr. J.D. Meijer, door A.C. Carillon; gevolgd van eenige Dichtregelen op hetzelfde onderwerp, door B.C. Carillon. Te Amsterdam, bij Carillon, enz. 1835. In 8vo. 16 bl. f :-25.

Dichtregelen, uitgesproken in het Departement Breda, der Maatschappij: Tot Nut van 't Algemeen, bij de feestviering van het vijftigjarig bestaan derzelve Maatschappij: door G. Ramakers. Te Breda, bij F.P. Sterk. 1835. In 8vo. 20 bl. f :-30.

De erfdeugd der Arabieren is een, wat de intrigue betreft, vrij wel geweven, en, wat de karakterschildering aangaat, in 't algemeen goed volgehouden Tooneelspel; waaromtrent wij echter het karakter van Henda moeten uitzonderen. Oostersche kleur, veel minder gloed, zal men er vruchteloos in zoeken; ten zij men dit door eenige aanhalingen en spreuken uit den Koran enz. mogt vergoed achten. Over het geheel ligt veeleer een Fransch waas en Fransche geest verspreid, alsof het een vertaald Fransch produkt ware. De waarschijnlijkheid is geenszins in het oog gehouden, vooral in het vijfde Bedrijf, daar Estavajel onmogelijk dat alles verrigten en de stad veroveren kon, terwijl de roovers in het huis van Aly Barba drongen, of hij zou veel te laat tot het noodige ontzet verschenen zijn. Ook kan men zich niet voorstellen, dat zulk eene reeks van omstandigheden in den korten tijd van dat enkele Bedrijf kon afloopen, welks duur door den tijd, waarin het wordt afgespeeld, van zelve bepaald is. Want, ja, men kan de vrijheid nemen, een tooneelstuk dagen, al ware het jaren lang te doen duren, in dien zin, dat men een tijdsverloop stelt tusschen het eene

{==355==} {>>pagina-aanduiding<<}
Bedrijf en het andere; maar elk afzonderlijk Bedrijf, en wel vooral indien er geene tooneelverandering te midden van hetzelve geschiedt, en men dus, bij de vertooning, op ééne plaats alles achtereenvolgende volvoeren ziet, mag en kan geen langer tijdsverloop voorstellen, dan de spelers tot de uitvoering behoeven. Dat de ontknooping vrij zeldzaam is, zal ieder erkennen; doch dat zij eens zoo! ware slechts de wijze, waarop men tot die ontknooping komt, meer waarschijnlijk! Nu laat zich de toedragt der zaak in zoo korten tijd onmogelijk begrijpen. - Ziehier nog eenige bijzondere aanmerkingen, welke ons bij het lezen voorkwamen. Henda, de dochter van Aly Barba, wordt hier geroemd van wege ‘hare mannelijke schoonheid’! - Verwekt vermoedens op. - ‘Zijt gij onpasselijk?’ vraagt Osman aan Henda; en zij antwoordt: ‘Ik ben zoo vervelend.’ - Een geheim er uitploffen, en een geheim stilhouden. - Soraka, de moeder van Henda, zegt haar, dat hare eigene zwaarmoedigheid uit dik bloed ontstaat; waarop het verliesde meisje regt naïf antwoordt: ‘Nu, dan kan het bij mij immers ook wegens het dik bloed zijn.’ Waarop Mama weder zegt, dat zij daar ‘goed' raad voor weet: eenige aderlatingen, lauwe baden, het vel eenigzins prikkelen,’ enz. - ‘Geen moederlijke traan zal mij meer bevochtigen, geen vaderlijke zege meer op mijn hoofd dalen.’ - De redenering van Henry over de slavernij op bl. 68, 69 staat in een stuitend contrast met die hem in den mond gelegd wordt op bl. 78, 79. - Dat vrijen van Henda, op bl. 88-90, waar zij tot haren minnaar ook van hare huwbaarheid spreekt, is toch wat heel kras, en bewijst wel het eerste, maar geenszins het laatste gedeelte van hetgeen zij tot hem zegt: ‘Ik
ben geen kind meer, maar was het in de liefde.’ - ‘Hoe bevindt gij u?’ vraagt Osman aan Estavajel. ‘Merkelijk beter.’ ‘Geen wonder; gij hebt goed gegeten.’ - Het duël beschouwd als ‘de uitspraak van de regtvaardigheid des Hemels,’ en wel in den mond eens Christens, is ergerlijk. - Iemand, die, door een' knodsslag op het hoofd, bewusteloos nedervalt, en zich terstond daarna ‘geheel hersteld’ voelt, heeft wel eene ijzeren hersenpan! - Dat de Franschen hier een volk genoemd worden, ‘tot de grootste der natiën verheven,’ klinkt ‘den regtschapen Nederlander’ niet zeer nationaal in de ooren, en doet ons wederom gedenken aan het Fran-
{==356==} {>>pagina-aanduiding<<}
sche waas en den Franschen geest, waarvan wij boven gewaagden. - Doch genoeg! Niettegenstaande deze en andere groote gebreken in dit Tooneelspel, welks alleenspraken doorgaans even gerekt als onnatuurlijk zijn, toont de Heer b.c. carillon echter voor dat kunstvak eenigen aanleg.
En, wat zullen wij zeggen van de berijmde Hulde aan de nagedachtenis van den ook door ons bewonderden meijer; en van de Dichtregelen, die er op volgen? De hulde door den Eerw. a.c. carillon verraadt de volstrektste onbekendheid met den Nederlandschen of liever met allen dichtstijl, althans het onvermogen om zich dichterlijk uit te drukken, en mist dus natuurlijk, bij allen Westerschen smaak, tevens allen Oosterschen gloed. Hoe kan iemand dergelijke regels schrijven:

Verlicht, wijs Instituut, bron vol vernuftsgedachten! 
Waarom uw tweede klas staart zij met harteleed 
Naar 's Presidenten stoel, ach! eensklaps onbekleed? 
 
't Is overtolligheid gedingen aan te halen. 
 
Getuige een vreemd geval, een netelig proces, 
Waar Meijer moedvol zich dorst stellen in de bres. 
 
Onnoodig nogmaals is 't, het verdre gansch te ontleden; 
Oorkondig is 't geval, ook diens bijzonderheden. 
 
In 't heetst van woeligheên en van doldriftige tijden, 
Zag men hem Paines leer op 't meesterlijkst bestrijden. 
Naauw was zijn Thesis slechts als manuscript vertaald, enz. 

Iets beter, of wel iets minder vol gebreken, zijn de dichtregelen van b.c. carillon, achter die hulde, op rijm.

De man, door wien het regt op aarde werd 
{== afbeelding 	==} {>>afbeelding<<}
    
ndhaāfd, (voor gehandhaafd, gemakshalve) wordt er eenigermate in bezongen. Er zijn goede regels, maar toch ook bespottelijke, b.v.:

De wondren dezes tijds, wat is dit denkbeeld schoon! (?) 
Zijn Meijer maximus en heilige Mendelssohn. 

Wat is het ongelukkig, dat een groot Man zulke mislukte Lijkzangers heeft!
Indien de Heeren carillon Dichters zijn, dan is de Heer g. ramakers een voortreffelijk Dichter: want in het land der blinden is éénoog Koning. Zijne dichtregelen bij

{==357==} {>>pagina-aanduiding<<}
de feestviering van het Nut hebben ons wel verveeld, door dat het vers alledaagsch van inhoud en vreeselijk gerekt is, maar er is dan toch nog gang en stijl in; het geheel is middelmatig, maar toch niet beneden het middelmatige. Het gedicht had wel ongedrukt kunnen blijven, even als negen tiende van de tegenwoordig in het licht verschijnende bundels en afzonderlijke verzen; maar het kan op den hoop medeloopen, en in zoo ver hebben wij vrede met de uitgaaf. Regels, als: Om 't heil, dat zij ontluiken deê. U die het edelste 
{== afbeelding 	==} {>>afbeelding<<}
    
 schiept. Door h
{== afbeelding 	==} {>>afbeelding<<}
    
 tot kennis, deugd te leiden. Wat zal diens enklings (!) poging baten? enz. ontsieren zelfs een middelmatig vers, gelijk het onderhavige. En hiermede voor het tegenwoordige genoeg!




Deugdenspiegel, of Pligten der Kinderen jegens hunne Ouders, met Voorbeelden uit de Geschiedenis opgehelderd, door Dr. J.N. Muller. Naar het Hoogduiisch door M. Martens. Te Haarlem, bij de Wed. A. Loosjes, Pz. In kl. 8vo. 192 bl. f :-80.

In de inleiding toont de Schrijver aan de jeugd de naauwe betrekking, in welke kinderen staan tot hunne ouders, en de verpligting tot liefde en dankbaarheid der kinderen jegens de ouders. Vervolgens verhaalt hij schoone trekken van kinderlijke liefde, verdeeld in de volgende rubrieken: I. Gehoorzaamheid. II. Hoogachting. III. Liefde en Deelneming. IV. Dankbaarheid. V. Vertrouwen. VI. Dankbare Achting voor stervende en overledene Ouders. Wij hebben veel goeds in het boekje gevonden. Maar wij hadden liever gezien, dat de Schrijver minder voorbeelden opgenomen had, of zich althans gewacht had voor de plaatsing van zoodanige, die iets onnatuurlijks of overdrevens bevatten. Onder anderen verhaalt hij van eenen Chineschen knaap van acht jaren, die, ten einde zijne ouders tegen het steken der muggen te beveiligen, zich naakt uitkleedde, en zijn zacht vleesch aan de beten van dit ongedierte blootstelde, zonder die diertjes te verjagen! De versjes, die hier voorkomen, en die reeds, wat den inhoud betreft, niet zeer belangrijk zijn, zijn ook, wat derzelver uitwendigen vorm betreft, niet gelukkig overgezet, zoo als onder anderen uit het volgende blijken kan:

{==358==} {>>pagina-aanduiding<<}


‘Moederliefde, Vadertrouwe 
Heeft mij zoo gesterkt, verkwikt, 
Dat 'k opgroeijend immer blijd, 
God! door hunne zorg en vlijt 
En hun llefderijk besturen, 
Mij tot deugd steeds aan zie vuren!’ 

Om den goeden geest, die in het werkje heerscht, zou het zeer geschikt zijn geweest voor eene meer vrije omwerking in onze taal, waarbij dan ook voorbeelden van liesde jegens ouders uit onze eigene Nederlandsche geschiedenis eene plaats hadden kunnen vinden, en het werk daardoor voor onze jeugdige lezers belangrijker zou geweest zijn.

Handboek voor jonge lieden, bij hunne intrede in de wereld. Bevattende de regelen der wellevendheid en der kunst om met menschen om te gaan, in alle betrekkingen der Maatschappij. II Deeltjes. Door Prof. J.G. Wenzel. Uit het Hoogduitsch naar de negende uitgave. Te Deventer, bij A.J. van den Sigtenhorst. 1835. In kl. 8vo. Te zamen 411 bl. f 3-:

Gelijk alle werk van 's menschen hand, zoo heeft ook schier elke vrucht van zijnen geest hare sterke en zwakke, hare goede en min voordeelige zijde. Deze algemeene stelling mogen wij dus ook op de onderhavige boekjes toepassen. Er is veel goeds in dezelve; maar voor jonge lieden vreezen wij, dat het niet onderhoudend genoeg geschreven zij. Het tweede Deeltje wint het, in belangrijkheid en degelijkheid, ver van het eerste. Ziet hier de verdeeling van het geheel: I. Inleiding. 1. Uiterlijke eigenschappen, die den mensch in elke betrekking des levens versieren. 2. - in bijzondere betrekkingen van het gezellige leven. - II. 1. Van de gezelligheid over het algemeen. 2. Omgangskunst. a. Van den omgang over het algemeen. b. - met zichzelven. c. - met anderen. d. Bijzondere omgangskunst met gansche standen. e. - met bijzondere karakters. In de bijzondere ontleding dezer afdeelingen kunnen wij niet treden. Het tweede Deeltje, van meer algemeenen aard, beviel ons het beste, en bevat een aantal allezins behartigenswaardige opmerkingen,

{==359==} {>>pagina-aanduiding<<}
waarschuwingen en regelen. Omtrent het eerste is ons oordeel niet zoo gunstig. Er is hier, behoudens het goede, dat wij ook hier aantroffen, veel te veel onder bepaalde regelmaat gebragt, wat het natuurlijk gevoel van welvoegelijkheid, bij eene beschaafde opvoeding, van zelve aan de hand geeft, en, aldus tot in de kleinste bijzonderheden werktuigelijk aangeleerd, de jongelieden als tot automaten zoude vormen. De Lezer oordeele!
Komplimenten, in gaande, staande en zittende onderscheiden. ‘Voor eenen aanzienlijken buige men zich diep en nog op eenen zekeren afstand van hem; minder diep en op minderen afstand voor eenen, die minder aanzienlijk is.’ - ‘Al te diep mag nooit eene buiging gedaan worden, en nooit mag men lang in gebogene houding blijven.’ - ‘Men buige zich niet plotseling, en rigte zich insgelijks niet snel weder op.’ - ‘De voeten worden een weinig op den grond voortgetrokken, de schreden iets langzamer gemaakt, en dit voorttrekken moet even zoo langzaam toenemen en afnemen, als de buiging en opbeuring van het ligchaam plaats heeft.’ - ‘Het hoofd moet eerder beginnen te bukken, dan de rug; doch de rug moet eerder beginnen zich in de hoogte te rigten, dan het hoofd.’ Dit een en ander wordt nog veel naauwer uitgeplozen.
Bij het ontbijt. ‘Het kopje mag nooit op de gedekte tafel, of op eene daartoe niet bestemde plaats gezet worden. Men houde kopje en schoteltje zoo lang in de handen, tot men uitgedronken heeft. Het best is, wanneer men het kopje op het schoteltje staan laat, dit met de linkerhand vasthoudt, terwijl de regterhand het kopje aanvat en van tijd tot tijd aan den mond brengt.’ - ‘Men slurpe niet alles tot den laatsten druppel uit, of gebruike zelfs nog het lepeltje, om de randen af te schaven.’ - ‘Er is voorzigtigheid noodig, om met de kopjes geen geraas te maken, of het lepeltje, misschien zelfs het kopje, te laten vallen.’
Bij de tafel. ‘Het servet legt men, ter helft opgeslagen, nalatig op de knie, doch zoo, dat het niet ligt onder de tafel kan vallen.’ - ‘Onvoegzaam zou het zijn, het eerst te eten. Men moet wachten, tot eenigen onzer naburen begonnen zijn.’ [En als nu allen aan tafel even welopgevoed zijn, loopen de gasten gevaar, nietmetal te krijgen!] - ‘De beschaafde mensch sluit bij het kaauwen den mond. Hij slurpt even zoo min de soep, zoo dat men het hooren

{==360==} {>>pagina-aanduiding<<}
kan. Ook spreekt en drinkt hij niet, zoo lang hij nog spijze in den mond heeft.’ - ‘Steenen van pruimen, van kersen, en kleine beentjes mogen nooit op het tafellaken gelegd worden. Men legt ze op den rand van het tafelbord. Er is veel opmerkzaamheid noodig, om deze dingen met welvoegelijkheid uit den mond op het tafelbord te brengen.’
Gedrag in gezelschappen. ‘Men kome niemand, het zij in het staan of in het zitten, te nabij met zijnen adem, en dringe zich dus niet tegen de menschen aan.’ - ‘Het is in den hoogsten graad onwelvoegelijk, luid of ook eensklaps luid te lagchen. De beschaafde man heeft zich enkel aan een glimlagchen gewend, bijzonder aan het glimlagchen der welwillendheid, der toestemming of der deelneming.’ - ‘Men zitte niet met te wijd geopende, niet met te ver uitgestrekte, of met over elkander geslagene beenen; men leune niet tegen iets, het zij staande of zittende; men slepe den stoel niet, wanneer deze bij de tafel moet gebragt worden, met het been bij, en vermijde over het algemeen elke onvoegzame plaatsing en houding der handen, elke zigtbare gezetheid op gemak.’ - ‘Bij kus en bij omhelzing zij men niet overhaastend, niet onvoorzigtig. De kus mag nooit met geopende of met vochtige lippen gegeven worden; hij wordt over het algemeen slechts iets naast de lippen van de dame gegeven.’ - ‘Bij aanzienlijken moet men met eenen zindelijken neus verschijnen, en zelfs het zuiveren van denzelven met den zakdoek moet, zoo zelden als mogelijk is, geheel zacht en met zijdelings gewend gelaat gedaan worden. Men zuivert den neus, eer men binnentreedt, en gebruikt in voorname gezelschappen geenen tabak. Ook hoede men zich voor de walgelijke gewoonte, van in den zakdoek te zien.’
Doch genoeg ter aanduiding van hetgeen wij wilden te kennen geven. In dit alles, gelijk in al het overige, is nu eigenlijk wel niets, dat wij afkeuren; maar het ongedwongene in het gezellig verkeer, dat er als 't ware de saus van uitmaakt, ging bij de angstvallige inachtneming van al deze en nog zoo vele andere naauwgezetheden, gewis verloren. Ook hier zij het juste milieu, door het gezond verstand voorgeschreven, onze gids; hetgeen ons dan ook wel voor in het oog loopende onvoegzaamheden zal vrijwaren.





{==361==} {>>pagina-aanduiding<<}

Boekbeschouwing.

Geschiedenis der Kerk van Christus, door Joseph Milner, M.A. in leven Leeraar bij de Episcopalen te Hull. Uit het Engelsch vertaald door M.J. Chevallier. Iste Deel. Te Amsterdam, bij J.H. den Ouden, enz. 1835. In gr. 8vo. XII en 408 bl. f 4-:

Indien iemand meenen mogt, in dit boek een nieuw werk te vinden, zou hij zich zeer bedriegen, want reeds vóór dertig jaren is ditzelfde eerste Deel, door den Heer m. van werkhoven vertaald, uitgekomen, maar, zoo veel wij weten, door geen verdere Deelen gevolgd. Zonder hiervan melding te maken, begint nu de Heer chevallier eene nieuwe vertaling uit te geven. Nu, hetzij oud of nieuw, indien het werk maar goed is, dan zal dit deszelfs innerlijke waarde niet verminderen; hoewel men het toch altijd zou mogen bejammeren, dat daarin van den arbeid der dertig laatste jaren, in een vak, als dat der Kerkelijke Geschiedenis, geen gebruik heeft kunnen gemaakt worden. Doch laat ons zien, wat hier geleverd wordt.
De Schrijver belooft ‘eene Kerkelijke Geschiedenis naar een nieuw plan;’ en dit is eene ‘Geschiedenis van menschen, wier gezindheid en wandel naar de voorschriften van het Nieuwe Testament geregeld waren, die ware en niet slechts naam-Christenen bleken te zijn.’ En wat vinden wij hiervan in dit eerste Deel? Uit de eerste Eeuw, de Geschiedenis der Gemeenten van Jeruzalem, Judea en Galilea, Samarië, Ethiopië, enz. enz.; in korte woorden, een uittreksel (met uitweidingen over de godsdienstige gesteldheid, naar des Schrijvers voorstelling) uit het tweede Boek van lucas, vergeleken met de Apostolische Brieven, en Openb. I-III. Uit de tweede Eeuw, de Christenen

{==362==} {>>pagina-aanduiding<<}
onder de regering van trajanus, tot aan die van julianus; en daarbij bijzonder de Martelaars justinus, polycarpus, en die te Lyon en Vienne; de Christenschrijvers; de ketterijen en geschillen; en iets over den staat en voortgang des Christendoms: onder dit alles lange uitweidingen en beoordeelingen over de Keizers en andere niet-Christenen; lange uittreksels uit of geheele mededeelingen van brieven, zoo als die van ignatius; van de Gemeente te Smyrna, over den dood van polycarpus; van die te Vienne en Lyon enz.
Wilde nu Rec. alles in bijzonderheden mededeelen, wat hij op dit boekdeel zou aan te merken hebben, dan zou het hem aan geen stof ontbreken, en ligt zou hij dus eene onmatig lange beoordeeling kunnen leveren: veel nieuws zou hij intusschen ook al niet kunnen zeggen; en waartoe zou het dan eindelijk nog dienen bij een werk, waarvan hij, naar zijn inzien, in allen ernst verklaren moet, dat er de beoefening der Kerkelijke Geschiedenis niets bij winnen zal? Hij wil zich dus liever kortelijk tot eenige algemeene aanmerkingen bepalen. - 1. Het is eene groote overdrijving en partijdigheid van Schrijver en Vertaler beide, in hunne Voorredenen te beweren, dat de vorige Kerkelijke Geschiedenissen genoegzaam niets anders geweest zijn, dan Geschiedenissen der ketterijen en boosheden. Laat het waar zijn, dat sommigen eenige minder belangrijke dingen wat te fijn uitgeplozen hebben; maar daarom vergaten zij geenszins de overige gewigtige stukken, zonder welke eene Kerkelijke Geschiedenis niet volledig kan zijn: wie met de werken van mosheim, venema, schroeckh (om nu van geen latere te spreken) bekend is, zal hun dit niet met grond kunnen aantijgen. Gelijk het walch vrijstond, in zijn Entwurf einer vollständigen Historie der Ketzereyen u.s.w., een bijzonder gedeelte der Kerkgeschiedenis zoo van den grond op en uitvoerig te behandelen, dat hij het met elf Deelen nog op verre na niet voltooid heeft; zoo stond het ook natuurlijk milner vrij, een ander gedeelte of

{==363==} {>>pagina-aanduiding<<}
een nieuw oogpunt te kiezen; en wij willen gaarne gelooven, dat hij hiermede, en zoo ook chevallier met zijne vertaling, een nuttig doel beoogd heeft; maar dat zij daarom toch niet met minachting nederzien op den arbeid van Mannen, die voor hetzelfde vak zeer verdienstelijk waren, ja in welker schaduw zij niet kunnen staan! - 2. Wat de Schrijver zich als bepaald doel voorstelt, en een nieuw plan noemt, is niet zoo nieuw, dat het ook niet in eene gewone Kerkelijke Geschiedenis zou gevonden worden: immers daarin wordt ook aangewezen, welke voorspoedige vorderingen het Goddelijk Evangelie gemaakt, welke uitmuntende menschen het gevormd, welken invloed het op harten en zeden gehad hebbe. Maar hoe veel beter wordt dit nog geleerd door die pragmatische behandeling, waarin men in de latere jaren zoo grootelijks gevorderd is; waardoor niet slechts, van eeuw tot eeuw, een dor verhaal van de gebeurde zaken gegeven, maar alles meer in verband met elkander, in den zamenhang van oorzaken en uitwerksels beschouwd, en alzoo ook dit gedeelte van de algemeene Geschiedenis der Menschheid des te meer een leerrijke spiegel der Goddelijke Voorzienigheid, maar tevens een sprekende getuige wordt, wat heerlijke weldaden er uit het Christendom voor het Menschdom zijn voortgevloeid! - 3. Aan eene critische en pragmatische behandeling der Kerkelijke Geschiedenis ontbreekt het hier grootelijks. Op het onbepaald als echt aannemen der brieven van ignatius, of van het zoogenaamde Edict van antoninus pius, en dergelijke, zou nog al iets af te dingen vallen. Allerlei vertelseltjes neemt de Schrijver, indien zij hem maar tot zijn oogmerk dienen, ligtgeloovig genoeg op, b.v. het zeer betwistbare verblijf van petrus te Rome, met den aankleve van dien, ten opzigte van zijnen marteldood; de legende omtrent joannes, bij zijne ontmoeting van cerinthus, toen hij
naar het bad ging: ‘Laat ons vlugten, uit vrees, dat het bad instorte, terwijl cerinthus, de vijand der waarheid, er in is!’

{==364==} {>>pagina-aanduiding<<}
en zijn onbeschadigd uitkomen uit kokende olie; (aan dezelve te twijfelen, schijnt, volgens milner, bl. 186, ‘zijnen oorsprong in eenen geest van ketterij te hebben, aan den invloed van een verfijnd Deïsmus toe te schrijven.’) de vertelling van de legio fulminatrix; den reeds genoemden brief over den dood van polycarpus, met alle de fabelachtige verschijnsels, daarbij verteld, enz. - 4. Milner wilde eene Geschiedenis schrijven van de genen, die hij ware Christenen noemde: doch waartoe dan, bij de tweede Eeuw, die lange uitweidingen over het karakter en de handelwijze der Romeinsche Keizers, onder welke zij geleefd hebben, en over anderen, die het Christendom niet kenden of niet aannamen, en welke allen hij doorgaans ongunstig beoordeelt, of op welke, al prijst hij iemand der zoodanigen hoog, hij nogtans een kwaad vermoeden werpt? Men zie b.v. bl. 284: ‘Indien men even zoo naauwkeurig het karakter van den Keizer’ [antoninus pius] ‘beschouwen kon,’ [als dat van socrates en cicero] ‘zou men waarschijnlijk bij hem den verwaanden hoogmoed van den Griek, of de bespottelijke en ijdele roemzucht van den Romeinschen patriot ontdekken.’ Is dit Christelijke wijsheid en liefde? of is het, om lucht te kunnen geven aan zijnen, overal blijkbaren, onverstandigen afkeer van alle Wijsgeerte en derzelver beoefenaars, welke hij overal onbepaald en lijnregt overstelt tegen de geopenbaarde Godsdienst? Waarlijk! men verhoogt de waarde van het eene Godsgeschenk niet, door het andere te verachten: waarlijk! non tali auxilio nec defensoribus istis Christus eget. - 5. Nog eens, milner wilde eene Geschiedenis schrijven van die genen, welke hij ware Christenen noemde: doch waren dit dan alleen de zoodanigen, die hij daarvoor
canonifeert? waren er zulken niet onder de zoogenaamde ketters? Wij zouden liefst niet denken, dat hij van deze gedachte kon zijn; en in het Hoofdstuk over de ketterijen en verschillen in de tweede Eeuw, dat hier vreemd inkomt, zegt hij wel,

{==365==} {>>pagina-aanduiding<<}
(bl. 391) dat, wanneer hij hiervan een voorbeeld vindt, hij het niet ongemerkt hoopt te laten voorbijgaan; maar wat moet men dan denken van hetgene, dat men bl. 271, 272, en elders in denzelfden geest, vindt: ‘Er waren zekerlijk vele ketters, doch opregte Christenen ontvingen hen niet in hun midden; de lijn van afscheiding bleef al zeer naauwkeurig getrokken. De eersten ontdekten zich al spoedig door hunnen weêrzin van den persoon en de zending van christus, als ook door hunnen afkeer van de echt Christelijke heiligheid, terwijl de laatsten, door zich van hen verwijderd te houden, het sterkste bewijs gaven van liefde voor derzelver zielen,’ (?! Gal. VI:1. jac. V:19, 20) ‘en zij zelven tevens daardoor bij het geloof en de liefde zuiver bewaard bleven’? Indien milner, in plaats van zijn dogmatismus en methodismus overal en bij alles te willen in- en opdringen, liever de gebreken der eerste Christengemeenten, waarvan hij nu en dan ter loops spreekt, even aandachtig en onpartijdig, als hunne deugden, beschouwd en behandeld, en hiertoe de Apostolische Brieven, die kostelijke oorkonden der onbewimpelde waarheid, grondig, mensch- en zedekundig bestudeerd hadde, dan zou zijn tasereel der eerste Christelijke Kerk er hier en daar anders uitzien, en had, met eene fiksche hand geteekend, een zeer nuttig werk kunnen worden: dan zou men aan de eene zijde zien, dat de Christenen der eerste Eeuwen ook menschen waren, gelijk zij thans nog zijn; menschen, die, bij al hun hoogstloffelijk goed, ook hunne gebreken en verkeerdheden badden, en die niet op eenmaal dien gewaanden hoogeren trap van heiligheid bereikten, waarop men hen wel eens onbedachtzaam plaatst; en nogtans zou men aan de andere zijde overvloedige stof hebben tot eerbiedige bewondering en hooge dankzegging, wegens de Goddelijke genade, wijsheid en kracht, waardoor
het Evangelie toen zoo onberekenbaar veel goeds en schoons gesticht heeft.
De Vertaler heeft bij dit werk eenige aanteekeningen

{==366==} {>>pagina-aanduiding<<}
gevoegd, waarvan het beste is de aanhalingen uit neander, Alg. Geschichte der Christl. Religion und Kirche. Voor het overige schijnt hij wel hier en daar wat helderder en gematigder te denken, dan milner; maar zijne noten zijn nogtans te veel in deszelfs geest, dan dat zij het veelvuldig gebrekkige en verkeerde, dat hier heerscht, grondig zouden kunnen verbeteren, en zijn ook niet van dat belang, dat zij veel gewigtigs tot het werk toevoegen. Van beoordeeling derzelven in bijzonderheden wil Rec. zich dan ook liefst onthouden. Na alles, wat hij van dit eerste Deel gelezen en gezegd heeft, spijt het hem, er te moeten bijvoegen, dat hij eene voortzetting der vertaling van dit werk nu nog minder, dan vóór dertig jaren, kan verlangen.




Verhandelingen en Leerredenen over de Openbaring van Joannes, door P.J. Laan, enz. IIde Deel.

Resultaat van veeljarig onderzoek naar het onderwerp der Openbaring van Joannes, enz.

(Vervolg van bl. 238.)

Hoofdstuk XIV is gewijd aan de ontvouwing van het gezigt, voorkomende Openb. X en XI: 1-14. Het bevat drie Afdeelingen. De eerste verklaart Hoofdst. X; de tweede XI:1-14; de derde handelt afzonderlijk over de tijdsbepalingen, (42 maanden, 1260 dagen, enz.) hier en vervolgens voorkomende. Vroeger (Deel I, bl. 166 verv.) dacht laan aan twee afzonderlijke gezigten; nu aan één enkel, ‘dat met den persoon van joannes begint, maar met den treurigen toestand van jezus kerk in de middeleeuwen eindigt, en van hetwelk men het tiende Hoofddeel eene inleiding tot het volgende noemen kan.’ De Schrijver van het Resultaat is van een geheel ander gevoelen. Hij houdt het niet alleen voor twee verschillende gezigten, maar zelfs Hoofdst. X voor het besluit der eerste, Hoofdst. XI:

{==367==} {>>pagina-aanduiding<<}
1-13 voor de inleiding tot de tweede Afdeeling van het Openbaringsboek (bl. 15). Ten aanzien van het boekje, dat door den Apostel moest worden opgegeten, zegt laan (bl. 218): ‘Hij zoude nog verder akelige dingen moeten voorzeggen, welke aan jezus kerk zouden overkomen, eer de verborgenheid Gods, die de Heer aan zijne dienstknechten, de Profeten, verkondigd had, vervulling ontvangen zoude, gelijk wij in het elfde, twaalfde en dertiende Hoofddeel der Openbaring nader zullen zien. Het is waar, wij lezen niet, wat er in het boekje stond, maar wij kunnen uit den zamenhang wel opmaken, dat door deze boekrol droevige gebeurtenissen worden aangeduid. Echter moest de Apostel dat opeten, dat is: met het Bestuur van God, hoe donker en tegen zijne verwachting inloopende, tevreden zijn, en zich daarmede vereenigen. Hij deed zulks door Gods genade, en het smaakte hem zoet, zijn wil werd vereenigd met dien van zijnen Heer, en hij konde deszelfs wijsheid als ondoorgrondelijk prijzen; maar verder doordenkende, kwam zijn menschelijk gevoel boven, en werd hij bedroefd wegens de rampen, die de Gemeente van jezus zouden treffen, en welke den Satan eene schijnbare overwinning voor langen tijd zouden doen behalen.’ Het Resultaat (bl. 14): ‘Ik vermoed, dat de boekrol eene zinnebeeldige voorstelling is van het nader en bijzonder onderrigt, dat joannes van den Engel zal ontvangen hebben, nopens hetgeen de donderstemmen gesproken hadden, welks verklaring te vernemen voor hem wel aangenaam was, maar de inhoud daarentegen smartelijk, als bevattende die vreeselijke gebeurtenis, die de luisterrijke vestiging van het Christusrijk op aarde nog moest voorafgaan, en waarvan de
voorstelling zijn liefderijk hart grieven moest.’ (*) Meer verschil is er tusschen de beide Schriftuitleggers

{==368==} {>>pagina-aanduiding<<}
over Hoofdst. XI:1-13. Volgens laan, is door den tempel, het altaar en degenen, die bij hetzelve bidden, vs. 1, te verstaan de kerk van jezus, die door Heidenen zou worden vertreden, d.i. een heidensch aanzien verkrijgen; door de twee getuigen, vs. 3, niet meer, zoo als bij de uitgave van het eerste Deel, (bl. 168) de Kerkhervormers, maar de Moravische Broeders en Waldenzen; door het Beest, vs. 7, het Roomsche bewind, eigenlijk de Pauselijke Hierarchie; door de groote stad, vs. 8, Rome; door de aardbeving, vs. 13, ‘de verbazende omwenteling, die de Kerkhervorming in de staten der volken, en ook met betrekking tot Romes wereldlijke en geestelijke heerschappij heeft te weeg gebragt.’ Naar de meening van het Resultaat, behelzen vs. 1-13 ‘in twee allegoriën eene teekening van de verduistering der Christelijke kerk in het Pausdom, en de aanvankelijke hervorming in een gedeelte der kerk.’ De verklaring der eerste allegorie, vs. 1, 2, schijnt zeer aannemelijk, en is niet onvernuftig. Wij moeten haar met de eigene woorden van den Schrijver opgeven: ‘De heilige stad is, mijns inziens, de Christenwereld of de Christenkerk in 't algemeen; de tempel het zinnebeeld der volkomene kennis van de zuivere Evangelieleer, en de buitenste voorhof dat eener gebrekkige kennis van die leer, welke door menschenvonden misvormd en verdonkerd zou worden; en zoo zal dan de zin en bedoeling der geheele leenspreuk deze zijn: Gelijk het den volken, die geene Israëlieten waren, oudtijds vergund
was, de heilige stad Jeruzalem en den buitensten voorhof des tempels te betreden, om daar aan Jehova hunne hulde te bewijzen, zonder dat zij verder, b.v. in den voorhof Israëls, mogten komen; even zoo zullen vele volken wel tot de Christelijke gemeenschap komen, door zich te laten doopen, den Christennaam aan te nemen en den Gekruisigden hunnen eerbied te betoonen; maar zij zullen niet tot het heiligdom der volkomene kennis van de reine Evangelieleer geraken. Tweeënveertig

{==369==} {>>pagina-aanduiding<<}
maanden lang zal men hen daaruit weren, en hen als in den buitensten voorhof doen blijven. Men zal hun den Bijbel onthouden, en verhinderen, om, door eigen onderzoek, de waarheid te leeren kennen.’ Bij de twee getuigen denkt hij aan de twee bundels des Bijbels, het O. en N.T., die ‘de beide Openbaringen Gods in zich bevatten, en met alle regt beschouwd kunnen worden als twee Predikers, bestemd om de leer des heils aan de menschen te verkondigen, en hun zoo den toegang tot het heiligdom der waarheid te openen’; bij de aardbeving schijnt ook hij aan de Kerkhervorming te denken, met enkele voorbeelden uit de Geschiedenis aantoonende, dat de twee getuigen nog altijd in treurgewaad prediken (de Bartholomeusnacht enz.) Want door de 1260 dagen verstaat hij, naar het schijnt, den ganschen tijd der during van Romes nog niet geëindigde Priesterheerschappij; terwijl laan door de 3½ dag, gedurende welke de lijken der twee getuigen onbegraven zouden liggen, den kortstondigen doodstaat der getuigen, den tijd alzoo van het bloedige bedwingen der Moravische Broeders en Waldenzen tot op de Kerkhervorming, verstaat; en bij de 3½ jaar denkt aan ‘de eeuwen, gedurende welke de ware leer in de kerk van jezus door bijgeloof en dwaling, bijkans algemeen, zou zijn verdonkerd geworden.’
Moeijelijk komt het - om van refereren tot recenseren te komen - aan Rec voor, eene keuze te doen tusschen de verschillende uitleggingen, die hij, zoo bij deze twee Schrijvers, als elders, heeft aangetroffen. Hoe meer toch de denkbeelden der verschillende Bijbeluitleggers hier uiteenloopen, des te bezwaarlijker wordt die keuze. Welk een verschil b.v. ten aanzien der twee getuigen bij onze beide Schrijvers en grotius en van der palm, om geene meerderen te noemen! Terwijl de eerste der beide genoemden er door verstaat de Christenen uit de Joden, en die uit de Heidenen, denkt de laatste aan ‘allen, die voor het getuigenis van jezus te Jeruzalem den marteldood ondergingen;

{==370==} {>>pagina-aanduiding<<}
en zoo men bepaalde personen in het oog wil houden, dan de beide jacobussen’; terwijl men uit de aant. 2 op vs. 9 bijna zou besluiten, dat de Hoogleeraar er niet afkeerig van is, aan de beide Hoogepriesters ananus en josua te denken. Ja, wat misschien nog vreemder is, uit ééne en dezelfde uitdrukking leiden van der palm en laan juist tegenstrijdige gevolgtrekking af. De eerste toch houdt het daarvoor, dat door het meten van den Tempel, vs. 1, ‘waarschijnlijk wordt aangeduid, dat de tegenwoordige Jeruzalemsche tempel niet lang meer staan zou, en het nu alleen nog de tijd was, om deszelfs asmetingen en evenredigheden op te nemen’ (aant. 2 op vs. 1) Laan zegt: ‘Wij zien duidelijk, dat de zinnebeeldige meting des Tempels ons het plan des Allerhoogsten voorstelt, om denzelven bij de aangekondigde rampen voor allen overlast te bewaren’ (bl. 222). Hoe zigtbaar is hier de invloed van vooraf opgevatte meening op de verklaring der beide geleerde Mannen!
Mag Rec. ten aanzien van laan's verklaring van dit gedeelte der Openbaring vrijmoedig zijne gedachten zeggen, dan komt het hem voor, dat dezelve op vele plaatsen van gezochtheid niet is vrij te spreken. Reeds van de uitlegging der twee getuigen zal de lezer van dit verslag zulks gedacht hebben; nog enkele voorbeelden mogen voor den onpartijdigen volstaan. Op XI:2 zegt hij: ‘Het Christendom zou door de Heidenen vertreden worden, het zoude een heidensch aanzien, heidensche gebruiken en instellingen verkrijgen; maar met dat al zoude God weten te zorgen, dat het innerlijke Christendom, het mogte zich minder openlijk vertoonen wegens de Heidenen, die het Voorhof vervulden, toch bewaard werd, en niet verloren ging. Ja, er zouden ook nog eenige Christelijke gebruiken en zeden uitwendig overblijven. Niet het geheele Voorhof, maar het grootste deel deszelven zoude vertreden worden; dat gedeelte van hetzelve, waar het brandofferaltaar stond, zoude met de ware aanbidders

{==371==} {>>pagina-aanduiding<<}
des Heeren bewaard worden. Vergelijken wij nu hiermede den toestand der Christelijke kerk, zoowel in het Oosten, als in het Westen, in en na de tiende eeuw, tot de Kerkhervorming toe, dan zien wij deze beeldspraak duidelijk vervuld. Wij zien de Opperpriesters en Patriarchen, derzelver kleeding, derzelver wijze van handelen, derzelver leeringen naar heidensche wijze ingerigt, den Bijbel verwaarloosd, de Heiligen aangebeden, de beelden vereerd.... Evenwel ontbrak het in die akelige tijden nog niet aan goede Christelijke leeringen, die, hier en daar, meer of min zuiver, gegeven werden,’ enz. Is dit de overbrenging der beeldspraak niet te ver gedreven? Kan van de Moravische Broeders en Waldenzen, met betrekking tot vs. 6, zonder gezochtheid gezegd worden, dat zij ‘het verdorvene Christendom met Gods bezoekingen in geval van onbekeerlijkheid zouden bedreigen, maar ook dat God, om de vervolgingen hun aangedaan, vele algemeene rampen zenden zou; en dat hun gebed voor de verdorvene Christenwereld, ter matiging en afwending dezer onheilen, door Hem verhoord zoude worden. En waarlijk! het ontbrak in de middeleeuwen zoo min aan onvruchtbaarheid, pest, verwoestende oorlogen, bij welke wij de wreedheid en voorspoed der Turken en Mogollen, te voren vermeld, niet vergeten moeten, als aan matiging dezer oordeelen.’ Doch gesteld al, dat de beide genoemde ‘Kerkgenootschappen’ (?) daar ter plaatse bedoeld zijn, dan komt het Rec. nog zeer gedwongen voor, het pijnigen, vs. 10, aldus van hen te verklaren: ‘Het is niet te ontkennen, dat velen der vervolgers, in hunne verblinding, meenden Gode eene zonderlinge (?) dienst te doen, door die zoogenaamde ketters uit te roeijen; doch het kan niet minder bewezen worden, dat het bijgeloof zich gaarne met den menschelijken hoogmoed en met een zorgeloos leven in de zonde
verdraagt, en dat het uit dien hoofde, ondanks de stem, die zich tegen hetzelve in het geweten verheft, vast wordt aange-
{==372==} {>>pagina-aanduiding<<}
kleefd. Het was, waarlijk! niet alleen verschil van gevoelens, dat de Waldenzen en Moraviërs bij hunne tegenpartijders zoo gehaat maakte; maar ook hunne zuivere zeden, hunne stille godsvrucht, hun afkeer van vuil gewin en dartelheid, hunne vermaningen daartegen staken de anderen, die, tot zelfs in de kloosters, zich aan onmatigheid, losbandigheid en gewinzucht overgaven, zoozeer in het geweten, dat men verheugd was, hen te hebben uitgeroeid.’ De reeds opgegevene verklaring van 3½ dag is almede zeer gezocht, vooral de tegenstelling met 3½ jaar. Maar genoeg reeds ten bewijze, dat dit oordeel van Rec. niet uit de lucht is gegrepen; en het verwondert hem zeer, dat een Man van zulke diepe geleerdheid en fijne scherpzinnigheid zelf niet gevoeld heeft, dat men inderdaad vaak zijne uitleggingen in het Openbaringsboek moet willen vinden, om ze goed te keuren. Het geschrift van den Apostel was kennelijk ook voor laan, om met werenfels te spreken, een

liber, in quo quaerit sua dogmata quisque; 
Invenit et pariter dogmata quisque sua. 

(Het vervolg en slot hierna.)

Viertal Leerredenen. Door E. Wildeboer, Catechizeermeester en Oefeninghouder te Oude Pekel A. Aldaar, bij E.G. Wildeboer, Ez. In gr. 8vo. 114 bl. f :-75.

Welligt vraagt iemand: Waarom moest een persoon, die toch geen predikant is, het reeds overgroote getal van gedrukte leerredenen nog vermeerderen? Rec. meent het hier aangebodene te moeten beschouwen als eene proeve, waaruit kan blijken, in hoedanigen geest wildeboer zijne oefeningen houdt. Hij verblijdt zich te mogen verzekeren, dat deze opstellen eene zeer nuttige strekking hebben. De teksten zijn: Matth. VII:24-27, Jac. IV:7a, Job. XXII:21, en Ps. CXIX:136. In

{==373==} {>>pagina-aanduiding<<}
een kort Voorberigt spreekt wildeboer op zeer bescheidene wijze over zijn werk. Men verwachte hier geenszins datgene, wat rijkbegaafde kanselredenaars onderscheidt en aanbeveelt. Wildeboer weet belangrijke onderwerpen te behandelen met eenvoudigheid en duidelijkheid, waardoor ook het lezen van deze oefeningen nuttig voor menigeen kan worden. Mogten toch alle oefeninghouders in zoodanigen geest spreken!
Rec. onthoudt zich van aanmerkingen, die wel te maken zouden zijn. Alleen wil hij waarschuwen tegen zekere gezwollenheid van stijl, waartoe hij op eene en andere plaats min of meer overhelling meende te bemerken. Het woord Godenspijs (bl. 72) is ongepast in eene Christelijke leerrede, en wordt ook niet verstaan door de hoorders. Rec. zou verder wel eens van wildeboer willen weten, wat hij eigenlijk bedoelt, wanneer hij bl. 83 van ongeschapen licht spreekt. Eene drukfout is ingeslopen op bl. 38, waar men moet lezen: De vernederende beschouwing, enz.

Jaarboeken voor de Israëliten in Nederland. Eerste Jaargang, 1835. No. I-VI. 's Gravenhage, bij J. Belinfante. 1835. In gr. 8vo. Te zamen XII en 390 bl. f 3-60.

Eene nuttige onderneming, welke wij wenschen dat goeden voortgang moge hebben en aan haar loffelijk doel beantwoorden! Het is een Tijdschrift, bijzonder voor de Israëliten in Nederland geschikt, om daardoor (gelijk de Redactie in de Inleiding meldt) ‘de voortbrengselen van hunnen geest wereldkundig te maken; hunne belangen in het ware daglicht te plaatsen; hun boekwerken, door of over hen geschreven, te doen kennen; hun een middel ter opwekking tot het schoone en goede, en tot verbindtenis aan hunnen geboortegrond te zijn.’ Met regt roemt de Redactie het geluk, dat zij het niet behoeft te besteden, gelijk b.v. in Hoogduitsche Tijdschriften voor de Israëliten geschiedt, tot verkrijging

{==374==} {>>pagina-aanduiding<<}
van gelijkstelling in burgerlijke regten, daar zij deze hier te lande reeds lang mogten genieten. Tot verbetering intusschen van hunne inrigtingen wil zij gaarne de hand leenen, en anderen tot medewerking uitnoodigen; maar zij verlangt hierbij billijk, dat beleediging der Overheid, Godsdiensttwist en aanleiding tot oneenigheid zorgvuldig vermeden worden.
In vier Afdeelingen is dit Tijdschrift verdeeld. Afd. I geeft, onder den titel van Kerkelijke en Ambtsberigten, a. opgaven en uittreksels van decisiën, verordeningen enz. van het kerkelijk Hoofdbestuur; b. kerkelijke benoemingen; c. berigten nopens Israëlitische Genootschappen van godsvrucht, liefdadigheid enz. Dit laatste zou misschien beter gepast hebben onder Afd. II, die bijzondere Berigten heeft nopens de Israëliten in Nederland en in andere landen. Afd. III geeft Verslagen van Boeken nopens de Israëliten, zoo binnen- als buitenslands uitkomende, en van algemeene zedekundige en wetenschappelijke werken; tot hiertoe meest aankondigingen van de titels der uitgekomene schriften, zeldzaam beoordeelingen. Afd. IV bevat Mengelingen, het zij oorspronkelijke stukken, [d.i. door de Redactie zelve gegeven] het zij ingezondene bijdragen, het zij vertalingen, en genomen vooral uit de Geschiedenis der Israëliten.
Volgens deze afdeelingen zijn de zes nommers van den eersten jaargang ingerigt, en bevatten inderdaad verscheidene belangrijke stukken. Het spreekt van zelf, dat wij dezelve allen, zonder veel te groote uitvoerigheid, hier niet kunnen opgeven, veel min beoordeelen. Genoeg zij het, eenige van de voornaamste even aan te wijzen, die de steller van dit verslag met het meeste genoegen gelezen heeft. Hiertoe rekent hij, in No. 2, de Levensschets van Mr. j.d. meijer, wiens beeldtenis, met een Hebreeuwsch lofschrift, voor hetzelve prijkt. Hierachter is een Hebreeuwsch gedicht op deszelfs nagedachtenis gevoegd, dat van eene Nederduitsche vertaling vergezeld gaat, die voorzeker meer vrij dan getrouw

{==375==} {>>pagina-aanduiding<<}
genoemd mag worden: het gedicht zelf is niet onaardig, al kan het ook de schoonheid der oude Hebreeuwsche Poëzij niet evenaren, waarvan het wel den parallelismus eenigzins nabootst, maar zich door het gebruik van het rijm, in navolging der latere Westersche Poëzij, maar juist niet tot zijn voordeel, onderscheidt. Dit laatste vindt men ook in de Gezangen bij een Schoolëxamen der Portugesche Israëliten te Amsterdam, waarvan in No. 6 verslag gedaan wordt. - In No. 3 verdient opmerking de opgave van het Israëlitisch godsdienstig Schoolwezen in Nederland, gelijk in No. 4 omtrent het Nederlandsch-Israëlitisch Seminarium te Amsterdam; en in het eerstgenoemde een ingezonden stuk over de Israëliten in betrekking tot de Krijgsdienst, waarin historisch bewezen wordt, dat zij ook daarvan niet behoeven uitgesloten te worden. - Wèl geschreven is in No. 4 het stuk, getiteld: De maand Ab, de belegering en verwoesting van Jeruzalem; en zoo is ook nuttig het korte overzigt, dat in No. 6 gegeven wordt, van het in de Israëlitische Geschiedenis hoogstbelangrijke tijdvak der Maccabeërs, welk stuk den titel draagt van de maand Chislew, het Inwijdingsfeest. - Belangwekkend en bevallig opgesteld is het waarschijnlijk verdichte, althans zeker opgesierde, uit het Hoogduitsch overgenomene verhaal, in No. 5 en 6, van benoni en leïla, of Voorbeeld van Joodsche Huwelijkstrouw, tijdens de vernietiging der Janitsaren in 1826: maar ook onder de eenvoudig historische berigten van den dag, omtrent de Israëliten in andere landen, vindt men eenige merkwaardige stukken.
Het aangevoerde zal, hoopt Referent, voldoende zijn, om den inhoud en de bedoeling van dit Israëlitische Tijdschrift te leeren kennen. Moge de Redactie zich in staat bevinden, om hetzelve staande te houden, en vele goede en belangrijke bijdragen te leveren! Moge het onder hare geloofsgenooten dienen tot bevordering van kennis, deugd en geluk, vooral tot aankweeking van waren godsdienstigen zin, gegrond op een redelijk en eerbiedig geloof aan het zuivere Mozaïsmus, als eene stellige

{==376==} {>>pagina-aanduiding<<}
Openbaring van God, die eene nog verhevener en algemeener inrigting deed verwachten! Hiertoe worde het onder de Israëliten in Nederland met welwillendheid ontvangen en met nut gelezen! En gelijk de Redactie ook ‘de belijders van andere Gezindheden, dan de Israëlitische, vriendelijk uitnoodigt, om de rubriek Mengelingen met hunne mededeelingen te verrijken,’ zoo twijfelen wij ook niet, of de Nederlandsche Christenen zullen deze onderneming gaarne ondersteunen, en in deze Jaarboeken geen onbelangrijke stof tot lectuur vinden.




Eerste Beginselen der Plantkunde, door H.C. van Hall, Hoogleeraar te Groningen. Te Groningen, bij J. Oomkens. 1836. In gr. 8vo. VIII en 120 bl. f 1-25.

Dit zeer beknopte werkje dient tot handleiding bij lessen, die de Hoogl. van hall aan toehoorders geeft, die geene leden der Groningsche Hoogeschool zijn (Voorberigt, bl. III). Welke die toehoorders zijn, wordt niet nader opgegeven. Hoe het zij, het werkje begint met eene inleiding, bl. 1-6, waarin het onderwerp der plantkunde bepaald en eene opgave van eenige boeken medegedeeld wordt. De inhoud van het werkje zelve is voorts in vier deelen gesplitst. Het eerste deel handelt over de plant in het algemeen, en maakt den lezer met de eerste beginselen van de physiologie en ontleedkunde der planten bekend. Het tweede deel behelst eene beschouwing der verschillende werktuigen of organen, welke de plant zamenstellen, voeden en vermenigvuldigen. Het derde deel handelt over de rangschikking der gewassen. Het vierde, eindelijk, bevat de kunstspraak, voor zoo ver dezelve niet reeds in het tweede, te gelijk met de Organographie, behandeld was. Dat dit werkje, bij zoo beperkten omvang, slechts de eerste beginselen behelzen kan, is duidelijk, en niets dan deze belooft ook de titel. Het moge tot handleiding bij het onder-
{==377==} {>>pagina-aanduiding<<}
wijs, ook bij de Geneeskundige Scholen in ons Vaderland, veelvuldig gebruikt worden! Gaarne hadden wij echter de natuurlijke methode wat meer aanbevolen gezien. De bezwaren, daartegen op bl. 89 aangevoerd, komen ons niet gewigtig genoeg voor. Dat de natuurlijke rangschikking jaarlijks gestadige veranderingen ondergaat, en dat zij nooit volmaakt kan worden, geldt toch immers evenzeer van elke wetenschap? Het stationaire in het wetenschappelijke is dood; waar leven is, daar is ook beweging en verandering, en het volmaakte zal men toch wel nimmer bereiken. Op dezelfde gronden zou men de studie der physiologie voor den Medicus als bezwaarlijk kunnen aanmerken, en voor haar eene anatome subtilior in plaats stellen. Het sexuale stelsel van
linnaeus behoeft daarom ook niets van deszelfs waarde te verliezen; maar het is mede niet vrij van bezwaren, en daarbij is het slechts een stelsel. Eene natuurlijke methode leert ons toch in allen gevalle meer van het plantenrijk, hoezeer zij ook nog altijd onvolkomenheden en leemten heeft.






Beknopte Beschrijving van den Veldtogt op Java in 1811, door Bernhard, Hertog van Saksen-Weimar-Eisenach, Lt. Generaal in dienst van Z.M. den Koning der Nederlanden. Uit het Fransch vertaald door J.C. van Rijneveld, Iste Luitenant bij de Rijdende Artillerie, enz. Te Dordrecht, bij J. van Houtrijve, Jr. 1835. In gr. 8vo. XX, 186 bl. f 3-60.

Verzameling van officiële Rapporten, betreffende den Oorlog op Java in 1825-1830, voorafgegaan door eenige aanmerkingen en mededeelingen omtrent denzelven, benevens eene Memorie over de uïtgifte van landerijen aan Europeanen, door den Kolonel Nahuys, Ridder, enz. Oud-Resident en Commissaris aan de Hoven van Soerakarta en Djocjokarta.

{==378==} {>>pagina-aanduiding<<}
II Deelen. Te Deventer, bij M. Ballot. 1835. In gr. 8vo. VIII, 866 bl. f 4-80.

Wij voegen hier twee werken over twee onderscheidene oorlogen op onze kostbare bezitting Java bijeen. De eerste was kort, maar beslissend; hij stelde het eiland in bezit der Engelschen. De tweede was veel langer; hij duurde vijf jaren, en eindigde met de volkomene onderwerping des eilands aan de Nederlandsche magt. De eerstgenoemde is wel door geenen ooggetuige, maar door eenen der zake volkomen kundigen man, die de beste bronnen en vele berigten van deelnemers in de gebeurtenissen gebruikt heeft, te boek gesteld; de tweede door eenen man, die zelf ambtenaar op Java en deelgenoot in de vroegere handelingen gelijk in den oorlog met de Vorsten geweest is, en die in dit werk de officiéle Rapporten en mededeelingen uit de Bataviasche Courant heeft gebezigd. Beginnen wij met het eerste.
De Schrijver is een dier Edelen, welke van de pen gelijk van de kling zich kunnen bedienen, en welke die kling nooit anders dan voor regt en deugd, tegen het gedrogt der Fransche militaire wereldheerschappij, en van het Belgische leugenstelsel en volksdespotismus, hebben gevoerd. Hij beschrijft hier den veldtogt der Engelschen ter inneming van Java in 1811, gebruik makende van eene Engelsche Geschiedenis van dezelve door thorn, en van de aanmerkingen en ophelderingen van den Generaal-Majoor knotzer, den Kolonel nahuys en andere Nederlandsche Officieren.
In de inleiding wordt een schitterende lof gegeven aan daendels. Wij betuigen ronduit, dien niet van den menschlievenden Hertog van Saxen-Weimar te hebben verwacht. Daendels is een groot man, wanneer het doel de middelen heiligt, en een krijgsman den mensch mag uitschudden. Ook buitendien vinden wij het ongepast, eenen man te prijzen, die gewapenderhand, aan het hoofd van hongerige vreemdelingen, den ouden en wettigen Regeringsvorm van zijn land komt overhoop

{==379==} {>>pagina-aanduiding<<}
werpen, hetzelve met eene zee van ellenden overstroomen, en die, eerst een overdreven voorstander der onbepaaldste Volksregering, naderhand de voeten van eenen Despoot likt. Wij rekenen dan nog niet eens alle de doodvonnissen, alle de opgeofferde inlanders op Java.
Daendels werd door janssens opgevolgd. Dertien jaren vóór daendels had Java zich, te midden der Engelsche veroveringen, staande gehouden. Een half jaar na zijn vertrek viel het in handen der Engelschen. Wij willen dit echter liefst niet aan eerstgemelden Gouverneur-Generaal toeschrijven, hoewel zijn ijzeren schepter de harten der Javanen geheel van ons vervreemd, en althans niet tot hartelijke verdedigers onzer belangen gestemd had. Wij merken alleen aan, dat het te veel van de Javanen en zelfs van de Nederlanders op Java gevergd was, dat zij zich lijdelijk zouden onderwerpen niet alleen aan, maar zelfs strijden voor eenen Roover, die, niet tevreden met onze Republiek te hebben vernietigd, ook zijnen eigen' Broeder, dien hij tot Koning had aangesteld, tot den afstand dwingt, en Holland als een veroverd gewest behandelt, hetwelk hij aan duizend wonden doet bloeden. Welke verpligting hadden de bewoners van Java, om dezen overweldiger te dienen? Het was voor de Nederlanders te Batavia, even als elders, eene diepe vernedering, den naam van Franschman te moeten dragen! Desniettegenstaande hielden zich verscheidene onzer krijgslieden op Java - onder welke wij slechts den lateren veroveraar van Palembang en bevrediger van Java's binnenlanden, de kock, en den verdienstelijken knotzer zullen noemen, die zich ook in den tiendaagschen veldtogt zoo zeer onderscheiden heeft, - standvastig en getrouw aan de Regering, die het gebied over hun Vaderland zwaaide, zekerlijk in de hoop, dat, tegen het geval eener toekomstige herstelling, de Kolonie voor het Moederland zou kunnen bewaard blijven. Maar dat de
Javaansche troepen voor geenen vreemden - Keizer, die Holland overheerscht had, wilden strijden, was zeer natuurlijk; en daar de Europesche

{==380==} {>>pagina-aanduiding<<}
troepen op Java - eenige Hollanders, die napoleon van de reeds toebereide slagtbank in Rusland verschoond had, om hen in Indië op te offeren - een niet noemenswaardig getal uitmaakten; daar de Fransche Generaal jumèl, dien buonaparte met janssens had medegezonden, om het bevel over het leger te voeren, tevens ongeschikt, onbekwaam en lafhartig was, zoo was de uitslag vooraf te berekenen. Vergeefs waren dan ook alle de pogingen van den Generaal janssens, om de Engelsche magt tegen te houden, die, na de inneming van Amboïna, Ternate en in 't algemeen der Molukken, (nog ten tijde van daendels) nu eene onderneming tegen Java uitrustte. Derzelver Opperhoofd was Lord minto; maar de ondernemingen werden bestuurd door den voortreffelijken krijgsman Sir samuel auchmuty, die den dapperen en bekwamen gillespie en gibbs onder zich had. Daendels had eene verschanste legerplaats te Meester Cornelis, tusschen Batavia en Buitenzorg, doen gereed maken, volgens onzen Schrijver te nabij de hoofdstad; het ware beter geweest, die te Samarang, of liever een aantal verschanste legerplaatsen op het gebergte te plaatsen, die, met elkander in gemeenschap gebragt, den vijand hadden kunnen terughouden en gezamenlijk aanvallen, of door ruiterij hem van de kust afsnijden. Nu landden de Engelschen te Tjiletjing, rukten over de Anjole naar Batavia, namen die half vernielde (althans geheel als vesting geslechte) stad zonder
slag of stoot in, sloegen de Franschen (het bloed kookte ons bij deze gedurig herhaalde benaming in de aderen!) bij Weltevreden, (alwaar de Franschman jumèl zelf de bewerker der nederlaag was) en bestormden, op den 26 Augustus, met een' goeden uitslag, onder de leiding van eenen overlooper, Meester Cornelis. Bijna het geheele leger (6000 man) werd op eene wilde vlugt gedreven, of door de Engelschen gevangen genomen. De Heer janssens bereikte bijkans alleen Buitenzorg, alwaar hij de vlugtelingen herzamelde. Hij riep vervolgens de troepen der inlandsche Vorsten - nog 8000

{==381==} {>>pagina-aanduiding<<}
man - naar Samarang op, alwaar hij ook de vlugtelingen, zoo veel doenlijk, en in zoo ver het overgaan van Cheribon hen niet in 's vijands hand had doen vallen, hereenigde. Terwijl de zeemagt onder den Schout-bijnacht stopford naar Sourabaya zeilde, om het door daendels gebouwde Lodewijks-Fort te belegeren, deed zich auchmuty aan land zetten, verdreef janssens uit Samarang, en, door volslagen gebrek aan tegenstand der Javanen, ook uit de versterkte stelling van Oonarang. Te Saretigo had janssens geene soldaten meer, maar slechts Officieren. Hij moest zich dus ter bescheidenheid van Sir samuel stellen, die, de verlegenheid des Generaals ziende, en tijdverlies vreezende, weigerde, de onderhandeling aan Lord minto mede te deelen, maar terstond eene Capitulatie verlangde, die de Heer janssens dan ook, op de voorgeschrevene bedingen, moest sluiten. Ondertusschen had de Schout-bij-nacht stopford zijne vaart naar Sourabaya en Fort Lodewijk voortgezet, en deze sterkte scheen geduchten tegenstand te zullen bieden, toen zij zich, ten gevolge der Capitulatie, die geheel Java omvatte, moest overgeven. De behandeling der gevangene bezetting van Java, althans der Hollanders, door de Engelschen, was voorbeeldig, en wij hebben daaromtrent van Kolonel nahuys, (in het boven aangekondigde werk, waarvan wij straks zullen spreken) die zelf een der gevangenen was, het schitterende getuigenis, dat het lot der krijgsgevangenen in Bengale, wat het financiéle betreft, veel gelukkiger
was, dan dat op Java; zij bekwamen maandelijks 600 gulden, en konden van 50 leven! (Zie nahuijs Iste D. bl. 99.)
Op deze wijze viel het eiland Java, welks bezit den Nederlanderen weleer zoo veel bloed, zweet en schatten gekost had, nadat die Nederlanders Franschen geworden waren, of althans dien naam moesten dragen, in zes weken geheel in handen der Engelschen! Het werd er echter niet te ongelukkiger door. Het stelsel van vrijen handel en landbouw der ingezetenen was, hoezeer

{==382==} {>>pagina-aanduiding<<}
overdreven, het beginsel dier welvaart van het eiland, dat, op verschillende wijzen, door de Commissarissen elout en van der capellen, door den laatsten en den Heer van den bosch als Gouverneurs-Generaal gewijzigd, Java tot zulk eene voordeelige bezitting voor Nederland heeft gemaakt.
Ten slotte worden nog korte berigten der verovering van Palembang en Djocjokarta in drie dagen (van 17-20 Junij 1812) door de Engelschen medegedeeld. Men vindt er ook eene goede Kaart van Java, alsmede een aantal Plans, uit het werk van den Engelschman thorn. De Schrijver heeft met kennis van zaken, als krijgsman, en met loffelijke onzijdigheid de voorvallen beschouwd en verhaald. Hij zwaait aan auchmuty en gillespie even zoo wel, als aan janssens en de kock, lof toe, en onthoudt zich daarentegen van een scherp oordeel over den armhartigen jumèl; hij laat slechts de daadzaken spreken. Tegen het einde volgen eenige krijgskundige opmerkingen over versterkte legerplaatsen ter verdediging van een land; de Schrijver (een beproefd krijgsman) houdt dezelve voor nuttig, en geeft zeer belangrijke wenken nopens de verdediging van Java. Met veel genoegen hebben wij dus dit stuk van den verdienstelijken Hertog gelezen; het vlecht eene nieuwe loover aan zijne eerkroon. Ook de vertaling is vrij goed.
De tweede oorlog, over welken het werk van den Heer nahuys handelt, was van eenen geheel anderen aard. Duurde de eerste, die geheel Java aan het verfranschte Nederland ontrukte, slechts eenige maanden; de tweede, die slechts in eenen opstand van een gedeelte der inlanders tegen het Nederlandsche gezag bestond, was van volle vijf jaren. De Heer nahuys, met roem door zijne werkzaamheden op Java, als Resident in de Vorstenlanden, en op Sumatra bekend, levert hier geen aaneengeschakeld verhaal van dezen oorlog, maar eerst een Deel bijzonderheden, meerendeels daartoe, maar toch ook gedeeltelijk tot de verhuring van landerijen in de

{==383==} {>>pagina-aanduiding<<}
Vorstenlanden betrekkelijk, en vooral aanmerkingen bevattende op het werk van den Heer Kolonel de stuers, Schoonzoon van den Generaal de kock. Wij zouden nogtans wel een weinig meer orde in deze stukken gewenscht hebben. Het daarin voorkomende, en gedeeltelijk den Schrijver in persoon, gedeeltelijk de algemeene zaken en de Geschiedenis der Javaansche Vorsten, ja zelfs der Engelschen in Hindostan betreffende, is somtijds van veel belang; maar deze berigten zijn zoodanig verspreid, dat het moeijelijk is, zich een juist geheel daaruit te vormen; ook wordt daarin door geen Register of opgave van inhoud te gemoet gekomen. Misschien zal dit gemis in het laatste Deel worden verholpen, en wij noodigen den Schrijver daartoe dringend uit (liefst tot beide); dit zou de waarde van zijn boek aanmerkelijk verhoogen. Het is ons dus volstrekt ondoenlijk, een uittreksel uit dit werk te geven. Het tweede Deel bevat de officiéle Rapporten, zoo als die achtervolgens in de Bataviasche Couranten geplaatst zijn, maar slechts van het begin des opstands in Julij 1825 tot het einde van 1827, en dus, wat den tijd betreft, omtrent de helft van den oorlog; wij hebben derhalve vermoedelijk nog een Deel daarvan te wachten. Wij zullen dus, naar aanleiding van het hier medegedeelde, en van het in de Fransche taal uitgekomene werk van den Heer de stuers, (hetwelk door onzen Schrijver zwaar gegispt wordt, en waarvan hij de kennis vooronderstelt) trachten, den lezer eenig denkbeeld van dezen oorlog te geven.
Men zal het misschien zonderling vinden, dat, gelijk wij boven zagen, Djocjokarta door de Engelschen in een' zoo korten tijd (drie dagen) (*) door een coup de main werd veroverd; terwijl een oorlog, ons niet eens door den Sultan uit het middelpunt zijner magt, maar door twee gevlugte voogden des jongen Sultans aange-
{==384==} {>>pagina-aanduiding<<}
daan, zoo lang duurde, en zich zoo ver (in het begin zelfs tot bij Samarang) uitbreidde, van waar achttien dappere vrijwilligers uittrokken, en twaalf daarvan als offers voor het Vaderland vielen. Maar wij moeten ook niet vergeten, dat, in het eerste geval, raffles, verzeld door den uitnemend vluggen en bekwamen gillespie, den Sultan bij verrassing voorkwam, eer hij alles nog tot den opstand gereed had, en daaraan onmiddellijk door de bestorming van het paleis en de gevangenneming des Sultans een einde maakte; terwijl daarentegen dipo negoro, in 1825, door naar de onbereikbare wildernissen der binnenlanden te vlugten, aan eene verrassing ontsnapte, en door gedurige verandering van plaats (terwijl, volgens het Javaansche karakter, in hem, in het Opperhoofd, de geheele oorlog zich als in een middelpunt vereenigde) den opstand zoo lang dreigde te doen worden als zijn leven. Het werd een volmaakte Guerillas-oorlog: want de bergen, kloven en bosschen van Java zijn daartoe vooral niet minder geschikt dan Spanje, de Vendée of Calabrië; en wie, die de moeijelijkheid kent, waarmede tegenwoordig de groote meerderheid der Spanjaarden tegen de bewoners van vier der
kleinste Provinciën, maar door het terrein en kunde in den bergöorlog begunstigd, moet worstelen, zal het zoo geheel vreemd vinden, dat de Nederlanders vijf jaren lang de bewoners der Provinciën Djocjokarta, ondersteund door de Rebellen in Rembang en op andere punten van Java, moesten bestrijden? Dipo negoro was voor die opstandelingen niet minder heilig en dierbaar, dan Don carlos voor de Biscaijers en Navarrezen, en veel meer dan cathelinau of charette weleer voor de Vendéërs. Had een artois, een condé of eenig ander Prins van den bloede zich toen in de Vendée aan het hoofd gesteld, de opstand had er misschien zoo lang geduurd als op Java: want dipo negoro was van vorstelijk bloed. Nogtans is zekerlijk het uitstekende beleid en de snelheid, waarmede de Engelschen Java innamen,

{==385==} {>>pagina-aanduiding<<}
en de opstanden te Palembang en Djocjokarta, die ons naderhand zoo veel inspanning, bloed en schatten gekost hebben, als in de geboorte smoorden, onze bewondering en, in een dergelijk geval, onze navolging waardig. Onze kundige Schrijver, hoezeer dikwerf van den Heer de stuers verschillende, zwaait echter den hoogsten lof aan deszelfs Schoonvader, den Generaal de kock, en diens maatregelen toe. (Men zie vooral Iste D. bl. 154.) Daartoe behooren voornamelijk twee door hem gekozene stelsels, - om namelijk den grond, die anders bijkans even zoo snel verloren als gewonnen werd, te verzekeren door bentings of sterkten, hetzij van hout, hetzij van bamboesriet, op de inlandsche wijze opgeworpen, en die de aanslagen des vijands goed afweerden, terwijl zij aan de vreedzame ingezetenen tegen de muiters evenzeer bescherming verleenden, als zij het bezit van het aangewonnen terrein verzekerden, - en tevens niet minder op de gemoederen der opstandelingen te werken, door hunne hoofden met zachtheid te winnen, en zelfs, als zij tot onderwerping kwamen, belooningen uit te reiken. Dit deed men vooral, nadat de herstelling van den ouden, vroeger door de Engelschen afgezetten Sultan van Djocjokarta, ten gevolge van den moord des voogds van den jongen Sultan, niets had gebaat tot bevrediging des lands. Men zou misschien kunnen zeggen, dat de belooningen der Hoofden, die zich onderwierpen, te ruim zijn geweest; maar de Engelschen hebben zelfs niet geschroomd, aan de Pindaries, een ras van roovers, moordenaars en brandstichters, in zoo verre zij tot onderwerping kwamen, geld, land en bescherming te verleenen. (Nahuys, Iste D. bl. 136.) Dus mag men de onderwerping van den Javaan, wanneer men hoop mag voeden dat die duurzaam zal zijn, ook wel rijkelijk beloonen, vooral wanneer
zij zoo bekwaam, zoo ondernemend en zoo aanzienlijk van afkomst zijn als de jonge sentot, op wiens werkzaamheid en vlugheid de zaak van dipo negoro grootelijks steunde.
Nadat op die wijze, deels door krijgsgeweld en afsluiting der opstandelingen van alle bewoonbare streken, deels door het aftroonen hunner hoofden van dipo negoro, deze zoo goed als verlaten was, (hoe zeer hij meermalen met leeuwenmoed door den kring, dien men om hem heen beschreef, was doorgebroken, en dus nog menigmaal den Nederlanderen groote schade had toegebragt) zoo wenschte hij

{==386==} {>>pagina-aanduiding<<}
eindelijk, bijkans alleen gelaten en als een wild dier gejaagd, tot onderwerping te komen, althans met de Nederlandsche Regering te onderhandelen, en daardoor tijd te winnen. Dit was meermalen geschied; maar telkens toonden de opstandelingen zich daarbij trouweloos, gelijk toen zij den Kapitein roops vasthielden, dien de Heer nahuys met list bevrijdde, of wanneer zij, eenigzins tot verademing gekomen zijnde, buitensporige eischen deden, die het werk deden afbreken. De laatste onderhandeling, die in 1830 plaats had, is hier nog niet geboekt; maar wij weten uit het werk van den Heer de stuers, (hetwelk op dit punt door den Heer nahuys niet schijnt te worden tegengesproken) dat dipo negoro, met vrijgeleide van den Overste cleerens, op het Nederlandsche gebied kwam, om de zaak in een mondgesprek af te doen. Men kon het niet eens worden; de elschen van den opstandeling waren te hoog, ja belagchelijk; maar men kon de verzoeking niet wederstaan, den bewerker aller rampen van Java, dien men nu eenmaal in zijne magt had, daarin te houden, en, onder voorwendsel, dat hij, tegen de overeenkomst, zijn gevolg vermeerderd had, (hetwelk toch ontwapend geworden was) hem gevankelijk naar Batavia en van daar verder te zenden. Wij twijfelen echter zeer, of deze stap, die zekerlijk voor de welvaart en rust van Java allerheilzaamst was en de rijkste vruchten gedragen heeft, voor de regtbank der goede trouw en der zedelijkheid wel zou kunnen verdedigd worden.
Na het einde des oorlogs werden de beste maatregelen genomen, om de rust te verzekeren. Hiervan hebben wij ruime berigten in het eerste Deel van den Heer nahuys. Voor de geweldige kosten, en het groote verlies aan manschappen, die in deze vijf jaren, deels in gevechten, deels in de hospitalen, (met lijders en stervenden opgepropt, volgens nahuys, bl. 183) bezweken waren, had onze Regering regt, eene behoorlijke schavergoeding te eischen. Dus werden de Provinciën Bagaleen, Banjoemaas, Kadirie en Madion bij verdrag aan de Nederlandsche Regering afgestaan, met eene bevolking van meer dan een millioen inwoners; maar het Hof van Soerakarta, hetwelk niet dadelijk aan den opstand had deel genomen, bleef slechts van het bestuur over de afgestane Provinciën verstoken, doch behield de inkomsten. (Iets dergelijks lezen wij niet van Djocjokarta.) Hierdoor is de magt des Keizers en des Sultans van Java, om

{==387==} {>>pagina-aanduiding<<}
ons te benadeelen, voor altijd gebroken, en vele duizende Javanen zijn uit een hard en grillig despotismus onder het Rijk van orde en wetten gesteld. Doch daar de verdeeling dier beide Rijken zoo allerzonderlingst was, dat de wederzijdsche Provinciën in en door elkander lagen, even als zwarte en witte boonen uit een' geschudden zak, die men op den grond werpt, (nahuys, Iste D. bl. 205.) zoo was het een tweede, hoogst nuttig werk van den Heer van den bosch, hierin eene vaste grensscheiding te bepalen, die aan de tallooze onvermijdelijke botsingen der beide Hoven, uit die oude gebrekkige grensbepaling geboren, een einde moest maken. Te Klatten werd dit werk, door bemiddeling der Nederlandsche Regering, (die daardoor nieuwen invloed op de Vorsten bekwam) tot stand gebragt. In beide die belangrijke maatregelen was de Schrijver, Kolonel nahuys, een der Nederlandsche Afgevaardigden, en deelt alle de daartoe behoorende stukken in derzelver geheel mede. Eene derde groote weldaad van den nieuwen Gouverneur-Generaal was de afschaffing der zoogenaamde tolpoorten, of plaatsen voor accijnsen, binnenslands, waardoor de inlanders onbedenkelijk gekneveld werden, zoodat de Chinesche tollenaars niet minder gehaat waren, dan weleer dat volk bij de Joden, of de Douaniers bij ons ten tijde der Fransche overheersching. Er waren van die tolpoorten niet minder dan driehonderdvijftig. Men kan denken, hoe landbouw en handel daardoor belemmerd werden! Zoo was ook, nog slechts weinige jaren geleden, Duitschland, dat groote land, ter prooije aan de tolpoorten van een onnoemelijk getal groote en kleine Vorsten. Wat nu hier de met zoo vele moeite tot stand
gebragte Duitsche Tolvereeniging heeft gedaan, dat heeft Java te danken aan één besluit van den edelen van den bosch: Alle tolpoorten in de gezamenlijke Vorstenlanden zijn en blijven zonder uitzondering afgeschaft. Op deze wijze heeft die uitmuntende Bewindhebber den bloei en de welvaart van Java voorbereid, waarin hij zich nog gedurende zijn Bestuur mogt verheugen, en die thans zulke schoone en rijke vruchten voor het Vaderland draagt!
Nog één punt is er in de Gedenkschriften van den Heer nahuys, (tot deze klasse van geschriften behoort althans het eerste Deel) dat, als behandeling van een geschilstuk, voor onze Oostersche huishouding van belang is. Het is de vraag wegens de nuttigheid of schadelijkheid der uitgifte van

{==388==} {>>pagina-aanduiding<<}
landerijen in de Javaansche Vorstenlanden, in huur, aan Europesche volkplanters. Wij hebben in ons Tijdschrift meermalen gelegenheid gehad, dit verschil te behandelen. Men weet, dat de Gouverneur-Generaal van der capellen deze uitgiften verboden, en de reeds gedane vernietigd heeft. De Heer nahuys staat geheel op de zijde van de voorstanders der verhuring; en wij ontkennen niet, dat zijne gronden ons onwederlegbaar voorkomen. Onder anderen is het van belang, dat, door zulk eene verhuring, er eene klasse van gevestigde Europeanen op Java ontstaat, die met gehuurde Javaansche werklieden de verbeteringen in den landbouw kunnen in werking brengen, geprikkeld door de krachtige drangreden van het eigenbelang; van den anderen kant echter zou het gevaarlijk kunnen worden, indien vele vreemdelingen, b.v. Engelschen, door zware kapitalen, landeigenaars op Java wierden, in het geval van eenen oorlog met die Mogendheid, welke wij vrij wat meer, dan de thans onschadelijke Vorsten van Java, hebben te vreezen. Doch dit is een verwijderd gevaar, waartegen, wij bekennen het, de Schrijver van dit werk zoo vele voordeelen in de schaal heeft gelegd, dat wij de intrekking van het verbod in 1827 voor zeer staatkundig en heilzaam houden. - Druk en papier, ook van dit werk, zijn zeer goed.




Neêrlands Heldendaden te Land, van de vroegste tijden af, door J. Bosscha, Hoogleeraar aan de Militaire Akademie te Breda. VIIde tot XIIIde Aflevering. Te Leeuwarden, bij G.T.N. Suringar. 1833-1835. In gr. 8vo. Bij Inteek. f 3-55.

Met deze Afleveringen voltooide de Hoogleeraar bosscha het eerste Deel van zijn belangrijk werk, hetwelk wij reeds vroeger (1832. bl. 634. en 1833. bl. 355.) onzen Lezeren hebben aangeprezen. Het aangekondigde gedeelte betreft de jaren 1572 tot 1648, en bevat dus bijna het geheele tijdperk van den zoogenoemden tachtigjarigen oorlog; eene rijke, misschien te rijke, stof, om in zulk een, betrekkelijk klein, bestek van 300 bladzijden (196-496) behandeld te worden. Echter heeft de Schrijver zich, naar het oordeel van Rec., in de meeste opzigten op eene waarlijk uitmuntende wijze van zijne taak gekweten. Zoo is b.v. in de VIIde en VIIIste

{==389==} {>>pagina-aanduiding<<}
Afleveringen het beleg van Haarlem ('t welk dan ook eene wezenlijke belegering, naar alle de regels der toenmalige kunst van aanvallen, was) uitvoerig en fraai voorgesteld, en toegelicht met vele belangrijke opmerkingen betrekkelijk de vroegere krijgskunde. - Zeer kort, en te regt, is daarentegen het beleg van Leyden behandeld. Dit toch was meer eene blokkade; en hoezeer de onbezweken moed, waarmede de Burgerij hongersnood en pest trotseerde, lof en dankbaarheid verdient, is echter, met uitzondering van het ontzet door de Zeelieden, dit beleg, als oorlogsfeit, minder belangrijk. - Breeder is dan ook de Schrijver over de roemrijke verdediging van Steenwijk door van den cornput, (bl. 263 en volg.) alwaar ook eene zeer belangrijke aanteekening over den Telegraaf, en de vroegste sporen daarvan hier te lande, voorkomt. - De IXde, Xde en XIde Afleveringen zijn geheel aan de wapenfeiten ten tijde van Prins maurits gewijd. Hier is alles, hoe beknopt dan ook, op eene voortreffelijke en leerrijke wijze bearbeid. Wij beroepen ons op de voorstelling van het beleg van Geertruidenberg (1593), 't welk, om de reuzenwerken, door den belegeraar voor die stad aangelegd, den naam verkreeg van het Romeinsche beleg; op de zeer uitvoerige beschrijving van den slag bij Nieuwpoort (bl. 340 en volg.), en bijzonder op het, zoo hoogst merkwaardig, driejarig beleg van Ostende. - De krijgsbedrijven ten tijde van frederik hendrik vinden hunne plaats in de XIIde en XIIIde Afleveringen. Zeer breedvoerig en volledig behandelt de Schrijver de niet minder merkwaardige belegering van 's Hertogenbosch in 1629, 't welk wij mede onder de fraaiste gedeelten van dit werk rangschikken. Daarentegen verwonderde het ons, dat het overige gedeelte der krijgskundige loopbaan van dezen Vorst zoo
buitengewoon beknopt, of liever, om der waarheid hulde te doen, zoo onvolledig, is behandeld. Vijftien of zestien veldtogten van frederik hendrik, waaronder de merkwaardige belegeringen en veroveringen van Maastricht, Rijnberk, Schenkenschans, Breda, het Huis te Gennep, Sas van Gend en Hulst, konden toch op een twintig bladzijden (bl. 475-496), die er aan toegewijd zijn, met geene mogelijkheid eenigermate naar waarde opgegeven worden. Wij erkennen, dat de Schrijver (bl. 477) zich deze beknoptheid, uit hoofde zijner vroegere uitvoerigheid, als tot eenen pligt rekent, en laten dit ook gaarne tot zekere mate gelden;

{==390==} {>>pagina-aanduiding<<}
maar dit neemt niet weg, dat de middelweg ware te bewandelen geweest, en dat aan een zoo schitterend tijdvak voor onzen Heldenroem te Lande toch wel een paar vellen druks meer uitmuntend waren besteed geweest.
Met de XIIIde Aflevering ontvangt men eenen welgegraveerden Titel met Vignet voor het eerste Deel, de Opdragt aan den Prins van Oranje, en het Voorberigt van den Schrijver. Uit dit laatste vernemen wij, dat de Hoogleeraar op het denkbeeld tot dit werk gekomen is door dat, hetwelk in den jare 1783, onder den titel van Neêrlands Heldendaden ter Zee, bij wekelijks uitkomende bladen, verschenen is. Hij wil echter tevens dit werk dienstbaar maken tot het aanbrengen van bouwstoffen ter opheldering van het (te lang verwaarloosde) krijgskundige gedeelte onzer Vaderlandsche Historie, zonder zich echter voor te stellen, om bepaaldelijk eene volledige Krijgsgeschiedenis van ons Vaderland te leveren. Dit eerste boekdeel zal door een tweede, mede bij Afleveringen in het licht te geven, en de oorlogen tegen Frankrijk gevoerd behelzende, worden gevolgd; terwijl een derde de gebeurtenissen van onzen leeftijd en de krijgsbedrijven der Nederlanderen in andere werelddeelen bevatten zal, en het werk met verbeteringen, bijvoegsels en een' bladwijzer zal besloten worden.
Wij wenschen den kundigen Schrijver aanhoudenden lust toe, om dit zoo uitmuntend begonnen werk, waardoor voorzeker eene belangrijke gaping in het geheel onzer Vaderlandsche Geschiedenis zal aangevuld worden, op eene even loffelijke wijze te voltooijen.




Zeemans-leven, of Reizen en Lotgevallen van den Luitenant der Marine W. Bowers. Uit het Engelsch, door G.H. Nagel. Te Amsterdam, bij Gebr. Diederichs. 1835. In gr. 8vo. 378 bl. f 3-60.

De Vertaler heeft met de overbrenging van dit product der Engelsche pers het Nederlandsche publiek geen ondienst gedaan, in zoo verre daardoor de kennis van den handel op de nieuwe Gemeenebesten van Zuid-Amerika bevorderd wordt. De zeden, leefwijze en gedragingen dier jonge Republikeinen verschijnen daar in het ware licht, zoo men voor dat woord niet liever duisternis wil lezen. Indien wij door den koop-
{==391==} {>>pagina-aanduiding<<}
handel ons bestaan moesten vinden, zouden wij het althans bij die ruwe en door bijgeloof verbasterde Vrijheidszonen niet zoeken, en de menigvuldige teleurstellingen van den Schrijver ons een waarschuwend baken zijn. Zoo ooit, dan bevestigt het leven van dezen Engelschman de bekende spreuk, dat de mensch zijn eigen lot maakt: de meeste zijner rampen heeft hij aan zichzelven te wijten. Hij is een avonturier, wien de fortuin zeldzaam begunstigt, en die van hare gaven geen gepast gebruik weet te maken. Zijne lotgevallen en omzwervingen, die zonderling genoeg zijn, kunnen den aankomenden zeeman leeren, hoe hij zijn geluk niet moet beproeven; en het verwondert ons geenszins, dat de Schrijver op zijne gevorderde jaren, (hij zal thans ruim vijftig zijn) even als Sisyphus, aan den voet van den berg zijns geluks staat, met den teruggerolden last nevens zich, welken hij gedurende zijn geheele leven naar boven wentelde. 't Zij zoo, dat de fortuin den stoutmoedigen begunstigt; maar den roekeloozen bedriegt zij, en hare lachjes lokken hem in den afgrond. Wij onderschrijven dus, in zeker opzigt, het eerste deel van de spreuk, waarmede de Schrijver zijn werk besluit, dat het stervelingen niet gegeven is, het geluk te gebieden; maar ontkennen, dat hij het zou verdiend hebben. Er is met dat al uit dit boek veel te leeren, ofschoon de stijl niet uitlokkend is, en alzoo kunnen wij er de behoedzame lezing wel van aanbevelen. - Een bevallig vignet strekt het werk tot sieraad.




Vruchten, ingezameld door de aloude Rederijkkamer de Wijngaardranken, onder de zinspreuk: Liefde boven al, te Haarlem. IIde Deel. Te Haarlem, bij V. Loosjes. 1836. In gr. 8vo. 220 bl. f 2-75.

Wij hebben over den aard, de strekking en de verdiensten van het eerste deel dezer Vruchten ons oordeel gezegd. De verschijning van een tweede deel toont, dat de verschillende ons onbekende Schrijvers genoegzame aanmoediging gevonden hebben, om hun werk voort te zetten. De inhoud van dit stuk bestaat uit twee gedeelten, Proza en Poëzij. Eene Redevoering over de verdiensten van philips van marnix van st. aldegonde, Levensschets van Mr. gerrit willem van oosten de bruyn, Iets over het leven

{==392==} {>>pagina-aanduiding<<}
en de Werken van byron, Iets over famianus strada, Iets over den invloed der Natuur, welke ossian omringde, op zijne beelden en vergelijkingen, - maken het Proza-gedeelte uit. Onder de rubriek van Poëzij vindt men De Dichter, Aan pieter leonard van de kasteele, Aan de Nagedachtenis van den Kunstschilder wijbrand hendriks, Hassan, of de zegen komt van boven, Het Droomen.
Naar ons oordeel zal ook dit werk van de Haarlemmer Rederijkers aan menigen lezer een nuttig en aangenaam uur van verpoozing kunnen verschaffen. Iets geheel nieuws is de Levensschets van van oosten de bruyn: de voortreffelijke hoedanigheden van den Haarlemschen Geschiedschrijver worden in een helder daglicht gesteld, en menig onuitgegeven stuk medegedeeld; zoodat wij dit opstel eene belangrijke bijdrage tot onze Letterkundige Historie mogen noemen. Men heeft vergeten eene drukfout, margina in margines, te veranderen. Mindere aanspraak op nieuwheid maken de overige opstellen. Men zal ze echter niet zonder genoegen lezen. Wij zouden gemakkelijk eenige aanmerkingen, zoo wel op de prozaïsche als op de poëtische voortbrengselen der Rederijkkamer, kunnen maken, gelijk het eenen Recensent, zelfs bij de voortreffelijkste lettervruchten, nooit aan aanmerkingen kan ontbreken, indien hij dezelve zoeken wil. Voor het tegenwoordige vergenoegen wij ons met dit eenvoudige verslag, en moedigen de Schrijvers aan, om onbekende bijzonderheden over beroemde Haarlemmers op te sporen. Het kan in eene stad, welke altijd door de beoefening van kunsten en wetenschappen zoo zeer heeft uitgeblonken, noch aan voorwerpen noch aan hulpmiddelen te dien einde ontbreken.





De Rijn, in Afbeeldingen en Tafereelen geschetst. 1ste en 2de Aflevering. f 7-:

Zwitserland en de Alpen van Savoije, in Afbeeldingen en Tafereelen geschetst. Beschreven door N.G. van Kampen. 1ste Aflevering. f 1-60.

Bijbelsche Landschappen, in Afbeeldingen, enz. Met bij-
{==393==} {>>pagina-aanduiding<<}
gevoegde Tafereelen door Abm. des Amorie van der Hoeven. 1ste Aflevering. f 1-60.

Allen te Amsterdam, bij G.J.A. Beijerinck.

De prachtwerken, welke wij hier aankondigen, behooren slechts voor een gedeelte aan ons Vaderland. Nederlandsch vernuft, Nederlandsche kunst en arbeid hebben aan het voornaamste, aan de prenten zelve, geen deel; het zijn voortbrengselen der teekenpen, graveernaald en drukpers van vreemdelingen; zelfs de Nederlandsche titels zijn, zoo wij wèl zien, buitenslands gegraveerd. Wat ons hier aangeboden wordt, bestaat in afdrukken van zeer fraaije, door Engelsche kunstenaars vervaardigde, staalplaten, die reeds aan Engeland en het geheele Vasteland duizende exemplaren hebben geleverd. Al bragt nu het doel van ons Tijdschrift ook mede, om de kunstwaarde van zulke prentwerken te beoordeelen, waartoe wij anders wel lust zouden gevoelen, zoo zouden wij toch aarzelen, in dit onderzoek te treden, omdat het hier alleen de verdienste van vreemden geldt. Intusschen kunnen wij niet nalaten ons leedwezen te betuigen, dat, vooral bij den zeer verachterden, doch thans weder eenigzins vooruitgaanden staat der vaderlandsche graveerkunst, die nog gedurig zoo zeer aanmoediging behoeft, voortbrengselen der graveerstift van buitenlanders langs allerlei wegen, door de bekende Magazijnen, en ook door de bovenstaande werken, onder ons worden ingevoerd en verspreid, waaraan geen vaderlandsche kunstenaar of werkman deel heeft, en waarvan niemand in ons land eenig voordeel trekt, dan de, enkel hun gewin beoogende, uitgevers alleen. Ook deze ondernemingen schijnen ons tot die veelvuldige speculatiën van onze dagen te behooren, waarbij men met niets anders te rade gaat, dan met eigen voordeel. De redenen althans, waarmede dezelve in de prospectussen omkleed zijn, hebben ons ten eenemale onbevredigd gelaten.
De uitgever heeft, ter bevordering van den goeden uitslag zijner ondernemingen, de hulp ingeroepen van twee vaderlandsche Geleerden van naam, van de Hoogleeraren van kampen en van der hoeven, alsmede van een' derden ongenoemden, naar het gerucht wil, niet onbekenden vaderlandschen Schrijver; en hij is zoo gelukkig geweest, dezelve te verkrijgen. Deze drie Schrijvers hebben de hun opgedra-
{==394==} {>>pagina-aanduiding<<}
gene taak, de beschrijving der afgebeelde landschappen, gelijk te verwachten was, uitnemend volvoerd. In hoe verre deze beschrijvingen met den oorspronkelijken tekst overeenkomen, kunnen wij niet beoordeelen, daar wij niet in de gelegenheid zijn, denzelven te raadplegen. Het komt ons voor, dat Prof. van kampen zich het loffelijk doel voorstelt, om van de geheele prentverzameling over Zwitserland een op zichzelf staand geheel te maken; weshalve hij ook de volgreeks der afzonderlijke beschrijvingen opent met eene fraaije Inleiding over het merkwaardige van dat land in onderscheidene opzigten. Wij hebben die beschrijvingen, zoo als ook die van den Hoogleeraar van der hoeven en van den ongenoemde, doorgaans met genoegen gelezen. Ten aanzien van Zwitserland hebben de hier en daar zich voordoende blijken, dat eigene aanschouwing geen deel mogt hebben aan de beschrijving der grootsche en bevallige natuurtooneelen, ons het gemis daarvan doen betreuren: het beroep op de reizigers toch, die verzekeren, dat alles inderdaad zoo grootsch en schoon is, kan, naar ons gevoel, daartegen geenszins opwegen. Hetzelfde geldt ook omtrent de beschrijvingen van het Heilige Land, door Prof. van der hoeven vervaardigd. Dit gemis wordt hier vervangen, schoon niet vergoed, door eenige uitweidingen over de belangrijke gebeurtenissen, die, naar luid der gewijde geschiedenis, in de afgebeelde oorden zijn voorgevallen, zoo als van de verwoesting van Sodom, van den gang van Jezus over de beke Kedron naar
Gethsemané, enz.
Hoe wij over deze ondernemingen, vooral in betrekking tot vaderlandsche kunst, denken, behoeven wij, na het bovenstaande, niet te verklaren.

Bijbelsche Tafereelen in houtsneê Platen. In 12 Afleveringen, op velin papier. Te Zutphen, bij W.J. Thieme. 1835. 8vo. f 9-:

Hoezeer het boven door ons gezegde ook op deze onderneming van toepassing is en blijft, zoo heeft dezelve echter een bijzonder doel, straks, met de woorden des Uitgevers, nader te vermelden. Om dit doel zoo wel, als omdat de Houtsneêkunst bij ons thans zoo goed als niet beoefend wordt, en wij daarin niet, als in de Graveerkunst, eenigermate met den vreemdeling mogen wedijveren, ja zelfs,

{==395==} {>>pagina-aanduiding<<}
met enkele vereerende uitzonderingen, geene dragelijke proeven kunnen leveren, hechten wij ons zegel aan het navolgende berigt des Uitgevers, hetwelk wij nagenoeg naar waarheid hebben gevonden; hartelijk intusschen wenschende, dat de beschouwing dezer Plaatjes den weinigen beoefenaars van dit kunstvak tot prikkel verstrekke, om zich te beijveren, den Engelschman ook hierin op zijde te streven, opdat wij eenmaal vaderlandsche boekwerken met vaderlandsche teeken- en prentkunst mogen zien prijken! En nu voere, ten besluite dezer aankondiging, de Uitgever het woord: ‘De behoefte (zoo spreekt hij) aan eenen Prentbijbel [voor de Jeugd], voldoende aan de tegenwoordige vorderingen van Teeken- en Graveerkunst [in hout], werd sedert lang algemeen erkend, en bragt den Uitgever op het denkbeeld, om de onderhavige Bijbelsche Tafereelen Nederland aan te bieden, als bevattende meesterstukken in zoogenaamde Houtsneê, die, wat vinding en uitvoering betreft, niets [weinig] te wenschen overlaten. - De Jeugd zal in dezen Prentbijbel [meerendeels] geene onbevattelijke zinnebeeldige voorstellingen behandeld, maar de geschiedkundige daadzaken, naar Oostersche leefwijze, kleederdragt en bouwkunst geschetst, zigtbaar verklaard zien. - Deze Prentbijbel moet vooral den bezitters van den Bijbel voor de Jeugd door Prof. van der palm, of van dien door schmid, hoogst welkom zijn, doch is tevens zoodanig ingerigt, dat hij bij elken Bijbel in 8vo, of ook kleiner formaat, kan worden gebonden.’ Met deze XII Afleveringen, ieder van 8 Plaatjes, is het Oude Verbond compleet. Die voor het Nieuwe worden door den Uitgever beloofd, van welker verschijning wij desgelijks, met een kort woord, onze Lezers hopen te verwittigen.

De laatste dagen van eenen Wijsgeer, door Sir Humphry Davy, Baronet. Naar de derde Engelsche uitgaaf. Te Leeuwarden, bij G.T.N. Suringer. 1836. In gr. 8vo. 335 bl. f 3-60.

Waarschijnlijk zal een deel onzer landgenooten met het oorspronkelijke werk, welks vertaling wij hier aankondigen, reeds bekend zijn. Het laatste geschrift van den beroemden Scheikundige, door hem in Italië opgesteld, van meer gods-
{==396==} {>>pagina-aanduiding<<}
dienstig-wijsgeerigen dan streng wetenschappelijken aard, trok de opmerkzaamheid van het beschaafd en letterkundig Europa, en verdiende ook in een Nederlandsch kleed te verschijnen. De werkzame alexander, te Utrecht, heeft deze taak op zich genomen, en zijne landgenooten door eene keurige vertaling en bijgevoegde aanteekeningen op nieuw verpligt. Te regt zegt hij in het Voorberigt: ‘De personen, in het werk voorkomende, hebben het doel, om belangrijke waarheden op eene nuttige en bevallige wijze mede te deelen; de gevoelens, door hen aan den dag gelegd, de medegedeelde leeringen zijn de aandacht waardig van elk, die naar het schoone, het goede, het ware streeft.’ Wij onderschrijven gaarne deze getuigenis, en zullen, ten dienste onzer lezeren, die het oorspronkelijke niet kennen, met de noodige beknoptheid, den geest, welke in dit hoogstbelangrijk werk heerscht, doen kennen.
In zes Afdeelingen, die echter in dadelijk verband tot elkander staan, zijn deze laatste gedachten van den verdienstelijken Brit gesplitst. De eerste draagt ten opschrift: Het Gezigt (the Vision). Ambrosio en Onuphrio zijn daar de sprekers. Het reusachtige Colosseum geeft hun eene ongezochte aanleiding, om over de vergankelijkheid, over den invloed des Christendoms op de beschaving hunne verschillende gevoelens bloot te leggen; terwijl de derde aanwezige, (de Schrijver zelf) als zwijgend, in krachtige en beeldrijke taal, hunne gesprekken mededeelt. Weldra verlaten hem de twee vrienden; hij blijft alleen, te midden der eerwaardige bouwvallen, en wordt aldaar met een Gezigt verwaardigd, waarin de ontwikkeling des menschelijken geslachts, op eene geheel dichterlijke, stoute en verhevene wijze, wordt voorgesteld. Tooneelen aan tooneelen ontplooijen zich voor zijn oog; met poëtischen gloed als bezield, biedt hij ons de rijkste wijsgeerige denkbeelden aan, tot dat des Schrijvers Genius hem boven de zigtbare stoffelijke wereld verheft; hij bewandelt de ruimten der schepping: wereld- en kometenstelsels, met derzelver bewoners, staan voor zijnen geest. Het was ons hier, alsof wij eenen Britschen jean paul hoorden, die zelfs de hoogste vlugt van zijn genie door wetenschappelijken ernst beteugelt. Men leze en oordeele!
Het tweede Hoofdstuk draagt ten opschrift: Onderzoek aangaande het Gezigt in het Colosseum. Het zijn wederom Ambrosio en Onuphrio, die op den top van den Vesuvius el-
{==397==} {>>pagina-aanduiding<<}
kander ontmoeten; maar nu wordt ook de anders zwijgende Schrijver, Philalethes, in het gesprek gewikkeld. De dichterlijk-wijsgeerige denkbeelden, in het voorgaande Hoofddeel, onder den vorm van het Gezigt, voorgesteld, worden hier veelzijdig beschouwd, ontwikkeld, getoetst. Ambrosio, de bedachtzame, streng godsdienstige, - Onuphrio, de ongeloovige wijsgeer, - Philalethes, de gevoelige en geloovige, (door Onuphrio den ‘droomen-droomer’ genoemd) laten zich over de gewigtigste belangen der menschheid onbewimpeld uit. De Godsdienst van jezus, het Bij- en Ongeloof der Heidenen worden in dadelijke tegenstelling gebragt; en wij weten inderdaad niet, wat hier meer aan te bevelen is: de echt Christelijke geest van den Schrijver, de grondigheid zijner wetenschappelijke onderzoekingen, of de zeldzame kunst, waarmede de drie sprekers hunne gedachten zamenvlechten, waardoor al het gedwongene eener wijsgeerige zamenspraak geheel wordt weggenomen.
In het derde Hoofddeel, De Onbekende getiteld, neemt het gesprek eene meer natuurkundige wending. De voorgaande sprekers ontmoeten eenen belangwekkenden onbekende in het binnenste van den Tempel van neptunus, die, op eene even duidelijke als bevallige wijze, zijn geologisch stelsel ontwikkelt. De beschaafde Nederlander, al is hij ook slechts met eene oppervlakkige kennis der Geologie uitgerust, zal hier eenen rijken schat vinden, bovenal wanneer hij bedenkt, dat een der beroemdste Scheikundigen onzer eeuw aldaar de slotsom zijner navorschingen blootlegt.
De vierde Afdeeling is genoemd: De Proteus, of Onsterfelijkheid. Wij ontmoeten den geheimzinnigen vreemdeling weder. Een noodlottig toeval, waardoor de Schrijver bijkans was omgekomen, brengt hem in naauwere aanraking met den onbekende; en hunne natuurkundige navorschingen over zekere merkwaardige dierensoort, de Proteus anguinus, leidt tot een Loogst leerzaam gesprek, waarin over het levensbeginsel en deszelfs wijziging en voortduring, met scheikundige toelichting en wijsgeerige naauwkeurigheid, wordt gehandeld; terwijl het einde van dit gesprek, in den toon der warme godsvrucht gesteld, ons voor den Christen-wijze, aan den rand zijns grafs staande, de diepste achting inboezemt.
In eenen meer zuiver wetenschappelijken geest is het vijfde Hoofddeel, De Scheikundige, vervaardigd. Het is eene doorgaande, met gloed en kracht geschrevene, apologie der

{==398==} {>>pagina-aanduiding<<}
Scheikunde, waarin dezelve, naar hare waarde, tot de wetenschap der wetenschappen wordt verheven, en haar alzijdige invloed op eene overtuigende wijze voorgesteld, zonder echter van de kennis des lezers meer te vorderen, dan men billijk verwachten kan. Wij gelooven niet, dat de Scheikunde ooit zoo krachtig en welsprekend verdedigd is, als hier door haren voedsterzoon, die der moeder zelve zoo veel luister bijzette.
De laatste Afdeeling voert ten opschrift: Pola, of de Tijd. Wij moeten ook hier zeggen: het einde kroont het werk; het is daar, dat de onbekende den Tijd uit een natuurkundig oogpunt beschouwt. Verandering, ontwikkeling, vereeniging, oplossing der stoffen worden ons in derzelver wijzigingen voorgesteld, de wetten der schepping en die der verwoesting in verband gebragt, en alles besloten met een' vromen blik op de Sterrekunde, deze tolk van Gods grootheid.
Houdt men nu in het oog, dat, buiten dezen rijkdom van wetenschap en natuurkennis, in dit uitmuntend werk kwistig ten toon gespreid, buiten den Christelijken zin, die daar heerscht, hetzelve doorvlochten is met treffende, schilderachtige natuurbeschrijvingen, eenen thompson waardig, dan is het wel niet te verwonderen, dat deze laatste dagen van eenen Wijsgeer door ons beschaafd werelddeel met vreugde en dankbaarheid zijn aangenomen, en tevens te verwachten, dat dezelve ook in ons Vaderland, te midden van zoo vele weinig beduidende geschristen, in derzelver waarde zullen erkend worden. Wij kunnen ons niet bedwingen, ten bewijze van des Schrijvers en ook van des Vertalers bekwaamheid, eene kleine proeve hier mede te deelen; - de beschrijving van 's menschen toestand in den staat der beschaving, in tegenstelling van dien der wildheid, (bl. 270:) ‘Hoe verschillend hiervan (van den staat der onbeschaafdheid) is de mensch in zijnen hoogsten staat van beschaving! Elk gedeelte van zijn ligchaam is bedekt met de voortbrengsels van schei- en werktuigkundige kunsten, die niet slechts nuttig zijn, om hem voor de gure jaargetijden te beschermen, maar die ook in hunne vormen schoonheid en afwisseling vereenigen; - hij schept uit het stof der aarde onder zijne voeten werktuigen tot nut en versiering; - hij haalt metalen uit het ruwe oer, en geeft aan dezelve honderd verschillende gedaanten tot duizende verschillende einden; - hij kiest en veredelt de voort-
{==399==} {>>pagina-aanduiding<<}
brengsels uit het plantenrijk, met welke hij de aarde bedekt; - hij bedwingt niet alleen de wildste, vlugste en sterkste bewoners der bosschen, der bergen en der lucht, maar temt dezelve tot makke huisdieren; - hij gebiedt den wind, hem naar elk gedeelte van den onmetelijken Oceaan te voeren; - hij dwingt de elementen, de lucht en het water, ja zelfs het vuur, om voor hem, als 't ware, te werken; - hij weet stoffen zoodanig te
vereenigen, in eene beperkte ruimte, dat zij als de bliksem werken, en hare krachten zoo te rigten, dat zij op aanmerkelijke afstanden vernielend treffen; - hij splijt rotsen, verzet bergen, en leidt het water uit de dalen naar de hoogten; - hij geeft duurzaamheid aan de gedachten, door onvergankelijke letters, en onsterfelijkheid aan de verrigtingen van het genie, dezelve aanbiedende als het algemeene eigendom van alle ontwakende geesten; - in één woord, hij wordt een getrouw beeld der Goddelijke wijsheid, daar hij, door den invloed der beschaving, den adem des levens ontvangt en weder anderen inblaast.’

Tijdkorting van een oud man, gedurende zijn verblijf in het Hertogdom Nassau. Naar den derden Druk uit het Engelsch. Te Haarlem, bij de Erven F. Bohn. 1835. In gr. 8vo. 264 bl. f 2-50.

Toen wij dit boek eerst opensloegen, dachten wij aan claudius; waarschijnlijk door den man op den titel, die, in zijnen mantel, met den staf in de hand en het korte pijpje in den mond, op den aardbol, te midden van eene menigte manen en maantjes, rustig voortstapt; maar het werkje is geen Wandsbecker Bothen. Eene reisbeschrijving is het ook niet; want de reis uit Londen naar het Nassausche neemt slechts weinige bladzijden in, en beschrijving van dit Hertogdom zoeke men hier niet. Het is evenmin eene natuurkundige beschrijving der Selters- en andere gezondheidsbronnen; want er komt in het gansche boeksken geen woord van ijzer-oxyde, van koolstofgas en derg. Nog veel minder is het een scheepje, dat zich op de zee der politiek waagt (anders nog al eene liefhebberij der Engelschen); want dan moest het in dezen tijd immers vol zijn van Biberich, van Agnaten van het Huis van Nassau, enz.; doch ook daarvan geen

{==400==} {>>pagina-aanduiding<<}
enkel woord. Het is eenvoudig, wat de titel belooft, tijdkorting van een oud man, gedurende zijn verblijf in het Hertogdom Nassau. ‘De bejaarde Engelschman - een gepensioneerd Officier, zoo als wij ons herinneren ergens gelezen te hebben - heeft het Nassausche bezocht, om uit deszelfs bronnen en baden nieuwe levenskracht te putten, en bij die gelegenheid tot tijdkorting de opmerkingen ten papiere gebragt, die den inhoud dezer bladeren (bladen) uitmaken. Terwijl sommigen [Rec. niet] hem met sterne, anderen met den Schrijver der Brieven van eenen Afgestorvenen [Rec. almede niet] vergelijken, komt men daarin overeen, dat een ongekunstelde, natuurlijke toon den ouden man bij uitnemendheid eigen is, terwijl niemand hem ook de gaaf van opmerking, luim en goedhartigheid ontzeggen zal.’ Zoo zegt het Voorberigt, en wij zeggen het laatste de Uitgevers na. De Redacteur van ons Tijdschrift vergunne een klein plaatsje, om het volgende mede te deelen tot eene proeve, waaruit men den aard van dit werkje goed kan leeren kennen. Wij kiezen deze plaats, omdat er misschien wel meer landen zijn, op welke de aanmerking van toepassing is, dan Engeland alleen:
‘In Engeland zouden fatsoenlijke lieden het een zeer stuitend denkbeeld vinden, om zich zoo gemeenzaam met hunne bedienden te maken, of hen in hun gezelschap toe te laten, en zulks zou ook niet aangaan, wanneer men de manieren onzer bedienden in het oog houdt. Doch indien wij nu één wetboek van manieren hadden, in plaats van honderdvijftigduizend, dan zou dit het geval niet zijn, en de Engelsche bedienden zouden zich even goed als de Duitsche in het gezelschap (liever, in de tegenwoordigheid) hunner heeren en vrouwen weten te gedragen, zonder hen door vrijpostigheid te beleedigen. En welk een voordeel is het voor de laatsten, en voor het dorp, waarheen zij, als zij eens trouwen, waarschijnlijk terugkeeren, dat zij gelegenheid hebben gehad, om getuigen te zijn van de levenswijze en gesprekken van bedaarde, verstandige, brave menschen, die het voorregt eener goede opvoeding genoten hebben! Het spreekt van zelf, dat, zoo deze jonge meisjes hooge loonen trokken, zich met den afgelegden tooi harer meesteressen sierden, en, uit het gezelschap (de tegenwoordigheid) harer meerderen zonder genade verbannen, geene andere toevlugt hadden, dan in de dienstbodenkamer, waar knechts en mei-
{==401==} {>>pagina-aanduiding<<}
den onder elkander hokken, - het spreekt van zelf, zeg ik, dat zij dan spoedig dezelfde manieren en dezelfde kleeding zouden aannemen, om welke eene Engelsche kamenier, zelfs in haar eigen land, zoo berucht is. Maar in Duitschland hebben het gezond verstand en de armoede stellig en gestrengelijk voorgeschreven, dat de bedienden niet alleen in kleedij moeten onderdoen voor hunne meesters, maar dat ook hun voedsel, schoon beter dan hetgeen zij te huis gewoon waren, echter eenigzins naar het overige gewijzigd zij. Bedienden, die op deze wijze onderhouden worden, kosten zeer weinig; en evenwel, als zij geen slecht karakter hebben, hebben zij steeds aanmoediging tot het goede, en weinig verzoeking tot het kwade. Zij worden wel
niet, even als de onzen, in satijn, sijn lijnwaad en scharlaken gekleed, zij smullen ook niet dagelijks, maar zijn er, geloof ik, des te beter aan toe, en veel meer op hun gemak, nu zij binnen hunnen kring gehouden worden, dan wanneer zij manieren wilden nabootsen, die met hunne opvoeding niet strooken, of wanneer zij met gevoelens pronkten, die zij zelve niet begrijpen. Maar de blaam rust niet op onze bedienden; zij hebben gelijk, dat zij eene hooge huur aannemen, voiles, glacé-handschoenen en fijn laken dragen; dat zij de manieren hunner meesters naäpen, en zoo doende in de vestibule eene burlesque vertooning teruggeven van 't geen zij boven gezien hebben; in één woord, dat zij zooveel verteren en zoo weinig werken als zij kunnen. Geen onpartijdige kan de blaam op de dienstboden leggen; maar ik vrees, dat alle hunne dwaasheden op onze hoofden te huis komen. Waarlijk, wij hebben zulks alleen aan onszelven te wijten, en het ware te wenschen voor de eer van Engeland [en, naar Recs. meening, ook voor die van Nederland, inzonderheid in de groote steden], dat eenige aanzienlijke familiën het met elkander eens werden, om met kracht en geweld hunne bedienden te noodzaken, hunne levenswijze en kleeding op eene nederiger schaal in te rigten.’ (Bl. 72 volg.)
Rec. mag dit werkje gerust aanbevelen. Dat de zeezieken benedendeks naar eene plaats gingen, waar weening en knersing der tanden gehoord werd, is het eenige, dat hij zich herinnert met afkeuring te hebben gelezen.


{==402==} {>>pagina-aanduiding<<}

De Verovering van Bacharach en Alexius en Irene. Historisch-Romantische Verhalen, door F.W. Lips. Uit het Hoogduitsch. Te Amsterdam, bij C.L. Schleijer. 1834. In gr. 8vo. 256 bl. f 2-90.

Het tweetal verhalen, dat wij bij dezen aankondigen, zal veelligt reeds genoegzaam verspreid zijn, zoodat wij niet noodig hebben hetzelve thans nog aan te bevelen. Het eerste verhaal is uit den dertigjarigen Oorlog ontleend, en het andere uit de tijden der Kruistogten. In beiden is het eigenaardige van den tijd vrij goed behouden, en het eerste vooral lazen wij met genoegen; ook het andere heeft verdienste. Gelukkig is de vertaling in goede handen gevallen, en een bevallig vignet versiert den titel. Meer is redelijkerwijze van zulke werkjes niet te vergen. Het is nu eenmaal de geest der Duitschers, om smaak te vinden in het avontuurlijke en middeleeuwsche, en in dat genre moeten thans de verhalen zijn, om te behagen. Wij hebben er vrede mede, zeggen al wederom: tous les genres sont bons, hors le genre ennuyeux, en stemmen in met het welgestelde Voorberigt van den Vertaler, dat het werkje zijn eigen lot zal maken, en ook de negative deugd heeft, dat het niets kwaads of zedebedervends in zich bevat. Het drijve dus op den breeden stroom der romanwereld mede, tot dat het door anderen verdrongen, en door den vloed der Lethe met zijne lotgenooten verzwolgen wordt!

Vader en Dochter, of de Gevolgen van één enkelen Misstap. Naar het Engelsch van Mistress Opie. Tweede Druk. Te Amsterdam, bij J.C. van Kesteren. 1835. In gr. 8vo. 202 bl. f 2-:

Het goed vertier van de eerste uitgave der Nederduitsche vertaling van dezen beroemden Roman heeft eene tweede noodig gemaakt, die wij niet twijfelen of zal insgelijks aftrek vinden. Hoe somber toch, ja dikwijls akelig, de inhoud zijn moge, men legt dit boek niet spoedig uit de hand, na met lezen te zijn aangevangen; want steeds klimmend is de

{==403==} {>>pagina-aanduiding<<}
belangstelling in de ongelukkige Betty, die, na in de strikken van eenen listigen verleider gevallen te zijn, met de vrucht harer schuldige liefde terugkeerende, om de vergiffenis van haren vader te erlangen, dezen, ten gevolge harer misdaad, als een krankzinnige wedervindt, en het overige harer dagen opoffert, om hem onderhoud te verschaffen, en tevens, ware het mogelijk, het gebruik zijner redelijke vermogens te hergeven, welke hij echter niet dan in zijn sterfuur herkrijgt, hetgene zoo spoedig door dat zijner dochter wordt opgevolgd, dat de dag van beider begrafenis dezelfde is. Treurig is deze afloop; maar de strekking des verhaals was ook, om meisjes, die, in weerwil van een deugdzaam hart en goede opvoeding, te veel ijdelheid met te veel zelfvertrouwen paren, voor de gedachte te doen sidderen, hoe een enkele misstap een geheel leven, aan reine vreugde en kalme tevredenheid gewijd, met eindeloozen jammer en ellende, zoo voor haar, welke dien begaat, als voor anderen, kan vergiftigen. - Deze les worde bij de lezing behartigd, en niemand denke: ‘zoo vreeselijk zijn toch de gevolgen eener dwaling zeldzaam!’ - wie kent de oorzaken van al het lijden en verdriet, dat, soms voor het oog der menschen, meer nog in het verborgen, geleden en verduurd wordt? Wie meent te staan, zie toe niet te vallen!




Arkona, of de zegepraal des Christendoms over het Heidendom. II Deelen. Te 's Gravenhage, bij A. Kloots. 1835. In gr. 8vo. 579 bl. f 5-60.

Sedert mannen als w. scott de kracht van hun genie, den rijkdom hunner menschenkennis en den schat hunner historische kundigheden vereenigd aanwendden tot daarstelling van Geschiedkundige Romans, zijn hier en elders een aantal Schrijvers opgestaan, die dezen schrijftrant hebben willen nabootsen, en bij voorkeur in de Middeleeuwen het tooneel hunner historisch-romantische tafereelen hebben gekozen, welke daartoe dan ook bij uitstek geschikt zijn, bijaldien het genoeg is, van den aanvang tot het einde, bloedige gevechten te laten leveren, kasteelen en burgen te doen bestormen en in brand steken, grijsaards en jonkvrouwen in muffe kerkerholen te doen opsluiten of de laatsten te doen verkrach-
{==404==} {>>pagina-aanduiding<<}
ten, zijne ridders en knapen te laten vechten, dreigen, vloeken en drinken, dat er iemand de haren van te berge rijzen, waarzeggers en tooverkollen hunne bezweringen te doen uitprevelen, en wat dies meer zij; - de Meesters in het vak hebben echter nog al iets meer geleverd, dat evenwel niet zoo gemakkelijk is na te volgen.
Het voor ons liggende boek, blijkens de Voorrede, door den Duitscher f.g. christen geschreven, en door onzen Landgenoot j. andriessen in het Nederduitsch overgebragt, behoort almede tot de aangeduide soort, en verplaatst ons, hoofdzakelijk, op het toen nog heidensche eiland Rugen, tijdens het, in de tweede helft der XIIde eeuw, door de Deenen en hunne bondgenooten veroverd, en op de toen gebruikelijke wijze, d.i. te vuur en te zwaard, tot het Christendom bekeerd werd. Voorts is het rijkelijk gestoffeerd met heidensche Vorsten, krijgsoversten, priesters, heksen, enz. doorgaans van vrij ondeugenden stempel, en met dolende ridders en geroofde maagden, die iederen oogenblik, als door een wonder, uit levensgevaar gered worden, tot dat alles zoo goed afloopt als men het maar eenigzins kan verlangen, daar de boosaardige en zelfs de iets betere heidensche hoofdpersonen allen, de een voor, de ander na, doorstoken worden, zich van boven neder te pletter storten, of den nek breken (sic); terwijl de Christen-ridders, edel- en jonkvrouwen, na jaren lange scheiding en veel sukkelens, ten laatste allen regt gelukkig worden, en de voornaamsten hunner, eenmaal 's jaars, en wel in de maand Augustus, onder een lekker glas wijn, deze zegepraal des Christendoms over het Heidendom gedenken; al hetwelk wij niet twijfelen, of zal aan vele lezers, met name. aan dezulken, die gewoon zijn zich uit de ordinaire Leesbibliotheken van zielespijs te voorzien, niet weinig genoegen geven, zonder hun groot nadeel toe te brengen, daar wij niet hopen, dat zij de leelijke vloeken van den Rugischen hoofdman werno, die o.a. gewoon is ‘bij den d....r en bij zijn' neus’ te zweren, zullen overnemen.
De overbrenging is doorgaans vrij goed, en men moet den Vertaler het regt laten wedervaren, dat hij, door historische en zedekundige noten, getracht heeft, de waarde des boeks, zooveel in hem was, te verhoogen.





{==405==} {>>pagina-aanduiding<<}

Boekbeschouwing.

Verhandelingen en Leerredenen over de Openbaring van Joannes, door P.J. Laan, enz. IIde Deel. Resultaat van veeljarig onderzoek naar het onderwerp der Openbaring van Joannes, enz.

(Vervolg en slot van bl. 372.)

Het XVde Hoofdstuk handelt over de zevende bazuin, naar Openb. XI:15-19. De Schrijver van het Resultaat denkt hier aan eene algemeene voorstelling van den val des Pausdoms. Laan beschouwt het als eene inleiding tot de zeven drinkschalen, in welke de zevende bazuin wordt opgelost, gelijk in het zevende zegel de zeven bazuinen waren begrepen. Hij meent dus, dat ‘hier geene bijzondere gebeurtenis wordt opgegeven; maar dat er, bij het blazen der zevende bazuin, een gejuich der hemellingen plaats had, dewijl zij van die bazuin alles goeds voor de kerk verwachtten. Het voorstel van de zevende bazuin staat dan in zooverre gelijk met de voordragt des zevenden zegels, dat er van beiden geene bijzondere gebeurtenis vermeld wordt, en dat de hemellingen bij beiden hunne belangstelling betoonen.’ Dit gansche tijdperk der zevende bazuin acht hij te beginnen met de Kerkhervorming, en in zich te bevatten alle de volgende eeuwen, die vandaar verloopen moeten tot op christus' toekomst, om de levenden en dooden te oordeelen. Met het Resultaat, verstaat hij door κριθῆναι, vs. 18, gewroken worden, zoo ook grotius en van der palm, hoewel het naar de gansche uitlegging van laan van zelf spreekt, dat zijne geschiedkundige toepassing geheel anders uitvalt, b.v.: ‘En in de daad, als wij letten op hetgene, dat er sedert eene halve eeuw gebeurd is in Frankrijk, Spanje, Portugal, Amerika, Duitsch-
{==406==} {>>pagina-aanduiding<<}
land en elders, om van vroegere gebeurtenissen te zwijgen, zien wij eene regtvaardige Voorzienigheid, die het, voor en na de Kerkhervorming vergoten, bloed der
Protestanten’ (Protestanten vóór de kerkhervorming?) ‘nog niet vergeten heeft te straffen, en daardoor zich verheerlijkt op de aarde; terwijl wij niet weten, wat er daartoe nog meer geschieden zal.’ De eigenlijke voortgang der voorspelling wordt hier afgebroken door de inschietende gezigten van Openb. XII, XIII, XIV. Hieraan worden de drie overige Hoofdstukken van dit boekdeel besteed (behalve nog twee Leerredenen); terwijl laan met het derde Deel de verklaring van Openb. XV aanvangt.
Het eerste dier gezigten is door joannes Hoofdst. XII geboekt en door laan Hoofdst. XVI behandeld. Hij doet zulks in twee Afdeelingen, waarvan de eerste loopt over het Profetische in dit gezigt, en de tweede eene ontwikkeling behelst der leer aangaande het Geestenrijk volgens hetzelve. De vrouw - om het voornaamste weder van den inhoud op te geven - is bij laan de Kerk van jezus christus; de zon de Christelijke Godsdienst; de starren de twaalf Apostelen; de maan alle andere wijsheid, die niet uit het Evangelie haren oorsprong heeft. (Alzoo de menschelijke rede? want alle menschelijke wijsheid zal toch wel niet uit het Evangelie te halen zijn.) De Schrijver van het Resultaat houdt de vrouw voor ‘het genadig welbehagen Gods, geopenbaard door de zending van zijnen Zoon in de wereld,’ en dezen voor het kind, dat geboren wordt, om eens alle volken te hoeden met eenen ijzeren staf, het zinnebeeld van gestrenge regtvaardigheid. Zonder tusschen deze gevoelens te willen kiezen, moet Rec. echter den laatstgenoemden Schrijver doen opmerken, dat het niet zeer ten voordeele van zijne meening schijnt te pleiten, wanneer hij in de volgende verzen de allegorie der vrouw eenige verandering doet ondergaan; te weten, zij blijft bij hem niet het beeld des Goddelijken welbehagens, maar wordt de verkondi-
{==407==} {>>pagina-aanduiding<<}
ging van dat welbehagen, de prediking der Evangelieleer. Door den barensnood der vrouw acht laan gedoeld op ‘de bittere vervolgingen, die de Christelijke kerk, na joannes dood, eeuwen lang, tot de dagen van den eersten Christenkeizer constantinus toe, heeft moeten
ondervinden, bijzonder op de laatste vervolging onder den Keizer diocletianus.’ Het kind is jezus christus, ‘zoo als hij, naar de belofte des Vaders, de heerschappij over alle Heidenen en volken ontvangen zoude, en zoo als alle natiën en tongen hem eeren zouden;’ schoon men uit bladz. 302 zou besluiten, dat laan door het kind het reine Christendom verstaat. De draak is de Duivel, voor zoo ver hij zich van het Romeinsche rijk bediende, om zijn doel te bereiken. Het vervolgen der vrouw door den draak is eene voorspelling der bloedige twisten in de Christelijke Kerk; der verhindering van de meerdere uitbreiding van het Evangelie onder de Heidenen; van de opkomst der Mahomedaansche Godsdlenstleer en derg. De Schrijver van het Resultaat vindt hier eene voorzegging van de overwinning des Christendoms na langen en heeten strijd. Bij het water spuwen der slang wil laan gedacht hebben aan zoo vele bezoekingen en gebeurtenissen, die de Middeleeuwen hebben opgeleverd, en die de geheele Christelijke Kerk, en in het bijzonder hare vrome leden, dreigden uit te roeijen, gelijk de heirlegers der Sarracenen enz., de ketterjagt, de maatregelen tegen de Waldenzen enz., en eindelijk den aflaathandel. Het Resultaat verstaat er, vrij wat eenvoudiger, de dwaalbegrippen door in de Christelijke Kerk.
Het is niet te ontkennen, dat, inzonderheid in dit Hoofdstuk, de zucht van den Eerw. laan niet weinig doorblinkt, om te veel van de door joannes gebezigde beeldspraak over te brengen, en die dan ook, meer dan eens, in de geschiedenis te zoeken. Hij doet dat, niettegenstaande zijne eigene waarschuwing, bladz. 311, om in deze schilderij ‘niet alles te vergeestelij-
{==408==} {>>pagina-aanduiding<<}
ken, maar bij het derde der vergelijking te blijven.’ Ook vroeger konden wij den geleerden Schrijver van dit zwak - waarschijnlijk een gevolg van zijne vaste overtuiging der waarheid van zijne verklaring - niet vrijpleiten; maar in dit gedeelte is het ons bijzonder sterk in het oog gevallen. Om niet te schijnen magtspreuken neder te schrijven, halen wij slechts één enkel voorbeeld aan. Op vs. 14 zegt hij, bladz. 311: ‘Ondertusschen werd de kerk in die woestijn door God gevoed en onderhouden, buiten het gezigt, of het bereik der slang. Wij behoeven hier niet weder op te halen de wonderbare zorg des Heeren voor de Waldenzen en Moraviërs, ofschoon wij die hier vooral niet moeten vergeten, maar het komt ons meer dan waarschijnlijk, en zelfs geschiedkundig zeker voor, dat het in die duistere tijden niet ontbroken hebbe aan duizenden, die, hoewel in vele opzigten met hunnen tijd mede dwalende en aan de toenmalige inrigting, plegtigheden en gebruiken zeer gehecht, echter eerlijke en vrome lieden waren, die den Heer jezus teederlijk beminden en dienden, al was het ook een crucifix of beeld, dat hen aan Denzelven deed denken.’
Voorts kunnen wij, daar de tweede Afdeeling van dit Hoofdstuk voor ons openligt, de aanmerking niet voorbijgaan, dat laan zich in het algemeen, en hier vooral, te veel heeft toegegeven in breedvoerigheid. Zijne geheele voorstelling van de leer aangaande de Engelen en Duivelen is eene uitweiding, vermits, hetgeen hij ter eigenlijke verklaring van Openb. XII aanvoert, gemakkelijk op zeer weinige der daaraan bestede 34 bladzijden had kunnen gezegd zijn. Ook de uitweidingen over sommige punten in de Kerkelijke Geschiedenis, b.v. over mahomed, over de Waldenzen, den val van het Westersche Keizerrijk enz., zijn, ofschoon op zichzelve hoogst belangrijk en leerzaam, echter te lang; en laan zou, onzes inziens, wèl gedaan hebben, met in zijne lezers kennis, althans van de hoofdzaken der Kerkelijke Geschiedenis, te onderstellen, te meer, daar, ook na

{==409==} {>>pagina-aanduiding<<}
zijne breedvoerige voorstelling van vele bijzonderheden, eene algemeene kennis dezer wetenschap voor het regt verstand en nuttig gebruik van zijn werk onontbeerlijk is. Zoo ook is alles, wat laan zegt over de verschillende regeringsvormen van Rome, waar en goed, maar toch, voor eene uitlegging van joannes' Openbaring, al te breedvoerig. Waarheidsliefde gebiedt ons echter, aan den anderen kant, op te merken, dat ginds en elders dit breedvoerig uit den grond ophalen der zaken (gelijk inzonderheid Hoofdst. XVII, Afd. 1, daarvan een aangenaam bewijs oplevert) ten blijke verstrekt, dat dit werk geschreven is met die grondige geleerdheid en dien geest van bezadigd onderzoek, op welke onze naburen wel eens laag vallen, maar die toch in ons oog zoo gunstig afsteekt bij hunne oppervlakkigheid, dat wij er den naam van Hollandsche degelijkheid gaarne op toepassen. De Schrijver van het andere werkje, slechts, naar den titel, de resultaten van onderzoek mededeelende, kon natuurlijk naar zijn bestek korter zijn, en de gronden niet opgeven, die hem tot zijne wijze van beschouwing leidden.
Maar het staat zekerlijk ons niet fraai, van wijdloopigheid te spreken, daar wij zelve nog pas ter helfte van dit boekdeel zijn gekomen, en met elken regel, dien wij meerder schrijven, de grenzen eener boekbeoordeeling, althans in een niet opzettelijk Godgeleerd Tijdschrift, al verder en verder overschrijden! Inderdaad, Rec. bemerkt, dat hij op deze wijze niet kan voortgaan, zonder van dit zijn geschrijf bijkans een afzonderlijk nommer der Letteroefeningen te maken, en hij ziet zich dus genoodzaakt, over het vervolg luchtigjes henen te stappen. Tot den algemeenen geest van laan's verklaring der Openbaring en van het Resultaat kan men uit het gezegde toch wel reeds een besluit trekken. Ofschoon beide Schrijvers, althans omtrent het meeste, voor zichzelven tot zekerheid schijnen gekomen te zijn, drukken zij zich met bescheidenheid uit, en laan gaat ook het praktikale niet voorbij. Hoe gaarne volgden

{==410==} {>>pagina-aanduiding<<}
wij hem op den voet, wanneer hij in het XVIIde Hoofdstuk spreekt over het Beest met zeven hoofden en tien hoornen, en zich zet, om vooraf te handelen over de overeenkomst, die wij hier vinden, met de Godspraak van daniël; daarna over de uitlegging, die een Engel aan joannes geeft van het monsterdier, Openb. XVII; ten derde over hetgeen Openb. XIII van hetzelve gezegd wordt; en eindelijk, inzonderheid voor zijne Roomschgezinde lezers, de bezwaren oplost, die tegen zijne wijze van verklaren mogten overblijven. Maar wij kunnen ons met dit alles evenmin bezig houden, als met het XVIIIde Hoofdstuk, waarin laan de vijf vertooningen toelicht, die in Openb. XIV voorkomen, en aan de hand der Geschiedenis voorstelt, hetgeen hij de vervulling dier gezigten acht. Met twee Leerredenen, eene over Openb. XIV:4b., eene onuitgesprokene Avondmaalspreek, maar voor die gelegenheid veel te lang, en eene over Openb. XIV:13, eene uiterst verstandige, gemoedelijke en opwekkende Redevoering, wordt dit Deel besloten.
Rec. had vele bijzonderheden opgeteekend, van welke hij voornemens was iets te zeggen. Het verslag is echter te lang, om meer, dan eene keuze uit eenigen, te doen.
Bladz. 65 verstaat laan door steenen, matth. III:9, heidensche krijgslieden en tollenaren, op welke de Dooper zal gewezen hebben. Wij zouden ons niet kunnen begrijpen, hoe onze geleerde Bijbeluitlegger aan eene zoo zonderlinge en harde verklaring komt, ware het niet, dat de stelling, welke hij daar ter plaatse verdedigt, hem denkelijk daartoe aanleiding gegeven hadde. Is dit zoo, dan zal de Heer laan het met ons afkeuren, de verklaring eener Bijbelplaats op dogmatische gronden te bouwen. Wij hebben in de beoordeeling van het eerste Deel op iets dergelijks opmerkzaam gemaakt; en ofschoon wij het met zijn Eerw. in het daar beredeneerde hoofzakelijk eens zijn, zoo zouden wij ook nog meerdere plaatsen, tot bewijs bijgebragt, uitzonderen,

{==411==} {>>pagina-aanduiding<<}
b.v. 1 petr. IV:3. Zie van der palm; bij welken Uitlegger men ook eene zeer gemakkelijke en voldoende oplossing kan vinden, waarom Openb. VII:6 manasse gelezen wordt, waar wij dan zouden verwachten, ofschoon de gissing van laan, die het laatste wil gelezen hebben, nog meer voor zich hebben zou, als zij maar door eenig uitwendig gezag ondersteund werd; doch reeds ten tijde van origenes luidde de tekst even als thans. Zie de noot van griesbach, ad h.l.
Bladz. 212. Dat abraham ook door de langdurige onvruchtbaarheid van rebekka in verzoeking werd gebragt, om aan zijnen God niet te gelooven, is mogelijk, ofschoon wij daarvan in de Heilige Schrift geen blijk vinden, en het, ook om andere redenen, ons althans niet waarschijnlijk voorkomt.
Bladz. 231 wordt van de Waldenzen gezegd, dat hunne geaardheid als bergbewoners hen wederhield van ligtelijk verandering in Godsdienst te gedoogen. Dat dit juist aan bergbewoners eigen zou wezen, daarvan weet Rec. noch grond, noch blijk.
Bladz. 389 verklaart laan de moeijelijke en schijnbaar ongerijmde uitdrukking, Openb. XVII:8, aangaande het gedrogt: ‘het was en is niet, hoewel het is.’ Hij zou, maar op eene veel eenvoudiger wijze, tot dezelfde uitlegging - die nu hij hem hard is - gekomen zijn, door het aannemen der ook volgens de Codd. zoo waarschijnlijke lezing και παρεσται, voor καιπερ εστι.
Bladz. 449 verstaat de Schrijver door het getal van het beest 666 het woord ΛΑΤΕΙΝΟΣ; die van het Resultaat denkt aan VICarIVs fILII DeI. Rec. heeft over dit geheimzinnige getal nergens meer vermenging van geleerdheid en valsch vernuft, van bedrevenheid in de Kerkelijke Geschiedenis en bijkans kabbalistische berekeningen - ofschoon dan toch het laatste bovendrijft - aangetroffen, dan in een opzettelijk werkje, in het Engelsch geschreven door f. potter, en in het Ne-
{==412==} {>>pagina-aanduiding<<}
derduitsch vertaald door c. van berckel, Leyden 1659, kl. 8vo; een werkje, dat zeer zeldzaam schijnt te zijn, althans weinig bekend is, en op aucties nagenoeg nooit voorkomt. Aan welke dwaasheden heeft de menschelijke geest zich niet afgesloofd! En dan staat er nog een oordeel van Mr. joseph medé voor, dat aldus begint: ‘Dit Tractaat van het ghetal des Beestes is het gheluckigste, dat noch oyt in de weereldt quam.’!
Moesten wij ons niet bekrimpen, dan voegden wij hier nog het een en ander bij over de redenering, die op bladz. 209 over tijd en eeuwigheid gevoerd wordt; over het gezegde, bladz. 318, ‘dat niet de daad als daad, zij moge voordeelig of schadelijk zijn, eenige zedelijke goedheid of slechtheid heeft; maar dat die zedelijke goedheid of slechtheid vooral in onze inzigten met dezelve, en in het vrijwillige van onzen redelijken geest moet gezocht worden.’ Gaarne zouden wij, bij gelegenheid der ontwikkeling van des Schrijvers denkbeelden over het Geestenrijk, het een en ander zeggen uit en over de Betooverde Wereld van balthazar bekker, en, bij gelegenheid der verklaring van een gedeelte der Profetiën van daniël, over de uitlegging van dien Profeet door denzelfden Geleerde, en alzoo deze beide, elk in zijne soort voortreffelijke, maar thans misschien te veel vergetene werken van eenen grooten, maar te weinig in zijne waarde gekenden, ja vaak miskenden landgenoot; maar het is meer dan tijd, dat wij dit verslag eindigen.
In dit Deel troffen wij mindere taalfouten aan, dan in het vorige. Ontvongen; wijdsche pracht; zondelijkheid; aardsvaders; snel vliegendste voor snelst vliegende; sacharias en zacharias op ééne bladzijde (238) zullen den Schrijver bij vergissing uit de pen gevallen zijn; en als zinstorende drukfouten moeten wij aanteekenen: bl. 84 not. 1 Cor. IV:10, lees 2 Cor. IV:10; Phil. II:10, lees Phil. III:10; bl. 175, r. 7. vijfde, lees zesde; bl. 180. Schijten, lees Sey-
{==413==} {>>pagina-aanduiding<<}
then, en bl. 296, de laatste regel van den tekst, tot dat de denkbeeld, lees tot dat denkbeeld.
Van den lof, aan laan's geleerdheid, bezadigdheid en ijver voor het Christendom vroeger gegeven, nem en wij bij dit Deel niets terug. Het derde of laatste Deel van dit werk wenschen wij eerlang aan te kondigen.




Geschiedenis der Christelijke Kerk en Godsdienst in de Nederlanden, vóór het vestigen der Hervorming. Door B. Glasius, Predikant te Slijk-Ewijk. IIde Deel. Te Leiden, bij S. en J. Luchtmans. In gr. 8vo. 464 bl. f 4-20.

Het doel en den geheelen aanleg dezes werks, en de wijze, waarop de Schrijver zijn onderwerp behandelt, hebben wij in dit Tijdschrift voor 1834, No. XIV, bl. 577 env., genoegzaam en, zoo wij meenen, naar waarde doen kennen: wij zullen dus het aldaar gezegde niet met andere woorden behoeven te herhalen; maar het zal genoeg zijn in het algemeen te zeggen, dat de Heer glasius op denzelfden voet loffelijk blijft voortgaan, gelijk uit eene hoofdzakelijke opgave van den niet minder belangrijken inhoud van dit gedeelte blijken zal, welke wij hier of daar met eene aanmerking willen vergezellen.
Dit tweede Deel vangt aan met het tweede Boek des tweeden Tijdperks, of den toestand der Godsdienst in de Nederlanden, tot het jaar 1288. - Hier beschouwt glasius, in H. I, de verschillende inrigting en werking van de onderscheidene standen der Geestelijkheid; welk een en ander welligt voegzamer tot het eerste Deel, bl. 177 env., had kunnen gebragt worden, waar over de toeneming en het gezag der Geestelijkheid in dit Tijdperk gehandeld is. Verder doet hij de leer en den toestand der heerschende Godsdienst, en derzelver zoo voor- als nadeeligen invloed op zedelijkheid en beschaving, in H. II en III kennen, waarvan vooral het laat-
{==414==} {>>pagina-aanduiding<<}
ste belangrijk is. - H. IV wijdt hij breedvoerig aan tanchelin en diens aanhang, en H. V aan de nieuwe leeringen, buitendien hier bekend geworden en ingevoerd, bijzonder door de gevlugte Waldenzen en Stadingers, ofschoon hiervan weinig zekers te zeggen is. Het oordeel over tanchelin valt vrij ongunstig uit, ongunstiger zelfs, dan hij te voren (D. I, bl. 268) over hem geoordeeld heeft. Het zal intusschen wel altijd betwistbaar blijven, omdat de bronnen van 's Mans geschiedenis onzeker en van partij afkomstig zijn. Herinnert men zich echter hierbij, hoe de Waldenzen, Albigenzen, Stadingers, ja de eerste Christenen gelasterd en beschuldigd zijn geworden; bedenkt men verder, wat het voorname punt van aanklagt tegen tanchelin was, namelijk dat hij tegen het belang der Geestelijkheid werkte, (geen wonder dus, dat ‘zij op onderscheidene plaatsen in de hoofdzaken met overeenstemming handelden,’ bl. 62) bijzonder dat hij eenige landen aan den Bisschop van Utrecht wilde onttrekken; let men eindelijk hierop, dat ‘onder alle de vijanden van den vermaarden Man volstrekt geene
wereldlijke personen geteld werden,’ (bl. 61); en neemt men dit alles zamen, dan zal men eer gunstig dan ongunstig over hem denken. Men vergelijke ook de hier geprezene Verhandeling van Prof. h.w. tydeman, in de Bijdragen tot de beoef. en geschied. der Godgel. Wetenschappen, (niet Godgeleerde Bijdragen) II, 1, 72 env.
Het derde Tijdperk, dat naar dezelfde orde, als het vorige, behandeld wordt, bevat den aanvankelijken strijd tusschen licht en duisternis, of pogingen ter hervorming van Geestelijkheid en Godsdienst; en wel tot het eerste vervolgingsbesluit tegen luther en deszelfs aanhangers in de Nederlanden, van 1288 tot 1521. Indien men den invloed der leer, zoo al niet van tanchelin, althans van de Waldenzen en Stadingers, als poging tot verbetering, in aanmerking neemt, zou men den aanvang van dit Tijdperk wel meer dan eene eeuw vroeger kunnen stellen; te meer, daar het niet

{==415==} {>>pagina-aanduiding<<}
blijkt, dat er juist omstreeks 1288 zoo veel bijzonders in dit opzigt gebeurd is. - De Inleiding geeft een overzigt van den toenmaligen burgerlijken toestand onzes Vaderlands; en hiertoe zou men ook met bekorting den inhoud van H. I. des eersten Boeks kunnen brengen, dat over den uitwendigen toestand der Christelijke Kerk handelt; want veel van het aldaar vermelde gaat ons Vaderland niet aan. - De drie volgende Hoofdstukken, (voor vijfde l. vierde) bl. 103-270, worden besteed aan de geschiedenis der Utrechtsche Bisschoppen, van jan van zierik (1288) tot aan den dood van frederik van baden (1517). De Schrijver zelf erkent eenigzins in zijn Berigt, bl. X, XI, de groote breedvoerigheid van dit gedeelte zijns werks, maar meent, dat zij tot de volledigheid noodig was. Rec. erkent ook gaarne de belangrijkheid van vele medegedeelde zaken, en de moeite, door den Schrijver daaraan besteed; maar zou echter eenige meerdere beknoptheid, naar evenredigheid van het overige, vooral in het verhaal van de staats- en krijgszaken, en daarentegen iets over de eigenlijke uitgebreidheid des gebieds der Utrechtsche Bisschoppen, nogmaals wenschelijk geacht hebben. Intusschen wordt, bl. 263-270, een goed kort overzigt gegeven van de in- en uitwendige oorzaken van het verval des Utrechtschen Bisdoms, dat zich vooral deed zien sedert den invloed van het Bourgondische Huis. Tot de eerste behoorde de hoogmoed en heerschzucht der Bisschoppen, de rijkdom en het aanzien des Stichts, bron van veel begeerte en strijd, de regeringsvorm tusschen het Monarchale en het Constitutionele; tot de laatste, de veranderde toestand der omringende Vorstendommen, de vermindering van het gezag der beschermers, de meer en meer doorbrekende verlichting.
H. V geeft de geschiedenis der vaderlandsche Geestelijkheid, tot op de komst van den Kardinaal de cusa (1288-1450), en betreft vooral derzelver zedelijke gesteldheid in het algemeen; waarbij in aanmerking komt de voortdurende zucht, om kerken en kloosters te stich-
{==416==} {>>pagina-aanduiding<<}
ten, als voor de Geestelijken een middel, om hunnen invloed uit te breiden; de tegenstand, dien zij van de Bisschoppen en de burgerlijke Regering ondervonden; de ondeugden, die er onder hen heerschten. Bij al het slechte waren er ook gunstige uitzonderingen, ook geleerde Mannen en lofwaardige Geschiedschrijvers. Korte melding wordt hier onder anderen gemaakt van de instellingen van geert groete; al te kort, zou Rec. haast gezegd hebben, zoo hij niet gezien had, dat glasius er B. II, H. II, op terugkomt. - H. VI loopt van de cusa tot op het einde van dit Tijdperk, en wijst den strijd aan tusschen den vromen zin des Nederlandschen Volks en de verbastering der Geestelijkheid. Over den eersten vindt men hier (bl. 307-309) zeer goede opmerkingen, om dien, hoe gebrekkig en bijgeloovig ook, wèl te waarderen; maar hoe die toen tegen de laatste gediend heeft, hiervan worden niet vele voldingende proeven gegeven. De zending van de cusa (omtrent wien men ook nog iets vindt in het Berigt, bl. V-X) was wel eenigzins nuttig, maar kwam uit eene, hier aangewezene, andere oorzaak voort. - Verder weidt glasius wederom uit (bl. 316 env.) over de verbastering der Geestelijkheid, maar is zeer kort over de tegenstrevende pogingen ten goede; voorts op nieuw over derzelver onkunde (bl. 328 env.), maar ook met een woord over eenige meer verlichten, op welke hij in B. II terugkomt; eindelijk nog over eenige hulpmiddelen ter beschaving en hervorming, onder anderen ook over het tooneelspel, waarin men Bijbelsche tafereelen vertoonde, waarom hij het beschouwt als
uitvloeisel der toenmalige vroomheid. Eene wat meerdere beknoptheid in de behandeling van dit alles zou Rec. verkieslijker voorgekomen zijn. Zou ook het laatst aangevoerde omtrent het tooneelspel wel zoo volkomen waar zijn? Zou de zucht naar vermaak niet veeleer de oorzaak geweest zijn, maar tot welker voldoening men zich van den godsdienstigen zin als hulpmiddel bediende? - H. VII eindelijk, in dit eerste Boek, bevat algemeene op-
{==417==} {>>pagina-aanduiding<<}
merkingen over den toestand der Nederlandsche Kerk en Geestelijkheid gedurende dit Tijdperk, en is eigenlijk eene korte recapitulatie van al het vorige, en als zoodanig niet ongepast.
Het tweede Boek dezes Tijdperks beschrijft den toestand der Godsdienst, en de voorbereiding van derzelver hervorming in de Nederlanden. - H. I schetst de leer en den toestand der heerschende Godsdienst in betrekking tot ons Vaderland, en handelt over het goede en het verkeerde in den eerbied voor God en christus; verder over aflaten, sakramenten, heiligendienst en andere bijgeloovigheden, onder welk alles toch hier en daar betere denkbeelden en blijken van prijsstelling op ware godsvrucht en deugd gevonden werden. Bl. 368 zegt de Schrijver, dat deze schets ‘reeds voorloopig zal doen zien, wat later bijzonder zal aangetoond worden, dat in ons Vaderland reeds van oudsher meer vrijgevig, (*) verlicht en vroom, dan in andere gewesten, gedacht werd.’ Zou het hier de regte plaats niet geweest zijn, om dit punt te behandelen? Het komt Rec. voor, dat, indien de Schrijver sommige bij elkander behoorende zaken meer zamengenomen en afgehandeld had, hij ze minder dikwijls herhaald zou hebben, dan ook in dit Hoofdstuk, in vergelijking met het vroeger vermelde, wel eens het geval is. - H. II wijst het goede en het kwade of gebrekkige van het toenmalige godsdienstig onderwijs alhier over het geheel goed aan, en handelt bijzonder over het nut der inrigtingen van geert groete, gelijk ook vrij uitvoerig en belangrijk over de Leerredenen, waarin hij en zijne navolgers met regt geprezen, en verder de verdiensten van thomas à rempis geroemd, en de uitgegevene schriften van dien tijd kort vermeld worden. - De
in-
{==418==} {>>pagina-aanduiding<<}
vloed dezer Godsdienstleer en Eerdienst op de zedelijkheid en beschaving des Nederlandschen Volks was, volgens H. III, tweeledig, deszelfs deugd bevorderende, maar ook tegenwerkende. Door de Evangelieprediking werd bij velen vroomheid verwekt en onderhouden: de invloed echter op huwelijk en kuischheid, op rust en goede orde was nog niet zeer gunstig, zoo door de Staatkunde, als door het slechte voorbeeld veler Geestelijken, hetwelk mede in het geheel nadeelig werkte op het zedelijk gevoel des Volks. Verder vindt men hier nogmaals verschillende dingen gemeld, die het bijgeloof bevorderden. Jammer is het inderdaad, dat de Schrijver zoo dikwijls in herhalingen valt; maar echter toont hij hier en elders goed aan, dat deze en dergelijke dingen in de hand der Voorzienigheid eindelijk tot de goede zaak der verlichting en Kerkhervorming medewerkten, of dezelve hielpen voorbereiden. Voorts wijst hij nog den meerderen of minderen invloed der Kerk aan op kunsten en wetenschappen, waarbij ook over de Rhetorijkers; op wetten en regtspleging, hoewel in verminderende mate; en eindelijk, in sommige opzigten ten minste, op handel en nijverheid.
De pogingen tot verbetering van de Godsdienst, en de voorbereidselen der Hervorming, in de Nederlanden, worden in H. IV ontwikkeld. Vermoeden wordt geopperd, maar weinig zekers bijgebragt van den invloed, dien de leer der Waldenzen, van wiclef en der Hussiten hier zal gehad hebben; en verder wordt van de pogingen eeniger Utrechtsche Bisschoppen melding gemaakt. Voorts komt de Schrijver op nieuw terug op de verdiensten van geert groete en zijne op- en navolgers, bijzonder ook weder van thomas à kempis; zoo ook nogmaals over de Rederijkers, en over de cusa; maar nu vooral ook over wessel gansfort, joannes van amsterdam en rudolf agricola. - Aan de verdiensten van erasmus heeft hij niet ten onregte H. V opzettelijk gewijd, en daarin aangetoond, wat deze vóór luther ten

{==419==} {>>pagina-aanduiding<<}
goede der zaak van Godsdienst en Kerk gedaan heeft; en zoo zal hij, bij het volgende Tijdperk, deszelfs verrigtingen, na den aanvang der Hervorming, vermelden. - Eindelijk in H. VII (l. VI) worden onderscheidene oorzaken aangewezen, die, ter voorbereiding der Kerkhervorming, in den zedelijken en staatkundigen toestand des Nederlandschen Volks, gedurende dit Tijdperk, te vinden waren. In den zedelijken toestand vindt glasius bedaarde beredeneerdheid, voorouderlijke vroomheid en onbedwingbare vrijheidszucht hiertoe dienende trekken. De tweede echter, meent Rec., kon zoo wel ongunstig als gunstig werken, en werkte ook inderdaad zoo, want zij kon genegen maken, om aan het oude gehecht te blijven; en vereenigde zij zich met traagheid, of met zekere voordeelen, dan kon zij zelfs zeer bedaard beredeneren, dat het maar het best was te blijven bij hetgene, waarbij de voorvaders zich al zoo lang wèl bevonden hadden. Tot den staatkundigen toestand brengt glasius met regt den koophandel, en hierdoor de verheffing van den burgerstand; eenige meerdere toenadering van den Adel tot dezen laatsten; den aanwas der Vorstelijke magt, en de meerdere vereeniging aller Gewesten onder één Bestuur; allen als zoo vele meer of minder aanleidende of althans bevorderende middelen, om eenen beteren toestand van Godsdienst en Kerk voor te bereiden.
Men ziet dus, dat hier wederom eene menigte van wetenswaardige en belangrijke zaken doelmatig bijeengebragt is, waarvoor men den Schrijver dank verschuldigd is, en die eene duurzame waarde aan zijn werk geven. Hadde hij zijn onderwerp met wat minder herhaling en uitvoerigheid en wat meer geconcentreerd kunnen behandelen, het zou er gewis nog bij gewonnen hebben. Met genoegen zal men het derde of laatste Deel te gemoet zien, waarin hij de Geschiedenis der Hervorming zal behandelen, tot aan derzelver geheele zegepraal en verstiging in ons Vaderland.


{==420==} {>>pagina-aanduiding<<}

Beschrijving der in de Kolonie Suriname voorkomende Elephantiasis en Lepra (Melaatschheid). Door A. van Hasselaar, voormalig Stads-Vroedmeester enz. en Visitateur der Lepreuzen te Paramaribo, thans Heel- en Vroedmeester te Lisse. Te Amsterdam, bij S. de Grebber. 1835. In gr. 8vo. 78 bl. f 1-20.

In een kort Voorberigt meldt de Schrijver, hoe hij tot het opstellen dezer Verhandeling gekomen is, en waarom hij daarmede zoo lang gewacht heeft; (iets, waardoor de arbeid zelden benadeeld wordt.) Het doel van dit werkje schijnt tweeledig: eensdeels eene naauwkeurige beschrijving dezer gebreken te geven; anderdeels gebreken te gispen, welke de ontwikkeling dezer ziekten in de Kolonie zeer schijnen te begunstigen, terwijl ook de aangewende pogingen ter beteugeling te flaauw schijnen of niet behoorlijk gehandhaafd worden. Het schijnt echter, over het algemeen, geenen gunstigen toestand van zaken aan te duiden, wanneer men bij vrijheid der drukpers niet vrij durft schrijven, noch de waarheid zeggen, ten zij men noch pensioen, noch protectie te verliezen heeft, - of anders door protectie en pensioen als aan banden gelegd wordt.
De Schrijver verhaalt, door eene twaalfjarige praktijk en verblijf in de Kolonie en veelvuldigen omgang met Lepreuzen, in de gelegenheid geweest te zijn, vele waarnemingen betrekkelijk deze ziektevormen, thans in Europa zeer zeldzaam voorkomende, te hebben kunnen doen. Hij kon dan ook vele misbruiken gadeslaan, welke niet gering schijnen (verg. bl. 6, 7 en 8, verder bl. 49, 76 env.) Bij gebrek aan naauwkeurige bescheiden valt het echter moeijelijk, het door den Heer hasselaar opgegevene juist te beoordeelen.
Sommige Schrijvers, die in het algemeen over de ziekten te Suriname geschreven hebben, en onder ande-
{==421==} {>>pagina-aanduiding<<}
ren Dr. philippe fermin, (Traité des maladies les plus fréquentes à Surinam, Amst. 1765) zijn over de huidziekten zeer kort. Fermin handelt de door hem genoemde Boisi op twee bladzijden af. Hij noemt deze kwaal epidemisch, en zegt van hare geneeswijze: on a tant fait d'efforts inutiles, qu'elle est regardée comme impossible, pag. 128.
Men schijnt in de Kolonie Elephantiasis en Lepra voor verschillende ziekten te houden. Ofschoon de Schrijver ze beschouwt als met elkander in naauwe verwantschap te staan, zal hij derzelver kenteekenen en loop afzonderlijk beschrijven. Het zoude te verre heen leiden, indien wij hier op de verschillende deswege geuite gevoelens wilden terugkomen, waarover men onder anderen bij willan veel opgeteekend vindt; wij keeren liever tot het onderhavige werk terug. Hij beschrijft eerst de Elephantiasis, die hij bl. 12 zegt, naar zijn inzien, zeer weinig van de Lepra te verschillen; alleen in kwaadaardigheid en mindere geschiktheid tot besmetting (verg. bl. 16). Dan, hoezeer niet zoo besmettelijk als de Lepra, is zij echter even ongeneeslijk, wanneer zij in hevigheid is toegenomen. Verwaarloozing schijnt veel ter uitbreiding en ongeneeslijkheid van deze ziekte bij te dragen, die in den beginne voor eene geregelde behandeling vatbaar en geneeslijk voorkomt. Men schijnt echter hieromtrent zeer zorgeloos te zijn. Met bl. 22 begint de uitvoeriger beschrijving der Lepra, wier voortgangen door vier tijdperken nagegaan en beschreven worden, bl. 27-40. Vanhier tot bl. 63 verhaalt de Schrijver den togt eener tot onderzoek van grieven benoemde Commissie, omtrent op den Boasie-grond wonende Negers ingediend, zijnde dit het etablissement tot afzondering der Lepreuzen; welk verhaal in deszelfs geheel dient gelezen te worden. De Schrijver zegt zelf, bl. 63: ‘Hoewel de lotgevallen dezer reis, als ware het, niet tot de waarnemingen der Lepra, in dit werkje door mij behandeld, behooren, heb ik dezelve er echter in laten voorkomen, om de redenen op te geven,

{==422==} {>>pagina-aanduiding<<}
die mij noopten de Kolonie te verlaten, en mijne verdere waarnemingen dezer ziekte te staken.’ Uit des Schrijvers tot dusverre gedane waarnemingen, echter, geeft hij, van bl. 63 af, een kort overzigt der geneesmiddelen, welke in de Kolonie Suriname beproefd zijn, om de genezing der Lepra te bevorderen, de resultaten daarvan opsommende. Zwavelbaden, houtdranken, duivenkervel, jeneverbessenhout, wilde rozemarijn, sarsaparille, kwikbereidingen, het vleesch der hagedis, onder den naam van Jacopare bekend, werden te vergeefs beproefd; zelfs de mirakelen der Homöopathie, door zekeren Dr. heering aangekondigd, bleven onvervuld! Van de Cortex Peruvianus fuscus met de Cortex Sassafras schijnt de Schrijver eenig beter gevolg te verwachten, uit hoofde eener genezing, daardoor in Europa bewerkt. Uit de op bladz. 74 en 75 voorgestelde middelen, ter voorkoming van de besmetting, zoude men echter vooronderstellen, dat de Schrijver tot nog toe meer verwacht van maatregelen ter voorkoming dezer gebreken, dan van middelen te hunner genezing aangeprezen. Het staat nu te bezien, of een sedert aangeprezen middel beter aan de verwachting zal voldoen. De aandacht schijnt eerst sedert het vertrek van den Schrijver bij hetzelve bepaald te zijn geworden; anders zoude hij wel eenig gewag er van gemaakt hebben. Wij bedoelen de dusgenoemde Cuychunchullo. Bij andere geneeskundige eigenschappen zoude deze plant, welke te Cuenca Quito en Bogota wordt gevonden, vooral ter bestrijding van de Elephantiasis dienstig bevonden worden. Zij wordt, onder het houden van zekeren bepaalden leefregel, in een aftreksel voorgeschreven. Al het medegedeelde omtrent deze plant, en vooral omtrent hare werking, zal nadere en naauwkeuriger uiteenzetting behoeven. Groot zoude de aanwinst door zulk
een geneesmiddel tegen deze bedenkelijke ziekten wezen, indien deszelfs geneeskundige krachten beproefd mogten bevonden worden.





{==423==} {>>pagina-aanduiding<<}

Handboek van de Geschiedenis der Letterkunde, bij de voornaamste Europische Volkeren in nieuwere tijden; door N.G. van Kampen. IIde en IIIde Deel. Te Haarlem, bij de Erven F. Bohn. 1835. In gr. 8vo. XXX en 995 bl. f 9-:

Met verrassenden spoed is het 1ste Deel van dit belangrijk werk, waarvan wij vóór korten tijd verslag gaven (*), door het IIde en IIIde opgevolgd, tevens met de belofte, dat het IVde en laatste weldra zal volgen, waardoor dan den beminnaars en beoefenaars der nieuwere Letterkunde een genoegzaam volledig en geregeld overzigt derzelve zal geschonken wezen.
Het IIde Deel wordt geopend met een verslag nopens de Italiaansche Prozaschrijvers van het tweede Tijdvak, in hetwelk des geleerden Schrijvers gevoelens omtrent machiavel, tot wiens lofredenaars of verdedigers hij geenszins behoort, der lezing en overweging dubbel waardig zijn. Daarna schetst hij ons de gouden eeuw der Spaansche en Portugesche Letterkunde, tot wier onsterfelijken roem inzonderheid camoëns en cervantes de saavedra hielpen medewerken, doch die ook andere Vernuften heeft opgeleverd, welker namen en schriften verdienen aan de vergetelheid ontrukt te worden. Vervolgens wordt een overzigt der Fransche Letterkunde onder frans I gegeven, naar den toon van wiens dartel Hof, gelijk de Schrijver wil, zich het karakter der Franschen sedert gevormd heeft, en daarna de lotgevallen dier Letterkunde onder de naaste opvolgers diens Vorsten beschouwd. Clement marot wordt te regt een der bevalligste Fransche Dichters uit dit Tijdvak genoemd. Rec. gelooft zelfs, dat, had hij in eenen anderen kring geleefd, die smaakvolle berijmer der Psalmen, die zich, in weerwil zijner gehechtheid aan Frankrijk en het vermaak, eene vervolging

{==424==} {>>pagina-aanduiding<<}
om zijne godsdienstige gevoelens getroostte, en pogingen aanwendde, om den Koning het vervolgen van andersdenkenden te doen staken, een beter mensch en uitstekend Dichter had kunnen worden. Wat (bl. 203) van brantôme's Gedenkschriften gezegd wordt, is volkomen juist; en de lof van den echt wijsgeerigen montaigne moet elken hoogschatter van zuivere zedeleer, schrandere levenswijsheid en ware verdraagzaamheid aangenaam wezen.
Nu steken wij naar Engeland en Schotland over, en bewonderen daar den schitterenden bloei eener geheel oorspronkelijke Letterkunde; welken bloei de Heer van kampen inzonderheid toeschrijft aan het genot van binnenlandsche rust en onafhankelijkheid, ook in het godsdienstige; aan het ontluiken der klassieke Letterkunde, en aan den krachtig doorwerkenden invloed van de Volkspoëzij der Balladen. Met des Hoogleeraars oordeel over shakespeare en zijne werken zal men zich doorgaans kunnen vereenigen. Hij bedient zich van deze gelegenheid, tot wijziging zijner, vroeger elders opgegevene, verdeeling der stukken van dezen Dichter, in Treur-, Historie- en Blijspelen; daar nadere overweging hem geleerd heeft, dat het romantisch tooneelspel het eenige is, 't welk door hem is beoefend geworden.
Na den invloed van luther op de Duitsche Letterkunde in dit Tijdvak te hebben aangetoond, de weinige goede Nederlandsche Dichters in hetzelve opgesomd, en den Rederijkeren - wier gebrekkig werk toch voor 't minst de verdienste had, dat de zucht tot dichtoefening er door werd aangewakkerd, om nu van hunnen invloed op den zin des Volks, o.a. door bevordering van menschlievendheid, niets meer te zeggen, - hun bescheiden deel van afkeuring gegeven te hebben, opent de Schrijver met de gouden eeuw der Fransche Letterkunde de beschouwing van het derde Tijdvak (1620-1720). Zeer lezenswaardig is zijn oordeel, zoo over de vijf Hoofddichters dezer schoone eeuw: cor-
{==425==} {>>pagina-aanduiding<<}
neille, racine, molière, boileau en la fontaine, als over de Dichters en Prozaschrijvers van minderen rang; en te regt gispt hij de partijdige behandeling, aan de Fransche tooneelpoëzij dier dagen later en nog in de onze te beurt gevallen. Wat hij (bl. 416) van regeringloosheid, als de ergste der rampen in de Letteren gelijk in den Staat, zegt, was Rec., vooral na bl. 369 gelezen, en toegestemd te hebben, dat in het Gemeenebest der Letteren de meestmogelijke vrijheid moet heerschen, zoo lang zij niet in losbandigheid ontaardt, niet volkomen duidelijk. Het slot van dit Deel doet der godsdienstige verdraagzaamheid des Schrijvers hooge eer aan.
In het eerste gedeelte van het IIIde Deel wordt de bloei onzer vaderlandsche Letterkunde, welke die der Fransche vooruit was, beschouwd. Wij vinden er eene beknopte en om het verband noodzakelijke herhaling van hetgene des Hoogleeraars rijke pen ons elders breeder gaf. Zijn afkeer van hetgene hij overmaat van vernuft noemt, doet hem natuurlijk met huygens, j. van heemskerk en meerdere onzer toenmalige Vernuften minder ophebben dan sommige andere kunstregters, ofschoon hij hunne verdiensten huldigt. Verder zien wij de Hoogduitsche Poëzij, onder opitz, flemming en gryphius, zich naar de Hollandsche vormen, maar later de Taal- en Letterkunde der Hoogduitschers jammerlijk verfranscht, en vooral hunne Dichtkunde, indien het dien naam nog dragen mogt, tot den laagsten trap afdalen, ofschoon de Poëten, voor hunne verdiensten, in den Adelstand verheven werden. Volgaarne erkennen wij, wat bl. 104 gezegd wordt, dat eene taal als die, welke door den Weener Pater abraham van St. Clara gebezigd werd, niet voor den kansel past, maar blijven desniettemin zijne werken als een' rijken en niet genoeg gekenden schat van menschenkennis beschouwen.
Op lagen trap stond in dit Tijdperk de Italiaansche en Spaansche, op veel lageren nog de Portugesche Letterkunde. De tweede daarvan leverde echter het een en ander van blijvende waarde, o.a. het werk van solis, over de verovering van Mexico. Duidelijk uiteengezet is des Schrijvers beschouwing van den invloed der staatkundige veranderingen in Engeland op de Britsche Letterkunde, gedurende de XVIIde en de eerste jaren der XVIIIde eeuw (bl. 165 verv.), en be-
{==426==} {>>pagina-aanduiding<<}
langrijk het overzigt er van, waarmede deze Afdeeling besloten wordt.
De volgende wordt geopend met den tijd van het Regentschap in Frankrijk, en loopt tot op den onzen. In genoemde Land nam, na den dood van lodewijk XIV, de onbewimpeldste ongodsdienstigheid de plaats in der overgodsdienstigheid en vervolgzucht; in zooverre althans zal elk den Schrijver toestemmen, dat er overeenkomst bestaat tusschen hetgene toen aldaar en eene halve eeuw vroeger in Engeland gebeurde. Kort, krachtig, en ons dunkt naar waarheid, is de karakterschets van voltaire (bl. 251), als die van ‘het zonderlingste mengsel van grootheid en laagheid, van goedhartigheid en boosaardigheid, van zucht tot vermaak en tot eenzaamheid, van erkentenis der verhevenheid van de Christelijke Godsdienst en van verguizing derzelve, van fijnen smaak en gemeenheid, van geestdrift voor menschelijkheid en onmenschelijke zucht om den aardschen pelgrim zijn' dierbaarsten staf te ontrukken, van spotzucht en verontwaardiging tegen spotternij, waar zij hemzelven gold; alles slechts eenigzins verklaarbaar uit ijdelheid en zucht om groot te schijnen.’ Rec. herinnerde zich hierbij de uitspraak van een beroemd gelaatkundige, dat in voltaire's trekken de aap en de adelaar op eene in het oog loopende wijze vereenigd waren. Regt ter snede is hier de opmerking, dat voltaire en zijne school, de Encyclopedisten en hunne vrienden, door zich den eernaam van Wijsgeeren aan te matigen, aanleiding hebben gegeven, om Wijsbegeerte en Ongodsdienstigheid ten onregte te verwarren; alsmede die, dat de meeste zoogenaamde philosophen leerlingen der Jezuiten geweest zijn.
Beknopt en helder is de beschrijving van den geest der verschillende tijdstippen der Fransche Omwenteling (1789-1795), die, vooral na 1791, ook inzonderheid de Geletterden vervolgde, maar gedurende welke mirabeau de schepper werd der parlementaire welsprekendheid in Frankrijk, terwijl condorcet de leer der immer vooruitgaande beweging des menschdoms begon te prediken, van welke nog heden zoo schromelijk misbruikt gemaakt wordt, zonder dat zij, welligt, in haar beginsel, mits wèl begrepen en toegepast, onwaar behoeft te zijn.
Na de gunstige vooruitzigten voor de Fransche Letteren

{==427==} {>>pagina-aanduiding<<}
bij de restauratie van 1815 te hebben aangewezen, toont de Hoogleeraar den oorsprong aan van den dubbelen vinnigen pennestrijd, t.w. tusschen de ultra-Katholijken en Liberalen en de Klassieken en Romantieken, volgens welken nu in het overige van dit Hoofdstuk de verdeeling geschiedt. Eerst kwam het Rec. voor, dat Mevrouw de genlis en anderen, wier beste werken toch vóór genoemde restauratie geschreven zijn, hier wat laat genoemd worden; dan de opgegevene verdeeling zal dit in het verband noodzakelijk hebben gemaakt. De invloed van chateaubriand en Mevr. van stael, op de herstelling der godsdienstige en de beteugeling der materiéle denkwijze, wordt naar verdienste uiteengezet. De beruchte Paroles d'un Croyant komen den Schrijver voor, de vrucht van een verbijsterd hoofd te zijn. La martine, de hersteller der godsdieustige poëzij, wordt te regt hoog geroemd; c. de la vigne misschien wat al te zeer ter loops als Blijspeldichter vermeld; de smakelooze en zedelooze geest van het tegenwoordige Fransche Tooneel - die sommigen onder die Natie zelve begint tegen te staan - overigens naar verdienste gegispt; terwijl, van den anderen kant, de ernst en waardigheid, die de Fransche Geschiedschrijvers onzer dagen kenmerkt, met goedkeuring worden opgemerkt, en o.a. den ex-Minister guizot, benevens andere mannen uit de school der Doctrinairen, welverdiende hulde bewezen. Van harte beamen wij den wensch, met welken dit Hoofdstuk besloten wordt: ‘Mogt de herlevende rust en kalmte, mogt vooral een vernieuwde godsdienstige zin een beter tijdperk dan het begin dezer Eeuw voor de Letteren baren!’
Van de Spaansche en Portugesche Letterkunde, wier beschouwing dit IIIde Deel besluit, viel, ook in dit Tijdvak, betrekkelijk veel minder te zeggen, ofschoon, vooral in Spanje, de Dichtkunde eenigermate bloeide, terwijl Proza en Welsprekendheid er op lagen trap bleven. Verlangend zien wij uit naar het laatste Deel van dit veelomvattende werk, waaraan wij eenen blijvenden aftrek mogen voorspellen. Slechts zeer enkele namen of werken, die der vermelding niet onwaardig waren geweest, vonden wij niet genoemd.
Bl. 443 staat de (*) of verwijzing naar de Noot verkeerd achter Pèrinet Leclerc, in plaats van achter la Tour de Nèsle, geplaatst.





{==428==} {>>pagina-aanduiding<<}

Geschiedenis van het Nederlandsche Zeewezen, door Mr. J.C. de Jonge, Archivarius van het Rijk. IIden Deels 2de Stuk. (Tweede Engelsche Oorlog.) In 's Gravenhage en te Amsterdam, bij de Gebr. van Cleef. 1835. In gr. 8vo. XIV en 530 bl. f 5-20.

Hebben wij van het eerste deel en het vorige stuk van dit tweede deel loffelijke vermelding mogen maken, niet minder is zulks het geval met het stuk, 't welk wij thans het genoegen hebben aan te kondigen. Naauwkeurigheid, scherpzinnigheid, oordeelskracht en onpartijdigheid vereenigen zich ook hier weder met een' zuiveren en mannelijken stijl. Inzonderheid heeft ons behaagd de verdediging van c. tromp tegen den schijn van landverraad of van opzettelijke en kwaadwillige verlating van de ruyter, bij den ongelukkigen zeeslag, begonnen op den 3 Augustus 1666; voorts hetgeen wordt bijgebragt tot betoog, dat van brakel, tijdens de onderneming op den Theems, de ketting niet is overgezeild; en verder in 't algemeen al hetgene over de verschillende manier van strijden ter zee, het doorbreken der linie enz. wordt medegedeeld. De belangrijke bijdragen, bl. 475 tot het einde van dit stuk, zijn volkomen beantwoordende aan het oogmerk tot staving, opheldering en uiteenzetting van hetgene op verschillende plaatsen in den eigenlijken tekst gezegd was. Met verlangen zien wij uit naar het verdere vervolg des werks.

De Eilanden in de Zuidzee, het werk der Christelijke Zendelingen op dezelve en de uitwerking van dezer bemoeijingen. Naar het Hoogduitsch van Fr. Krohn. Te Groningen, bij W. Zuidema. 1836. In gr. 8vo. 128 bl. f 1-:

De zaak der Zendelinggenootschappen heeft, gelijk bekend is, heftige bestrijders aan den eenen, en warme verdedigers aan den anderen kant gevonden. Terwijl het niet te ontkennen is, dat inzonderheid door vroegere Zendelingen wel eens een ζῆλος werd aan den dag gelegd, die niet altijd was κατ' ἐπίγνωσιν; de bedaarde beschouwer meermalen reden vond, om hun toe te roepen: ‘maakt de wilden eerst tot men-
{==429==} {>>pagina-aanduiding<<}
schen, en ziet dan, er Christenen van te maken!’ en de Heidensche dweeperij niet zelden voor eene Christelijke verwisseld werd ten koste van een verlicht en redelijk Christendom; zoo is het echter aan den anderen kant toch ook waar, dat de Zendelinggenootschappen oneindig veel goeds gedaan hebben en nog blijven doen. Men moet inderdaad op zijne eigene Christelijke voorregten weinig prijs stellen, om onverschillig te kunnen zijn voor het denkbeeld der bekendmaking van het Evangelie aan blinde Heidenen. Dat de pogingen daartoe tegenwerking, lastering, bespotting ondervonden, lag in den aard der zaak, en de Zendelinggenootschappen hebben dit met elke goede poging gemeen. Jammer maar, dat dit alles zooveel ingang heeft gevonden; zoodat eene bedaarde, geschiedkundige, van alle overdrijving vrije wederlegging, de aanwijzing alzoo van den waren prijs, waarop de pogingen der Zendelingen te stellen zijn, een zeer nuttig werk moet genoemd worden. Daartoe is dit werkje, met betrekking tot de Gezelschaps- en Sandwich-Eilanden, eene nuttige bijdrage. Het oogmerk van den Schrijver was, tegen dubois, kotzebue en anderen, aan te toonen, dat Christelijke Zendelingen zich op die Eilanden gevestigd hebben, ‘met geene andere bedoeling, dan om zich en alle hunne krachten aan het tijdelijk en eeuwig welzijn dier volken toe te wijden; dat hun arbeid in zooverre is gezegend geworden, als
die volken uit den toestand der wildheid in dien der Christetelijke beschaving aanvankelijk zijn overgegaan; dat zij, wel is waar, nog niet alle zegeningen eener Christelijke volksbeschaving genieten, maar dat echter de hoofdommekeer geschied is, en zij met rassche, doch door hunne eigendommelijkheid geregelde schreden op den weg ter erlanging van het nog ontbrekende voortgaan.’ Dit laatste kunnen wij niet genoeg aan de hoofden en deelgenooten der Zendelinggenootschappen aanprijzen. Indien zij toch maar bedenken, dat men door overdreven ijver alles kan bederven, en dat het goede zaad daarom niet minder zeker ontkiemt, wanneer dit langzaam geschiedt; indien zij zich het voorbeeld van den Goddelijken Opvoeder des menschdoms in de vorming van ons geslacht, ook door het Christendom, steeds voor den geest stellen; en indien zij zich herinneren, dat het vaak een ander is, die zaait, en een ander, die maait; terwijl de aanneming van het Christendom, niet alleen voor het oogenblik, maar ook met de gegronde hoop op blijvende

{==430==} {>>pagina-aanduiding<<}
goede gevolgen, altijd eenen zekeren trap van beschaving onderstelt, waartoe men allereerst dient op te voeren; - dan kan, onder Gods zegen, deze poging veel toebrengen, om de dagen te bespoedigen, in welke de volheid der Heidenen ingaat en gansch Israël zalig wordt. Hetgeen wij hartelijk wenschen!




Reize om Kaap Hoorn langs de Westkust van Zuid-Amerika, door de Stille Zuidzee naar de Philippijnsche Eilanden en verder door de Chinesche Zee naar Batavia, gedaan in 1823 en 1824 met Z.M. Korvet Lijnx, onder bevel van J.P.M. Willinck, in leven Kapitein ter Zee, Ridder der M.W.O. Door hemzelven beschreven en met eigen ge teekende Platen versierd. Te Breda, bij Broese en Comp. 1835. (Met Platen, Kaarten en Tabellen in afzonderlijke portefeuille.) In gr. 8vo. XVII en 259 bl. f 4-90.

De oorlogskorvet de Lijnx werd in het jaar 1823, onder bevel van den Zeekapitein j.p.m. willinck, uitgezonden, inzonderheid om te beproeven, in hoeverre met de op den titel genoemde streken en punten handelsbetrekkingen door Nederland zouden kunnen worden aangeknoopt. De bevelhebber mogt de uitgave van deze zijne Reisbeschrijving, vertraagd, deels door 's mans vrees, dat dezelve van te geringe waarde zou wezen, in vergelijking van hetgeen men gewoonlijk van eene reis om de wereld verwacht, deels door uitlandigheid, niet beleven. Kort vóór zijnen dood schreef hij het Voorberigt, waarin hij de redenen opgeeft, die hem noopten, dit verhaal zijner reize in het licht te zenden. Aan het oogmerk, dat hij zich voorstelt, ‘iets te geven, dat van wezenlijke dienst kon zijn voor den Zeeman, wien in het vervolg zoodanig eene reis werd opgedragen,’ achten wij, dat dit boek ten volle beantwoordt. Immers het bevat een naauwkeurig verhaal van de reis, gelijk de titel die opgeeft, met bijlagen, bevattende 1. de stroomen, gedurende de reis waargenomen (liever stroomingen, daar men door stroomen in onze taal meestal groote rivieren verstaat); 2. het rapport aan den Minister van publiek Onderwijs, nationale Nijverheid en Koloniën; 3. goedkeuring daarop van wege den Koning; en eindelijk 4. een dagboek en tabellen

{==431==} {>>pagina-aanduiding<<}
van de gedane sterre- en natuurkundige waarnemingen. Dit laatste gedeelte geeft, vooreerst, voor elken dag der reis de gezeilde koersen; de verheid in mijlen; de bevonden breedte; de bevonden lengte, deels door waarneming (natuurlijk slechts nu en dan), deels door den tijdmeter (*); de bevonden miswijzing; stand van den barometer en thermometer; en eindelijk de rigting en kracht van den wind, de laatste uitgedrukt op zeemansmanier, als: bramzeilskoelte enz. Men bemerkt, dat slechts sommige dier opgaven van algemeen en blijvend belang zijn; inzonderheid kan dit gezegd worden van de miswijzing van het kompas, daar het ons, ook na de uitvoerige navorschingen van hansteen, steinhäuser en anderen, nog altijd ontbreekt aan genoegzame gegevens, om eene voldoende theorie van het magnetismus der aarde te ontwerpen, volgens welke de miswijzing voor een gegeven punt der aarde en tijd vooruit berekend kan worden. Daarbij is echter de grootste behoedzaamheid noodig; want wanneer Kapt. g. willinck in zijne, straks te vermelden, aanteekeningen berigt, dat eenmaal de miswijzing op het eene schip 8o 11′ N.W., en op het andere te gelijker tijd en plaatse 6o 25′ N.W. bevonden werd, dan heeft men ongetwijfeld, ondersteld dat de kompassen even goed waren, aan invloed van het scheepsijzer of andere onbekende oorzaken te denken. Meer belangrijk, dan het vermelde dagboek, is voor den Zeeman eene tweede tabel, houdende aanwijzing der
onregelmatige rigting en sterkte van den zamengestelden stroom, bevonden in de vaart van het Statenland tot de parallel van Kaap Victoria, ofschoon deze ook wel enkel voor de aangewezen rigting en kracht van den wind zal gelden. De ingang dezer tabel is enkel: dagen der maand, van 12 tot 28, zonder dat er bij staat: Januarij, 1824. De laatste tabel geeft de meteorologische waarnemingen, gedaan van 1o N.B. tot 1o Z.B. Alle deze waarnemingen zullen, hoewel het niet gezegd wordt, op den middag gedaan zijn. Met eenige aanteekeningen van des Schrijvers Broeder, die dezelfde reis een jaar later gedaan heeft, wordt het werk besloten.

{==432==} {>>pagina-aanduiding<<}

Behalve de afbeelding van eenen bewoner der populous group tegenover, en van de Lijnx in het zuider poolijs op den titel, heeft Kapt. willinck zijn werk verrijkt met acht steendrukplaten, voorstellende bijna zestig gezigten van onderscheidene kusten, benevens drie kaarten van de baaijen van Sorgoson, van Davilican en van Polillo, alle op Luçon; alle welke platen, kaarten en tabellen in eene afzonderlijke portefeuille gelegd zijn. Deze noch ook het werk zelf zijn bestemd voor den gewonen lezer. Niet, dat het hier geheel ontbreekt aan beschrijving van landstreken en zeden der bewoners; verscheidene bladzijden getuigen van het tegendeel; maar het werk is toch, naar het verklaarde oogmerk, meest bruikbaar voor Zeelieden, gelijk b.v. de reiziger bijzonder naauwkeurig is in het aanwijzen der geographische ligging van onderscheidene punten en gebreken van sommige zeekaarten; hetgeen, bij den zeemansstijl, blijkbaar in woorden, als: platvoet, hondewacht, enz. de aangenaamheid der lezing vermindert, naarmate het wetenschappelijk belang toeneemt. En van hoe oneindig veel belang het zij, de zeekaarten zoo naauwkeurig mogelijk te hebben, daarvan geeft deze reize een treffend voorbeeld, bladz. 83: ‘Wij stuurden W.N.W. en reeds had ik dien koers voor den nacht bepaald, met voornemen, van de gelegenheid gebruik te maken, en ruim, vrij van alle gevaar, met kracht van zeil door te loopen, toen de uitkijk, even vóór zonsondergang, land in den koers van de Korvet ontdekte; weldra zagen wij het van het dek zich als eene strook lage heuvelen van het W. tot N.W. uitstrekken; ik deed afhouden om de Noord, tot 10 u in de eerste wacht, wanneer wij 3 mijlen hadden afgelegd, en toen om de Oost
met klein zeil bij den wind steken. In de Zuidzeekaart van arrowsmith, noch in de fraaije kaart der Salomons-eilanden en kust van Guinea, no. 71, horsburghs East India pilot, ligt eenig land N. van Lord howes groep. Wij onderzochten nu al het aan boord zijnde kaartwerk, en vonden in de Country Trade or freemariners pilot, eene kaart van een gedeelte der Indische Zee en den Stillen Oceaan, door william heather in 1806 uitgegeven, de groep Populous of volkrijke eilanden, 13 mijlen N.O. van Lord howes groep geplaatst; zoodat, indien de beschermende hand der Voorzienigheid, wier vaderlijke goedheid wij dankbaar erkenden, niet vóór den nacht deze gevaarvolle

{==433==} {>>pagina-aanduiding<<}
groep aan ons oog ontdekt had, wij waarschijnlijk het schip verloren en ons leven welligt aan een hoop woeste kannibalen duur verkocht of ellendig onder hen zouden gesleten hebben, en wel, omdat geleerde Hydrographen naar welgevallen eilanden scheppen of doen verdwijnen.’
Zeer jammer achten wij het, dat er niet eene Reiskaart bijgevoegd is, in den smaak van laplace's tot een soortgelijk doel ondernomene reis, van welker vertaling wij onlangs verslag deden. Is de Franschman in het beschrijven wat al te breedvoerig, de Hollander is (wij spreken met betrekking tot het gros der lezers) wat al te kort.
Hoogst lezenswaardig is, om het overige niet te vermelden, het verslag van den opstand te Palembang, 22 Nov. 1824, bl. 170-176. Op deze reize, waarop ‘na honderd jaren het eerst de Nederlandsche oorlogsvlag de wereld werd rondgevoerd,’ zijn ook nog twee ontdekkingen gedaan; te weten van de eilanden, door willinck Frederiksoord en Prinses Marianne genoemd; liggende het eerste op 10o 5′ Z.B. en 152o 22′ W.L. van Greenwich; het laatste op 10o 9′ Z.B. en 161o 11′ 30″ W.L. In de straks aangehaalde Reiskaart van la place is alzoo het laatstgenoemde eiland geheel verkeerd geplaatst, staande het aldaar op ongeveer 16o N.B. en 220 W.L.
Tot het opgeven van nadere bijzonderheden wegens, het beoordeelen van, en het mededeelen van enkele proeven uit dit reisverhaal ontbreekt ons geheel de ruimte. Onzes ondanks moeten wij het dus bij het gegevene verslag laten berusten. De uitvoering is fraai en de prijs matig gesteld.




Herinneringen van eene Reis naar Oost-Indiën, door Q.M.R. ver Huell, Kolonel en Kapitein ter Zee, Equipagemeester der Marine, enz. Iste Deel. Met Platen en Vignetten. Te Haarlem, bij V. Loosjes. 1835. In gr. 8vo. XXIV en 278 bl. f 4-90.

De schrijver van dit werk, toen Kapitein-Luitenant, vertrok als vrijwilliger, in het laatst des jaars 1815, bij het eskader, dat toen werd uitgezonden, om onze Oostindische Koloniën van het Britsch Gouvernement over te nemen; werd spoedig na zijne aankomst te Batavia geplaatst als eerste Officier op Z.M. schip Admiraal Evertsen, en erlangde niet

{==434==} {>>pagina-aanduiding<<}
zeer lang daarna het bevel over dien bodem, na het overlijden van den Kapitein dietz, waardoor hij tevens dezen bevelhebber als Medecommissaris ter overname opvolgde, en met het onder zijn bevel staande schip een groot deel had in de demping van den opstand der Molukken in 1817. Als liefhebber der Natuurlijke Historie, had hij, gedurende zijn verblijf en togten in den Indischen Archipel, eene aanzienlijke verzameling gemaakt van wapenrustingen en kleederdragten der verschillende volksstammen, die hij bezocht; belangrijke oudheden; vele soorten van dieren op liquor; insekten, waaronder een groot aantal uitmuntende vlinders, waarvan velen bekend noch beschreven waren, en waarvan hij sommigen door alle gedaanteverwisselingen heen beschreven en afgebeeld had; verder visschen, conchiliën, zeegewassen, fraaije lavasoorten, mineraliën, de zeldzaamste vruchten met bloem en blad op liquor, enz. Doch de ongelukkige schipbreuk van de onder zijne bevelen staande Admiraal Evertsen deed dien ganschen rijkdom in den Oceaan verzinken, en tevens 's mans uitgebreid dagboek, met een groot aantal teekeningen naar de natuur opgehelderd. Een schetsboek echter van teekeningen naar de natuur bleef behouden; doch omstandigheden hebben de reeds begonnen en door H.M. de Koningin beschermde (gelijk dit werk aan Prins frederik is opgedragen) uitgave doen staken. Wij vernamen dit met leedwezen, en hopen alsnog, dat dit werk moge hervat worden, waartoe wij den geachten Schrijver alle aanmoediging toewenschen, te meer, daar, zoo als hij bl. XIII teregt opmerkt, tot nog toe zoo weinig van dien aard, deze heerlijke gewesten betreffende, het licht ziet. Met behulp van het scheepsjournaal van zijnen vriend, wijlen den Luitenant ter Zee 't hooft, getrouwen medgezel op alle zijne wandelingen en togten door onze
Oostindische eilanden, en eigene behoudene aanteekeningen, stelde hij deze Herinneringen, die met nog één deel compleet zullen zijn, te zamen.
Dit boek bevat niet alleen eenige bijzonderheden betrekkelijk de reis des Schrijvers naar Indië, en verslag van zijne togten, wandelingen, ontmoetingen, waarnemingen aangaande Natuurlijke Historie, zeden en gewoonten der volksstammen enz., gelijk dit in den aard der zaak ligt bij het verzamelen der bovengenoemde voorwerpen; maar het behelst tevens een allerbelangrijkst verhaal van den opstand der Molukken in het jaar 1817, met de gevechten en andere maatregelen tegen

{==435==} {>>pagina-aanduiding<<}
de muitelingen, gelijk ook van de overwinning en demping des oproers. Een verhaal dier rampspoedige gebeurtenissen kan ongetwijfeld niet anders, dan het hoogste belang inboezemen; en wij verheugen er ons te meer over, het van den Heer ver huell te ontvangen, omdat van de uitgave des dagboeks van den Majoor krieger, die ook een belangrijk deel in deze krijgsverrigtingen genomen heeft, niet gekomen is, waarop hoop was gegeven in belangrijke Fragmenten, betreffende den Indischen Archipel, door dien verdienstelijken Hoofdofficier geplaatst in het Magazijn van Prof. van kampen (Deel IV, bladz. 223 volg.), welke Fragmenten door deze Herinneringen, en omgekeerd, op eene aangename wijze bevestigd worden.
Daar Rec. slechts eene zeer oppervlakkige kennis van dien opstand en oorlog uit andere berigten verkregen had, kan hij moeijelijk over de naauwkeurigheid van dit gedeelte des werks oordeelen, maar meent te meer daarop te kunnen vertrouwen, vermits de Heer ver huell goeddeels ooggetuige is, en alzoo in de beste gelegenheid om alles te boek te stellen, terwijl hij elders de berigten der ooggetuigen woordelijk volgt, zoo als bladz. 181-188 en 257-261 van de Heeren feldmann en scheidius. Over het algemeen moeten wij zeggen, dat de Schrijver, naar het ons voorkomt, nergens verzuimd heeft, zijn verhaal belangrijk te maken. Wij rekenen daartoe niet alleen, dat hij met de noodige uitvoerigheid dat gene beschrijft, waarover men hem ongaarne haastig zou zien heenstappen, gelijk b.v. het bezoek bij den Koning van Goa, bladz. 64; het bestijgen van den vulkaan Goenong Apie, bladz. 92; de nootmuskaatteelt, bladz. 114; terwijl hij oordeelkundig genoeg is, om met bijzonderheden, uit andere reisbeschrijvingen overvloedig bekend, - wij noemen alleen de doopplegtigheid bij het snijden der linie - geene bladzijden te vullen.
Geene geringe verdienste achten wij het verder, dat de stijl niet alleen zeer gekuischt en zuiver is, maar zich ook op eene aangename wijze naar het onderwerp afwisselt. De krijgsverrigtingen tegen de Moluksche muitelingen worden verhaald in een' eenvoudigen historischen, de natuurtafereelen op Java en elders in een' meer schilderachtigen, trotsche gezigten, gelijk een storm op zee en het opgaan der zon op den Goenong Apie, in een' verheven' stijl. Met één woord - want, bij gebrek aan ruimte tot het geven van enkele

{==436==} {>>pagina-aanduiding<<}
stalen, moeten wij het bij deze algemeene opmerking laten - de Heer ver huell had niet noodig, in het Voorberigt zich te verontschuldigen over zijne ‘onbedrevenheid als Schrijver,’ daar het ‘gewaagd is, een werk aan de strenge oordeelvelling van een beschaafd en verlicht publiek te onderwerpen.’ Het aangehaalde gezegde van la brosse: les Marins écrivent mal, mais avec assez de candeur, is dan ook slechts voor het laatste gedeelte op onzen Kapitein toepasselijk. De platen en vignetten, door hemzelven geteekend, dienen niet enkel tot verfraaijing, maar ook tot opheldering, inzonderheid van de beschrijvingen der Indiaansche vaartuigen, Orangbaai's, Corra Corra's enz. Kortom, wij verblijden ons over dit nuttige, fraaije en keurig uitgevoerde lettergeschenk, loopende over belangrijke gewesten, waar de roem der Nederlandsche vlag is gehandhaafd en belangrijke wapenfeiten hebben plaats gehad.
Bij de natuurkundige berigten dachten wij onwillekeurig aan zeker vlugtig schrijven, onlangs (*) in het Mengelwerk onzer Letteroefeningen geplaatst, en meenden zoo bij ons zelve, dat onze Mederecensent den spijker wel op den kop kon geslagen hebben; want dat er ook wel Geleerden zijn, welke opzettelijk als natuurkenners de heerlijke gewesten van Nederlandsch Indië bezochten, en die zich nu in het mededeelen van berigten door eenen Zeeöfficier beschaamd zien. Mogt zijn voorbeeld hen verlokken tot jaloerschheid!
Zeer verlangen wij naar het tweede Deel van dit werk, en herhalen onzen wensch met betrekking tot het vroeger vermelde werk van den Heer ver huell. Onzen gullen en welgemeenden lof willen wij ditmaal niet verkorten met een maar, of het vallen op kleinigheden, waar het dan toch bij zou moeten blijven, vermits wij anders niets aan te merken hadden.




Reis van Rotterdam naar Londen; benevens eene Beschrijving der laatstgenoemde Stad. Door W. van Houten. Met Afbeeldingen. Te Rotterdam, bij van der Meer en Verbruggen. 1835. In gr. 8vo. 255 bl. f 2-60.

Een zeer zindelijk uitgevoerd werkje, waarin de reis van

{==437==} {>>pagina-aanduiding<<}
Rotterdam naar Londen vrij breedsprakig, (eerst op bladz. 14 verliest hij de vaderlandsche kust uit het oog) echter onderhoudend beschreven wordt, inzonderheid dat gedeelte, waar van de opvaart van den Theems sprake is. Wij kunnen niet nalaten, uit dit gedeelte het volgende over te nemen: ‘Om de eer onzer Natie, en der zuivere waarheids wille, ware het wel te wenschen, dat een onzer bekwame auteurs - waaraan wij waarlijk geen gebrek hebben - de pen opvatte, om eene volledige beschrijving van ons land en landgenooten, in de Engelsche taal, op te stellen; zoodanig werk zoude zeer vele, zoo bespottelijke als zotte, denkbeelden, welke bij de Engelschen, ten onzen opzigte, bestaan, niet alleen wegnemen, maar ons eenen hoogeren rang in den eerbied en de achting van buitenlanders doen bekleeden. Want waarlijk, daartoe is eene ruime stoffe en buitengewone voorraad van allerlei aard voorhanden; en, indien het mij geoorloofd is, dit aan te merken, ik ben overtuigd, dat aan de zijde van pecunieel voordeel er geene kwade zaken mede te doen zouden zijn, daar ik mij voor zeker verbeeldt, (d) dat menig uitgever in Engeland - aangezien er in de Engelsche taal geen opzettelijk of oorspronkelijk over Holland geschreven werk bestaat - nog al een ruim honorarium voor zoodanigen arbeid over zoude hebben. Zoodat ik zulks hiermede bijzonder in de oplettendheid mijner geëerde landgenooten aanbeveel.’ Rec. is het met den Schrijver eens, maar zou de Fransche boven de Engelsche taal, als algemeener bekend, aanprijzen, en het geprojecteerde boek eene goede bijdrage tot de bibliotheek der stoombooten enz. noemen. Doch dit alles in het voorbijgaan. De beschrijving van Londen is verder, voor zoo
verre wij, die nimmer deze wereldstad bezochten, zulks kunnen beoordeelen, naauwkeurig. De acht afbeeldingen op één plaatje tegenover, zoowel als die van de St. Pauls-kerk op den titel, zijn der steendrukkerije van den Heer backer tot eer. Taal en stijl zijn beter, dan het allereerste woord: Voorwoord, zou doen hopen. Het werkje is zeer geschikt, om, even als leigh's new Picture of London, waaruit de Heer van houten erkent vele bijzonderheden te hebben ontleend, allen voor te lichten, die Londen in alle deszelfs merkwaardigheden wenschen te beschouwen.






{==438==} {>>pagina-aanduiding<<}

Beschrijving der Stad Tiel, door Mr. E.D. Rink, Regter ter instructie bij de Regtbank van eersten aanleg, zitting houdende te Tiel. Met Plans en Kaarten. Te Tiel, bij A. van Loon. 1836. In gr. 8vo. f 5-:

De Heer en Mr. e.d. rink, bij zijne stadgenooten als een voorstander van alles, wat goed en nuttig is, bekend, deelt aan het letterkundige publiek eene beschrijving der stad Tiel mede. Deze, eerst Frankische, daarna Brabandsche, eindelijk Geldersche stad, eene der oudste in de Nederlanden, in vroegere eeuwen door haren handel vermaard en ook thans nog van belang, verdient zulk eene onderscheiding, te meer, daar aan menige stad van minder omvang en beduidenis eene afzonderlijke beschrijving is te beurt gevallen. De Schrijver had, door zijne betrekkingen, den toegang tot ongedrukte archieven, van welke hij een vlijtig en getrouw gebruik gemaakt heeft.
In de eerste Afdeeling geeft de Heer rink hetgeen over ligging, naamsoorsprong en geschiedenis te zeggen is. Onlangs vonden wij ergens nog eene andere naamsafleiding, dan de door hem opgegevene: t.w. de tak van den Rijn, die, uit Duitschland naar de zee stroomende, Hel (Helium, wijde Hel, Wahil) genoemd werd, gaf dien naam ook aan onderscheidene plaatsen langs de oevers, b.v. Tihil (Thiel), Bomhil, Brehil (Briel), Helvoet, enz. en heette zelf eindelijk Heldenizee. Aan de door hem gekozene zouden wij echter ook de voorkeur geven. Hij deelt ons daarna de oudste berigten mede, welke omtrent deze stad bij Geschiedschrijvers voorkomen. In het voorbijgaan zij gezegd, dat het berigt, hetwelk bij sigebertus gemblacensis op het jaar 453 gevonden wordt, (bl. 6) ook staat in de uitgave van Parijs, bij henr. stephanus, in 1513, aldus: ad portum Galliae, qui Ticla dicitur. De voornaamste lotgevallen der stad tot het jaar 1795 worden nu, ook uit ongedrukte oorkonden, medegedeeld. Uit gebrek van berigten blijft hier en daar veel duisters over; doch over andere punten is genoegzaam licht verspreid. Tot de bijzonderheden, welke nog niet bekend waren, behoort de bepaling van de plaats, waar de Strijweerd gelegen was, op welken de slag tusschen de broeders reinald en eduard, in het jaar 1361,

{==439==} {>>pagina-aanduiding<<}
voorviel; de berigten omtrent het voorgevallene ten tijde van de Spaansche beroerten, van de invasie der Franschen in 1672, van de regeringsveranderingen na den dood van willem III, van de onlusten in de jaren 1784 en later. - Bij deze Afdeeling, of op bladz. 215, had nog, als eene geschiedkundige bijzonderheid, kunnen gemeld worden, dat balderik, Bisschop van Luik, lid van het groote verbond tegen dirk III, Graaf van Holland, in het jaar 1018, te Tiel gestorven is; zie den Annalista Saxo, in eccard's Corpus historicum medii aevi, Tom. I. p. 450. Ook hadden wij wel gewenscht, dat het verhaal van alpertus, de diversitate temporum, L. I. C. 8. en L. II. C. 20, in zijn geheel ware ingevoegd. Het is toch het verhaal van eenen tijdgenoot. Maar welligt stond het den Schrijver niet ten dienste, gelijk wij daaruit moeten opmaken, dat hij het uit anderen aanhaalt.
De tweede Afdeeling beschrijft den ouden en hedendaagschen stand der stad en van Zandwijk, de vroegere en tegenwoordige openbare gebouwen, enz. Ook hier vinden wij een aantal nog onbekende bijzonderheden, b.v. de aanduiding van den ouden loop eener afwatering van de Waal naar de Linge, waardoor de Tielrewaard een eiland was; de bepaling der plaats, waar de burg of het tolhuis stond, gelijk elk, die met het lokale bekend is, terstond zal moeten toestemmen. Hier leidt de Schrijver den lezer als door de stad en buiten dezelve rond, en wijst hem de merkwaardigheden van de belangrijkste punten aan, telkens met beroep op gedrukte en ongedrukte geschiedkundige berigten, en hier en daar met ophelderingen van verouderde woorden. De voornaamste, zoo geestelijke als wereldlijke, gebouwen worden in hunnen oorsprong en veranderingen opgegeven. Op bladz. 169 zouden wij den Schrijver vragen, of op de stichting van het klooster te Westeroijen niet ziet het verhaal in het Chronicon hermanni corneri (in eccard's Corpus histor. Tom. II. p. 1163.) Pro eodem tempore (1390) weremarus de buren nobilis vasallus Ducis Gelriae novum conventum eidem ordini (Praedicatorum) aedificavit prope Tyle opidum ejusdem Ducatus Gelriae, cujus quidem Monasterii frater conversus idem weremarus effectus est et professor. Zeker dezelfde, die, onder den naam van bernard van opburen, (bladz. 186) als hersteller der St. Walburgskerk in 1400 voorkomt; want (gelijk van leruwen,

{==440==} {>>pagina-aanduiding<<}
Chron. Til. p. 432 aanmerkt) de letters B. en V. of W. worden dikwijls verwisseld. En deze heet ook bij van huessen en van rijn, Kerk. Oudh. II. 360, warner van buren.
De derde Afdeeling handelt over regten, voorregten en handel. Ook hier zijn een aantal oudheidkundige ophelderingen van groot belang. Men leert hier den vroegeren Tielschen koophandel op den Rijn en op Engeland kennen, de belemmeringen, denzelven door de Hollanders aangedaan, die aanleiding gaven tot het groote verbond, waarvan boven gesproken is, de opneming der stad onder de Hanzesteden, en hetgeen daartoe in betrekking staat. De Schrijver deelt mede, wat hij gevonden heeft omtrent de tollen en de voorregten, oudtijds aan de burgers verleend.
De vierde Afdeeling beschrijft vroegeren en lateren regeringsvorm, stedelijke inrigtingen, kerkelijke zaken, kunsten en wetenschappen. Ook deze is rijk in wetenswaardige bijzonderheden. Zij eindigt met eene opgave van eenige beroemde mannen, aldaar geboren.
Aan het slot van het werk vindt men eene lijst van Regeringsleden sedert 1553, der Predikanten, der Rectoren, enz.; voorts eenige ongedrukte brieven, vonnissen, buurtspraken, d.i. gelijk wij bladz. 256 leeren, overeenkomsten tusschen de burgers ten aanzien hunner gemeenschappelijke belangen. Het is versierd met twee fraaije platte gronden (den ouden van slichtenhorst en den tegenwoordigen, volgens de kadastrale opmetingen), met eene afbeelding van het Tolhuis en van een oud stedelijk zegel.
De Heer rink heeft allen, die wenschen, de stad Tiel naauwkeurig te kennen, eene aangename en welvolbragte dienst bewezen. Geen inwoner van eenige beschaving zal zijn boek willen missen. Het behoort in eene bibliotheek van Geldersche Geschiedschrijvers, en verdient daar eene plaats naast de werken van pontanus, slichtenhorst, van hasselt, van spaen, hijhoff, enz. Hadden wij van elke stad van eenig belang zulk eene beschrijving! Er ligt nog zoo veel, dat ongebruikt is, in stedelijke en gewestelijke archieven. - Baldik, bladz. 15, moet balderik, van der eere, bladz. 29, van der eeze zijn.






{==441==} {>>pagina-aanduiding<<}

Over het Kopijregt in Nederland. Door Mr. B. van den Velden. Te 's Gravenhage, bij S. de Visser. 1835. In gr. 8vo. VIII en 317 bl. f 2-50.

Kantoortafel voor Notarissen, ter vermijding van boetens (boeten) of straffen, uitgegeven door A. Volkerse, Notaris te Monnickendam. Tweede vermeerderde Druk. Te Amsterdam, bij W. Brave, Jun. In dubbel folio. f :-35.

Het werk van den Heer Mr. b. van den velden, over het Kopijregt in Nederland, schijnt ons met zeer veel oplettendheid en oordeel te zijn bearbeid, zoodat wij hetzelve aan alle Boekhandelaars, Regtsgeleerden en Schrijvers wel durven aanbevelen. Het zij ons vergund eene enkele vraag te doen: indien de Wetgeving op dat punt eens wierd herzien, zou het dan niet wenschelijk zijn, dat het Kopijregt werd gewaarborgd eenvoudig tot vijftig jaren, na den dag, dat het vereischte getal exemplaren behoorlijk bij de stedelijke Regering, of waar de Wet het vorderen mogt, was gedeponeerd? De Heer van den velden gevoelt zelf het moeijelijke der tegenwoordige bepaling van tot twintig jaren na den dood des Auteurs, waardoor alles afhankelijk wordt van het korter of langer leven van hem, die het werk door zichzelven of door een' ander' heeft opgesteld. Door zonder onderscheid vijftig jaren te bepalen voor termijn behoeve den Auteur of zijne regtverkrijgenden, is alle kansrekening weggenomen, en het Kopijregt, over het algemeen, levenslang aan den Auteur verzekerd.
Ook de Kantoortafel voor Notarissen, ter vermijding van boeten (zoo moest er staan) of straffen, waarvan de Notaris volkerse ons een' tweeden vermeerderden druk aanbiedt, bezit zeer veel bruikbaarheid. Men zal ons niet vergen, ieder artikeltje afzonderlijk te gaan toetsen; doch ééne onnaauwkeurigheid viel ons dadelijk in het oog. Wij lezen no. 17: ‘Eene acte in depôt aannemen, alvorens dezelve geregistreerd is, of dezelve aannemen, zonder daarvan acte van depôt op te maken, fr. 50 - boete. Wet van 22 Frimaire An 7. Art. 42, 43. Testamenten uitgezonderd.’ Hieruit zou men afleiden, dat een Notaris, door den President der Regtbank benoemd zijnde tot bewaring van eenig

{==442==} {>>pagina-aanduiding<<}
met den dood bekrachtigd eigenhandig geschreven Testament, hetzelve eenvoudig bij zijne protocollen kon nederleggen; terwijl de Notaris toch verpligt is, het Testament, dat, met Afschrift zijner benoeming tot Bewaarder, hem overhandigd wordt, niet alleen te laten registreren, maar ook van zijne in bewaring neming van dat Testament, met bijbehoorend Afschrift der benoeming, op te maken Akte van Dépôt; van welke Akte hij tevens met Testament en Benoeming het Afschrift uitlevert, dat vastgehecht wordt aan het Verzoekschrift tot in bezit stelling, in te dienen door een' Procureur, voor de Regtbank postulerende. En wat de mystieke Testamenten aangaat, deze worden wel ongeregistreerd in bewaring genomen, maar er wordt toch dadelijk eene Akte van Superscriptie opgemaakt. Recensent is overtuigd, dat de Heer volkerse dat alles wel weet en in praktijk brengt; doch dit neemt niet weg, dat de aanteekening: Testamenten uitgezonderd, op de Kantoortafel te vinden, al zeer onvolledig is.

De Russen in 1612. Een geschiedkundige Roman van M. Sagoskin. In II Deelen. Te Groningen, bij J.R. Schierbeek, Jun. 1835. In gr. 8vo. 452 bl. f 4-80.

Een volk kan verwonnen, overheerd, maar nimmer vernietigd worden, zoo lang Godsdienst en vaderlandsliefde in den boezem der natie blijven gloeijen, en het volslagenste zedebederf niet tot in de hartader en het inwendige leven is doorgedrongen. Deze stelling werd door Nederland in de zestiende, zeventiende en negentiende Eeuw glansrijk gestaafd; aan derzelver waarheid dankt Griekenland, na zoo veel onderdrukking, een vernieuwd volksbestaan, en het fel getuchtigde nakroost van abraham hecht daaraan de onwankelbare hoop van herstel, wanneer eindelijk de toorn des Heeren zal voorbijgegaan zijn. De geschiedenis van Rusland levert daarvan in het werk, dat wij aankondigen, mede een schitterend bewijs. Door het uitsterven van den stam der oude Czaren in een' poel van jammeren gedompeld, door inwendige twisten verzwakt, door burgeroorlogen vaneengereten, en tot den diepsten trap van ellende door Poolsche en Zweedsche interventie gebragt, was het eindelijk gedwongen,

{==443==} {>>pagina-aanduiding<<}
de kroon op het hoofd van den zoon des Konings zijner beulen te zetten, en zich de wet te laten stellen door eene natie, die thans (zonderlinge lotwissel der dingen) aan de voeten des Keizers van dat herboren Rusland gekromd ligt, en, door vreemden invloed aangestookt, in eigene dwaasheid verward, dreigt weg te kwijnen, maar misschien nog eenmaal, door rampspoed gelouterd, haren rang in het geschokte Europa zal hernemen. Het jaar 1612 is als 't ware de band, die de oude geschiedenis van Rusland aan de nieuwere hecht, en kan voor dat Rijk onvergetelijk genoemd worden. De huldiging van den jongen wladislaus was te Moskou geschied; maar zijn vader belegerde Smolensko, verwon en verwoestte het, terwijl de Zweden een aantal steden in bezit namen, zwermen barbaren, nog woester dan de onbeschaafde Russen zelve, alles te vuur en te zwaard roofden, plonderden en uitroeiden, en de Grooten des Rijks veelal door afval en verraad alle herstel ondenkbaar maakten. Toen echter spanden die van Nieuw-Novogorod zamen, en, Vorst poscharski aan hun hoofd stellende, die met den Romein wel mogt zeggen: Rome n'est plus dans Rome; elle est toute où je suis! werd Rusland gered en het geslacht van romanow ten troon verheven, waaruit de groote peter na ettelijke jaren afstamde.
Op dat woelige tooneel nu, 't welk te regt de vruchtbare bron van vroegere treurspelen en latere romantische verhalen is geworden, verplaatst ons de kundige Schrijver van dezen met oordeel en smaak geschreven' geschiedkundigen Roman. Na grondige studie van het tijdvak, dat hij wenscht voor te stellen, schildert hij, in behagelijken stijl, de zeden, kleeding, leef- en denkwijze, gewoonten, veroordeelen, bijgeloof van Woiwoden en Bojaren, krijgsoversten, landlieden, lijfeigenen, Kozakken en soldaten, zoodat wij, als in een tafereel, alles levendig voor ons zien en allen in hunnen kring werken en zich bewegen. De roem der vaderen is even weinig vergeten, en bij al het ellendige van vrees, verraad, wreedheid, en wat den mensch al meer onteert, zien wij de trouw van den regtschapen Muskoviter in al hare grootheid schitteren; zien wij dat vasthouden aan het oude regtzinnige geloof, die liefde voor het heilige Rusland, die voor mindere wezens ongeloofelijke daden van kracht, moed en zelfopoffering, waardoor het mogelijk werd, licht uit de duisternis, orde uit den bajert van verwarring te voorschijn

{==444==} {>>pagina-aanduiding<<}
te roepen. ‘Van Alkmaar begint de victorie!’ was de leus onzer vaderen; van Novogorod dagteekende het herstel van Rusland, en het wordt ons warm om het hart, wanneer wij zoo treffende gelijkenis van de verlossing van ons vaderland met de vrijworsteling van een Rijk opmerken, dat, na meer dan twee Eeuwen, ons de dochter der Czaren tot Koningin bestemde.
Niet alleen het geschiedkundige, maar ook het romantische is keurig bewerkt. De Schrijver koos tot zijnen held den zoon van een' Bojaar, die, uit wanhoop schier, den Poolschen Koningszoon huldigde, maar aan dien eed volstandig vasthield, er het slagtoffer van werd, maar eindelijk toch, na vele gevaren, lotwisselingen en, in zulke tijden van beroerte alleen mogelijke, voorvallen, rust en geluk vindt. Hij wordt door zijnen getrouwen knecht vergezeld, redt in het begin der geschiedenis een' Saporoger Kozak het leven, en wordt wederkeerig door dien zwerver, die zich aan hem hecht, bij meer dan ééne gelegenheid, met weeker voor zijne menschlievendheid vergolden; is hopeloos verliefd op de edele dochter van zijnen doodvijand, wordt als monnik aangenomen, trouwt daarna zijne beminde om haar leven te redden, en tot op het oogenblik, dat zij gereed is, om ook den geestelijken sluijer aan te nemen, zijn knoop en verwarring zoo kunstig berekend om de belangstelling gaande te houden, dat men de eindelijke ontwikkeling, die zoo natuurlijk is aangebragt, met voldoening, ja met toejuiching leest.
Het romantische is zoo innig met het historische, en dit met dat, verbonden; de onbeduidendste voorvallen zijn met zoo veel kunst en smaak aangebragt en geschilderd; de list van den ruwen barbaar (want anders is de tweede hoofdpersoon niet) steekt zoo treffend af bij zijne begrippen van trouw en dankbaarheid en de edele gevoelens van zijnen zelfgekozen meester; de kleur is zoo echt Russisch, doormengd met gevoelens en spreekwijzen, die wij ook van elders als lokaal kennen; kortom, alles in dezen Roman, tot het welgekozen tragische slot toe, beviel ons zoodanig, dat wij spijt gevoelden, het werk niet in de oorspronkelijke taal te kunnen genieten, en deze vertaling van eene vertaling, tegen onze gewoonte, twee malen met het grootste genoegen lazen, ondanks de veelvuldige Russische eigennamen, die door een' Hollandschen mond niet zijn uit te spreken en voor een Hollandsch geheugen moeijelijk maar noodzakelijk te bewa-
{==445==} {>>pagina-aanduiding<<}
ren. Wij achten den letterkundigen smaak van den Keizer van Rusland daarom reeds hoog, omdat hij den allerbekwaamsten Schrijver rijkelijk beloonde, diens werk ‘den eersten Russischen Roman’ noemende.
Wij verlangen naar het aangekondigde werk, dat ons juist twee eeuwen later in Rusland zal verplaatsen. Moge het van dezelfde kundige hand zijn, welke het tegenwoordige vertaalde, die, ook blijkens zijne aanteekeningen, de taak con amore volvoerde. De correctie is voldoende; ofschoon wij in het tweede deel nog al drukfouten vonden, die intusschen weinig hinderen, hoewel zij altijd stukken van blijvende waarde inzonderheid ontsieren.




Willem Berkveld, of de kleine Bedelaar. Tafereelen uit het begin der tegenwoordige Eeuw. Door den Schrijver van: Vier dagen op reis, enz. II Deelen. Te Amsterdam, bij J.C. van Kesteren. 1835. In gr. 8vo. 605 bl. f 5-50.

Vier dagen op reis was een koddige, maar veelal tot het bas-comique, soms wel eens tot het zoutelooze afdalende roman, waarin, bij geheel de vinding, eene onwaarschijnlijkheid ten grondslag ligt, en al het medegedeelde uit eene reeks van onwaarschijnlijkheden bestaat. Aanleg en geest kon men echter den Schrijver niet ontzeggen, die thans met een' anderen, oorspronkelijk Nederlandschen, Roman weder optreedt. Doch welk een onderscheid is er, in betrekkelijke waarde, tusschen de vier dagen op reis en den Willem Berkveld! Naar ons gevoel, heeft de ons onbekende Schrijver reuzenschreden in het romantische vak gedaan. Wij zeggen dit niet, om zijnen arbeid op te hemelen. Neen! wij zouden hem zelfs door eene scherpe kritiek kunnen ontmoedigen, zoo wij, naar de gebruikelijke manier van recenseren in sommige onzer tijdschriften, b.v. van tijd tot tijd in den Vriend des Vaderlands, eerst eene schets wilden geven van een' onverbeterlijk schoonen Roman, dan eenige meesterstukken in dat vak tot modellen aanhalen, en eindelijk, bij tegenstelling, al het gebrekkige in het onderhavige geschrift, op een' ironischen toon, aanwijzen, om dan daaruit het gevolg te trekken, dat een Nederlander zelden een goed Romanschrijver is, en de Schrij-
{==446==} {>>pagina-aanduiding<<}
ver van het aangekondigde werk dat vak wel mag laten varen. Doch wij willen, waar wij slechts eenigen aanleg ontdekken, liever aanmoedigen, dan ter neder slaan. Het plan van den Willem Berkveld schijnt ons goed ontworpen; de karakters zijn wèl volgehouden, en de ontknooping is natuurlijk en bevredigend. Het laatste hoofdstuk, vijfentwintig jaren later getiteld, komt ons voor een hors d'oeuvre te zijn: want met het ontstaan der wederzijdsche liefde tusschen Willem en Emmy, bij den
tegenzin van de ouders der laatste, was de knoop gelegd, die bij het huwelijk ontward wordt. Het overige behoort niet meer tot den Roman, tenzij men daarvan eene verdichte Levensgeschiedenis wil maken, hetgeen ons toeschijnt zoo strijdig te zijn met den aard van een' Roman, als van een Heldendicht, of van een Tooneelstuk, daar met de ontwarring van den gelegden knoop het dichtwerk, in verzen of proza, behoort voltooid te wezen. Bij den aanhef van sommige hoofdstukken schijnt ons de stijl wat gekunsteld, en de overgang van het gezwollene tot het alledaagsche, eerste deel, hoofdstuk 14: Mars had enz. tot op de volgende 158ste bladzijde: van waar nog nooit iemand wederkwam, is gansch niet gelukkig. Maar, in weerwil van dat alles, is deze Roman waarlijk belangwekkend geschreven, en maakt aanspraak op onderscheiding boven een aantal andere voortbrengselen van dezelfde soort van litteratuur.




Nog een woord over de prachtwerken van den heer Beijerinck.

In ons laatste nommer hebben wij ons gevoelen gezegd over de uitgave van afdrukken der Engelsche staalplaten, bevattende afbeeldingen van de Alpen, de Rijn-streken en het Heilige Land, door den Boekverkooper beijerinck. Wij hebben dit, naar wij meenen, gedaan met de hand op het hart, met vrijmoedigheid, zonder aanzien des persoons, zonder onbescheidenheid, in het belang van den vaderlandschen kunst- en letterroem, en wij verbeelden ons, dat een ieder, wien deze roem in waarheid ter harte gaat, onze poging, hoe gering dan ook, met welgevallen zal hebben gezien. Dat onze taal den Uitgever, die alleen met zijn voordeel te rade gaat, niet zou behagen, en dat het hem niet aan aan-
{==447==} {>>pagina-aanduiding<<}
merkingen op onze aankondiging zou ontbreken, was niet moeijelijk te gissen; maar dat hij bovendien zijne onderneming niet als schadelijk, ja zelfs als nuttig voor vaderlandsche kunst zou achten en verdedigen, dit kon nooit bij ons opkomen. En echter is dit geschied, gelijk men kan lezen in het Amsterdamsch Handelsblad van den 11den, en in de Haarlemsche Courant van den 12den Julij.
De Heer beijerinck verwijt ons aldaar, dat wij, zonder verstand van zaken, zoo ongunstig over zijne onderneming hebben geoordeeld. Het is waar, wij zijn geene kunstenaars of kunstkenners in het vak; wij hebben slechts eene oppervlakkige kennis van den verachterden, doch thans weder eenigzins vooruitgaanden staat der vaderlandsche Graveerkunst, en wij willen gelooven, dat de Uitgever uitgebreider kennis en dieper inzigten daarvan bezit; maar wij hadden dit gaarne door eenig bewijs gestaafd gezien, en het zou ons aangenaam geweest zijn, zoo het hem behaagd had, ons daaromtrent beter in te lichten. De redenen, door hem aangevoerd, hebben ons even min voldaan, als de gronden, in de Prospectussen vermeld. Doch die redenen zijn te curieus, dan dat wij dezelve niet wat meer van nabij zouden bezien.
Vooreerst meent de Heer beijerinck, dat de Graveerkunst in ons Vaderland geene aanmoediging behoeft; maar, zegt hij, het aantal Graveurs in Nederland is zoo gering, dat de verdienstelijke kunstenaars in dat vak ten onzent altijd zulk een' overvloed van werk hebben, dat zij, met den besten wil, de Uitgevers langer moeten laten wachten, dan voor derzelver ondernemingen wenschelijk is. Wij kunnen ons wel verbeelden, dat de bovengenoemde Uitgever deze verdrietige ondervinding meermalen gemaakt heeft, wanneer hij, vooral tegen het St. Nikolaas-feest en het einde van een jaar, prentjes of prenten voor zijne Kinderboekjes, Almanakken en Romans noodig had; maar wie uit zulke ondervindingen tot den bloei van die Teeken- en Graveerkunst in ons Land besluit, welke wij bedoelen, die staat in het gebied van het schoone op een te laag standpunt, en oordeelt over kunst te veel als een Boek-verkooper, (of Boek-handelaar, gelijk die Heeren zich thans, tegen alle taalgebruik, gelieven te noemen) dan dat men zou kunnen hopen, hem van het verkeerde zijner redeneringen te overtuigen.

{==448==} {>>pagina-aanduiding<<}

Ten tweede, zegt de Heer beijerinck, zijn ondernemingen, als de bedoelde, te kostbaar voor een Land, dat zoo klein is als het onze; weshalve men wel genoodzaakt is, tot het werk van vreemdelingen zijne toevlugt te nemen. Deze redenering zou volkomen doorgaan, indien het hier aankwam op eene onderneming, die noodzakelijk is, of voor wetenschap en letteren nuttig en bevorderlijk kon geacht worden. Maar het geldt hier prentwerken, welker gemis door niemand gevoeld wordt, dan door de Uitgevers alleen; werken van smaak, van uitspanning en weelde, waarvan niemand in ons Land eenig voordeel heeft, dan de Uitgevers alleen. Nagenoeg allen, die op deze werken inteekenen, verstaan Engelsch of Fransch, en kunnen, zoo zij willen, zich voor minderen prijs betere afdrukken der platen zonder eenige moeite aanschaffen.
Ten derde verbeeldt zich de Heer beijerinck, dat hij door het uitgeven van deze plaatwerken zijn Vaderland werkelijk eene dienst bewijst, vermits hij menig jong kunstenaar in ons Land daardoor tot edelen naijver opwekt. Wat men toch niet al durft beweren, als men in de beoordeeling van eene zaak zich alleen door zijn belang laat besturen! Wij weten niet, of wij ons meer hebben te verwonderen over de aanmatiging, die in deze drogredenen doorstraalt, dan over den geringen dunk van de talenten onzer vaderlandsche teekenaars en graveerders.
Voorts mogen wij het lijden, dat de Uitgever triomf blaast, dat eene ruime inteekening bewezen heeft, dat het Publiek niet in onze overtuiging omtrent de waarde der bovengenoemde werken deelt. Wij voor ons zouden echter uit deze ruime inteekening niets anders opmaken, dan een vleijend compliment voor den Heer beijerinck als Boekverkooper; zij is voor ons een nieuw bewijs, dat men in dit vak zelfs het moeijelijkste vermag, als men zijn Publiek maar kent, en de regte springveren in beweging weet te zetten, om er op te werken.
Welverre dus van iets terug te nemen van hetgeen wij in ons vorig nommer over deze prachtwerken gezegd hebben, herhalen wij, dat wij dezelve beschouwen 1o. als ten eenemale overtollig, 2o. als nadeelig voor vaderlandsche kunst, 3o. als alleen voordeelig voor den Uitgever, en 4o. de ondersteuning van allen onwaardig, die het met den Nederlandschen kunst- en letterroem wél meenen.


{==449==} {>>pagina-aanduiding<<}

Boekbeschouwing.

Leerredenen over het inwendig Christendom van Fr. E.D. Schleiermacher. Uit het Hoogduitsch vertaald. Te Groningen, bij W. van Boekeren. 1835. In gr. 8vo. X en 266 bl. f 2-40.

Gelijk de beeldtenis van schleiermacher tegenover den titel geplaatst is, zoo heeft ook de Vertaler, in de Voorrede, iets over hem en deszelfs predikwerk gezegd. Een weinig zonderling is de titel, waardoor hij de bijzondere bedoeling dezer uitgezochte Leerredenen poogt aan te wijzen, - Leerredenen over het inwendig Christendom; dat is, zouden wij zeggen, over den invloed der Christelijke leer op hart en zeden; want moet dit niet hoofdzakelijk de bedoeling van elke Christelijke leerrede zijn? Hij schijnt het, bl. VII, te verklaren door de volgende woorden: ‘Christus in zijn werk ten opzigte van den mensch, de grenzen van zijn rijk, en het een en ander van hetgeen hij binnen die grenzen in 's menschen gemoed werkt, zijn de onderwerpen van de stukken, die wij gekozen hebben’; maar of deze omschrijving de noodige duidelijkheid heeft, betwijfelen wij zeer.
De gekozene onderwerpen zijn de volgende: I. Christus, de Verlosser van zonde en wet. Gal. III:21-23. Gehouden in de week vóór het Kersfeest (in den Adventstijd.) II. De onderscheiden aard van het Oude en Nieuwe Verbond, zigtbaar in derzelver Stichters. Hebr. III:5, 6. Gehouden als voren. III. Wie en wat in het Rijk Gods behoort. 1 Cor. XII:3-6. Gehouden op Zondag na het Pinksterfeest. IV. Wat in het hart den intogt des Heeren moet voorafgaan. Matth. XI:7, 8. Gehouden in de week vóór het Kersfeest. V. Dat het niet gemakkelijk is een discipel van Jezus te wezen, en dat velen het meenen te zijn,

{==450==} {>>pagina-aanduiding<<}
die het niet zijn. Luk. XIV:25-33. VI. Over het vooroordeel van de letter en het aanzien. Joh. VII:40-53. VII. Over de smart van onzen Heiland wegens het verzoek der moeder van Joannes en Jacobus. Matth. XX:20-28. VIII. Dat wij niet knechten, maar vrienden van God moeten zijn. Joh. XV:9, 14, 15. IX. Wat niet uit het geloof is, is zonde. Rom. XIV:23. X. Verheugt u niet over hetgeen gij verrigt. Luk. X:17-20. - Op den voorgrond stelt Rec., dat in deze Leerredenen zeer goede, nuttige en behartigenswaardige dingen voorkomen; maar of zij, in haar geheel zoo naar stof als vorm beschouwd, eene bijzondere aanwinst voor de Kanselwelsprekendheid zijn, waaraan wij ook in ons Vaderland behoefte hebben, dit meent hij op goeden grond te mogen ontkennen, gelijk hij nu in eenige bijzonderheden wil aanwijzen.
Beschouwen wij deze Leerredenen van de zijde der goede Bijbeluitlegging en der daarop gegronde zaakontwikkeling, dan vreezen wij, dat verscheidene derzelven bij den grondigen Nederlandschen Exegeet en Homileet den toets niet kunnen doorstaan. - Over het algemeen vindt men hier weinig tekstverklaring, zelfs waar zij zeer noodig was, b.v. in de 1ste Leerrede, tot juiste bepaling der beteekenis van het woord wet. De Prediker toont zelf de eenige hier geldende verklaring in te zien, en evenwel het onbestemde te volgen, daar hij bl. 8 zegt: ‘Hetgeen de Apostel in onzen tekst van Mozes wet zegt, moet ook op iedere wet toepasselijk zijn.’ Zoo is dan ook de titel te onbepaald; want er kan immers niet gezegd worden, dat Christus ons van de algemeene zedewetten verlost heeft: of heeft het Evangelie dan geen wetten of zedelijke voorschriften? en evenwel op die verkeerde voorstelling rust des Schrijvers gansche niet zeer duidelijke redenering in het eerste stuk, en hierop zien verscheidene even onjuiste uitdrukkingen in het tweede; b.v. bl. 18: ‘De eenige mensch zonder zonde’ (Christus) ‘was daarom ook van zelf zonder wet;’ - ‘de verlossing, door Christus aan-
{==451==} {>>pagina-aanduiding<<}
gebragt, bestaat niet in zijne leer, of in zijn voorbeeld, of in beide zamengenomen,’ bl. 19. ‘De schoone uitnoodiging’ (van Christus, matth. XI:27, 28) ‘zoude niets anders beduiden, dan de verwisseling van de eene wet met de andere:’ wat beteekent het dan aldaar: ‘Leert van mij, neemt mijn juk op u!?’ - Bl. 20, 22: ‘Is Christus ons werkelijk tot geregtigheid geworden, zoo kan hij ons niet weder tot eene wet gegeven zijn; - wij moeten ons zijne geregtigheid als de onze toeëigenen;’ en zoo ook in de 2de Leerrede, bl. 25: ‘Christus heeft geen gebod gegeven, niet een eenig.’ - Wie zou uit de teksten der 3de, 4de, 8ste Leerrede zulke thema's
afleiden? Wat schleiermacher doet, om er die uit te krijgen, is doorgaans verre gezocht en gedwongen, gelijk in de 3de en 4de, van welke laatste de titel ook zeer zonderling en mystiek luidt, en zoo is ook niet zelden de ontwikkeling; of, waar het opgegeven thema al bij den tekst gedacht kan worden, legt het er toch niet als hoofdzaak in, b.v. in de 7de, in welke daarenboven de eerzucht te onbepaald schijnt veroordeeld te worden. Tekstverklaring vindt men ook in deze doorgaans weinig of geen. In de 8ste is het zonderling klinkend onderwerp gevonden door woordspeling buiten den tekst om. Is de Bijbel dan niet rijk genoeg, om zonder die ellendige kunstgrepen teksten en onderwerpen te vinden, waarover men verstandig, nuttig en Christelijk prediken kan? - In de 9de toont schleiermacher wederom zelf, bl. 216, den waren en eenigen zin van den tekst in te zien, namelijk geloof in den zin van overtuiging van onze verpligting; en nogtans redeneert hij verder zoo onbepaald en zonderling, dat hij het hier in eenen algemeenen zin voor geloof aan het Evangelie schijnt te nemen, en men niet weet, wat er van te maken zij: in het tweede stuk echter komt hij meer op het eigenlijke punt neder. - Ook in de 10de vindt men geen verklaring van den tekst. Is ook het thema en naar dien tekst en uit zijnen eigen aard wel juist, of althans

{==452==} {>>pagina-aanduiding<<}
wel naauwkeurig uitgedrukt; want kan men wel zoo onbepaald zeggen, dat men zich over zijne verrigtingen niet verheugen mag? was dit ook wel de meening van Jezus te dezer plaatse? De gansche voorstelling in deze Leerrede, hoewel goede en nuttige dingen bevattende, komt ons wat al te somber voor.
Uit het aangevoerde zal men reeds gezien hebben, dat het in deze Leerredenen, naar Recs. oordeel, maar al te dikwijls aan juistheid en helderheid van denkbeelden en uitdrukkingen ontbreekt. De volgende staaltjes hiervan kunnen wij er nog bijvoegen. Bl. 50: ‘En daar wij allen thans priesters zijn, en vrijen toegang tot het heiligdom hebben, zoo is er ook niemand, die voor zichzelven onzeker is, welke de wil Gods zij. Wanneer hij slechts dezen tabernakel binnentreedt, zich slechts in de tegenwoordigheid des Verlossers verdiept, Hem zoekt met de oogen des geestes, zoo heeft hij raad en aanwijzing, niet alleen gelijk Mozes in bijzondere gevallen, maar zoo, dat alles hem, immer als op nieuw, den Verlosser verheerlijkt, en hij steeds met denzelfden geest, als op nieuw, gedrenkt en overstort wordt, waardoor hij opklimt van heerlijkheid tot heerlijkheid.’ Bl. 74: ‘Toen de Almagtige den mensch met dien veelvoudigen aanleg tot eene levende en redelijke ziel geschapen had, konde Hij er nog slechts in zoo verre van zeggen, dat het alles goed was, als Hij het werk der verlossing vooruitzag, en de uitstorting des heiligen Geestes, die allen in alles, wat door hen eerst eene ware gave der Godheid wordt, dezelfde is.’ Bl. 207: ‘Dat wij overal dat in de Goddelijke Voorzienigheid liefhebben, wat anderen liever als ondoorgrondelijk beschouwen, dewijl zij anders dachten, dat zij het, bij nader inzien, als onregtvaardig moesten verwerpen.’ Is dit laatste de natuurlijkste gedachte, wanneer men de schikkingen van God ondoorgrondelijk noemt? of is het veeleer de gedachte aan eene wijsheid en liefde, die wij niet geheel bereiken? Op bl. 208 vinden wij eene bij

{==453==} {>>pagina-aanduiding<<}
velen maar al te gewone verwarring van Christus en God, en eene toepassing van bijzondere beloften van Christus aan zijne Apostelen als algemeene op alle Christenen. Bl. 214: ‘Als Christenen erkennen wij in onze daden niets dan genade en zonde, zoodat wat niet uit genade is, noodzakelijk zonde zijn moet.’ Staan deze twee dingen dan als opposita tegen elkander? is dit Bijbelleer en Bijbeltaal? Bl. 245, 6: ‘Thans verheugden zich deze discipelen, dat de geesten hun onderdanig waren: op een ander tijdstip kwamen zij bij Jezus, en klaagden, dat er iemand rondging en duivelen uitwierp in zijnen naam, en hen toch niet navolgde, en het uit dien hoofde ook niet ernstig meende met hem, wiens naam hij gebruikte. Hoe dikwerf wordt ook elders niet verhaald, alsof het iets gewoons ware, dat teekenen en wonderen door hen volbragt worden, die door God niet gezonden zijn, deszelfs rijk niet schragen, en niet in zijnen geest handelen!’ Het eerste is mis, want het waren niet dezelfde personen; men vergelijke luc. X:17 met IX:49, 50, uit welke laatste plaats blijkt, dat Jezus zelf er anders over dacht: en waar wordt het laatste zoo dikwerf verhaald? en hoe kunnen deze voorbeelden ten bewijze dienen, ‘dat juist die uitslag, welken wij als den hoogsten triomf eener zoodanige menschelijke deugd en wijsheid beschouwen, die ons van Gods genade toekomt, dikwerf ook in derzulker magt is, in welke wij de genade Gods niet opmerken’? - Wat eindelijk den geheelen vorm betreft, hebben deze Leerredenen doorgaans meer het aanzien van Verhandelingen, dan van Kerkelijke Redevoeringen, en missen te dikwijls die levendigheid en warmte van toespraak en die kunst van welzeggen, welke wij in onze beroemdste vaderlandsche Kanselredenaars, naar de mate van elks gaven, bewonderen.
Door alles, wat Rec. aangevoerd heeft, wil hij geenszins verkleinen en minachten, wat hier met Christelijken ernst tot bevordering van Christelijken zin gezegd is,

{==454==} {>>pagina-aanduiding<<}
noch het nut betwijfelen, dat hierdoor (volgens de Voorrede des Vertalers) te Berlijn gesticht is; maar hij moet tevens bekennen, dat hij met de Kanselwelsprekend heid van schleiermacher even min hoog loopt, als met deszelfs Theologie, voor zoo ver hij deze uit rütenick's Geloofsleer beoordeelen kan, en dat hij dus geen reden zou gevonden hebben, om dit Duitsche voortbrengsel op Nederlandschen bodem over te planten.

Jezus, de volmaakte Mensch; of over de Zondeloosheid van Jezus; door Dr. C. Ullmann, gewoon Hoogleeraar in de Godgeleerdheid te Halle. Naar den tweeden druk uit het Hoogduitsch vertaald door Mr. H. van der Tuuk, in leven Advocaat bij de Regtbank van eersten aanleg te Leeuwarden. Te Leeuwarden, bij J.W. Brouwer. 1834. XII en 210 bl. f 1-80.

Een uitstekend godsdienstig geschrift, niet van dagelijkschen, dikwijls oppervlakkigen stempel, maar echter van dien aard, dat het, ofschoon in de eerste plaats voor Theologanten bestemd, ook met nut en genoegen door zulke Christenen kan worden gelezen, wier stand in de Maatschappij hen daartoe niet bepaaldelijk verpligt, maar die, meer dan kinderen in de kennis geworden zijnde, vaste spijze kunnen verdragen.
De Hooggeleerde Schrijver, reeds door vroegere werken gunstig bekend, meende, dat het vooral in onzen tijd behoefte was, de leer uitvoerig te ontwikkelen en tegen bedenkingen van onderscheiden' aard te verdedigen, dat het geestelijk bestaan des Zaligmakers in ieder opzigt zonder gebrek, zijn wil volkomen vrij van zelfs den geringsten invloed der zonde, zijne beschouwing der Goddelijke dingen vrij van elken zweem der dwaling geweest is. Kan toch dit een en ander niet voldingend bewezen worden, dan ziet hij in Hem wel een uitste-
{==455==} {>>pagina-aanduiding<<}
kend onderzoeker en ontdekker der waarheid, maar niet de waarheid zelve, niet den Heilige Gods.
Dit onderwerp is, erkent de Schrijver, van ouds veelvuldig behandeld, en in onze dagen heeft de diep maar niet altijd helder denkende schleiermacher, die alzoo, toevalligerwijze, zijnen naam niet ten onregte draagt, zijn geheel theologisch systeem daarnaar gerigt; maar de onderhavige Verhandeling moet zich van al het vroeger deswege geschrevene onderscheiden, vooreerst door grootere volledigheid, ten andere door haar niet dogmatisch, maar apologetisch doel, naardien zij niet het vrij zijn van zonde uit jezus' Goddelijkheid wil afleiden, maar door de overtuiging, dat Hij daarvan volkomen vrij was, opleiden tot de erkentenis zijner Goddelijkheid.
Wij willen trachten, zoo beknopt mogelijk, eene schets te geven van de wijze, op welke de Schrijver deze zijne voorgestelde taak heeft ten uitvoer gebragt.
Na eerstelijk opgegeven te hebben, wat hij door zondeloosheid (ἀναμαρτησία) wil verstaan hebben, namelijk geenszins het niet kunnen zondigen, maar het vermogen om niet te zondigen en het niet gezondigd hebben, welk laatste niet slechts op het uitwendige, maar ook op het inwendige, op de werking van den wil en de geheimste rigting van den geest van toepassing is, wordt door hem de mogelijkheid en kenbaarheid dezer zondeloosheid betoogd; daarna de getuigenis getoetst, door zeer onderscheidene menschen, t.w. jezus' Hem vervolgende vijanden, zijne vertrouwdste vrienden, den wanhopigen verrader, den berouwhebbenden moordenaar, den weifelenden pilatus, en door onverschillige aanschouwers zijner daden en zijns lijdens, van Hem gegeven; voorts het bewijs, getrokken uit de voorstelling van jezus' karakter door zijne Apostelen, en uit diens getuigenis wegens zichzelven, waarmede de eerste Afdeeling besloten wordt.
In de tweede Afdeeling worden verdere bewijzen gevonden in hetgene door jezus is bewerkt geworden. Het geheele bestaan der Christelijke Kerk getuigt van de vlekkelooze heiligheid van haren Stichter; niemand

{==456==} {>>pagina-aanduiding<<}
heeft ooit betuigd, door mozes, mohamed, zoroaster of socrates verlost te zijn geworden; millioenen getuigen dit van christus, en deze reinigende kracht kan niet op ons uitgeoefend worden dan door een Wezen, dat zich in volkomene reinheid aan ons voorstelt. Hieraan sluit zich een ander bewijs, daaruit ontleend, dat alleen door de verwezenlijking van de idée der zondeloosheid de behoeften van onzen geest vervuld kunnen worden. Wij verlangen vurig, de innerlijke overeenstemming met onszelven door eenig aan ons verwant leven te bereiken; even zoo is het ook met de idée der liefde, daar de onze een voorwerp begeert, in hetwelk de volheid eener alles opofferende liefde met eene geheel onberispelijke zedelijkheid verbonden is: beide deze behoeften nu worden door het bestaan van jezus vervuld. Verder, geene andere Godsdienst, buiten de Christelijke, heeft het geloof aan of het voorbeeld van eene Goddelijke volmaaktheid opgeleverd; en eindelijk, zoo beslissend rein als in het Christendom komt in geene andere Godsdienst de geest der zedelijkheid, alleen op geloof en liefde gegrond, te voorschijn. Is nu in deze levensschepping een hooger geest merkbaar, dan moet die geest ook in den schepper dier leer, in christus, aanwezig zijn geweest.
Dan, hoe ontegenzeggelijk waar dit alles den onbevooroordeelden beschouwer moge toeschijnen, den geleerden Schrijver waren de tegenwerpingen en bedenkingen, zoo wel historische als philosophische, daartegen in het midden gebragt, te wèl bekend, om zijne taak als voltooid te kunnen aanmerken, alvorens die getoetst en wederlegd te hebben. Hieraan is de derde Afdeeling toegewijd. De eerste dier tegenwerpingen is deze, dat bij jezus eene ontwikkeling van het onvolmaakte tot volmaaktheid heeft plaats gehad, en dat dit voortgaan met het begrip der volstrekte volmaaktheid strijdig is. Voor zooverre deze bedenking het algemeen menschelijke in jezus betreft, wordt zij daardoor opgelost, dat het denkbeeld van aanwas en ontwikkeling geenszins dat van

{==457==} {>>pagina-aanduiding<<}
inwendige strijdigheid of dwaling insluit; en voor zooverre zij betrekking heeft op het Messiaansche plan, (welk woord, hoe algemeen ook geworden, den Schrijver mishaagt, en dat hij liever weder door de oude benamingen ambt en werk zou vervangen zien) wordt ontkend, en die ontkenning met duchtige bewijzen gestaafd, dat dit zoogenaamd plan, gelijk ammon en na hem hase gewild hebben, naar de omstandigheden veranderd en uitgebreid zou wezen.
Een ander, a priori bijzonder moeijelijk op te lossen, vraagstuk is het, of er ook eenige neiging tot zonde bij jezus hebbe plaats gehad, gelijk zulks vooral wordt aangenomen door sommigen dergenen, die het verhaal der verzoeking (Matth. IV, Marc. I, Luc. IV) te regt voor meer dan mythe of parabel houden. Die verklaring dezer zware plaatsen, met welke de Schrijver zich liefst vereenigt, is deze: ‘Die verzoeking was eene inwendige daadzaak, die bij volkomen klare bewustheid plaats greep, doch objectief is voorgedragen. De toen heerschende doorgaans valsche Messias-idée trad, in afwisselende vormen, verzoekend tegen jezus op; doch de zuiver Messiaansche geest, die in Hem was, zegepraalde daarover steeds volkomen;’ - en de zwarigheid, dat hieruit zou voortvloeijen, dat er dus werkelijk zondige geneigdheden bij den Verlosser zijn opgekomen, wordt hiermede wederlegd, dat de verzoekende gedachten niet oorspronkelijk uit zijne ziel ontstaan waren, en dat die gedachten zelfs niet de geringste bepalende kracht voor zijn gemoed, wil noch leven verkregen hebben. Eene andere soort van verzoeking, namelijk die door lijden, wier keerpunt zich in den strijd in Gethsemané vertoont, getuigt evenmin tegen jezus' reinheid, daar afkeer van het zedelijk kwaad en deszelfs vruchten evenmin, als natuurlijke afschrik van den dood, zonde of zwakheid is, en alles in volkomene onderwerping aan den wil des Vaders uitliep.
Andere bedenkingen, uit jezus' gedrag ontleend, worden met minder moeite wederlegd. Sommige zijner

{==458==} {>>pagina-aanduiding<<}
daden zijn alleen voor het oververfijnd gevoel van latere dagen aanstootelijk geworden. Waar Hij elders, voor het Hem toegekend karakter, te gestreng en te hevig schijnt, handelde Hij als Representant van God; en waar Hij judas, die hem naderhand laaghartig verried, onder zijne vertrouwden aannam, had Hij daarmede wijze en liefderijke oogmerken. (Ullmann gelooft, dat die Apostel zich, met zijnen aanleg, evenzeer ten goede als ten kwade had kunnen keeren, en ontzegt jezus volstrekte Alwetendheid, zich daarbij beroepende op Marc. XIII vs. 32.)
Buiten deze historische tegenwerpingen, zijn er andere in het midden gebragt, uit de onvolkomenheid der menschelijke natuur ontleend. - ‘Geen mensch,’ zegt men, ‘kan volkomen rein en heilig wezen.’ - De Hoogleeraar erkent de betreurenswaardige algemeenheid van het zedelijk kwaad, maar wil nogtans opgemerkt hebben, dat zedelijke volkomenheid des menschen oorspronkelijke bestemming, de zonde eene uitzondering (wij lazen liever, eene afwijking van zijnen corspronkelijken aanleg) is. De leer der erfzonde wederspreekt hij niet, (ofschoon reeds vroeger betoogd is, dat de mensch wel tot zonde geneigd, maar geenszins er toe genoodzaakt is) maar lost de daaruit voortgevloeide bedenking op, door eene bijzondere Goddelijke werking op den oorsprong van jezus' persoonlijkheid te vooronderstellen, waardoor het belang des voorbeelds niet vervalt, dewijl dit niet daarin bestaat, dat wij Hem gelijk zijn, maar Hem gelijk worden moeten. Verder: ook bij jezus is het levendige der besluiten en handelingen, uit de zinnelijkheid voortvloeijende, niet te loochenen; maar daarin ligt niets zondigs. Andere vergezochte en onwaardige bedenkingen, als b.v. dat de nederigheid des gezegenden Verlossers uit het gevoel van eenigen aanleg tot zonde zou zijn gesproten, worden naar verdienste verworpen.
De vierde en laatste Afdeeling is aan eene beschouwing der gevolgen van het behandelde, ten aanzien van jezus' leer en werk, gewijd, en bevat eene treffende

{==459==} {>>pagina-aanduiding<<}
voorstelling van den Zaligmaker, als van den éénige in zedelijke volmaaktheid, het oorspronkelijk beeld der volmaakte menschheid, tot hetwelk wij naderen, maar niet ons verheffen kunnen, met wederlegging van hen, die den algemeenen aanleg des menschen tot volmaaktheid prediken. Voorts wordt nader ontwikkeld, hoe zijne waarheidkennis evenzeer zonder dwaling was als zijne zedelijkheid; hoe veel omvattend en verheven de waarheid is, dat zijne leer uit God is, en wat rijkdom van troost zijne noodiging insluit, om tot Hem te komen, in verband met zijne verhevene uitspraak: ‘wie overtuigt mij van zonde?’ Eindelijk, de Goddelijke Openbaring en de gezonde Rede, d.i. hier de Rede van christus, als één met de Goddelijke Rede, stemmen ten volle overeen, en de verschijning van christus is alleen in staat, om ons tot ware redelijkheid te vormen. - Twee Bijlagen, over de Verzoekingsgeschiedenis en over eenige voorstellen van jezus, die somtijds ten onregte geoordeeld worden uit verkeerde zedelijke begrippen ontstaan te zijn, besluiten het geheel.
Wanneer wij dit werkje doorgaans uitstekend hebben genoemd, zal men daaruit wel niet besluiten, dat op sommige ondergeschikte punten geheel geene aanmerkingen zouden te maken zijn. Dit ware meer, dan van een zoo veel omvattend betoog over dikwijls moeijelijke onderwerpen in billijkheid kan verwacht worden. Maar de hoofdstelling is helder voorgesteld, de deelen zijn duidelijk uiteengezet, de verdediging is ter goeder trouw en krachtig, en de geest, die door de geheele Verhandeling heerscht, helder en tevens gemoedelijk, terwijl talrijke ingevlochtene opmerkingen waarlijk schoon en stichtelijk zijn, zoodat wij de aandachtige beschouwing en overweging des geheels aan alle belangstellende Christenen gerust durven aanbevelen.
De begaafde Vertaler kan, helaas! onzen dank voor zijnen welgeslaagden arbeid niet meer ontvangen, daar hij kort na deszelfs voltooijing en vóór de uitgave overleden is. Enkele vragen omtrent de keuze van sommige

{==460==} {>>pagina-aanduiding<<}
woorden zijn daardoor ook overtollig geworden. Een zoo belangrijk werkje ware eene betere correctie waardig geweest.




Verkort Handboek der Christelijke Geloofsleer, ten dienste van minvermogenden, door M. Corstius, Predikant bij de Gemeente der Hervormden te Beerta. Te Groningen, bij J. Oomkens. 1836. In gr. 8vo. 357 Bl. f 2-:

Daar het grootere werk van den Heer corstius, in twee deelen bestaande, waarvan het tegenwoordige eene verkorting is, reeds sedert 1827 en 1829 bekend kan zijn, en er in dit verkorte geene veranderingen van belang zijn aangebragt, acht de steller van deze aankondiging het onnoodig, in een breed verslag en eene uitvoerige beoordeeling van hetzelve te treden; te meer, daar hij zich over het geheel zeer wel vereenigen kan met het oordeel, dat over het eerstgenoemde geveld is door twee andere Recensenten, in de Godgel. Bijdragen, II, 1, bl. 396 en volgg, en IV, 2, bl. 159 en volgg.; ja dit is hem te aangenamer, daar hij anders in eene voor dit Tijdschrift al te uitgebreide aanwijzing zou moeten komen van hetgene, waarin hij van den Schrijver, zoo in denkbeelden, als in manier van voorstelling en bewijsvoering, meent te moeten verschillen.
Wat de genen betreft, voor wie de Schrijver dit verkorte Handboek bijzonder bestemd heeft; indien men het woord minvermogenden in den gewonen zin van armen aan geld neemt, dan moet men bekennen, dat de prijs, naar mate van het getal bladzijden, zeer laag gesteld, maar tevens voor de zoodanigen welligt nog te hoog is. Doch denkt men ook hierbij aan dezulken, die arm aan geest zijn, dan althans komt het Rec. voor, dat het werk nog te veel van die omslagtigheid en wijdloopigheid heeft, welke de eerste der bovengenoemde Godgeleerde Beoordeelaars in het oorspronkelijke te regt op-
{==461==} {>>pagina-aanduiding<<}
merkte. Hoe dit ook zij, en hoewel steller dezes geen bijzondere reden vindt, om dit werk bij voorkeur aan te bevelen, moge het nogtans, zoo als het nu is, waar het, bij verstandige toetsing aan Rede en redelijk uitgelegd Bijbelwoord, gebruikt wordt, naar den wensch des Schrijvers, zoo veel als het kan, Christelijk nut stichten!




Diatribe in Hadriani Junii vitam, ingenium, familiam, merita litteraria, auctore Petro Scheltema. Amstelodami, apud M.H. Schonekat. 1836. 8vo. f. maj. 104 pag. f 1-50.

Men heeft de talrijke Dissertationes Inaugurales enz. wel eens willen vergelijken bij Cartes de Sureté in het Rijk der Geleerdheid, welke men, op den behoorlijken tijd, voor een prijsje kan verkrijgen; of wel bij dwaallichtjes, die komen en verdwijnen; of ook bij ingenaaide bladen, die slapen in het heilige en geleerde stof op de boekenkastplank van den Promotor, van den Maecenas, en van een paar Akademievrienden. Onze goede Professoren aan de talrijk bezochte Akademiën hebben genoeg te doen, om al die dunne, roode, gele, blaauwe boekjes te helpen geboren worden, en dikwijls hebben zij weinig eer van hunne stiefkinderen; somtijds iets anders dan de eer, dat zwaarder weegt. Die arme mannen, welke, nolentes volentes, van jaar tot jaar, als geleerde Accoucheurs, de wereld helpen vervullen met Dissertationes! Intusschen komen in deze groote familie nu en dan frissche, gezonde kinderkens te voorschijn, die den papa's tot roem verstrekken, en waar de peters zich niet over behoeven te schamen. Eene geschiedkundige onderzoeking naar den levensloop, de verdienste, het geslacht en de letterkundige waarde van onzen beroemden landgenoot hadrianus junius kwam den jeugdigen scheltema gewigtig genoeg voor, om de handen aan het werk te slaan. Hoe kon

{==462==} {>>pagina-aanduiding<<}
het ook wel anders, daar hij door onzen Nestor, jacobus scheltema, (μνρὶα έιδως, zoo als homerus plagt te zingen), daartoe werd aangemoedigd? Het komt Ref. voor, dat de keuze even gelukkig als de uitwerking welgeslaagd is. Velen der onzen, die het letterveld beploegen, (met paarden of ossen) kennen den grooten Geleerde slechts uit bayle's Dictionnaire critique, of uit zijne Batavia; want de hedendaagsche mode eischt, dat men in de akademische proefschriften platonisere; iets, dat ad promovendam humanitatem zeer goed is; maar het is niet billijk, om, ter gunste van den ouden, wijzen, vergoden Griek, den Nederlander te vergeten, die ons meer nabij, meer eigen is. Mogen wij vooronderstellen, dat er iets van den geest des ontslapenen, die voor koster en de waarheid streed, op zijnen jeugdigen Neef is overgegaan, dan heeft de laatstgenoemde hier den regten weg bewandeld. De Geschiedenis der vaderlandsche Letterkunde is door deze kritische Biograsie van den zeer geleerden junius verrijkt, en alles, wat met den grooten, vaak miskenden man in verband kan gebragt worden, zorgvuldig opgezameld. In het eerste gedeelte wordt ons medegedeeld, wat er van den levensloop des geleerden mans bekend is; vervolgens worden zijne karaktertrekken, vooral uit zijne weinig bekende en nog onuitgegevene brieven, ontwikkeld, en eindelijk zijn geslacht en zijne afkomst daarbij gevoegd. Deze berigten, met groote zorg uit de oorkonden medegedeeld, zijn hoogst belangrijk, ook voor den beoefenaar der vaderlandsche Geschiedenis; en te meer nog, dewijl de Schrijver eene eigenlijke geleerde reize heeft ondernomen, om bouwstoffen te verzamelen, en zich daartoe bij aanzienlijke Geleerden van ons Vaderland aanmeldde, waar
hij met echt Hollandsche en Zeeuwsche voorkomendheid schijnt te zijn ontvangen. - Het ligt buiten ons doel, een uittreksel uit deze geleerde Biografie te geven, dat trouwens voor den geletterden, die het werkje in handen neemt, nutteloos zoude zijn. - Wij vonden een klein, doch geldig bewijs van des Schrij-
{==463==} {>>pagina-aanduiding<<}
vers onpartijdigheid aan het einde van Caput II, p. 39, 40. Junius, de geleerde man, ging mank aan een zeker euvel, waarmede onze vrome Voorvaders wel eens meer behebt waren: hij mogt gaarne een glaasje, of een groot glas, ligten. Mogelijk, als Medicus en Noordhollander, had hij dit noodig, gesteld dat de vermoeijenissen van zijne praktijk en de gure, vochtige lucht hem daartoe aanspoorden, - dat was nu ‘more Graecorum,’ waar de wijsgeeren, met de μεγαλαι ϕιὰλαι (de Atheensche bokalen van de grootste soort) voor zich, vreeselijk hard en diepzinnig keuvelden. Onze Schrijver legt er een aardig pleistertje op: ‘Quod si quis ingentes ejus calamitates cognoverit, minus mirabitur, condonabit autem potius et miserabitur;’ d.i.: Indien iemand de groote tegenspoeden kent, waarmede junius te worstelen had, zal hij zich daarover minder verwonderen, maar hem veeleer vergeven en beklagen.’ Dat is nu wel zeer menschlievend gemeend; maar wij gelooven niet, dat deze slotsom logisch is: ‘Een geleerd man, door veel leeds gekweld, mag ook geweldig drinken.’ Waarschijnlijk zoude de beroemde hadrianus zich op eene betere wijze hebben kunnen troosten, dan door: curas depellere vino!
Het tweede deel der Dissertatie behandelt de letterkundige verdiensten van junius; eene zeer uitgebreide en geordende nomenclatuur van zijne schriften. Wie zich de moeite geeft, om die Bibliotheek, door éénen mensch geschreven, te overzien, zal uitroepen met douza: ‘hic vobis alter erasmus erit!’ of met gruterus hem noemen: ‘Bataviae Smaragdum.’ Wat moeten die geleerde Mannen van vroegeren tijd toch voor wezens geweest zijn? Waar vonden zij het geheim, om hunnen levenstijd te verdubbelen? En als wij dan gedenken aan onze akademische Geleerden, die in de kracht van hun leven, omringd door duizend boeken en manuscripten, toch niets verrigten, dan hetgeen om des lieven broods wil verrigt moet worden, en als sluimeren op het reuzenwerk hunner Voorvaderen, - dan, ja

{==464==} {>>pagina-aanduiding<<}
dan zouden wij de schimmen van junius, erasmus, gronovius en anderen gaarne bezweren, dat zij kwamen spoken op de studeerkamers van zoo vele geleerde tijdgenooten, zoodat hun de haren te berge rezen, en zij de handen aan het werk sloegen, en het goud hunner geleerdheid gangbaar maakten voor allen, die niet zijn ‘interioris admissionis,’ d.i. van de goede vrienden.
Doch, genoeg reeds, om het zeer verdienstelijke werk van den jeugdigen scheltema aan de algemeene aandacht der Geletterden (met en zonder titels) aan te bevelen. Zelfs de ongeleerde zal het allerkeurigst uitgevoerd portret van den beroemden veelweter met genoegen beschouwen, en dan het sierlijk gekleurd wapen van den held. Wij herinneren ons niet, eenige der laatstelijk geborene Akademiewichten in zulk een keurig en schoon doopkleed te hebben begroet, - even zoo min, als wij iets zouden mogen aanmerken op de vloeijende en zuivere Latiniteit. Wij vereenigen ons gaarne en geheel met den welgemeenden wensch, in de dichtregelen vervat van den Weleerw. lublink weddik achter de Dissertatie:

‘Gij hebt den grooten man, wiens naam u siert, zien sterven; 
Hij eischte toen van u, dat ge, aan zijn doel getrouw, 
Een' roem, die niet verkwijnt, hem waardig, zoudt verwerven. 
Gehoorzaam zijn gebod: voltooi, volmaak zijn' bouw!’ 





Geschied- en ziektekundige Bedenkingen en Aanwijzingen omtrent de Koepokinenting (Vaccinatio), door H.J. Schouten, Med. Dr. Te Amsterdam, bij S. de Grebber. 1835. In gr. 8vo. XI en 96 bl. f 1-50.


‘D'où vient .... que l'homme ..... 
Croit toujours seul avoir la sagesse en partage.’ 
 
h.j. schouten, hier boven, bl. 8. 


{==465==} {>>pagina-aanduiding<<}

Nevens de drukfeil, tegenover de eerste bladzijde opgegeven, had ook nog behooren vermeld te worden bl. 21, waar men, in plaats van areola, aureola leest, verg. ook bl. 58.
De Verhandeling zelve wordt geopend met eene bespiegeling over de lotgevallen van menschelijke leerstelsels en vindingen, en hoe het derzelver uitvinders en voorstanders is gegaan. Deze stelling wordt met een groot getal voorbeelden gestaafd, welke men in de geschiedenis niet angstig behoeft te zoeken. Of echter hier de herinnering aan de lotgevallen van den Heiland wel zeer gepast is, geven wij in bedenking. En wat men nu verder van den Goddelijken (!) socrates af tot den laatsten uitvinder in onzen tijd leest, het zijn niet anders dan de gewone lotgevallen der menschen. Men doet best zich te schikken naar hetgeen nu eenmaal niet te veranderen schijnt, en zulks in spijt van quasi Letteroefenaren, Recensenten, Kritikasters en het verder talloos heir van bedillers, enz. bl. 8. Rec. zal het zich ook getroosten, onder welke benaming ook, zich hier eene plaats te zien aanwijzen. Wanneer het ook eenen socrates, bij herhaling de Wijze genoemd, niet anders ging, wie zou dan op een beter lot durven aanspraak maken? En indien de Geneeskundige met zulke voorbeelden zich niet kon tevreden stellen, hij leze, wat van helmont overkwam (bl. 9). Intusschen heeft men thans minder dan ooit te klagen; de tijden zijn sedert veel verbeterd; door de verlichting zijn groote vorderingen gemaakt; de curatio magnetica onder anderen mag thans vrij en onverlet uitgeoefend worden; de vervolgzucht moge gepoogd hebben eenen befaamden van der lee en beruchten meijer te bemoeijelijken, de Regtbanken staan niet meer onder den invloed van den Aartsbisschop van Mechelen (bl. 9); deze Mannen mogen, behoorlijk gepatenteerd, met en zonder magneet alles genezen, tot den bloeijenden kanker toe! Hoe het vroeger geweest zij, onze tijden zijn toch zoo
erg niet

{==466==} {>>pagina-aanduiding<<}
meer, dank zij den geest der eeuw! Hoe kan de Heer schouten dien zoo geheel miskennen? (bl. 11 en 12.)
Dit betoog gaat vervolgens over de Geneeskunde, en komt eindelijk op de Koepokken neder, alles naar aanleiding van het vermelde opschrift. Hoe uitvoerig, vernemen wij hier echter niets, hetwelk niet reeds meermalen gezegd en gehoord is. Ten zij men wil uitzonderen de stelling van den Schrijver, dat de koepok de meeste overeenkomst met de menschelijke pokken aanbiedt, niettegenstaande menschen- en koepokken de grootste verscheidenheid opleveren; vergelijk hiermede bl. 85. Dit betoog wordt met 14 gevolgtrekkingen besloten, tegen sommige van welke niet veel te zeggen valt, als b.v. no. 8, dat niets op deze wereld de proef der volmaaktheid kan doorstaan; no. 9, dat niets volstrekt goed, niets volstrekt kwaad is, enz. Van bl. 34 houdt de Heer schouten zich met de inenting bezig. Tegen het geweld der kinderziekte werd eerst de vroegere inenting beproefd, en later de ontdekking van jenner aangewend. Met bl. 42 schijnt hij eerst tot zijn eigenlijk doel te komen, en handelt over de voorwaarden, welke de koepokinenting vordert, waarbij hij zich tot 5 punten bepaalt. Het gewone wordt bl. 44 over het voorwerp gezegd; hetzelfde geldt van de stof bl. 47-49; de wijze van inenting bl. 49. Bl. 53 wordt de ontwikkeling der ware en valsche koepok nagegaan. Van bl. 61 worden de voorwaarden behandeld, die de behoorlijke werking der koepok moeten waarborgen. Van hier tot het einde houdt de Schrijver zich nog bezig met bespiegelingen, waarvan vele op losse gronden rusten, andere nog veel tijds zullen vorderen, eer men met eenige zekerheid omtrent dezelve iets zal kunnen vaststellen. Over het algemeen mag men weinig van bespiegelingen wachten, waar alles op ondervinding berust. Ten opzigte der Koepokinenting is onze ondervinding nog van zoo weinig belang; in het geheel omtrent de smetstoffen, hoe verre zijn wij nog gevorderd? Och had de Schrijver vooral hier niet aan de Cholera, onder an-
{==467==} {>>pagina-aanduiding<<}
deren bl.
82, herinnerd! Dit laatste gedeelte eindigt wederom met 17 gevolgtrekkingen, waaronder ons vooral die getroffen heeft, ‘dat het niet plaats hebben van reactieverschijnselen van eenig belang na de vaccinatie geenszins bewijst, dat zij haar zedelijk doel zal missen’ (?!) Het slot der Verhandeling, bl. 95, herhaalt, ‘dat de Koepokinenting niet vrij kan blijven van hetgeen alle uitvindingen treft; - dat zij echter geene menschelijke uitvinding is, maar door de Natuur, dat is door Gods vinger is aangewezen, en de mensch slechts deze aanwijzing van toepassing heeft gemaakt.’
Indien de bijgevoegde plaat wezenlijk nut zoude stichten, had zij behooren gekleurd te zijn.

Handboek der Analytische Scheikunde van H. Rose, enz. IIden Deels 1ste en 2de Afleveringen. Te Rotterdam, bij P.H. van den Heuvell. 1836. In gr. 8vo. f 2-80.

Wij hebben reeds in een der vorige stukken dezes Tijdschrifts het eerste deel van bovenstaand werk aangekondigd, en onze lezers met deszelfs strekking bekend gemaakt. Het zij ons dan nu slechts vergund, het publiek oplettend te maken op den spoed, waarmede de uitgave wordt voortgezet, en waardoor de vlijtige Vertaler en Uitgever beiden de belangen der bezitters van hetzelve bevorderlijk zijn. Dit tweede deel loopt over quantitatieve ontledingen, gelijk het eerste over qualitatieve liep. Hetzelve handelt in 't bijzonder over de bepaling van het potassium en potassa, over sodium, lithium, baryum, strontium, calcium, magnesium, aluminium, beryllium, thorium, yttrium, cerium, zirconium, manganesium, ferrum, zincum, cobaltum, niccolum, cadmium, plumbum, bismuthum, uranium, cuprum, argentum, hydrargyrum, rhodium, palladium, iridium, osmium, platina, aurum, stannum, titanium, antimonium, wolfranicum, molybdenum, chromium, arsenicum. De beloofde bijvoegselen van rose zijn niet achterwege gebleven. Zij zijn in het eerste deel zoowel in als achter den tekst geplaatst. In deze twee stukken van het tweede deel zijn die bijvoegselen op verscheidene plaatsen in den tekst ingelascht. Men ziet hieruit

{==468==} {>>pagina-aanduiding<<}
onder anderen ook, dat Prof. rose over de uitvoering der vertaling tevreden is, en den Heere de vrij dezen arbeid genoegzaam toebetrouwt. Wij verheugen ons, dat zich alzoo bevestigt, hetgeen men vroeger heeft doen verwachten, dat namelijk de vertaling van rose door de vrij eene nieuwe uitgave van het boek van rose zijn zoude.
Druk en papier zijn gelijk aan die der vorige stukken. In deze twee laatste vindt men drie zeer goede houtsneêfiguren.

Verhandeling over het Rundvee, deszelfs aard en hoedanigheden, verbetering van het ras, kweeking, en voorkoming of herstelling der ziekten, enz. Door J.L. Bruinzeel, gebrevetteerd Veeärts, in het Land van Tholen. Te Rotterdam, bij T.J. Wijnhoven Hendriksen. 1834. In gr. 8vo. 136 bl. f :-90.

Recensent zal beginnen met de verklaring, dat hij geen gebrevetteerd of ongebrevetteerd Veeärts is, en dat hij vreest onder die Geleerden te behooren, aan wier gevoelen de Schrijver bij herhaling in zijn boekje betuigt weinig gewigt te hechten. Zoo dus deze recensie bij geval onder het oog des Schrijvers kwam, legge hij dezelve gerust ter zijde. Maar Rec. meent toch niet geheel ongeroepen te zijn, om over dit werkje te oordeelen; want, daar geneeskundige en natuurkundige wetenschappen hem eene reeks van jaren onafgebroken hebben bezig gehouden, kan hij eenigermate beseffen, wat theorie van Veeärtsenijkennis wezen moet. Tegen deze theorie stellen de empirici ervaring; en wij hebben voor ervaring zoo veel achting, dat wij haar niet tegen, maar naast of boven theorie plaatsen, met dat verstand evenwel, dat ervaring en theorie nimmer strijden kunnen.
Het was te wenschen, dat de Schrijver, die een ervaren man schijnt te zijn, uit zijn werkje veel onnoodig gepraat had weggelaten, zoo als zijne declamatiën tegen wetenschap, waaraan hij vreemd is; dat hij daarbij zijne ervaring niet met verkeerd aangebragte, uitheemsche woorden ontsierd, en daardoor zich in het oog van kundigen benadeeld had. Zijne aetiologie is in het ééne woord verkoudheid opgesloten, en daaruit ontspringen alle kwalen bij het vee, die hij, elf in getal, opnoemt en beschouwt; het gele water, de longziekte,

{==469==} {>>pagina-aanduiding<<}
het bloedpissen, de bot of leverworm enz. Op bl. 70 leeren wij, dat de vloeibare deelen, door welke het geheele dierlijke ligchaam gevoed wordt, uit bloed, weistof en (!) lympha bestaan; op bl. 71, dat de vulkanen versteeningen veroorzaken (hetwelk tot betoog der mogelijkheid eener generatio spontanea der wormen wordt aangevoerd). Voorts verwart de Schrijver chijl met speeksel, en spreekt over voeding, over uitwaseming (waarbij, volgens den Schrijver, zich zoutachtige, bitumineuze deelen uit de huid ontlasten) op zoodanig eene wijze, dat het duidelijk blijkt, dat hij zelf er geen regt begrip van heeft. Van dit woord bitumineus is, om het in 't voorbijgaan te zeggen, de Schrijver een groot vriend, en gebruikt hetzelve telkens, zonder, zoo het schijnt, te weten, wat het eigenlijk beteekent. - Zoo lang men ons niet overtuigd heeft, dat de physiologie eene wetenschap is, die enkel tot het menschelijk ligchaam moet beperkt worden, zoo lang zullen wij elken Veeärts alle theoretische kennis ontzeggen, die niet regt weet, hoe het inwendig maaksel en welk het nut der deelen zij.
Is daarom het boekje onnut? Wij gelooven neen! Het behelst vele goede, weldoordachte zaken, en draagt blijken van ervaring; maar het had beknopter en vooral eenvoudiger moeten wezen, zonder omhaling eener geleerdheid, die de Schrijver (zonderling genoeg!) niet schijnt te achten en echter hier en daar waant te moeten vertoonen.
Bijzonder komt ons het eerste gedeelte aangaande de aanfokking van gezond vee en de verzorging der kalveren allezins aanprijzenswaardig voor. Had de Schrijver zich daarbij bepaald, zonder eene behandeling der ziekten van het vee, welke veel te wenschen overlaat, al bevat dezelve dan ook eenig goeds, wij zouden zijn boekje onbepaald en met de meeste gerustheid hebben aanbevolen.
Een aanhangsel over het scheren der schapen, hetwelk de Schrijver meent dat eerst in Julij behoort te geschieden, dewijl het vroeger scheren deze dieren aan verkoudheid blootstelt, wordt als een toegift achter de Verhandeling gevonden.




Volledige Jagersschool, of Kortbegrip der geheele Jagt. Een Hand- en Leerboek in alphabetische orde voor Jagers, Vogelaars, Landbouwkundigen en Liefhebbers van de Natuur-
{==470==} {>>pagina-aanduiding<<}
lijke Historie. Naar het Hoogduitsch van C.F.G. Thon, door D. Bomhoff, hz. Te Arnhem, bij J.G. Meijer. 1835. In kl. 8vo. 588 Bl. f 4-50.

De kunst om op de jagt goed te schieten. Mitsgaders aanwijzingen omtrent de behandeling van het jagtgeweer en wat daartoe behoort. Als Aanhangsel. De kunst om het wild uit de verte in de nabijheid te lokken. Naar het Hoogduitsch. Te Arnhem, bij J.G. Meijer. 1835. In kl. 8vo. 103 Bl. f :-90.

Het ware, voor jagers van beroep en voor de menigvuldige liefhebbers van het edele (*) jagtvermaak, wel te wenschen, dat eene bekwame hand zich verledigde tot het opstellen van eene volledige Jagersschool voor onze gewesten, die, hoezeer, met uitzondering van Maltha, de meest bevolkte van Europa, toch altoos nog genoegzame bosschen, velden, wateren en rivieren opleveren, om velerlei soorten van wild te verschaffen. Zoo lang echter die wensch onvervuld blijft, moeten wij ons wel behelpen met vertalingen van werken, door onze Duitsche, Engelsche en Fransche naburen in het licht gegeven; en daaraan zijn dan ook de werkjes, welke wij aankondigen, de eer der vertolking verschuldigd.
De wijdloopige titel van het eerste belooft veel, maar geeft niet alles, wat hij belooft, om op volledigheid aanspraak te kunnen maken, en bevat evenwel verscheidene artikels, die voor onze jagers volkomen overbodig zijn. Had de Vertaler kunnen goedvinden, dat overbodige uit te monsteren, dan zou het werkje even veel aan dikte verloren als aan bruikbaarheid gewonnen hebben. De woorden: Beer, Bever, Damhert, Eland, Gems, Steenbok, Wolf, Zwijn (wild) konden voor Nederlandsche jagers gerust overgeslagen zijn; het wijdloopige artikel over Herten en Reeën is ook van weinig nut, omdat de jagt op dat vorstelijke wild bij Art. 13 van de Wet van 11 Julij 1814 verboden is, anders dan op bijzondere vergunning, die niet menigvuldig gegeven wordt. De geheele oppervlakkige beschrijving van het afrigten der Valken kon ook wel gemist worden. Bij het artikel Konijn had de Vertaler wel mogen voegen het nadeel, dat deze dieren aan onze duinen en zeeweringen doen, en de verordeningen tot uitroeijing, dien ten gevolge gegeven.

{==471==} {>>pagina-aanduiding<<}
Wij meenen ook, dat de benaming van het moeder-konijn bij ons voedster is. (*) Vruchteloos zochten wij naar verschillende jagttermen en benamingen, die hier toch eigenaardig thuis hoorden, en vonden enkele, die bij onze jagers vergeefs op burgerregt aanspraak zouden maken. Misschien komen die termen vollediger voor in het Jagers-woordenboek, dat wij, met den Almanak, in ons exemplaar niet hebben gevonden, ofschoon de aankondiging van dit werk, achter No. 2 te vinden, dezelven opnoemt, als daarbij behoorende; ten zij dan, dat er nog eene andere volledige Jagersschool bij den Uitgever te bekomen is, hetgeen wij bezwaarlijk kunnen denken, hoezeer de titel, aldaar opgegeven, eenigzins verschilt met dien, welken wij aan het hoofd van dit verslag getrouw hebben afgeschreven. De geheele inrigting van het werkje is ten behoeve van Duitschland; de afmetingen in duimen zullen dus ook wel Duitsch zijn; taal en stijl dragen van dien oorsprong mede veelvuldige blijken, en op de correctie valt niet zeer te roemen. Indien men dus geen jager is, zal men het door de studie van dit boek niet worden; trouwens er is geen vak, waarvan de praktijk bezwaarlijker door de theorie duidelijk kan worden, en zouden wij schier aanraden, om bij de jagt de eerste altoos grootendeels de laatste te doen voorafgaan. Ondanks alle deze aanmerkingen, welke wij nog met andere zouden kunnen vermeerderen, is er veel goeds en bruikbaars in dit werkje, en kunnen wij de liefnebbers wel aanraden hetzelve te koopen en aan de praktijk te toetsen, waartoe het naderend jagtsaizoen geschikte gelegenheid aanbiedt. De geoefende jager zal altoos nog veel vinden, dat hij of niet, of zóó niet wist, als het hier geleerd wordt door een' man, die, als voormalig
Bosch-Commissaris van den Groothertog van Saxen-Weimar Eisenach, voorzeker eene authoriteit is, welke mag geciteerd worden. Zes goed gesteendrukte tafels, met afbeeldingen van herten-, beeren-, wolfs-, vossen- en andere wildsporen, eenige jagtgereedschappen, en veelvuldige strikken, vallen, knippen en beugels, vermeerderen de bruikbaarheid van dit wat al te lijvige boekdeeltje.
No. 2 kan op uitvoerigheid wel niet, veel min op zuiverheid van stijl of taal roemen, maar levert toch, wat het be-
{==472==} {>>pagina-aanduiding<<}
loost, zelfs nog wel wat meer en overtolligs, alzoo het den jager vrij onverschillig is, wie het buskruid heeft uitgevonden, of uit welke bestanddeelen en evenredigheden hetzelve is zamengesteld. Dat het werkje uit twee Schrijvers is bijeengebragt en vertaald, blijkt, behalve uit het Voorberigt, uit bl. 48 en 99, waar de verhouding van het lood tot het buskruid der lading geheel verschillend wordt opgegeven, en zouden wij de empirische behandeling, die aan het einde der laatstgenoemde bladzijde wordt aangeraden, niet alleen voor enkele, maar voor alle jagtgeweren wel de beste keuren. Het werkje geeft zeer goede wenken omtrent het schieten op snelbewegende voorwerpen, de behandeling van het jagtgeweer, de beproeving der kracht en de bewaring van het buskruid, de kenteekenen, ook voor mingeoesenden, van de deugdzaamheid dier gevaarlijke, maar voor den jager onontbeerlijke stof, en levert omtrent de geweerproppen een vertoogje, dat der overweging wel waardig is.

Wenken ter handleiding in de beoefening der Schilderkunst. (Vita brevis, ars longa.) Te Utrecht, bij N. van der Monde. 1835. In gr. 8vo. 96 Bl. f :-90.

De toenemende beoefening en aanmoediging der vaderlandsche Schilderkunst behoort onder de verblijdende verschijnselen onzer dagen. Elke goede handleiding, om die beoefening aan het groote doel dier kunst te doen beantwoorden, verdient aanprijzing en opmerking.
De Schrijver van dit stukje noemt zich niet, waartoe ook niemand hem kan verpligten; ofschoon de daarvoor door hem opgegevene reden, dat hij zich niet sterk genoeg gevoelt, om bij eene scherpe kritiek koud te blijven, ons op zichzelve niet genoeg afdoende toeschijnt. Dit daargelaten, wij vragen minder naar den persoon dan naar zijnen arbeid, en deze getuigt, dat de Schrijver voor zijne taak berekend en met al de deelen van het vak, waarover hij schrijft, bekend is, al mogt dan ook een of ander kunstbroeder met hem over ondergeschikte punten verschillen.
Wij ontvangen hier de opgave zijner meening, hoe de beoefenaar der Teeken- en Schilderkunst trapswijze behoort op te klimmen, om eindelijk meester in het vak te worden; welke hulpwetenschappen hem daartoe noodig zijn; wie hij zich,

{==473==} {>>pagina-aanduiding<<}
in de onderscheidene vakken der kunst, tot voorbeelden te stellen heeft, en van welke werken, zoo oudere als latere, hij zich bij deze studiën met vrucht kan bedienen. Het boekje, hoe beknopt, is rijk in goede lessen voor den leerling, en zal ook, naar wij vertrouwen, den leermeester hier en daar niet overtollige wenken en herinneringen geven.
Rec. vereenigt zich o.a. met den wensch des Schrijvers, (bl. 7) dat bij de Schilder- en Teekenäkademiën in ons Vaderland oordeelkundige lessen over de historiéle compositie mogten worden gegeven, het gemis waarvan hij onder de voornaamste oorzaken telt der, naar zijn oordeel, te menigvuldige navolging van het romantieke genre, dat hem strijdig voorkomt met de kenmerkende trekken der Nederlandsche Schilderschool, eenvoudigheid en waarheid namelijk.

De Mensch, de Wereld en het Leven. Beschouwingen en Opmerkingen, naar het Hoogduitsch van C. von Hacke, Minister van Staat, enz. Te Amsterdam, bij G.J.A. Beijerinck. 1836. In gr. 8vo. VII, 220 bl. f 2-10.

Menig Vertaler van onzen tijd schijnt zich meer op het veel, dan op het goed, toe te leggen. Het oude multum en multa! Geschreven en vertaald moet er worden; maar gaarne zagen wij, dat onze Boekhandelaars iets meer geleken op filtreermachines, dan op dakgoten, die dikwerf vuil en loodwater laten passeren. Onder de kenmerkende eigenschappen onzer eeuw behoort ook de vertaalwoede. Oud-Nederland staat tusschen Frankrijk, Engeland en Duitschland, als een jarig kind, dat men van alle zijden de handen, rok- en broekzakken met zoetigheden volstopt: het rijk begiftigde kind heeft het zoo druk met gedurig ontvangen, dat het geen tijd heeft, om de eigene handen zelf uit te steken, en onophoudelijk knikken moet, om de drie milde naburen vriendelijk te bedanken.
De Vertaler van dit klein, maar rein boeksken heeft geene dwaze of overhaaste keuze gedaan, toen hij de, in Duitschland gunstig bekende, Aufsätze aus den Papieren eines Verstorbenen voor zich nam en in een Nederlandsch gewaad stak. De Titel, door hem gekozen: de Mensch, de Wereld en het Leven, geeft ons eenigzins een begrip van den rijken voorraad, hier te vinden. Maar, wat is hier dan te vinden?

{==474==} {>>pagina-aanduiding<<}
vraagt de lezer, die gaarne, en te regt, bepaalde Titels leest. Wij beroepen ons op den Vertaler, in zijn Voorberigt: ‘De Schrijver behandelt in deze weinige bladen eenen schat van de belangrijkste onderwerpen, en toont eene meer dan gewone kennis van het menschelijk hart te bezitten. Op eene eigenaardige, dikwerf oorspronkelijke wijze, beschouwt hij den mensch in zijne betrekking tot de wereld en het leven, der menschen deugden en ondengden, hunne goede en kwade eigenschappen; met geestige scherts weet hij zijne schrandere opmerkingen te kruiden, en allerwegen straalt bij hem door eene waarachtige belangstelling in alles, wat 's menschen heil en geluk bevorderen kan. Men vindt in dit werkje alzoo een kort begrip van eenvoudige levenswijsheid, of, wil men het, eene handleiding tot levensgeluk, eene beoordeelende beschouwing van het belang en de waarde van menschelijke en wereldsche zaken.’ Wij moeten bekennen, dat de Vertaler (de Weleerw. Heer meppen, te Schiedam) ons hier niet, volgens gebruik der Voorberigters, iets op de mouw heeft gespeld. Het werkje is inderdaad rijk aan kernachtige, grondige, geestige gedachten, - beschouwing van den mensch en zijnen verschillenden toestand, op eene oorspronkelijke wijze uitgedrukt, waarbij de echt zedelijke en godsdienstige stichting niet uit het oog is verloren. Inderdaad belangrijke onderwerpen worden hier in een helder en aangenaam licht geplaatst: de mensch, de beschaafde mensch, de vrouw, de meisjes, het huwelijksleven, de opvoeding, de liefde, de vriendschap, de geestdrijverij, het Evangelie, de dood, het geluk, de behaagzucht, de burgerlijke vrijheid, de bedelaars, de rijken, en nog vele andere onderwerpen, worden ons, in 62 kortere en meer uitvoerige hoofdstukken, ter beoordeelende beschouwing aangeboden, doorvlochten met wijsgeerige bepalingen, treffende vergelijkingen en soms roerende gevolgtrekkingen. Het werkje is dus, in zekeren
zin, eene nalezing, een supplement, een aanhangsel op de bekende principes philosophiques van den schranderen Kolonel de weiss, met dit verschil, dat men hier voor het Nederlandsche hart meer echt godsdienstige denkwijze aantreft, en eene meer kalme levensbeschouwing, zoo als men die gewoon is van den wijsgeerigen Duitscher. Naar ons oordeel is dit kleine werkje de lezing en behartiging van ons beschaafd publiek overwaardig, en de moeite, door den Vertaler daaraan besteed, achten wij niet voor verloren. De vertaling zelve is

{==475==} {>>pagina-aanduiding<<}
buitengemeen juist en duidelijk, hier en daar zelfs wat al te schroomvallig; doch zeer gelukkig zijn hier tevens de blinde klippen van het indringend Germanismus vermeden, en de Vertaler heeft het oorspronkelijke meer na-gedacht, dan na-geschreven. - Het zal onzen lezeren zeker niet onaangenaam zijn, wanneer wij, als proeve, eenige gedachten uit dit werkje losmaken en mededeelen, waardoor deszelfs geest en strekking best zal kunnen gekend worden:
‘De menschen zeggen: het leven is kort, en niettemin beijveren zij zich om het nog korter te maken. Niemand wil heden leven; niemand is tevreden met het tegenwoordig uur; allen vinden zestig minuten te lang.’
‘Die in ledigheid verteert en doorbrengt hetgeen hij zich niet zelf verwierf, steelt - en wien de Staat betaalt, om niets te doen, leeft, even als de roover, ten koste der voorbijtrekkende reizigers.’
‘De mensch is zeer sterk, indien hij zich vergenoegt te zijn hetgeen hij is, en zeer zwak, indien hij zich boven de menschheid poogt te verheffen. Overwegen wij den omtrek van onze spheer, en houden wij ons in het middelpunt, gelijk de spin in haar webbe.’
‘De vrouwen hebben eene zekere buigzaamheid van tong; zij spreken gemakkelijker, vroeger en aangenamer, dan de mannen. De man zegt hetgeen hij weet, de vrouw hetgeen haar behaagt.’
‘De mannen spreken en philosopheren juister over het menschelijk hart, de vrouwen kennen het beter en lezen er juister in. De vrouw merkt beter op, de man oordeelt beter.’
‘Als men de vrouwen van zingen, dansen of van alle andere verstrooijingen der wereld terughoudt, dan worden zij gemelijk, knorrig, krakeelachtig, onverdragelijk in haar huis.’
‘Het geweten is de meest verlichte wijsgeer, en men kan zeer pligtmatig handelen, zonder cicero's boeken over de Pligten gelezen te hebben; gelijk de deugdzame vrouw niet altijd weet te bepalen, waarin de deugd bestaat.’
‘Een braaf man zal nooit eenen beteren vriend bezitten, dan zijne vrouw.’
‘Men kan gelooven, dat een vriend zich bedriegt, maar nimmer, dat hij ons bedriegt.’
‘Er zijn duizend geheimen, welke drie vrienden moeten

{==476==} {>>pagina-aanduiding<<}
weten, maar die slechts twee vrienden elkander kunnen mededeelen.’
‘Men legt het Evangelie nooit uit de hand, zonder dat men zich door de lezing verbeterd gevoelt; en vervullen andere geschriften ons met bewondering, de heiligheid van het Evangelie treft ons hart.’
‘God te dienen, wil niet zeggen: zijn leven knielend op een' bidstoel door te brengen, maar de ons voorgeschrevene pligten te vervullen.’
‘De liefde tot God wordt voor den schijnvromen eene verontschuldiging om niemand te beminnen; ja, zij beminnen elkander onderling niet. Hoe meer zij zich van de menschen losrukken, des te meer eischen zij van dezelve; en men zoude bijna gelooven, dat zij zich slechts tot God verhieven, om zijne magt op aarde te kunnen uitoefenen.’
‘Men zag groote misdadigers tot de deugd terugkeeren, en in eene goede godsdienstige gemoedsgesteldheid hun leven eindigen; doch niemand zag ooit eenen huichelaar in eenen braven man herschapen. Men zou misschien met gevolg de verbetering van eenen cartouche hebben kunnen beproeven en hopen; maar geen nadenkend mensch zou de vruchtelooze poging daartoe bij eenen cromwell hebben aangewend.’

Geld en Geldzaken, voor jonge lieden uit den beschaafden stand. Door W.J. Olivier, uit het Engelsch vrij vertaald. Met 15 Platen. Te Amsterdam, bij Gebr. Diederichs. 1835. In kl. 8vo. 85 bl. f 1-20.

Een klein, net gedrukt boeksken, zoo als de meeste voortbrengsels der pers van den Heer c.a. spin; het neemt dadelijk in door het zindelijk voorkomen en de geheele behandeling; de plaatjes onderscheiden zich wel niet bijzonder, het zij door ordonnantie of uitvoering; zij kunnen ook als geen noodzakelijk vereischte tot dit werkje beschouwd worden, ja zouden voor jonge lieden uit den beschaafden stand zeer wel gemist kunnen worden; nogtans zijn zij niet zoodanig, dat zij eene volstrekte afkeuring verdienen. Men kan met den Vertaler zeggen, dat de zaken, in dit werkje behandeld, de aandacht der jonge lezers (lezeressen worden

{==477==} {>>pagina-aanduiding<<}
immers niet uitgesloten?) ten volle verdienen. De bewerking komt Rec. over het algemeen zeer doelmatig voor, inzonderheid doordien de Vertaler door eene vrije vertaling haar voor de Nederlandsche jeugd des te geschikter gemaakt heeft. Rec. bezit het oorspronkelijke niet, en kan dus de meer- of mindere getrouwheid niet beoordeelen; over het algemeen komt de overbrenging hem voor, vloeijende te zijn. Het boekje is in afdeelingen gesplitst: 1. Geld. 2. Ruiling. 3. Koophandel (zeer kort; beslaat iets meer dan twee bladzijden). 4. Muntspeciën. 5. Waarde (in verscheidene gedeelten behandeld). 6. Werkloonen. 7. Rijk en arm. 8. Kapitaal. 9. Belastingen (zeer uitvoerig, denkelijk om hare groote uitgestrektheid, zoo wel in Engeland, als tegenwoordig ook in Nederland). 10. Verhuren en Huren. Het zijn eigenlijk meer losse stukken, die hier zonder bepaalde volgorde worden behandeld, dan wel eene doorgaande ontwikkeling van het denkbeeld Geld en Geldzaken. Dit werkje is derhalve voor geene geregelde beoordeeling vatbaar. In het algemeen zij dus gezegd, dat het onderhoudend geschreven is, nuttige wenken bevat, een zedelijk doel beoogt, en steeds op het goede aandringt naar de voorschriften van het Evangelie. Tot eene proeve strekke: ‘De eenige soort van armoede, die nimmer is te verhelpen, is de begeerlijkheid; want redelijke verlangens kunnen bevredigd worden, maar de begeerten der geldgierigheid zijn nimmer te voldoen. Een man, die niets bezit, kan mogelijkerwijze nog eenmaal rijk worden; maar een geldgierig man, hoe veel hij ook verkrijgen moge, zal altijd inderdaad arm zijn, omdat hij bevreesd is datgene te gebruiken wat hij heeft, en altijd angstig haakt en zwoegt naar meer. En, wat
nog erger is, zulk een man “vergadert voor zich eenen schat, die alleen op aarde is,” en “is niet rijk bij God.” Onze Heer en Zaligmaker had dus wel reden ons te vermanen, op onze hoede te zijn tegen de begeerlijkheid.’ Met deze proef zal men den Uitgeveren het welgelukken hunner pogingen gaarne toewenschen.




Eleonora van Lichtevelde, of de Blinde uit den Bouwval. Eene oorspronkelijke Nederlandsche Geschiedenis uit de laatste helft der zeventiende Eeuw. Te Alkmaar, bij J.A.M.W. le Ságe ten Broek. 1834. In gr. 8vo. 264 Bl. f 2-75.


{==478==} {>>pagina-aanduiding<<}

Evenmin als de Schrijver beminnen wij verdichte verhalen, wanneer zij, ‘gelijk de producten van sommigen onzer naburen, meer de verbeelding verhitten, dan wel eigenlijk voldoen,’ of wanneer het ‘voertuigen zijn van eene uitgerekte zedeleer, die vaak lezers en schrijver zelve vermoeit, en toch in een' Roman meestal, als onbruikbaar, wordt overgeslagen;’ maar evenmin wil het ons bevallen, wanneer een dikker of dunner boekdeel, wèl beschouwd, niet veel meer bevat, dan de rampen van een paar gelieven, die met allerlei tegenwerking te kampen hebben, doch eindelijk, na dat alles in getrouwheid en deugd te zijn doorgeworsteld, elkander door eenen zamenloop van zonderlinge gebeurtenissen krijgen, zoodat de zaak, even als eene uit het venster geworpene kat, na eenige slingeringen, op hare pooten te land komt. Dit laatste is van velen onzer hedendaagsche Nederlandsche Romanschrijvers het gebrek. Schilderen al enkelen (men denke aan eenen Schildknaap, Pleegzoon en dergelijken) belangrijke tijdvakken uit de geschiedenis des vaderlands, of de zeden en gewoonten onzer voorouderen, men zal moeten toestemmen, dat dit uitzonderingen zijn, en dat - ook wat het fonds aangaat - dit vak van letterkunde nog op verre na niet bij ons staat op de hoogte, tot welke het door eenen walterscott, spindler, cooper en anderen elders is opgevoerd. Onze Romans zweven te veel in denzelfden beperkten kring; en waarlijk! men behoeft niet te zoeken naar gelegenheid, om dien te verwijden. Welk eene verbazend rijke stof ligt b.v. nog onbearbeid in de togten, ontdekkingen en overwinningen onzer voorvaderen in Oost en West!
Uit deze roemrijke herinneringen heeft de Schrijver van het voor ons liggende boek een gedeelte zijner stof genomen. Hij heeft daardoor eene rijke mijn trachten te openen; en waarlijk! al ware het alleen hierom, zouden wij het niet van ons kunnen verkrijgen, thans een gestreng oordeel te vellen; maar passen, wat dit gedeelte van het werkje betreft, gaarne het in magnis voluisse sat est toe, van harte wenschende, dat deze goudmijn door onze goede vaderlandsche Romanschrijvers verder worde bewerkt, waartoe wij hun lust en aanmoediging toewenschen, en het grondig bestuderen van van kampen's Nederlanders buiten Europa aanbevelen.
Ook overigens heeft ons dit geschrift over het algemeen wèl bevallen, en wij moedigen den Schrijver, die zich j.k.

{==479==} {>>pagina-aanduiding<<}
az. te Alkmaar teekent en door zijne vier dagen op reis reeds bekend is, aan, om op het ingeslagen spoor voort te gaan, waartoe enkele aanmerkingen mogen strekken, om hem misschien van eenige dienst te zijn.
Hij heeft het gebrek, een al te veelvuldig gebruik te maken van den eenen of anderen persoon zijne lotgevallen te doen verhalen, ten einde aan den lezer een gedeelte der geschiedenis te doen bekend worden. Dit moge eene enkele keer gaan, maar het wordt ongevallig, wanneer het te dikwijls herhaald wordt; terwijl, en dit is eene aanmerking, die daarmede in een naauw verband staat, het boek niet is vrij te spreken van eene fout, aan vele nieuwere Romans eigen, - te grooten overvloed van episoden, die of op de hoofdgeschiedenis eene zeer verwijderde, zoo als bladz. 54 volgg., of in het geheel geene betrekking hebben, gelijk bladz. 88, 135 volgg. Datzelfde omne nimium nocet is ook op meer bijzonderheden van toepassing. De beschrijvingen b.v. van eenen schoonen morgen, verrukkelijken avond enz. zijn wat al te dik gezaaid.
Op al te grove onwaarschijnlijkheden hebben wij onzen Schrijver, voor zoo verre wij ons kunnen herinneren, weinig betrapt. Dat evenwel een jongeling in een oogenblik besloten is, om den anderen dag naar Oost-Indië te vertrekken, is, ook bij zijne vroegere neiging tot de zeevaart en in zijne omstandigheden zelfs, wat kras; zoo ook, dat zijn vader dit zoo bijkans onmiddellijk toestaat; en of ook onze voorvaders, die ja! vrij wat minder omslag op het lijf hadden dan wij, echter in één uur tot zulk eene reis uitgerust en volkomen reisvaardig waren, lijdt eenigen twijfel. Ook zullen geene twintig Romans ons overtuigen, dat een beeldschoon Hollandsch meisje, door het besmeren van gelaat en handen met zeker kruid, (aan boord van een schip te bekomen) in eenen leelijken Mesties zóó te herscheppen is, dat haar meester (zij voegt er een matrozenpak bij) er in geruimen tijd niets van gewaar wordt. ‘Maar het moet ook niet al te alledaagsch wezen,’ zegt de vrouw van Rec., met wie hij onder het schrijven daarover praat; en daarom genoeg hiervan.
Rec. stootte op enkele anachronismen en zonden tegen het kostuum. Het geschrift, bladz. 46 aangehaald, bootst de taal van het begin der veertiende eeuw slechts middelmatig na; en in de 17de eeuw werden bij het ledigen van eenen

{==480==} {>>pagina-aanduiding<<}
beker de namen van Vorst en Vaderland zoo niet zamengevoegd als in onzen tijd. Bovendien een Luitenant ter Zee aan boord van een koopvaardijschip, bladz. 144. Doch dit zijn dingen, tot de kleinigheden behoorende, even als dat de Moor, die bladz. 36 volg. muly heet, bij zijn weder te voorschijn treden, bladz. 246, muley is geworden, en groenendaal op bladz. 176 groenenberg genoemd wordt. Doch het lust ons niet, aanleiding te geven tot het vermoeden, alsof vitzucht onze pen bestuurde.
In spijt van den titel, is de hoofdpersoon niet leonore, maar diderik molenvliet; gelijk ook de blinde uit den bouwval mede eene plaats op den titel inneemt, dien hij waarschijnlijk niet zou gekregen hebben, indien het niet zoo romantisch klonk, maar op welke hij meer regt zou hebben, indien hij of een meer werkdadig deel had aan de ontwikkeling der geschiedenis, of aan het einde bleek een meer interessant persoon te zijn, dan de voormalige bediende van leonore's grootouders.
Voorts is de uitvoering goed, en strekt den Uitgever tot eer. ‘Eene koelte van de landzijde,’ bladz. 205, zal zeezijde moeten zijn.




Pandora. Lektuur voor den beschaafden stand. Verzameld en uitgegeven door B.T. Lublink Weddik. IIden Deels 1ste Stuk. Te Amsterdam, bij G.J.A. Beijerinck. 1836. In gr. 8vo. 104 Bl. f 1-25.

Aangemoedigd door het gunstig onthaal, aan Pandora's eerste deel te beurt gevallen, (blijkens het Voorberigt) vindt de geachte Verzamelaar, geholpen door vriendelijke Medearbeiders, zich aangemoedigd, op den ingeslagen weg voort te gaan. Moge de belangstelling van het beschaafd Publiek hem op dien weg vergezellen, en hem bevorderlijk wezen in het streven naar het voorgestelde doel!
De Correspondentie, waarvan in het 3de Stukje reeds een en ander werd medegedeeld, wordt bl. 93 verder voortgezet. De drie brieven loopen over nog al belangrijke onderwerpen. Wij hopen, dat de Verzamelaar zich door den daar schrijvenden Recensent niet zal laten afschrikken, het Publiek meer van dergelijke Correspondentie mede te deelen.

{==481==} {>>pagina-aanduiding<<}

De geschiedkundige Portretten, ontleend uit een geschiedkundig werk van Prof. wachsmuth, (derhalve vertaald) zijn fiksch geteekend. De wijsgeerige beschouwing, de kernachtige stijl plaatsen ze echter wat hoog voor het gewone gezigtpunt. Zij kunnen welligt de zucht naar meer geschiedkundige kennis opwekken, en het ware, onzes inziens, gelukkig, wanneer daardoor afbreuk werd gedaan aan het gretig lezen der zoogenoemde geschiedkundige Romans. Indien deze ook voor de zedelijkheid minder gevaarlijk zijn, zij werken nadeelig op de vorming van jongelieden; want de Roman van dien aard veroorlooft zich te dikwijls verplaatsing van personen en verzetting van tijd, (anders zoude hij ook geen Roman (verdichtsel) blijven) waardoor jongelieden op het laatst niet meer weten te onderscheiden, wat verzinsel, wat waarheid is.
Het Vertoog over de Taalzuivering is naar den tegenwoordigen tijd ingerigt. Na verloop van eene eeuw is het nog ongeveer gesteld als ten tijde van onzen niet genoeg gewaardeerden Spectator. Die lust heeft, dit ten onregte nagenoeg vergeten boek nog eens in te zien, kan uit Vertoog No. 5 van den 17 Sept. 1731 ontwaren, hoe het toen reeds gesteld was. Mogt ten regel gelden, dat, terwijl het gebruik van uitheemsche woorden somwijlen onvermijdelijk is, men deze evenwel nimmer buiten noodzakelijkheid bezigen moet!
Met genoegen zal men de Pleitrede voor de Barmhartigheid lezen. Voor de barmhartigen kan zij evenwel als overtollig beschouwd worden. Of zij veel zal vermogen op Eigenbelang, Gierigheid en Weelde?... De Pleitbezorger heeft wèl gesproken en verdedigd. Waar echter een der drie genoemde vijanden in het spel is, vreezen wij, of het niet voor doove ooren zal geschied zijn.
Met ruim zoo veel genoegen zal men van dezelfde hand lezen Albano's Boom, uit het Dagboek van eenen Menschenvriend. De zich noemende Albano beschrijft, hoe het hem, den man, te moede was, toen hij na een aantal jaren de plaats wederzag, waar hij genoegelijke jaren zijner jeugd gesleten had; veel was er sedert omgegaan! Over Albano's vroege jeugd schijnt een helder zonlicht gestraald te hebben; onder menige storm- en onweêrsbui schijnt hij tot man gerijpt. Wel was het u, goede Albano, zonderling, onbeschrijfelijk weemoedig, maar toch aangenaam te moede, (bl. 50) toen gij

{==482==} {>>pagina-aanduiding<<}
van die plaats moest scheiden en van den man, die de leidsman en ook de vriend uwer jeugd was geweest.
Wij ontvangen ook wederom eenige bladen uit het Dagboek van eenen Arts. Ook in deze blinkt hier en daar luim; - over het geheel zouden wij hem eenen scherpen vogel noemen. Leefde hij nog, wij zouden zijnen Cliënten den raad geven, hem vooral niet ondankbaar te bejegenen, wilden zij op den duur op eene goede behandeling rekenen. Ofschoon hij de geldelijke belooning niet uit het oog verliest (bl. 31), schijnt dankbaarheid bij hem ook iets gegolden te hebben. Voor eenen Arts toont hij meer geweest te zijn dan een ambachtelijk uitoefenaar zijner kunst; getuige zijne bekendheid met goede geschriften buiten zijn vak.
Met eene Proeve van een menschkundig Woordenboek voor de negentiende Eeuw wordt eigenlijk deze bundel geopend. In een kort Voorberigt deelt de Schrijver dezer Proeve ons mede, hoe hij bij het opstellen van dit Woordenboek is te werk gegaan. Tevens verneemt men, hoe hij wenscht, dat van zijnen arbeid gebruik mag gemaakt worden. Het komt ons voor, dat, zoo voortgaande, deze aanteekeningen ruim zoo veel goeds voorspellen als de Oogpunten, aan welke de Schrijver herinnert. Ten einde ook zonder ons praeadvies (verschooning voor dit woord, Mijnheer V.H.L., Schrijver van het iets over de Taalzuivering!) de zachtmoedige, lieve lezer (bl. 2) over deze aanteekeningen zijn oordeel kunne vellen, schrijven wij die over op het woord aanhalen: ‘Aanhalen, b.w. Eigenlijk een woord voor geleerden en kommiesen - want beiden zullen zonder aanhalingen niet ver komen. De aanhalingen der geleerden zijn schitterende dauwdruppen, die zij, des morgens vroeg, als niemand nog wakker is, van de verschillende bloembedden der geleerde wereld afligten en op hunne schriften doen kleven, opdat menigeen dezelve voor parels houde, maar het bedrog komt vroeg of laat aan den dag; of, zoo gij wilt, gouden bakerspelden, waarmede het papieren kind, dat de geleerden met moeite baarden, in het doopkleed wordt vastgehecht, en alzoo aan het Publiek voorgedragen; meermalen bladvullingen, waar de Schrijver liever zijne boekerij, dan zichzelven laat spreken. Wanneer de kommiesen eenig verboden stuk aanhalen, zouden wij hen met de Recensenten vergelijken, die schip en lading onderzoeken. Jammer maar, dat er in de geleerde wereld nog zoo veel

{==483==} {>>pagina-aanduiding<<}
gesmokkeld wordt, en men somtijds de kommiesen zelve aanhaalt; dat noemt men dan, geloof ik, ‘zich de handen branden.’

De Admirante van Castilië. Door Mevrouw de Hertogin d'Abrantes, II Deelen. Te Amsterdam, bij G.M.P. Londonck. 1835. In gr. 8vo. 587 Bl. f 5-25.

Ziet hier, lezers, eene vertaling van een der producten uit de nieuwere Fransche Romanschool, door eene Schrijfster, die daarvan geen verwerpelijk deel uitmaakt, en die, met het Hof en deszelfs kronkelwegen niet onbekend, wel berekend is, om daarvan in eenen historischen Roman gebruik te maken. Zij koos tot haar tooneel het Spaansche Hof, kort vóór den dood van karel II, toen alle hartstogten in beweging en drie partijen in werking waren, om, reeds bij het wegkwijnend leven van dien zwakken, schier krankzinnigen Koning, de erfopvolging in zijne rijken, over welke de zon niet onderging, voor Beijeren, Oostenrijk of Frankrijk te verzekeren. Ieder, die in de Geschiedenis bekend is, weet, op hoe veel bloeds en tranen de dood van dien Vorst Europa te staan kwam; hoe ook ons land rijkelijk deel had aan de algemeene ellende, en tot wat prijs de trotsche lodewijk XIV eindelijk mogt zeggen, dat er voor zijn rijk geene Pyreneën meer bestonden. De voornaamste voorvallen van dat tijdvak, tot in het begin der regering van philips van anjou, worden deels volgens de Geschiedenis, deels volgens de Mémoires van dien tijd, en deels volgens de fantaisie der Schrijfster bewerkt, om daaraan het ongelukkige huwelijk van een' der jeugdige raddraaijers der groote staatsmachine vast te knoopen, waarin het aan geen moorden door vergift en dolk, echtbreuk en tweegevecht ontbreekt, met de noodige ijselijkheden en gruwelen oversaust, om den bedorven' smaak van het Fransche publiek door bijtmiddelen te prikkelen, zonder welke tegenwoordig geen letterkundig onderwerp meer belang kan wekken of opgang maken. Evenwel is de Auteur eene Vrouw, en heeft alzoo te veel smaak, om niet nog al spaarzaam met die ingrediënten om te gaan;
en wij mogen haar het getuigenis geven, om met vatel te spreken: qu'elle n'a pas poussé le

{==484==} {>>pagina-aanduiding<<}
goût du poivre jusqu'à la fureur; ce qui est beaucoup dit, par le temps qui court.
Het eerste deel moet men als inleiding beschouwen van het vrij wat uitvoeriger tweede, waarin de handeling beter voortspoedt en tot een tamelijk bevredigend einde gebragt wordt; ofschoon er veel duisters op te helderen zou vallen, indien men niet wist, dat ook het donkere en onbestemde tot den geest van die soort van geschriften behoort.
Met meer genoegen en belangstelling zouden wij dit verhaal gelezen hebben, indien de Vertaler zich wat minder gehaast, en zich de moeite gegeven had, zijn werk nog eens over te lezen, waardoor verscheiden' volzinnen de noodige verbetering zou te beurt gevallen zijn, en het Spaansch, dat niet algemeen genoeg bekend is, had kunnen vertaald worden, waartoe, zoo hij zelf die taal niet verstond, gemakkelijk gelegenheid te vinden ware geweest. Wij hadden ook liever op den titel Admirant gelezen, als beter met ons taaleigen overeenkomende, daar men nu ligt op de gedachte komt, dat eene Vrouw de hoofdpersonaadje van het werk uitmaakt. Hoe dit zij, wij kunnen de lezing van dezen Roman wel aanbevelen, voor dezulken, die moeds genoeg hebben, om over de gemaakte bedenkingen heen te stappen, en meer, dan een gewoon verzierd verhaal, wenschen te lezen; maar of daaronder het grootste deel van ons romanlezend publiek wel behoort, durven wij niet verzekeren, en zal de Uitgever het best kunnen bemerken aan het meerder of minder debiet van dit geschrift, dat met een fraai vignet voorzien is.

Thomas Morus, Lord Kanselier van Engeland, door Mevrouw de Prinses de Crayon [Craön]. II Deelen. Te Amsterdam, bij de Gebr. Diederichs. 1835. In gr. 8vo. 507 Bl. f 4-80.

De Belegering van het Kasteel van Gozzo; of de laatste Assassine. Door den Schrijver van Scipio Cicala. Uit het Hoogduitsch vertaald. II Deelen. Te Schiedam, bij de Munnik en Wijnands. 1834. In gr. 8vo. 554 Bl. f 5-70.

De Prins van Madagaskar, door K. Gutzkow, en Oudejaarsnacht-avontuur, door H. Zschokke. Twee luimige

{==485==} {>>pagina-aanduiding<<}
Verhalen. Naar het Hoogduitsch. Te Deventer, bij A. ter Gunne. 1835. In gr. 8vo. 223 Bl. f 2-25.

In het eerste der boven aangekondigde drie werken wordt het edele, eenvoudige en verhevene karakter van thomas morus met geschiedkundige waarheid voorgesteld. Ook hendrik VIII en zijne waardige gade schijnen ons getrouw geteekend. Anna bolein is wel wat ongunstig afgemaald. Als roman beschouwd, laat het geheel zich met belangstelling lezen.
Dit laatste is ook het geval met de Belegering van Gozzo; maar de waarschijnlijkheid is daarbij minder in acht genomen. Waarom de ontknooping zoo treurig is, begrijpen wij niet. Hoe ligt had de Schrijver in den heldhaftigen, zijne vrouw en kinderen zoo vurig beminnenden camillo, toen hij op den laatsten dag zijns levens, gelijk thans de voorstelling is, het aurum potabile met hen gedronken, en daardoor de bezorgdheid en de wanhoop van hem geweken waren, het gelukkige denkbeeld kunnen doen opkomen: ‘Neen! weg met alle vrees! wat zou ik nu reeds mijne toevlugt tot het ferrum potabile nemen?’ Hoe ligt had hij hem de flesch met vergift kunnen doen wegslingeren, nog eenmaal naar den ouden Alchymist beneden in het slot terugkeeren, en, door dezen onderrigt, met hem, met gade en kroost, en al de nog overige braven, of sommigen hunner, langs de onderaardsche wegen, den veiligen uitweg ter zekere redding inslaan? Nu is de ontknooping akelig, zonder eenige noodzaak.
Gelukkig in de uitkomst zijn de beide verhalen in het laatste hierboven aangekondigde boekdeel. Wat echter de waarde daarvan overigens aangaat, loopen wij niet hoog met den Prins van Madagaskar, en, schoon ook dit verhaal luimig moet heeten, kunnen wij voor onszelven er geest noch doel in vinden. Maar het Oudejaarsnacht-avontuur, schoon onwaarschijnlijk, vooral ook daardoor, dat die jonge tuinman en adsistent-klapwachter zijne rol van Prins, op het gemaskerd bal, zoo goed weet vol te houden, is desniettegenstaande onderhoudend, geestig en leerzaam. Het oordeel van den eenvoudigen, doch braven en schranderen jongeling uit den lageren stand, over de kabalen en verliefde intrigues ten Hove, is treffend en naïf. Dat alles zoo gelukkig afloopt, is bevredigend voor den lezer.


{==486==} {>>pagina-aanduiding<<}

De Zweden in het Klooster te Uetersen, door Th. von Kobbe. Uit het Hoogduitsch. Te Groningen, bij W. van Boekeren. In gr. 8vo. 264 Bl. f 1-80.

De titel kondigt alleen het eerste hier voorkomende verhaal aan, terwijl de bundel eigenlijk uit drie verhalen bestaat. De Zweden te Uetersen behelst de geschiedenis van een Zweedsch Edelman, den Heer van...ström. Buiten zijne schuld verdacht van sluipmoord, door magtige bloedverwanten tegengewerkt in zijne liefde, brengt hij, in eene regtvaardige noodweer betrokken, aan een' aanzienlijken landgenoot eene zware wonde toe, ontvlugt met zijne geliefde, en wordt Luitenant in dienst van den Duitschen Keizer. Ook in Weenen door tegenspoed vervolgd, verbergt hij onder eenen vreemden naam zijn aanwezen, en leeft met zijne echtgenoote en beide zonen te Uetersen, eene kleine stad op Deensch grondgebied, in de nabijheid van Hamburg. Van alle zijne bezittingen beroofd, oefent hij het beroep van uurwerkmaker uit. Zijn oudste zoon erik begeeft zich naar zee, en zwerft zoo wel in het noordelijke Lapland, als in Amerika, komt na velerlei avonturen tot het bezit van groote rijkdommen, maar sterft kort vóór den afloop der geschiedenis. Door een' zonderlingen zamenloop van omstandigheden, wordt de ongelukkige van...ström na zijnen dood in zijn vaderland geregtvaardigd. Zijn tweede zoon abel begeeft zich met gade en kroost naar Zweden, en wordt, na zware beproevingen, de gelukkige bezitter van het voorvaderlijke erfgoed. Ziet daar den hoofdzakelijken inhoud van het eerste verhaal. Hetzelve houdt de nieuwsgierigheid gaande, en bevredigt dezelve bij den afloop op eene aangename wijze. Schilderingen van karakters van Zweedsche en Laplandsche zeden en leefwijze maken deze geschiedenis niet onbelangrijk. De twee volgende vertellingen zijn van minderen omvang;
de behangen Kamer, eene Spookgeschiedenis, de Spiegel van Moei Margaretha, beide van w. scott. Het bovennatuurlijke in de Zweden te Uetersen kan verdedigd worden, als zijnde eene voorstelling naar het leven van den invloed der gevoelens van den bekenden swedenborg. Indien de beide laatste vertellingen inderdaad van den beroemden Schrijver zijn, wiens naam zij dragen, behooren zij niet tot de belangrijk-
{==487==} {>>pagina-aanduiding<<}
ste, door hem vervaardigd, en hebben alleen waarde als proeven der heerschende denkbeelden aangaande geestverschijningen en middelen om de toekomst en het afwezige te ontdekken. Hier en daar troffen wij zonderlinge woorden aan, o.a. ‘eene windsbruid huilde door de lucht,’ bij de beschrijving van eenen storm. ‘Zijn gelaat met rimpels gevroord.’ - Voor lezers, die tijdkorting zoeken, zonder juist krachtig voedsel voor verstand en hart te begeeren, zal dit werk, daar in hetzelve niets voorkomt, dat strijdig is met de goede zeden, en wij ook niet gelooven, dat hetzelve in staat is om proselyten voor het bijgeloof te maken, wel aan het oogmerk der uitgave boantwoorden. Dus, in aanmerking nemende, dat de markt van onschadelijke koopwaar steeds moet voorzien worden, mogen wij gaarne lijden, dat ook dit boek zijne lezers vinde.







Nagelaten Gedichten van Simon Stijl, Schrijver van de Opkomst en Bloei der Vereenigde Nederlanden. Tooneelpoëzij. [Iste Deel.] Te Leeuwarden en Harlingen, bij G.T.N. Suringar en M. van der Plaats. 1835. In gr. 8vo. XLIV en 226 bl. f 2-90.

Jacoba van Beijeren en Frank van Borsselen, romantisch Tooneelspel, door C. Alex. van Ray (Noyer's Jaqueline de Bavière vrij gevolgd en voor het Nederlandsche Tooneel bewerkt.) 's Gravenhage, bij G. Vervloet. 1835. In kl. 8vo. VIII en 211 bl. f 1-25.

Dichtlievende Uitspanningen, door H.W. Laurentius, te Rotterdam. 1834. In gr. 8vo. 96 bl.

Bloemlezing uit de zedelijke en stichtelijke Gezangen van Jan Luiken. Te Groningen, bij M. Smit. 1835. In kl. 8vo. VIII en 94 bl. f :-60.

Welkom zal wel aan geheel het letterlievend Publiek de uitgaaf zijn der nagelaten Gedichten van den beroemden Geschiedschrijver stijl, die tevens, al bleek het slechts uit deze nalezing zijner lettervruchten, een gansch niet onbe-
{==488==} {>>pagina-aanduiding<<}
gaafd Dichter was. Met nog meerdere vreugde en belangstelling zal bovendien dit werk ontvangen en gelezen worden, omdat de geleerde j. brouwer hetzelve door eene uitvoerige, doelmatige en voortreffelijk gestelde Voorrede doet voorafgaan, waarin hij ons den levensloop, de letterkundige ontwikkeling, den geest en het karakter van stijl schildert, en wijders een welgewikt oordeel velt over den inhoud van het werk, welks uitgaaf hij wel wilde verzorgen. Het thans aangekondigd wordende eerste deel van stijl's nagelaten Gedichten behelst des Schrijvers nog onuitgegevene Tooneelpoëzij, bestaande in de Treurspelen: Heraklea, of 't rampzalig Staatoffer, en Agnes; benevens het Kluchtspel: De belagchelijke Minnenijd, of de Knecht van fortuin. Het hier geleverde is niet bestemd ter opvoering ten tooneele. De Heer brouwer, als Uitgever, bedoelt slechts eene mededeeling diens letterarbeids aan het geletterde Publiek, en heeft hetzelve voorzeker hiermede aan zich verpligt. De Treurspelen, vooral Herakléa, bezitten vele verdiensten; en zoodanige Nederlanders, wier smaak door het zoogenaamde Romantismus nog niet bedorven is, zouden aan die Tragediën, bij de opvoering, indien deze bij de uitgaaf bedoeld en ten gevolge daarvan verkregen wierd, al is het dan niet de hoogste bewondering, ten minste toereikenden bijval schenken.
Dit zal van wege zoodanige Nederlanders geenszins te beurt vallen aan de Jacoba van Beijeren en Frank van Borsselen door den Heer van ray, ofschoon dat romantische Tooneelspel den grooten hoop veelligt meer zal behagen. Doch alwie eenigzins nadenkt, kan geen genoegen vinden in zulk eene jammerlijke verminking eener, wat de voornaamste feiten betreft, zoo algemeen bekende Nederlandsche geschiedenis. Het oorspronkelijke van den romantischen Tooneeldichter noyer week nog al meer van de waarheid af; maar, in weerwil van hetgeen van ray veranderd heeft aan de ontknooping, die in het Fransche stuk, overeenkomstig den tegenwoordigen wansmaak, zoo gruwelijk was, als men het slechts verzinnen kon, daar men frank van borsselen zichzelven liet vergiftigen, is nog de historie zoodanig verknoeid gebleven, dat het allezins stuitend is. Buitendien, hoe is alles in dit stuk er op toegelegd, om vooral door verbijsterende pracht van kostumen, decoratiën enz. op

{==489==} {>>pagina-aanduiding<<}
de verbeelding te werken! terwijl dit slechts ondergeschikt behoort te zijn aan het hoofddoel, den gang, de inwikkeling en de ontknooping van het stuk. - Ook wij willen wel het zoogenaamde klassieke niet onbepaald voorstaan, en veroordeelen dus geenszins de vrijere manier noch het romantische karakter, maar alleen de bandeloosheid en het misbruik. Doch vele romantische Schrijvers meenen, onder dien titel, zich ailes te mogen veroorloven, en de ware Tooneelpoëzij gaat er mede te gronde. Dit stuk van noyer, ook na de wijziging door van ray, gaat insgelijks mank aan dat euvel, en in het algemeen hebben wij er geenen vrede meê, schoon wij er daarom niet alle verdienste aan willen ontzeggen.
En thans tot de beide hier nog aangekondigde dichtbundeltjes overgaande, beginnen wij met dat van den, zoo wij meenen, nog jeugdigen laurentius. Hij leverde een aantal godsdienstige en zedelijke mengeldichtjes, waaronder sommige van de soort der huiselijke stukjes, en voorts eenige romancen. Geenszins willen wij hem de beoefening der dichtkunst afraden; daartoe toont hij, op eenige plaatsen, te veel aanleg te bezitten. Maar, als hij weder de lier ter hand neemt, dan stemme hij haar meer op eigenen, oorspronkelijken toon: het verraadt zich nu telkens, waar hij feith, waar hij tollens, vooral den laatsten, heeft trachten na te zingen; schoon de oppervlakkigste lezing dadelijk een' ieder' zal overtuigen, dat niets van het hier voorkomende, gelijk het daar gedrukt staat, van feith of tollens zou kunnen afkomstig zijn. De navolging bestaat slechts in nabootsing van deze of gene eigenaardigheden in stijl, wending en versisicatie. Wij herinneren ons niet, iets te hebben ontmoet, dat den oorspronkelijken, den waren Dichter kenmerkt; doch, indien hij zich blijft beijveren, zal laurentius met der tijd vrij goede verzen leeren vervaardigen, en op gelijke hoogte geraken met een aantal andere beklimmers van het gemakkelijk te bestijgene lagere gedeelte van den Zangberg. Waar deszelfs spits zich steil begint te verheffen, zou de togt voor hem, en voor velen, te bezwaarlijk en te gevaarlijk worden. Maar, om nu niet altijd aan den voet des bergs te blijven rondzwalken, en die hoogte te kunnen bereiken, die voor hem misschien niet volstrekt ongenaakbaar is, zal de Heer

{==490==} {>>pagina-aanduiding<<}
laurentius zich moeten toeleggen op eene naauwkeuriger kennis van taal en versisicatie: want de fouten tegen beide zijn zoo menigvuldig, dat eene lijst daarvan bijstel groot, en voor den Schrijver veelal nutteloos zijn zou. Hij zoeke eenen deskundige, die hem onderwijst, alvorens hij weder iets uitgeeft; dan zal hij zich ten minste voor de ergste en onverschoonlijkste feilen wachten, zoodat hij b.v. niet meer Fer
{== afbeelding 	==} {>>afbeelding<<}
    
nand voor Fer
{== afbeelding 	==} {>>afbeelding<<}
    
nand schrijve (bl. 40), om van al het overige nu slechts te zwijgen.
De bloemlezing, eindelijk, uit de zedelijke en stichtelijke Gezangen van jan luiken, is door den Heer m.a. amshoff vrij gelukkig geschied. Wij wenschen, dat de uitgaaf nut moge stichten, en twijfelen er niet aan, ofschoon de toon, gelijk ieder vooraf wel gissen kan, eenigzins mystiek is. Het ontbreekt hier en daar, bij eene zwakke versisicatie en niet volkomen zuivere taal, geenszins aan dichterlijke verheffing. Enkele plaatsen zijn schoon, en niets is geheel verwerpelijk.




Kuser. Een Verhaal door den Autheur van Jose. Te Haarlem, bij de Erven F. Bohn. 1835. In gr. 8vo. XIII en 78 bl. f 1-60.

Dat de Autheur (*) van jose een jong Dichter is, heeft Rec. van dat dichtstuk, in dit Tijdschrift voor 1835, bl. 496, vermoed, en blijkt nu zoo te zijn; want in de Opdragt van dezen kuser aan een' Vriend, bl. IX, doet de Schrijver zich kennen, als slechts den ouderdom van 21 jaren hebbende. Men zou hem nu, bij deze Opdragt, wel dergelijke vragen kunnen doen, als bij die vorige aan zijne Zuster; vragen b.v., of hij niet weder vrij lang over zichzelven en zijne dichterlijke voortbrengsels spreekt; vragen, of het wel zoo zuiver waar is, dat ‘geen drift naar eer zijn hart doet

{==491==} {>>pagina-aanduiding<<}
blaken,’ enz. (bl. VIII); vragen, of de roemzucht eerst in den mensch ontstaat, ‘als 't vuur van jeugd en liefde en hoop is uitgedoofd’ (bl. IX): maar wij willen dit nu liefst aan zijnen Vriend, indien deze ten minste, als een waar Vriend, niet verblind met hem ingenomen is, overlaten, om hem hierover onder vier oogen te onderhouden; of aan hemzelven, wanneer hij eens weder in ‘'t eenzaam woud van zijn gepeinzen’ is, (bl. VIII) mits dat ‘zijne Muze,’ die haar quant à moi wat sterk schijnt te houden, daar niet bij hem zij.
Wil men nu ook over dit dichtstuk het oordeel van Rec. weten, dan zal dit de keus des onderwerps, het beloop van het stuk, de dichterlijke behandeling, en de woordelijke uitdrukking moeten betreffen.
De keus des onderwerps is niet ongelukkig: het is namelijk de moord, gepleegd aan aleide van poelgeest, minnares van aalbrecht, Hertog van Beijeren en Graaf van Holland, maar heimelijk bemind door deszelfs Hofmeester willem kuyser of kuser; eene stof, door eenige historische Aanteekeningen achteraan toegelicht, en genoeg opleverende voor eene dichterlijke bearbeiding.
Het beloop van dit stuk komt hierop neder: Op eenen schoonen najaarsdag zit de held des gedichts in een prieel te peinzen. Zijne houding en zijn gelaat worden nu beschreven; zijn naam en zijne waardigheid aangeduid; zijn karakter, vooral zijne somberheid gekenschetst. Eindelijk wordt hij uit zijne mijmering door eene vrouwestem gewekt. En die vrouw is aleide, welker schoonheid, karakter en betrekking tot Graaf aalbrecht beschreven worden. Bertha, hare vertrouwde kamermaagd, waarschuwt haar hartelijk voor des Graven liefde, en een brief van een' onbekende voor het gevaar, dat haar aan het Hof wacht: hierdoor werpt zij een kwaad vermoeden op kuser, als komende wraak nemen, omdat zij hem versmaad heeft. Terwijl zij in het bosch is, komt willem, aalbrecht's zoon, aldaar met eenige gewapende ruiters: bertha wordt weggevoerd: aleide spreekt Graaf willem toe, steeds in de gedachte, dat het willem kuser is. Eensklaps snelt er nu een Ridder (het is kuser) te harer verdediging toe, doch te vergeefs: zij wordt vermoord, hij doodelijk gewond. Aan het Hof gebragt, geeft hij Graaf aalbrecht

{==492==} {>>pagina-aanduiding<<}
te verstaan, dat hij haar bemind heeft; doch ziende, dat zijne liefde vruchteloos was, zichzelven gisteren had willen om het leven brengen, maar daarin plotseling wederhouden was door iemand, die hem kwam berigten, dat aleide in gevaar was, waarop hij hare verdediging beproefd had: nu bezweert hij den Graaf, om haren dood te wreken; en eindelijk, haren sluijer, waarmede men hem verbonden had, afrukkende, sterft hij. Bertha komt in, vraagt naar hem, en, zijn lijk ziende, vaart tegen hem uit, als meenende, dat hij aleide vermoord heeft; maar de Graaf geeft haar te kennen, dat niemand anders dan zijn zoon dit snoode feit gepleegd heeft. - De voornaamste aanmerking, die Rec. op dit anders vrij wel gestelde beloop heeft, is deze, dat aleide hem voorkomt de hoofdpersoon te zijn, die hier, even als in de geschiedenis zelve, het meest uitkomt en belang wekt, daar men volgens den titel verwachten moest, dat kuser het zijn zou, die misschien nog meer handelend kon zijn voorgesteld.
De dichterlijke behandeling van dit onderwerp levert mindere blijken van wildheid en hardheid op, dan die van jose, maar niet minder van des jeugdigen Dichters gunstigen aanleg voor de Poëzij, en doet ons eenige fraaije plaatsen met welgevallen aanhalen, b.v. de beschrijving van den herfst, waarmede het gedicht aanvangt, bl. 3-5, en die van eenen schoonen najaarsdag, bl. 7, welke misschien liever onmiddellijk achter de eerstgenoemde had moeten volgen, zonder de tusschenkomende en hier te lange uitweiding, bl. 5, 6, over de Godspraak der Natuur, en de genen, die er al of niet gevoelig voor zijn. Eenvoudig lief is over het geheel de beschrijving van aleide's schoonheid en beminnelijkheid, bl. 19-21, en die van bertha's welwillendheid en minzame waarschuwing, bl. 27-33. Of wil men krachtiger tooneelen, dan zie men, bl. 63, het sterven van kuser, die den sluijer van aleide zoekt en aan zich vindt:

‘Helaas! men had zijn borst er meê verbonden; 
Hij rukt hem af, en drukt hem aan zijn mond, 
Een laatste kus daauwt van zijn veege lippen, 
Hem schijnt een zucht, een flaauw gekerm te ontglippen, 
Maar 't bruizend bloed stroomt gudsend uit zijn wond - 
De Graaf schiet toe - 't was kusers laatste stond!’ 


{==493==} {>>pagina-aanduiding<<}

waarna men de gerekte beschrijving van zijnen toestand als doode, bl. 64, gaarne missen zou. - Kort en treffend is mede het slot van het gansche gedicht, waar bertha

............ ‘gilt, 
Als ze op den Hertog toetreedt: “Zeg mij, waar 
Is kuser - kuser?” En des Vorsten hand 
Verwees de maagd naar 't bloedig ledikant;’ 

waarop zij tegen hem als den vermeenden moordenaar uitvaart, maar de Graaf haar tot zwijgen brengt, en in deze slotwoorden uitbarst:

‘Niet hij, mijn kind! Haar moorder was mijn zoon!’ 

Op andere plaatsen echter laat de dichterlijke behandeling nog veel te wenschen over, en is even min, als in jose, van langwijligheid en al te prozaïsche beschrijving vrij te spreken. Hoe lang gerekt is b.v. de beschrijving van kuser's gesteldheid, bl. 10-18, en hoe plat proza zijn sommige plaatsen! Zoo volgen op de zeer goede dichterlijke voorstelling van deszelfs afwisselende vrolijkheid en droefgeestigheid, bl. 11, 12, deze drooge regels:

‘Dit zag men; dit werd opgemerkt; maar geen 
Vermoeide zich met gissingen te smeên (?) 
Naar de oorzaak van een toestand’ enz. 
 
‘En mooglijk was op zijn gelaat te lezen, 
Hoe vruchteloos zoo'n (?) onderzoek zou wezen.’ 

In de uitweiding bij de lange beschrijving van kuser's somberheid schijnt de Dichter zelf wel iets van dien somberen te hebben. Zekerlijk, de aanleg des eenen is meer tot vrolijkheid, die des anderen tot droefgeestigheid; maar er is ook eene aangenomene en aangewende, trotsche en norsche somberheid, die, in hoog gevoel van eigene ingebeelde waarde, op anderen laag nederziet, en, als zij gekoesterd wordt, tot onverstandig en ondankbaar klagen en morren over deze aarde en dit leven, tot menschenhaat en menschenverachting overslaat. Moeten dan onze jeugdige Dichters bilderdijk hierin ook al naäpen? - Bl. 17 leest men:

{==494==} {>>pagina-aanduiding<<}
‘Hij beet zich op de lip, totdat zij bloedde, - Van spijt misschien, waarschijnlijker van woede!’ Dit heeft eene houding van epigrammatische geestigheid, die hier niet past. - Hoe onpoëtisch en tevens wanluidend is de volgende beschrijving van aleide! (bl. 41.)

‘Daar was, als zij dus sprak, iets in haar toon, 
Haar wezen en haar houding, dat (ofschoon 
Zij 't evenbeeld was van haar moeder) hij 
Die dus haar had gezien gemeend had, dat 
Zij meerder van heur vaders trekken had, 
Dan van haar moeders zacht gezicht.’ 

Men schrijve deze regels, die bovendien, gelijk een groot aantal andere, platte en matte rijmwoorden hebben, eens achter elkander neder; en wat verkrijgt men? enkel proza, en wel slecht proza! - In de beschrijving van aleide's doodstaat, bl. 50, is veel goeds; maar zou het wel natuurlijk zijn, daarin aan eene zoo plotseling en wreed vermoorde eene zoo kalme houding te geven? en is de daarop volgende uitweiding, die twee bladzijden beslaat, over de verandering in den doodstaat eens ligchaams, ofschoon ook goede dichtregels bevattende, hier niet veel te lang? - Zoo zou men ook, bl. 55, nadat gezegd was, dat kuser den Graaf ‘met onverzwakte stem toesprak,’ en men deszelfs woorden onmiddellijk daarop denkt te hooren, geen zeven prozaïsche regels verwachten over de werking van de koorts op het ligchaam, en in de toespraak zelve geen platten regel, als deze: 'k Had een gevoel van weeheid door mijn leden.’ Waarlijk! de beschrijvende Poëzij is geen berijmd proza, en zoo gemakkelijk niet, als sommigen zich schijnen te verbeelden. ‘Beschrijving of schildering is de grootste proefsteen van dichterlijke verbeeldingskracht,’ zegt blair, die in zijne Lessen over de Redekunst, (uitg. van 1790, D. III bl. 174 en volgg.) hierover verdient nagelezen te worden.
Ten aanzien der woordelijke uitdrukking, zal Rec. ook nu niet stilstaan bij het gebruik van het geslacht van sommige zelfstandige naamwoorden, noch bij de spelling van eenige woorden, waarin hij het met den jongen Dichter niet eens is, maar hetwelk hem nu te breedvoerig zou maken. Alleen over het gebruik van sommige woorden of woord-
{==495==} {>>pagina-aanduiding<<}
schikkingen, die hem minder goed voorkomen, wil hij zich kortelijk uitlaten. - Is de zamenstelling van gezevenkleurd, bl. 8, goed te keuren? Men stelt wel het bijv. n. kleurig dus zamen, driekleurig, zevenkleurig, maar immers geen deelwoord, als van een werkwoord driekleuren, zevenkleuren. - Het woord leest vindt men hier nog al eens gebruikt, maar niet altijd even gelukkig; b.v. bl. 9: ‘een ziel, die voor die leest te groot, dat ligchaam veel doet lijden:’ zoo is dan het ligchaam de leest, de ziel de schoen?! Bl. 47 wordt aleide eene liefelijke leest genoemd, en wel in dezen zamenhang: ‘Och ware 't voor die liefelijke leest Reeds nu de roerloosheid des grafs ge weest!’ roerloosheid des grafs voor eene leest!! maar ja! dat rijm, och dat lieve rijm, waardoor ook bl. 19 de traandrop (zie bl. 17) vrij plat genoemd wordt ‘rampzalig nat, waarvan kuser's oog schitterde.’ - Daar heid een onscheidbare uitgang is, is ‘ijdel- wuft- en onbedachtzaamheid’, bl. 27, dat daarenboven pleonastisch gerekt is, niet goed te keuren. - Ook op eenige moeijelijke en harde constructiën en botsingen van zamengeplaatste woorden. meent Rec. den jongen Dichter opmerkzaam te moeten maken. Veel te dikwijls maakt hij gebruik van 't voor
het, ook waar het hoogst onwelluidend is door de botsing der medeklinkers; b.v. bl. 9, draagt 't droevig merk, - met 't verdriet; bl. 13, ‘indien men ter bestemder plaats 't gesteld wou zien’; bl. 36, ‘dat 't in dat roerloos lichaam nog bestaat.’ Zeer dikwijls komt hier ook voor het gebruik van het betrekkelijk voornaamwoord achter een voorzetsel, terwijl het aanwijzend of persoonlijk voornaamwoord of het voorwerp zelf uitgelaten, en hierdoor de constructie stroef en de zin somtijds onverstaanbaar wordt; b.v. bl. 9: ‘'t droevig merk van wie een vroege dood zijn voorbestemd,’ voor: van hen, die voor een' vroegen dood enz.; bl. 13: ‘van wiens liefderijk gemoed een wareld zich beloofd had braaf en goed, van wie met liefde’ enz. ‘zich zalig had gevleid,’ voor: van hem, wiens enz., van een', die enz.; bl. 65: ‘aan wiens hart haar zoo wanhopig minde,’ voor: aan hem, wiens enz. - Hard is insgelijks deze constructie, bl. 16: ‘Zijn, wat het waar, leed, wroeging, haat of smart,’ voor: zijn leed, wat het ook ware enz. - Zeer onwelluidend is ook de volgende regel, bl. 64: ‘Men

{==496==} {>>pagina-aanduiding<<}
komt om 't krakend (?) lijk Zijn wijdst, laatst, nutloost hulsel aan te trekken’: welk eene noodelooze harde opeenvolging van medeklinkers!
Rec. heeft bij dit dichtstuk wat langer, hoewel hij nog veel meer zou kunnen zeggen, willen stilstaan, en het aan eenen wat scherper' toets onderwerpen, omdat hij van gedachten is, dat deze jonge Auteur wel eenen gunstigen aanleg heeft, om een geed, misschien een uitstekend Dichter te worden, maar dat hij, om hiertoe te komen, zich niet moet verbeelden, of zich door anderen laten wijsmaken, het reeds te zijn, en dat het hem nuttig is te gedenken aan het gezegde van een' groot' Man: ‘Niet dat ik het alreede gegrepen heb, of alreede volmaakt ben; maar ik jaag daarnaar, of ik het ook grijpen mogte.’




Landelijk Schoon, in het Sticht van Utrecht, en in deszelfs omstreken. Door J.B. Christemeijer. Met eene Afbeelding. Te Utrecht, bij J.G. van Terveen en Zoon. 1836. In kl. 8vo. 147 Bl. f 1-50.

Twee brieven, oorspronkelijk voor een' vriend bestemd, doch thans meer uitgebreid in het licht gezonden, en die welligt zullen worden gevolgd door eene dergelijke schets van de lagchende oorden tusschen Amstel en Grebbe en de omstreken in de meer onmiddellijke nabijheid der Steden Utrecht, Amersfoord, Rhenen enz. - ziet daar en hetgeen dit boekje bevat en hetgeen deszelfs geachte Schrijver verder belooft. De druk is net en zindelijk, en het plaatje tegenover den titel, voorstellende het Vorstelijk Lustslot te Soestdijk, van den kant des Vijvers te zien, de geoefende hand van den Lithographist backer waardig. Wie de bevallige, ongedwongene schrijfwijs van den bescheiden christemeijer kent, (en wie kent haar niet?) zal gaarne gelooven, dat wij de lectuur en het gebruik van dit werkje met volle ruimte mogen aanbevelen.

In No. VI,	Boekbesch.,	bl. 257 en elders, staat Leiçon, lees Luçon.
In No. VII,	-	bl. 289, reg. 19,	leze men: judicat.
In No. X,	-	bl. 411, reg. 26,	- - die nu bij hem hard is.
- - -	-	bl. 417, reg. 32,	- - thomas akempis.
- - -	-	bl. 426, reg. 38,	- - misbruik.



{==497==} {>>pagina-aanduiding<<}

Boekbeschouwing.

Proeve eener Zielsbeschrijving van Jezus, door E.G. Winkler, Predikant te Pedelwitz bij Pegau. Uit het Hoogduitsch. Te Amsterdam, bij Schalekamp en van de Grampel. 1835. In gr. 8vo. XXIV en 291 bl. f 3-:

De Schrijver van dit werkje is aan onze landgenooten reeds bekend door eene, vóór verscheidene jaren vertaalde, Proeve over jezus' geschiktheid als Leeraar, en over zijne leerwijze; een zeer lezenswaardig geschrift, dat vele fraaije opmerkingen en belangrijke oogpunten bevat, en welks vervaardiging den Schrijver aanleiding gaf tot zielkundige opmerkingen aangaande jezus. Hieruit ontwikkelde zich een denkbeeld, waaraan het geschrift: Versuch einer Psychographie jesu, van hetwelk wij thans eene vertaling aankondigen, zijnen oorsprong verschuldigd is.
Zielsbeschrijving van jezus! een belangrijk, maar tevens een moeijelijk onderwerp. Het is bekend, dat niemeijer wel voornemens was, zijne Bijbelsche Karakterkunde met die van jezus in een afzonderlijk boekdeel te besluiten; maar dit gedeelte van 's mans arbeid is nooit verschenen, en het schijnt, dat de Schrijver - en wie was, zoo wel om dit te doen, als om het moeijelijke te beoordeelen, beter bevoegd, dan hij? - dien arbeid als te zwaar beschouwd hebbe. De moeijelijkheid dezer taak is dan ook ten allen tijde erkend geworden. Een Schrijver, bij wien de Proeve eener schets van jezus' karakter slechts een Hoofdstuk, maar dan ook een vrij uitgebreid Hoofdstuk, van een grooter werk uitmaakt (*), begon met te zeggen: ‘De eerste

{==498==} {>>pagina-aanduiding<<}
denkbeelden en gewaarwordingen zijner jeugd, de ontkieming zijner geestvermogens en bewustheid zijner bestemming, de wasdom van het licht en leven in Hem, tot dat Hij de volkomenheid, die Hij zich voorstelde, bereikt had, en hetgene in die heilige nachten, die Hij, afgescheiden zelfs van zijne vertrouwdste vrienden, op eenzame bergen in hartsverheffing tot den eeuwigen Vader doorwaakte, in zijne ziel omging - is ons verborgen, en naauwelijks kunnen wij er, door waarschijnlijke gissingen, iets van ontdekken. De weinige sporen echter, die wij daarvan hebben, zijn voldoende, om ons te overtuigen, dat men ook van zijn aardsche leven zeggen mag: hetgeen Hij leefde, dat leefde Hij Gode.’
Trouwens, die geheel éénige vereeniging van het Goddelijke met het menschelijke; die volmaakte zamensmelting van het ideaal aller volkomenheden tot één harmonisch geheel; die opleiding, in eenen voor gewone menschen even onbereikbaren als onbevatbaren verborgen' omgang met God; die blik over het menschelijke leven heen in dat der eeuwigheid; die onbesesbare eenheid met God, niet enkel in bedoeling, maar ook in wezen; die werkkring op Goddelijken last, tevens eene vrijwillig opgenomene taak, waarbij zich het leven van niemand laat vergelijken; met één woord, de geheel eenige persoon van jezus, die geheel op zichzelf staat en met niemand kan worden vergeleken, wat het geheel aangaat, (want vergelijking in enkele opzigten doet hier niets af) dit alles is van dien aard, dat men mag wanhopen aan het verkrijgen van eene voldoende ziels- en karakterbeschrijving (want winkler doet verkeerd met het eene van het andere te willen scheiden) van jezus. Ons kennen houdt op, waar ons vergelijken eindigt, en men mag hier het zeggen wel toepassen: pour dire qui est Dieu, il faut être Dieu même.
Rec. weet wel, dat de Hoogleeraar muntinghe (*) zegt, ‘dat wij jezus hier geheel en alleen

{==499==} {>>pagina-aanduiding<<}
als mensch moeten beschouwen, zonder nog in aanmerking te nemen dat bovenmenschelijke en waarlijk Goddelijke, hetwelk met zijne menschelijke natuur vereenigd was’; maar zeker is het toch, dat niemand eene ziels- en karakterbeschrijving van jezus, als mensch alleen beschouwd, voor eene van (men vergunne ons dit woord) den geheelen jezus zal kunnen houden. Maar ofschoon er nu geene voldoende beschrijving van den geest en het karakter onzes Heeren bestaat, en naar onze denkbeelden ook niet bestaan kan (*), zoo neemt dit echter niet weg, dat hiertoe vele bouwstoffen en opmerkingen geleverd zijn, en nog altijd geleverd kunnen worden. Niet te veel zegt de straks aangehaalde muller van den arbeid, door den zaligen hess aan het leven, de leer en de daden van jezus besteed (†): ‘Een algemeen geacht Schrijver, die de geschiedenis van jezus tot de studie zijns levens maakte, heeft, hetgene hier slechts onvolledig, over dit onuitputtelijk onderwerp, gezegd is, uitvoerig, met eene in onze dagen ongewone gegrondheid, en in den hem eigenen aangenaam onderwijzenden trant, zoo gelukkig behandeld, dat dit werk, als een der besten, welke hierover het licht zagen, kan aangeprezen worden.’
Beschouwen wij nu (want het wordt tijd, iets van de onderhavige Proeve te zeggen) het geschrift van winkler als eene volledige zielsbeschrijving van jezus, dan kunnen wij wel a priori besluiten tot hare onvolledigheid; maar als proeve, als bouwstoffen, als geregelde opmerkingen vonden wij in dezelve, toen wij haar in het oorspronkelijke lazen, zeer veel goeds en schoons, zoo dat Rec. er vóór weinige jaren wel eens

{==500==} {>>pagina-aanduiding<<}
aan gedacht heeft, dit werkje, behoudens eenige aanmerkingen, te vertalen; hetgeen echter door eene menigte bezigheden en beletselen, en niet het minst door bedenkingen tegen sommige gedeelten van het geschrift zelf, bij een voornemen gebleven is.
Deze bedenkingen zullen wij hier evenwel niet ontvouwen; ten deele, omdat het wel van zelf spreekt, dat ieder zijne eigene wijze van beschouwen heeft, en evenmin, als het van eenen Recensent kan verwacht worden, dat hij in alles met zijnen Schrijver instemme, evenmin kan de eerste ook van den laatsten vorderen, dat hij overal eenstemmig denke met den beoordeelaar van zijn geschrift; hanc veniam damus petimusque vicissim; maar ten deele ook en vooral onthouden wij ons hiervan, omdat onze aanmerkingen inzonderheid die plaatsen zouden moeten betreffen, waar de Schrijver het Goddelijke in onzen Heer wat al te veel uit het oog verliest, en zelfs op eene eenigzins losse wijze over het zoogenoemde positive des Christendoms spreekt, doch hetwelk bij het aankondigen der vertaling geheel niet noodig is, vermits de kundige en echt liberale Vertaler hieromtrent zijnen Auteur, waar het pas geeft, uitstekend heeft teregt gewezen, waarvan de aanteekeningen b.v. bl. 93, 126, 150, 166, 196 en 251, om geene meerdere te noemen, kunnen getuigen, gelijk hij ook behartigenswaardige bijzonderheden, zoo als bladz. 194, meldt, welke doen zien, dat dit boek eenen zeer bekwamen Vertaler gevonden heeft; weshalve wij hem met dit zijn werk, den Schrijver met de bevallige gedaante (uiten inwendig), onder welke zijn werk bij onze landgenooten wordt ingeleid, en ons godsdienstig publiek met deze aanwinst in deszelfs letterkunde van harte gelukwenschen.
Wij zeiden zoo even, dat winkler wel eens het Goddelijke in jezus te veel uit het oog verliest; hiertoe brengen wij zijne gedurige uitdrukking: wijze van Nazareth, wijze uit Galilea en derg., welke wij daarom ook door den Overzetter liever hadden zien wegge-
{==501==} {>>pagina-aanduiding<<}
laten. De vergelijking met mannen der ongewijde oudheid, als zeno, socrates en anderen, behoort hiertoe mede, en is, naar ons inzien, ongepast. Jezus verklaarde zelf, dat zijne leer niet de zijne was, maar des Vaders, die Hem gezonden had; en wanneer men derhalve b.v. zeno met jezus als Zedeleeraar wil vergelijken, doet men aan beiden onregt. Rec. moet echter erkennen, dat deze vergelijkingen met de oeconomie (om zoo te spreken) van het werk te naauw zijn verbonden, dan dat een Vertaler ze kon weglaten; en deze was eene der bedenkingen, die ons van de vertaling terughielden. Dat ancillon b.v., in zijne, door scharp vertaalde, Prijsverhandeling over de voortreffelijkheid der gewijde boven de ongewijde Schriften, (bl. 42-83) mozes met columbus vergeleek, is geheel iets anders. De persoon van jezus duldt zoo iets niet.
Zeer veel van het hier geleverde kan men bij hess vinden, met name in de Verhandelingen over de wijze van verhalen der Evangelisten, voor het IIde Deel der Levensgeschiedenis van jezus; over de Joodsche staatsgesteldheid van dien tijd, met opzigt tot de geschiedenis van onzen Heer, in Leer, Daden en Lotgevallen van onzen Heer, (nieuwe vertaling) D. I. bl. 1, en schets der Joodsche vooroordeelen, ald. D. II. bl. 1; over het achtgeven van jezus op tijden enz., ald. D. I. bl. 83; over den geest van jezus' leer, ald. bl. 111; over de vorming van zijn karakter, ald. D. II. bl. 101; over den leerzamen omgang van jezus, en meerdere; doch winkler's Proeve heeft toch veel nieuws, en ook waarlijk veel goeds.
Wij moeten ons, om niet al te wijdloopig te worden, thans vergenoegen met den inhoud des werks op te geven.
In eene Inleiding handelt hij over de wijze, op welke de Evangelisten het leven van jezus verhalen; over de godsdienstige en zedelijke gesteldheid van de Joden ten tijde van jezus, en over zijne vorming als Leer-
{==502==} {>>pagina-aanduiding<<}
aar. Daarna tot het werk zelf komende, zegt hij, bl. 38: ‘Onze schets van jezus' Geest (zielsbeschrijving) splitst zich in twee deelen. In het eerste deel zullen wij zijne geestvermogens beschouwen, zoo als deze zich uit de berigten der Evangelisten laten opmaken. In het tweede deel bepalen wij ons alleen bij datgene, wat jezus deed, om zijn werk, als Heiland der wereld, met diepe wijsheid voor te bereiden, en met onwrikbaren moed te grondvesten en uit te voeren. Ik noem dit laatste zedebeschrijving.’ (Een ongepaste naam.) In het eerste deel behandelt hij alzoo: A, de lagere geestvermogens, en wel het geheugen en herinneringsvermogen, benevens de verbeeldingskracht van jezus; B, de hoogere geestvermogens van onzen Heer, t.w. het oordeel, de diepzinnigheid, de scherpzinnigheid, het vernuft van jezus, zijne opmerkzaamheid van geest, zijne natuur- en menschenkennis, zijne rede, zijn gevoel- en zijn begeervermogen. De opschriften der afdeelingen van het tweede deel zijn deze: Wijsheid van jezus in de uitvoering van zijn ontwerp (in allen deele verre beneden het bekende geschrift van reinhard: Plan van den Stichter des Christendoms); de Jongeren van jezus; schouwplaats van jezus' leer, en van zijne daden; wijsheid, waarmede jezus zijne Jongeren tot Apostelen vormde; wijsheid, waarmede jezus op het volk werkte; grootheid van ziel, waarmede jezus zijn werk volbragt; besluit.
Taal en stijl verdienen lof; de vertaling is uitmuntend, de correctie goed. Philosofen, bl. 67, moet Philosophen of, wil men, Filozofen zijn, en bl. 26 not. staat Matth. II:10, moet zijn Mal. II:10.




Geschiedenis van het Joodsche Volk, van de schepping der Wereld, tot na de verwoesting van Jeruzalem, door J. Nolet de Brauwere. 's Gravenhage,

{==503==} {>>pagina-aanduiding<<}
bij A.J. van Weelden. 1835. In gr. 8vo. 245 Bl. f 1-80.

Volgens de Voorrede is dit werkje ‘de eersteling der studiën van eenen jongeling, die naauwelijks den voet op den drempel van het heiligdom der wetenschappen geplaatst heeft.’ Dat zulk een jongeling, het zij onder het oog van zijnen leermeester, of alleen voor zichzelven, uittreksels maakt uit gelezene werken, met name uit de algemeene Wereld- of bijzondere Volksgeschiedenis, kan zeer nuttig zijn; maar dat hij in het hoofd krijgt, om deze uittreksels in druk uit te geven, is, zoo al geen verwaande, dan toch eene roem- en nuttelooze onderneming, alsof er aan geschiedkundige leesof leerboeken van beknopten omvang zoo groot gebrek, en elk uittreksel uit een grooter werk hiertoe reeds geschikt ware.
De redenen, die deze jongeling bijbrengt, waarom hij bij voorkeur de Geschiedenis der Joden behandeld heeft, zijn: 1. Omdat hij zich dus met de bronnen derzelve heeft moeten bekend maken, en zoo ‘kennissen (kundigheden wil hij zeggen) over bijzonderheden bijeenverzameld heeft, die hem anders zouden ontgaan zijn;’ dus, in één woord, tot zijne eigene oefening: maar dit zou hij van elke andere Geschiedenis hebben kunnen zeggen; en is dit reden van uitgave eener Geschiedenis, die een uittreksel is uit de Schriften des Ouden Verbonds en uit josephus? welk eene redenering! 2. Omdat hij dacht, ‘dat eene stelzel- (l. stelsel-) matige Geschiedenis der Joden eene niet onwezenlijke (?) behoefte in Nederland was, waar, in het lager onderwijs, wel bezondere daadzaken naauwkeurig en uitvoerig onderwezen (l. geleerd) worden, maar in welke gevolgd onderwijs’ (achtereenvolgend of aaneengeschakeld wil hij denkelijk zeggen; maar het bastaardwoord gesuiveerd lag hem zeker in de gedachten) ‘over den gang der Geschiedenis in hare beginselen, voortgang, ontwikkeling, luister, kwijnenden staat en verval geleverd

{==504==} {>>pagina-aanduiding<<}
wordt.’ (Wat is hier beginselen enz. der Geschiedenis? hij bedoelt waarschijnlijk de Geschiedenis van een Volk in zijne beginselen enz. Men ziet dus, dat de jongeling, behalve de oefening in de Geschiedenis, ook nog wel stijl- en taaloefening noodig heeft, om zijne gedachten zoo juist en duidelijk in onze taal uit te drukden, dat hij met fatsoen als Schrijver kan optreden.) ‘Mijne Geschiedenis, zonder aan alle deze behoeften te voldoen, duidt ten minste reeds den weg aan eener systematische behandeling, en mijne pogingen kunnen niet beter bekroond worden, dan dat de kritiek eenen beteren weg aanduidt, en de kundigeren opwekt om mijne gapingen aan te vullen.’ Waarin nu die stelselmatige of systematische behandeling der Geschiedenis des Joodschen Volks bestaat, waarvan de jongeling hier den weg aangeduid heeft, betuigt Rec. niet te weten; of het moest daarin zijn, dat hij de Geschiedenis der Joden in vijf tijdvakken verdeelt, en doorloopend verhaalt, wat daarin voorgevallen is, namelijk, na eene Inleiding, die loopt van de schepping der Wereld, tot aan Abraham, Stamvader van het Joodsche Volk, I. van Abraham, tot de komst der Israëliten in Kanaän; II. van de komst enz. tot de Alleenheersching; III. van de Alleenheersching tot de wegvoering naar Babylon; IV. van de aankomst der Israëliten te Babylon tot de overheersching der Romeinen; V. van die overheersching tot de verspreiding van het Joodsche Volk: maar heet dit nu de Geschiedenis behandelen naar zeker vast stelsel of systema? Draagt de jongeling ook geen kennis van hetgene, dat er, ten opzigte der Geschiedenis dezes Volks, het zij afzonderlijk, of naar het geheele beloop der Bijbelsche Geschiedenis, in ons
Vaderland geschreven is, waarvan alleen de Bijbel voor de Jeugd van van der palm als een uitstekend voorbeeld behoeft genoemd te worden?
‘Ofschoon,’ zegt de jongeling verder, ‘de Geschiedenis der Joden eigenlijk met Abraham haren aanvang neemt, zoo heb ik nogtans, naar aanleiding

{==505==} {>>pagina-aanduiding<<}
van Mozes geschiedboeken, het verhaal van datgene doen voorafgaan, wat er sedert de eerste (?) schepping der wereld tot op den tijd van Abraham merkwaardigst is voorgevallen. Dit heb ik bij wijze van inleiding behandeld.’ Om nu niet te zeggen, dat de latere naam van Joden voor de vroegere tijden der Israëliten niet past; hunne Geschiedenis neemt immers, naauwkeurig gesproken, eenen aanvang, toen zij werkelijk als afstammelingen van jakob's twaalf zonen, als één geheel, als een Volk bestonden: maar nog onnaauwkeuriger, ja ongerijmder is het, te zeggen, gelijk op den titel staat: Geschiedenis van het Joodsche Volk, van de schepping der Wereld, enz. want toen bestond er immers nog geen Joodsch Volk. - ‘Van het tijdstip van Abraham te beginnen,’ zoo gaat de jongeling voort, ‘zal ik de Geschiedenis in tijdvakken verdeelen, opdat mijne jeugdige lezers van poos tot poos (?) geschikte rustpunten mogen vinden.’ Dit laatste is er, ja, eene nuttigheid van, wanneer de tijdvakken juist aangewezen zijn; maar hangt het eerste van de willekeur des Schrijvers af? Rec. meende, dat de Geschiedenis zelve wèl gekend en bestudeerd moest worden, om te zien, welke tijdvakken zij in zichzelve door zekere onderscheidende kenmerken aanwijst, en dat deze alleen ook de beste rustpunten kunnen geven.
‘Zoo dit mijn eerste werk,’ zegt de jongeling eindelijk, ‘een niet ongunstig onthaal bij mijne landgenooten vindt, (zal ik) hetzelve door een tweede over het geographische en archeologische der Joodsche Geschiedenis laten volgen’; maar hiertoe wil hij zich eerst ‘de uitsluitsels (meent hij ook uitkomsten, resultaten?) der belangrijke nasporingen van verscheidene nieuwere Geleerden, vooral in Duitschland, eigen maken.’ Naar hetgene, dat hij nu geleverd heeft, zal er wel geen gevaar bij het wachten zijn, en eigen eenvoudig en bedaard onderzoek en nadenken, gepaard met zoo voortreffelijke hulpmiddelen, als ons Vaderland oplevert, ter vermeerdering zijner kennis en opklaring zij-
{==506==} {>>pagina-aanduiding<<}
ner denkbeelden, zal hem vooreerst welligt heilzamer zijn, dan zich in de nasporingen van Duitsche Geleerden te verdiepen.
Wilde nu Rec. het werkje zelf op deze wijze doorloopen en beoordeelen, hij zou, zoo wel wat stof als vorm deszelven aangaat, in overvloed aan te merken vinden; maar hij meent genoeg gezegd te hebben, om inhoud en gehalte van hetzelve te leeren kennen, en den lezer te doen zeggen: Ex ungue leonem! (Uit den klaauw kent men den leeuw.) En al is het dan, dat hij er gaarne bijvoegen wil: Ut desint vires, tamen est laudanda voluntas; (Ontbreekt het al aan kracht, de goede wil is toch te prijzen) hij moet nogtans, zoo den jongeling verder de lust bekruipen mogt, om voor het Publiek te schrijven, hem het onderzoek, dat horatius den Schrijvers aanbeveelt, quid valeant humeri, quid ferre recusent, en deszelfs welverstane nonumque prematur in annum, ernstig aanraden. Rec. weet niet, of de jongeling, die hem zelfs bij naam onbekend was, Latijn verstaat; maar hij vertrouwt in allen gevalle, dat een van deszelfs Leermeesters hem deze raadgevingen wel zal willen overzetten, en hij er zijn nut mede doen zal.

De graauwe Man, een Volksboek, door Hendrik Stilling. Iste-IIIde Stukje. Uit het Hoogduitsch. Te Amsterdam, bij J.C. Sepp en Zoon. In gr. 8vo. Te zamen 204 bl. f 1-80.

De Hofraad jung, meer bekend onder den naam van stilling, gelijk hij zich in zijne uitgegevene schriften meest noemde, heeft van dit werk dertig stukjes, na korter en langer tijd, in het licht gezonden. De vijf eerste daarvan zijn vroeger in het Nederduitsch vertaald; thans heeft men eenen aanvang gemaakt met het gansche werk in onze taal over te brengen. Wij kunnen niet zeggen, daarmede hoog te zijn ingenomen. Trouwens, hoe diep wij ook de godvruchtige gemoedsstem-
{==507==} {>>pagina-aanduiding<<}
ming des schrijvers van het Heimwee vereeren, wij hebben het altijd daarvoor gehouden, dat vele uitdrukkingen en spreekwijzen bij diegenen, welke den vromen man niet naauwkeurig begrijpen, tot mystieke denkbeelden kunnen, en waarschijnlijk ook wel zullen aanleiding geven. Verder is in den graauwen Man allerwegen duidelijk te bespeuren de invloed der omstandigheden van den tijd, toen de stukjes geschreven werden, gelijk de Fransche omwenteling, de verspreiding van het Rationalisme enz., in het laatst der vorige eeuw en later; hetgeen dan ook een groot gedeelte van dit - zoo men wil, periodiek - werk voor onzen tijd minder belangrijk maakt. Ook wordt een niet gering gedeelte ingenomen door de (sit venia verbo!) vrome droomerijen van stilling over de Openbaring van joannes en de laatste tijden der wereld, hetgeen wij voor ons ook al maar liefst onvertaald zouden laten. Kost nu ieder stukje 60 cents, dan zal het geheele werk op f 18-: te staan komen, en reeds daarom ophouden, aan den titel: een Volksboek, te beantwoorden. Wij zien derhalve te gemoet, dat, om alle deze redenen, de meeste lezers wel zullen gewenscht hebben, dat het bestendig nuttige en bruikbare hun liever - om met eenen dichter te spreken -
op eene vergiettest ware voorgediend.
Doch wat ons inzonderheid van de vertaling dezes werks zou hebben teruggehouden, is het nadeel, dat wij er van vreezen. In het Voorberigt heet het wel, dat de lezer hier zal aantreffen, hetgeen hem in onze tijden van onrust bij gemeenten en Predikanten, tot de afdeeling der Hervormden behoorende, zal doen zeggen: ‘dit boekje wil geene onrust zaaijen.’ Dat dit de bedoeling niet was, daarvan houdt Rec. zich overtuigd; maar het is eene andere vraag, of er geenen zullen wezen, die onvoorzigtiglijk en uit misverstand op onze dagen toepassen, wat jung tegen het destijds veldwinnende ongeloof schreef? Wij noemen alleen het herhaalde voorstellen van een' jong' Predikant (die zich b.v. niet steeds in zijne ambtskleeding vertoonde, bladz. 40) als een Neoloog, als iemand, die de grondwaarheden

{==508==} {>>pagina-aanduiding<<}
van het Evangelie verdraait of loochent; terwijl een ouder Leeraar een voorbeeld is van wijsheid en Christenzin. Zie bladz. 14, 40, 51, 91. Is daarvan geen misbruik te duchten? Is het dit niet van bladz. 84, waar het met zoo vele woorden heet: ‘Vele nieuwerwetsche predikers leeren niets anders: men bepaalt de menschen niet meer bij de erkentenis van eigen grenzenloos verderf; men zegt hun niet meer, dat zij in hunnen natuurlijken toestand bij geene mogelijkheid kunnen zalig worden; dat bij hen eene verandering, van den grond af, behoort plaats te grijpen. Men spot met de woorden bekeering en wedergeboorte, houdt ze voor woorden, die in den grond niets te kennen geven, die dus in het geheel niet te pas komen. In plaatse hiervan, maakt men het zalig worden zoo gemakkelijk, als dat maar wezen kan; spreekt steeds op hoogen toon van de deugd,’ enz. Is dit, toen stilling het schreef, van Duitschland waar geweest, hetgeen wij gaarne gelooven; het is meer dan waarschijnlijk schadelijk, en op het zachtste onnoodig, dit nu nog te vertalen.
Het oordeel over de menschen is hier nog al gestreng; doorduiveld te zijn met grimmigen haat tegen christus ergerlijk (bladz. 124). Bladz. 89 heet het:
‘De graauwe Man. Ik ben dat met u eens, menig een doet eene weldaad, om - mag ik zoo zeggen - den lieven God om te koopen, dat Hij hem naderhand eene lieve zonde vergeven mag. Denkelijk hebt gij ook wel opgemerkt, dat men, voor het tegenwoordige, van vrijwillige giften en zoogenoemde edele daden veel meer hoort, dan in vorige tijden.
Stilling. Zoude ik niet! maar dat vind ik gedeeltelijk ook daarin, omdat men begrepen heeft, zulke edele daden, in de nieuwspapieren en andere vlugschriften, te plaatsen, en alzoo meer bekend te maken. Men doet dan nu ook - en dat was te voren heel anders - geene weldaad, of de wereld hoort daarvan. [?] Ik heb echter zorge (vreeze),

{==509==} {>>pagina-aanduiding<<}
dat hier en daar zoo iets geschiedt, enkel en alleen, opdat het in de nieuwsbladen geprezen mag worden.
De graauwe Man. Dat kan wel zijn: maar meestal, blijf ik nog denken, zal dat wezen, zoo als ik reeds gezegd heb, om den heiligen en regtvaardigen God daardoor ten vriend te verkrijgen; of ook dat men gelooft, het wezen des Christendoms alleen en geheel in goede werken bestaat, met voorbijgang dus van volkomene zinsverandering, die alleen de dusgenaamde goede werken tot echte goede werken maakt.’ Welk eene verwarring van denkbeelden in het laatst gezegde! En welk een malsch oordeel, nadat in het Voorberigt geschreven was, dat men dit werk lezen moet met den geest van welwillendheid en goede gedachten van den naasten!!
Bladz. 78 eindelijk: ‘Daar is een tijd geweest, dat, kwamen er zware landplagen, men boete- en bededag hield; men liet dagelijks op een bepaald uur de klokken luiden,’ enz. En waren dan toen de menschen godvruchtiger en beter? Of stond dit bij velen op ééne lijn met het ‘in nieuwsbladen aankondigen van giften’? Verg. Matth. VI:16-18.
De Vertaler geve zich in het vervolg de moeite, de dichtstukken in rijmende verzen over te brengen, en zette nooit meer practische Vernunft over door practisch vernuft, maar altijd door practische rede. (Bladz. 78.)
Het vele nuttige en belangrijke, voorkomende in dit werk, door jung genoemd naar den graauwen Man, aan wien hij zijn Heimwee (naar ons gevoel het gelukkigste zijner werken) heeft opgedragen, vinde vele behartiging, waartoe men het vooral leze met den geest des onderscheids!




Archives ou Correspondance de la Maison d'Orange-Nassau. Recueil publié, avec l'autorisation de S.M. le Roi, par M.G. Groen van Prinsterer. Ie Série, P. II. 1566. Avec des Fac-similés. Leide,

{==510==} {>>pagina-aanduiding<<}
chez S. et J. Luchtmans. 1835. gr. 8vo. XLI et 513 pag. f 7-20.

Wij ontvangen hier, in het tweede Deel van dit werk, kostbare bouwstoffen tot de Geschiedenis. Het loopt slechts over één jaar (1566); maar welk een jaar! Men vindt daarin het verbond en smeekschrift der Edelen, de openbare preek, den beeldenstorm, het verval des Bondgenootschaps, en de eerste kuiperijen der Landvoogdes, om het te ontbinden. Even als in het eerste Deel, zijn alle de brieven in het Fransch en Hoogduitsch, geen enkele in de landstaal! Men ziet, hoe ver de Bourgondisch-Oostenrijksche Regering het gebragt had, om alle Nationaliteit weg te nemen. Onderling corresponderen de Nederlandsche Edelen allen in het Fransch. De Duitsche Vorsten daarentegen bezigen alleen hunne volkstaal. Zelfs is de Landvoogdes margaretha genoodzaakt, hun daarin te schrijven. (No. 125, p. 379-388.) Het is echter waar, dat men in alle deze brieven in beide talen, zelfs in die der aanzienlijksten, een deerlijk gebrek aan juistheid in stijl en spelling aantreft, die doet zien, hoe weinig de Ridders toen nog aan de Letteren deden. Brederode blijft echter onder allen de ergste, en is, even als sommige anderen, nu en dan bijkans niet te verstaan. Wat de gemeenheid ook van zijne denkbeelden aangaat, zie men slechts p. 254, No. 193.
De voorrede van het stuk, de inleidingen tot de meeste brieven, en (wij twijfelen er niet aan) de onteijfering van sommige (blijkens de bijgevoegde 10 fac-similés) geven blijken van de groote bekwaamheden des Heeren groen van prinsterer in het diplomatische vak. Wij hebben over het algemeen die aanteekeningen, even als de meesterlijk gestelde voorrede, zeer juist en wel beredeneerd gevonden; en wij moeten het den Schrijver toestaan, dat het Geuzenverbond en sommige van deszelfs handelingen niet van onberadenheid en voorbarigheid zijn vrij te pleiten. Doch wij schrijven dit alleen

{==511==} {>>pagina-aanduiding<<}
aan den invloed van brederode toe, die echter niet lang schijnt te hebben geduurd, schoon hij aan het hoofd der Edelen het verzoekschrift aan de Gouvernante ter hand stelde. Maar dit verzoekschrift was door lodewijk van Nassau gesteld, en deze schijnt in dat merkwaardige jaar de ziel, het middelpunt van alle handelingen der Nederlandsche Edelen en der vrienden van Godsdienstvrijheid te zijn. Aan hem rigten daaromtrent hunne brieven de voorbarige doch onbekwame brederode, die zonder lodewijk niets schijnt tot stand te kunnen brengen; de Graaf van bergen, de latere verrader; de Graaf van hoogstraten; de Heer van montigny, een opregt en ijverig Roomschgezinde, hoewel een voorstander der verdraagzaamheid, maar niet der openbare preke; de Graaf de merode, een opregt Protestant en vrijheidsvriend; de Heer van melberg, een der verbondenen in Luxemburg; eene enkele maal ook egmond, die reeds tusschen de voorstanders der verdraagzaamheid en de gunst des Konings begon te wankelen; zekere b. vogelsanck, die vergeefsche pogingen deed, om te Breda de Lutherschen met de Hervormden te vereenigen, enz. doch vooral lodewijk's edele moeder juliana, blijkens deze brieven een voorbeeld van godsvrucht; zijn voortreffelijke broeder jan van Nassau-Dietz, later de stichter der Unie van Utrecht en de stamvader van ons Koningshuis, die alle geweldige maatregelen ontried, en nogtans alle zijne bezittingen voor de zaak van het Evangelie veil had; de verstandige en ijverig Protestantsche Landgraaf willem van Hessenkassel, doch vooral de broeder van
lodewijk, willem I, Prins van Oranje. Deze groote man vertoont zich hier niet veel op den voorgrond. Hij blijkt echter overal een vijand van driftige maatregelen te zijn, en keurde dan ook de openbare preek en vooral den beeldenstorm af. Doch deze uitbarstingen van een lang weêrhouden en tot weêrwraak voor het bloed der martelaren overgegane gevoel (immers stond het breken van beelden niet gelijk met het verbran-
{==512==} {>>pagina-aanduiding<<}
den of slagten van menschen) schenen den diepdenkenden en vooruitzienden Vorst veel minder gevaarlijk, dan de schijnbaar gematigde handelingen van het Spaansche Bestuur, hetwelk een oogenblik uit zwakheid toegaf, maar slechts om in stilte in Duitschland te werven, en door zijnen Gezant (d'alava) den Prins, egmond en hoorne met straffe ter gelegener tijd te bedreigen. Daarom tracht hij reeds vroeg, door wervingen in Duitschland, in de voorbaat te zijn. Reeds in de eerste maanden van 1566, vóór de overlevering van het verzoekschrift, verspreidde zich het gerucht der wervingen van Hertog erik van Brunswijk, ondersteund door de Stadhouders van Gelderland en Friesland, megen en aremberg, en daarop schrijft de Prins aan zijn' broeder lodewijk, om ook van zijnen kant in Duitschland troepen te werven; zekerlijk een veruitziende maatregel, doch het was niet, om die terstond in dienst te nemen, maar slechts om de werving van Hertog erik tegen te gaan. Naderhand worden deze wervingen, toen de omstandigheden dringender worden en de Koning openlijk in Duitschland troepen ligt tegen de Nederlandsche Rebellen, ernstiger doorgezet. Maar de Prins blijft
gedurende de eerste verrigtingen van het verbond schijnbaar werkeloos, althans verreweg de meeste brieven zijn aan zijn' broeder gerigt; maar of hij zoo geheel onkundig was van het verbond, en het naderhand zoo opregtelijk afkeurde, als de Uitgever denkt, dit meenen wij zeer te moeten in twijfel trekken. Daar was oranje, die alles opmerkte, maar zich over niets uitliet vóór dat het tijd was, de man niet naar! Met den minder nadenkenden egmond was het gansch anders. Nogtans gelooven wij met onzen Uitgever, dat de bedoelingen van oranje volkomen zuiver waren; dat hij slechts het ophouden der vervolging bedoelde, te meer, daar het uit deze brieven nu stellig blijkt, dat hij in 1566 reeds tot de Protestantsche leer was overgegaan.
Een der gewigtigste gedeelten van de Geschiedenis, in dit Deel opgehelderd, bevat weder de betrekkingen tot

{==513==} {>>pagina-aanduiding<<}
Duitschland. De Prins hoopte en begeerde niets ernstiger, dan eene tusschenkomst der Duitsche Vorsten, met name van den Keurvorst van Saksen, zijn' Behuwdoom, de Landgraven van Hessen, filips en willem, zijne magen en vrienden, en den Hertog van Wurtemberg, ten behoeve der Protestanten in Nederland. (Van het toen nog afgelegene en zwakke Brandenburg wordt niet gesproken.) Maar, hoe genegen ook die Vorsten waren tot krachtige voorspraak bij Koning filips, (het eenige, dat de Prins verlangde) zij begeerden daarentegen van hem, dat hij openlijk tot hunne, d.i. tot de Luthersche, Godsdienst zou overgaan, en dus de Augsburgsche Geloofsbelijdenis aannemen. Inderdaad zien wij in deze brieven, tot onze verwondering, niet alleen den Prins, maar ook den naderhand zoo ijverig Hervormden lodewijk, zijnen Broeder, en vooral Graaf jan van Nassau, als Lutherschen voorkomen; Graaf jan ijvert zelfs tegen de Calvinisten; en de Duitsche Vorsten, vooral Keurvorst augustus, maar ook de verdraagzame willem van Hessen, ja zelfs jan van Nassau, dringen bij den Prins, bij lodewijk, ja bij alle de Verbondenen, aan, om openlijk de Augsburgsche Belijdenis aan te nemen. Eene raadgeving, zeker van Luthersche Godgeleerden, door Landgraaf willem uitgelokt, zegt met eene edele vrijmoedigheid, ‘dat de Prins om geene wereldsche inzigten noch bedoelingen schade aan zijne ziel moet lijden, maar rondborstig voor zijn gevoelen uitkomen, omdat men niet op twee
gedachten kan hinken, maar tusschen God en baäl moet kiezen.’ (No. 216b, p. 338-343.) Maar de Prins, waarlijk boven zijne Eeuw verheven, geeft eene andere reden op voor dit aarzelen; eene reden, die hem de grootste eere aandoet. Hij was overtuigd van de groote waarheden der Christelijke leer volgens de opvatting der Protestanten; maar de geschillen tusschen de Lutherschen en Calvinisten kwamen hem van te weinig belang voor, om, door eene aanneming der Augsburgsche Confessie, de

{==514==} {>>pagina-aanduiding<<}
anderen voor het hoofd te stooten. De beide sekten haatten elkander namelijk destijds van harte: men vindt in de Geschiedenissen van Brandenburg, (zie onder anderen stenzel, Geschichte des Preussischen Staats) welke onaangenaamheden de Keurvorsten johan sigismond en zijn Zoon george willem om hunnen overgang tot de Hervormde leer van de Lutherschen moesten lijden, en onder dezen zelfden Keurvorst augustus van Saksen, die zóó op het aannemen der Augsburgsche Belijdenis door den Prins aandrong, werd de Formula Concordiae, opzettelijk tegen de Hervormden, ingevoerd; gelijk onder zijnen tweeden opvolger een Staatsdienaar, als Krypto-Calvinist, (geheim Hervormde) werd ter dood gebragt! Aan zulk eenen sektenhaat wilde zich de verlichte Vorst, die het geringe geschil tusschen de beide gezindten, dat slechts door wederzijdsche hardnekkigheid vergroot werd, verachtte, niet blootstellen, of de zeer talrijke Calvinisten in de Nederlanden verlaten en aan 's Konings gramschap ter prooije laten. Hij schreef aan willem van Hessen, (No. 237, p. 452-456) dat de Hervormde Predikanten niets tegen de oude, onveranderde Augsburgsche Belijdenis hadden, maar wel tegen den naam derzelve en de latere bijvoegselen en verklaringen, en dat het onderscheid tusschen luther en calvijn in allen gevalle zoo groot niet was, dat de Duitsche Vorsten daarom het Nederlandsche Volk, indien het den laatsten boven den eersten verkoor, aan een bloedbad, zoo als waarmede het bedreigd werd door de aangekondigde komst des Konings met een aanzienlijk
leger, moesten blootstellen. De Prins deed ook alle moeite om de Protestanten te vereenigen, maar het gelukte niet, en daardoor is dan ook de voorspraak en hulp der Duitsche Vorsten weggebleven, opdat men niet de Calvinisten en Wederdoopers, tevens met de regtzinnige Lutheranen, zou moeten beschermen! Wij verwachten in een volgend Deel de aanleiding, waardoor de Vorsten van het Nas-
{==515==} {>>pagina-aanduiding<<}
sausche Huis tot de belijdenis der Hervormde leer zijn gebragt.
Voorts strekt dit geheele boekdeel ten bewijze, ‘dat de Godsdienst genoegzaam het eenige beweegrad was in dit voorspel onzer roemrijke en heilige omwenteling.’ Voorrede, p. VIII en XXV. Reeds in het verdrag, door de Landvoogdes met de Edelen gesloten, (25 Aug.) wordt door de eerste, na veel uitstel, tranen en betuigingen van dwang en gevangenis, niets anders toegestemd, dan eene toelating voor ongewapenden ter openbare preke, ter plaatse waar die tot dusver gehouden was, (meestal buiten de steden) mits zich wachtende voor ergernis, ‘alles tot dat de Koning, met gemeen overleg der Staten-Generaal, dit anders zou mogen beschikken;’ waartegen de Edelen beloofden, het volk tot gehoorzaamheid en rust terug te brengen, het de wapenen te doen afleggen en de beeldstormers te doen straffen, (p. 240.) Tegen de verzekering nu, onder de betuiging van zoo veel harteleed en dwang door de Landvoogdesse gegeven, dat zij de Godsdienstoefeningen zou vrijlaten, vernietigden de Edelen hun verbond; een bewijs van vertrouwen, hetwelk bijna onnoozel mag heeten. Er werd verder op geene staatkundige verbeteringen hoegenaamd aangedrongen: de bijeenkomst der Staten-Generaal kon men als zoodanig niet aanmerken; deze had ook onder karel V bij gewigtige omstandigheden plaats, en werd thans door 's Lands toestand dringend vereischt, zoo men de wond wilde heelen en niet openscheuren of toeschroeijen. En nogtans wisten de Koning en de Landvoogdes dit verdrag, waarvan de Edelen, door stilling der beroerten en gedeeltelijke doodstraf (tot 200 personen toe) der beeldstormers, de voorwaarden getrouwelijk waren nagekomen, te ontduiken, de openbare preke eerst hier en daar te belemmeren, en daarna schier overal te doen ophouden; en, toen nu alles bevredigd was, kwam alva met zijne beulen in het land, gelijk wij ongetwijfeld in het volgende Deel zullen zien.

{==516==} {>>pagina-aanduiding<<}

Deze onbuigzaamheid en bedriegelijkheid van filips deed den Prins nog in 1566 eene poging doen, om, door de zeer juiste uiteenzetting van den staat van zaken en den nood des lands; den Koning tot het geven van eenige Godsdienstvrijheid te nopen. In dit uitmuntende stuk worden zeven middelen tot demping der onlusten voorgesteld: 1) geweld en doodstraffen, 2) ballingschap der andersdenkenden, 3) zoogenaamde vrijheid van geweten, maar zonder vrijheid van eerdienst; wie deze verlangde, mogt buitenslands gaan, 4) vrije Godsdienstoefening, met bepaling van zekere plaatsen daartoe, 5) het toelaten van Godsdienstoefening aan elke Stad of elken Landedelman, die dezelve verkoos, 6) uitsluitende toelating (naast de Roomschgezinde) der Luthersche gezindte, 7) of ook die der Hervormden. Van deze punten verklaarde zich de Prins meest voor het 4de en 5de, omdat anders de grootste onheilen, verloop van handel en vernielende oorlog tegen wanhopigen, het gevolg zouden zijn; en bepaaldelijk, wat het derde punt aangaat, dat men door het weigeren van Godsdienstoefening op hunne wijze, zonder hen tot de heerschende Kerk te dwingen, de lieden van alle Godsdienst berooft en dus tot het Atheïsmus dwingt. ‘Men moet niet bang wezen, door andere gevoelens te worden aangevallen, maar veeleer blijde, de gelegenheid te hebben bekomen, om voor de geheele wereld te toonen, dat het onze het meest gegronde is, en dat wij de tegenstanders met alle zachtheid kunnen beschamen, zonder onze zaak met vuistslagen en wapenen te willen verdedigen, zoo als de Turken, Heidenen en allen, die gevoelen, dat hunne zaak ongegrond is. Ziende dus, dat ons Volk zich allerlei gevoelens in het hoofd gesteld heeft, die men het niet ontrukken kan dan door betere, en met lengte van tijd, moesten wij die middelen in het werk
stellen, en wanneer het volk in rust en, wat het staatkundige aangaat, gehoorzaam was, hen met hunne gevoelens en eene bepaalde Godsdienstoefening vrijlaten;.... want zijn die gevoelens slecht

{==517==} {>>pagina-aanduiding<<}
en verkeerd, zoo zullen zij verdwijnen als sneeuw voor de zon, tot hunne groote schande en tot eer en versterking der onze.’ (Zie deze hoogstbelangrijke Memorie des Prinsen, No. 236a, p. 429-445.) Men ziet daaruit, dat de Stichter van onzen Staat wilde, dat ieder voor zijne gevoelens mogt uitkomen, en vrijheid van eerdienst genieten; hetwelk thans, niet zeer consequent met de beginselen van algemeene Godsdienstvrijheid in de negentiende Eeuw, aan sommigen wordt geweigerd, of althans met eene zeer bekrompene hand toegestaan. (*)
Wanneer wij nagaan, hoe veel magt het verbond der Edelen ten toon spreidde, zoodat het met de Landvoogdesse bijkans als gelijk met gelijk onderhandelde en een verdrag kon sluiten, zoo moeten wij ons over deszelfs spoedig verloop en verval, waarvan in dit Deel reeds blijkbare sporen voorkomen, en waardoor het nog vóór de komst van alva geheel te niet was, verwonderen. Wij kunnen daarvoor echter uit de Geschiedenis dier tijden twee redenen ontleenen: 1) Het gevoel van schuld in het geval van den beeldenstorm. Wij zijn het wel met onzen Uitgever volkomen eens, dat de Edelen onmiddellijk geen deel aan den beeldenstorm hadden, ja dat de meesten, zelfs brederode, denzelven afkeurden; maar nogtans was de lijdelijke houding van het verbond, gelijk van het geheele volk, bij deze openbare schennis der goede orde, toch in het oog loopend, en moest te Madrid opzien en verontwaardiging wekken. De Hervormden, althans velen hunner, moesten gevoelen, dat hierdoor een groote misstap gepleegd, en men van veel voordeel in zijne stelling verstoken was. Zoodra de Regering en de Roomschgezinden van hunnen eersten schrik bekomen waren, merkten zij, welk eene meerderheid deze blijkbare misdaad der tot hiertoe ver-
{==518==} {>>pagina-aanduiding<<}
volgden of naauwelijks oogluikend toegelatenen hun gaf. Lodewijk van Nassau, hoewel zelf onschuldig, gevoelde, dat hij zich uitvoerig verdedigen moest, daar de Landvoogdesse, stout op de hulp van egmond en anderen, die door den beeldenstorm ten hoogste verbolgen waren, den moed reeds had, lodewijk uit het land te willen verwijderen. Doch hierbij kwam, 2) dat in het verdrag, hetwelk margaretha in den eersten schrik had gesloten, de Edelen beloofd hadden, hun Compromis als ontbonden te zullen beschouwen, zoo lang de Godsdienstvrijheid
aanhield; tenons nostre dit compromis nul, cassé et aboli, tant et si longuement que la dicte seureté promise par Son Alteze au nom de S.M. tiendra. (p. 241.) Natuurlijk nam de doorslepene, in de school van machiavel opgevoede, margaretha den schijn aan, alsof zij het verdrag wilde houden, en verlamde daardoor de pogingen der, wel is waar een weinig ruwe, maar toch rondborstige en ligtgeloovige Edelen, die nu elk op zichzelven het land in rust bragten, maar als ligchaam niet meer konden werken. De bundel pijlen was losgemaakt, en de Landvoogdes trof die nu een voor een. Een hechtere, schoone bundel, door de hand van den Zwijger en zijn' Broeder jan zamengesnoerd, zou eerlang dien eersten, waarvan de stof te broos was, vervangen.
Wij hebben hier slechts het algemeene beloop en den gang van zaken in dit Deel aangestipt: het bevat nog eene menigte meer of min gewigtige bijzonderheden, gedeeltelijk in verband staande tot huiselijke betrekkingen, b.v. het huiskruis van den Prins met zijne tweede vrouw mina van Saksen, de moeder van maurits, en eene schaking der dochter van mansfeld uit het Huis van brederode, hetwelk misschien het meeste bijdroeg, om eerstgenoemden Edelman, te voren een voorstander der verbondene Edelen, tot derzelver vijand te maken, enz. Nog vindt men er eene opmerkelijke lijst van Lutherschen, Hervormden (Calvinisten) en

{==519==} {>>pagina-aanduiding<<}
van beider Predikanten en Kerkeraden, in den herfst van 1566 te Antwerpen, zekerlijk voor den Koning gemaakt, die zijne slagtoffers wenschte te kennen, om ze ter gelegener tijd te kunnen straffen. Het blijkt daaruit, dat ook de Wederdoopers (Doopsgezinden) destijds in de Kamerstraat aldaar eene Vergadering hielden. Onder de Lutherschen (Martinisten) worden de Prins, zijne Vrouw en zijn Broeder lodewijk opgenoemd, en gezegd, dat een derde der stad daartoe behoorde. Zoo men alsdan de nog talrijker Calvinisten daarbij rekent, maakten zekerlijk de Protestanten destijds te Antwerpen de groote meerderheid uit. Onder de Calvinisten wordt ook de beroemde Drukker plantinus onder den naam van palatin opgenoemd. (Zie dit stuk, p. 328-338, No. 216.)
Wij hebben de voortzetting van dit zeer belangrijke werk, hetwelk zoo wel door uit- als door inwendige keurigheid van bewerking de Uitgevers en den Drukker eer aandoet, reeds ontvangen, en hopen onzen Lezeren eerlang van het derde Deel, waarin de treurigste tijden, maar ook de aanvankelijke herleving van Nederland, zullen voorkomen, te kunnen verslag geven.




Geschiedenis des Vaderlands, door Mr. W. Bilderdyk; uitgegeven door Prof. H.W. Tydeman. VIIde Deel. Van de Unie van Utrecht tot aan het twaalfjarig Bestand. Te Amsterdam, bij P. Meijer Warnars. 1835. In gr. 8vo. 312 bl. f 3-:

Het tijdvak van dertig jaren, (1579-1609) 't welk in dit Deel behandeld wordt, vangt aan met de zoo beroemde Unie van Utrecht, die gedurende 216 jaren de Grondwet van het Gemeenebest der Vereenigde Nederlanden is geweest. Over het doel van dit Verbond wordt door bilderdijk (van bl. 2-10) fraai gehandeld. Zijne voorstelling komt ongeveer hierop ne-
{==520==} {>>pagina-aanduiding<<}
der: ‘Het oogmerk der Unie was niet de Provinciën tot één Land te maken, maar alleen zoodanig te verbinden, alsof zij maar ééne Provincie waren: niet daarover eene algemeene Souverainiteit op te richten (want zij bleven onder den Koning) maar alleen een algemeen bewind daar te stellen, ten aanzien van de aldaar uitgedrukte, of onder de uitgedrukte noodzakelijk begrepen punten.’ - ‘Hieruit blijkt,’ zegt hij, (bl. 8) ‘dat wij de voorstanders van oldenbarnevelt toevallen in de gronden van hun sustenu; ja die gronden veel vaster stellen dan ooit vóór ons gedaan is: hetgeen echter niet wegneemt, dat wij in de applicatie hun even sterk tegen moeten zijn, als op zijnen tijd en plaats blijken zal.’ Op bl. 30 en verv. wordt gehandeld over de afzwering van filips in 1581 en de gevolgen daarvan. Bilderdijk merkt aan: ‘Men ontsloeg alle onderdanen van 's Konings gehoorzaamheid en gezag, en verbood hen den Koning verder te erkennen. Goed! Maar men ontsloeg NB. ook zijn Leenmannen. Zie daar een allerafgrijslijkste verwarring van Principia Juris (Rechtsbegrippen).’ Dit denkbeeld wordt in de volgende bladzijden nader aangedrongen. Wij moeten erkennen hierin geene allerafgrijselijkste verwarring te kunnen zien. Hetgeen bilderdijk zegt: ‘Geen
Staten, geen Volk is bevoegd om het vinculum feudale op te heffen,’ moge al eens, juridiek beschouwd, waar zijn; aan den anderen kant is het onloochenbaar, dat de aanwezigheid van Leenmannen, die zich, door eenen eed van trouw, voortdurend aan filips verbonden rekenden, eene volstrekte Anomalie zoude geweest zijn in een Land, 't welk hem afzwoer: zoodat dit ontslag hier minder in eenen juridieken, veel min in eenen morelen zin (als afdoende in foro conscientiae) behoeft beschouwd te worden, dan wel als eene volstrekte noodzakelijkheid tot behoud van den nieuwen Staat. (Verg. bild. zelf, bl. 32 en 35.)
Ware het overige van dit Deel in dezen geest geschreven, wij zouden hetzelve, ondanks alle verschil van ge-
{==521==} {>>pagina-aanduiding<<}
voelens, een nuttig en leerzaam boek kunnen noemen. Maar, helaas! hier stuiten wij op de onderhandelingen over de opdragt der Grafelijkheid aan, en den moord van willem den I, tusschen welke beide het, volgens bilderdijk, niet zoo ongerijmd is een verband te vinden, en alzoo de Regering van Amsterdam te houden voor de hand, die de pistool van balthazar gerards bestuurde! Wij zijn verpligt onze Lezers hiervan verslag te doen: aanmerkingen zullen wel overbodig zijn.
Na opgegeven te hebben, dat de grootste tegenstand tegen de opdragt der Grafelijkheid aan willem I van de zijde kwam van Amsterdam en Gouda en van eenige steden in Zeeland, inzonderheid van Middelburg, (*) zegt hij, bl. 75: ‘De meeste steden nu stemden om hem de Acte over te geven, maar Amsterdam en Gouda (dat zeker zijn meeste pijpen te Amsterdam sleet) hielden haar streng vast.’ Bl. 77: ‘Naar deze beide steden werd nu eene Kommissie gezonden, die onder anderen in last had om te verklaren, dat men, ondanks haar tegenwil, met de inhuldiging voort zou gaan. Te Amsterdam deed korn. pietersz. hoofd, die Oud-Schepen en nu kers-versch Raad in de Vroedschap was geworden, een zeer intempestive redevoering. - Een bedreiging kwam er bij: dat men Amsterdam en haar regering niet te klein moest achten, en niet meenen dat men ze dwingen kon. - De Vroedschap, minder ingebeeld dan dit kareltjen, besloot een afschrift van de voorwaarden te verzoeken.’ (Bl. 79.) ‘Nu moest men raadplegen of men, niettegenstaande deze kwaadwilligheid van twee steden, met de huldiging voort zou gaan, - toen iemand, die reeds lang met het opzet van hem (willem I) te moorden zwanger gegaan, en daar sedert drie maanden
ontelbare malen de gelegenheid toe gehad had, dit nu juist op het oogenblik uitvoerde, als volstrekt noodig was om Amsterdam en de Zeeuwsche partij te doen triomfeeren;

{==522==} {>>pagina-aanduiding<<}
waarover men zich naderhand zeer openlijk en glorieerende heeft uitgelaten, als de uitsteekendste weldaad waar de Voorzienigheid het Land meê behouden had. Het ontbreekt niet aan lieden die daar een zeer menschelijke voorzienigheid in meenen te zien (die, zeker, de Goddelijke niet uitsluit) en ik heb buiten 's Lands zelfs de Hollanders daarover wel hooren belachen, dat zij, uit ontzag voor de Amsterdamsche pruiken, daar niet rond voor uit kwamen: maar ik zou niet durven verzekeren, dat het dreigement van hooft juist op dit evenement doelde, (!) schoon het moeilijk te zeggen is, wat daar al anders onder konde bedoeld worden. (!) Het tyrannicidium was ook sedert eenigen tijd een geliefd thema in Amsterdam geworden; en het ontbrak niet aan libellen, die den Prins een ondraaglijker tyran dan filips scholden en den koophandel den ondergang spelden, zoo men hem tot Heer had, maar een onvoorbeeldigen bloei daartegen, zoo men hem uit de voeten, en de Regering alleen in handen der Staten bracht. Maar dit alles bewijst niets.’
Tot dusverre bilderdijk's Geschiedenis des Vaderlands, VIIde Deel, bl. 79 en 80!
De voornaamste personen, die wij in het overige van dit Deel aantreffen, zijn maurits, oldenbarneveld, Koningin elizabeth en leycester. Bilderdijk is even onvoorwaardelijk met maurits ingenomen, als hij oldenbarneveld verguist. Hierover nader. Elizabeth is, volgens hem, (bl. 146) ‘een zottin, die voor 't overige haar belang wel verstond.’ De zending van leycester wordt, bl. 97, aldus voorgesteld: ‘Deze Graaf van leycester was de lieveling der Koningin na essex. Hij stond niet alleen uit hoofde van zijn afkomst, maar inzonderheid wegens zijn aart en inborst in Engeland in een zeer slecht blaadtjen, en daar zijn (om het dus uit te drukken) geen gruwelen waarvan men hem daar niet reeds openlijk en in druk beschuldigd had, eer deze keus op hem viel. Maar zijn uiterlijk, 't geen in een man oneindig veel op deze maagd (zoo zij gewoon was zich te noemen) vermocht, deed haar alles wat ten zijner nadeele tot haar kwam, verwerpen; en het schijnt zelfs dat zij een poos voor heeft gehad, hem, die het talent had van als het pas gaf den minnaar bij haar te spelen, tot iets meer te maken. En daar de amants-titrés der Koninginnen

{==523==} {>>pagina-aanduiding<<}
toen nog niet in gebruik waren, gaf dat iets meer hooge uitzichten. Hij althands, toen zij zich daarover had uitgelaten, wilde van zijn kant niet ontbreken, en daar hij kort te voren, in 't heimlijk een jonge vrouw getrouwd had (want baar Hovelingen, die alle den Soupirant bij haar moesten spelen, waren verplicht in het heimlijk te trouwen, om niet in haar ongenade te vallen) wist hij zich die door een huismiddeltjen dadelijk weêr kwijt te maken; hetgeen (trouwens) toen in Engeland juist geen vreemdigheid was.’ Men ziet, dat bilderdijk den Graaf van leycester als eenen snoodaard voorstelt; en het kan wel zijn, dat hij daarin gelijk heeft: maar hoe rijmt dit nu met de lofspraak op leycester, welke op bl. 155-157 voorkomt? Daar worden zijne handelingen in een zeer voordeelig daglicht geplaatst. ‘Ons Land heeft veel verplichting aan hem. En zoo hij niet meer gedaan heeft, het is inderdaad niet aan hem, maar aan de Staten (en vooral Holland) te imputeren. Hij heeft zijne Koningin getrouw zoeken te dienen en ten beste van 't Land zelve. Ja, hij verdiende de liefde die 't volk hem toedroeg.’ (?)
Oldenbarneveld wordt voorgesteld als eene soort van parvenu, (bl. 85) die eene vereeniging van listigheid en stijfhoofdigheid bezat, welke voor verstand en kracht van geest doorgingen (bl. 100). Hij was een Stichtenaar in zijn hart (bl. 143); een man van een hevig en onverdraagzaam karakter (bl. 152). Hij werd door albertus gevleid, en was daar zeer aandoenlijk voor, zoo wel als voor geschenken van allerlei aard, (bl. 196) enz. enz. Doch dit alles haalt niet bij de wijze, waarop oldenbarneveld in het volgende Deel behandeld wordt! Tot het verslag daarvan besparen wij de aanmerkingen, waartoe deze voorstelling ruimschoots aanleiding geeft. Zoo veel valt intusschen ieder in het oog, dat men in eene Geschiedenis, met zoo veel drift, bitterheid en vooringenomenheid geschreven, geene de minste onpartijdigheid verwachten kan, (en wat toch is Geschiedenis zonder deze?) en dat hetgeen bilderdijk ergens gezegd heeft (III, 157): ‘men begint met de Historische personen een karakter te geven, en plooit dan de daden naar dat arbitrair gegeven karakter,’ wel op niemand, die ooit eene Geschiedenis beschreven heeft, meer van toepassing is, dan juist op bilderdijk zelv'.
Met den stijl van dit Deel ziet het er even bont en ruw

{==524==} {>>pagina-aanduiding<<}
uit als bij de vorige Deelen. Uitdrukkingen als den beest spelen, cajoleren, zich lam schrijven, de Kalotten van dien tijd (de Predikanten), de Amsterdamsche Pruiken, (de Regering), in lelijke parketten brengen, enz. zijn in menigte voorhanden. Eene der schilderachtigste voorstellingen vonden wij bl. 105: Leycester intusschen zat tusschen twee stoelen in de asch.




De Suicidio, observationibus anatomico-pathologicis illustrato. Scripsit D.J.A. Arntzenius, Med. et Chir. Doctor. Traj. ad Rhen. apud N. van der Monde. 1835. 8vo. p. 204. (Over den Zelfmoord, ontleed- en ziektekundig beschouwd.) f 1-80.

Toen de Heer arntzenius met het eindigen zijner akademische studiën het gewoon proesschrift zoude geven, koos hij ten onderwerp daarvan den Zelfmoord. De twee eerste Hoofdstukken zagen bij die gelegenheid het licht, met de belofte der verdere mededeeling van hetgeen de Schrijver zich ten doel had gesteld. Werkzaamheden ten nutte der wetenschappen en in de dienst van het Vaderland hebben hem belet zijne taak vroeger af te werken; daardoor is een langer uitstel gekomen dan hij zich had voorgesteld, en is waarschijnlijk ook de geheele Dissertatie niet wedergekeerd tot hen, die vroeger het afgewerkte gedeelte hadden ontvangen, en hetwelk zij op verzoek, en in de hoop van het geheele stuk later te erlangen, terug hadden gegeven. De Schrijver geeft verder in de Inleiding eenige redenen op, waarom hij het woord Suicidium gekozen heeft boven het Grieksche ἀυτοχείρια. Weinig gezag zal voor het eerste bijgebragt kunnen worden; maar verwerpelijk is het niet, vooral wanneer men telkens daarvoor omschrijvingen zoude moeten bezigen.
De Schrijver zal zijn onderwerp in vier Hoofdstukken behandelen. In het eerste zal hij over den Zelfmoord in het algemeen spreken. Dit Hoofdstuk begint met de aanhaling van cicero over de zorg van den Schepper voor den mensch en de zucht voor eigen behoud, welke daaruit moet voortvloeijen. Hij stelt echter dadelijk een onderscheid, volgens krug, tusschen de betamelijke liefde tot het leven en

{==525==} {>>pagina-aanduiding<<}
de ongeoorloofde eigenliefde voor het leven. Hij gaat al aanstonds tot de vraag over, welke de banden zijn, die den mensch aan het leven boeijen, die hij gedeeltelijk zoekt in de bewarende krachten der natuur (vires medicatrices naturae) en ook in den redelijken aanleg van den mensch. Tot wezenlijken lust des levens zoude echter eene gezonde ziel in een gezond ligchaam vereischt worden; maar hoe zelden is dit het geval, en toch hoe groot de zucht te blijven leven! Liefde tot het leven is de groote drijfveer. Intusschen zij kent vele trappen, en kan eindelijk tot onverschilligheid, ja tot afkeer van het leven dalen. Wat bewerkt deze verandering? welke zijn de oorzaken, waaraan zij kan toegeschreven worden? Dit zal de Schrijver onderzoeken, met uitsluiting echter van alles, wat niet uit een geneeskundig oogpunt daaronder gebragt kan worden. Hij wijst hiermede het standpunt aan, van hetwelk zijne Verhandeling moet beoordeeld worden. Vooraf echter: wat verstaat men door Zelfmoord? welke is de bepaling (definitio), daarvan te geven. Hier doen zich wederom de gewone zwarigheden op, en, gelijk van zelve spreekt, heerscht er verschil van gevoelens. Bij de juiste beoordeeling van alles, wat tot den Zelfmoord kan gebragt, ook hetgeen slechts uit een geneeskundig gezigtpunt mag aangenomen worden, behoort de Geneeskundige, onzes achtens, de Christelijke Godsdienst te belijden; want alleen naar de voorschriften van het Evangelie kan de Zelfmoord, en wat er aanleiding toe gegeven hebbe, juist beoordeeld worden. De Schrijver beroept zich op de gezegden van den Zaligmaker, Joh. X:II env. Het spreekt van zelve, dat bij deze uitingen aan geen Zelfmoord, zoo als men dien gewoonlijk verstaat, kan gedacht worden. Maar kunnen hier dan in eenige vergelijking komen de voorbeelden, welke de Schrijver later aanhaalt? Intusschen, hoe men met de Oudheid den Zelfmoord trachtte te verdedigen,
die zelfde Oudheid had ook hare stellige uitspraken daartegen, zoo als men onder anderen leest, cic. de Senect. Cap. XX: ‘Vetatque pythagoras, injussu imperatoris, id est, Dei, de praesidio et statione ritae decedere.’ Zonder een vast standpunt, als het opgegevene, geraakt men in groote moeijelijkheden. De vrouw, welke zich bij het lijk van haren man in den brandstapel stort, moge volgens hare denkbeelden een deugdzaam werk verrigten, men kan haar volgens Christelijke begrippen niet van Zelfmoord vrijspreken,

{==526==} {>>pagina-aanduiding<<}
zelfs niet eens volgens de wet der Natuur. In het algemeen zijn echter de grenzen, althans de zedelijke, moeijelijk af te perken, waar de vrijwillige dood opoffering, niet Zelfmoord is. Ook lijdt het eenige bedenking, of hambroek, beiling, en die later om eene of andere reden van hoog belang het leven afgelegd hebben, den dood geheel vrijwillig zijn te gemoet gegaan. Was het niet meer bukken voor nooddwang? Ook kon hun en anderen in dergelijke gevallen nog steeds de hoop eener Goddelijke tusschenkomst bijblijven; de redding daagde niet, en zij lieten zich offeren. De Zelfmoordenaar handelt voorbedachtelijk, of liever opzettelijk (ut mors praemeditata sit, pag. 13.) Zijn eigen ik en geenszins hoogere belangen doen hem naar strop of pistool omzien. De uitkomst was dikwijls nabij en lag als voor den voet; de verblinde zag haar voorbij! Het onderscheid tusschen Selbsttödtung und Selbstmord komt ons, ondanks het aangehaalde gezag van krug, eenigzins gezocht voor. Wat hiervan zij, de Schrijver zal van bl. 15 af nagaan, op welke wijze de Nosologi den Zelfmoord onder de zielsaandoeningen gerangschikt hebben. Tot dit einde treedt hij in een kort geschiedkundig overzigt, waar wij hem echter even min zullen volgen, als wanneer hij de verschillende Nosologische stelsels tot dit einde doorloopt. Hij begint met sauvages, en schijnt, elk de verdiende eer schenkende, nogtans met esquirol veel op te hebben. Met eene beschouwing der verschijnsels en der oorzaken van verdriet in het leven en Zelfmoord eindigt dit Hoofdstuk. De Schrijver bepaalt zich te regt bij het algemeene, waarvan echter veel ook op elke andere ziektegesteldheid kan toegepast worden. Wat het
bijzondere betreft, dit zal bij elken Zelfmoord als eigenaardig voor dusdanig geval moeten nagespoord worden.
In het tweede Hoofdstuk gaat de Schrijver over, om de afwijkingen in de bewerktuiging na te sporen, welke men bij zelfmoordenaars heeft aangetroffen. Hij zoekt in de inleiding tot dit Hoofdstuk als eenen middelweg te houden tusschen hen, die alle zielsaandoeningen slechts als gevolgen der ontstemde of veranderde bewerktuiging aanzien, en die alles alleen aan dynamische of psychische oorzaken toeschrijven. Herinneren wij ons hier, wat een onzer Ziektekundigen schrijft: ‘Mens sana in sano corpore perfectae exhibet sanitatis humanae exemplar. Haec quidem rara inter homines felicitas, quorum animus φιλαυτία deperiens, multis perpetuo

{==527==} {>>pagina-aanduiding<<}
affectibus commotionibusque perturbatus, etiam corporeae vitae harmoniam turbare consuevit. Ut adeo, qua est utrumque hominis principium arctissima societate conjunctum non mirum sit, a mente toties corporis labefactari valetudinem.’ (*) Dit Hoofdstuk wordt in drie Afdeelingen gesplitst. De eerste gaat de veranderingen in den schedel na, en houdt zich verder bezig met het onderzoek van den schedel zelv', met de verandering der hersenen, de aandoening der vliezen en die van het ruggemerg. Men zal letten op de dikte of dunheid van den schedel, de gebrekkige ruimte van denzelven en afwijking van den gewonen vorm. Niet weinig ziekelijks kunnen de vliezen opleveren; desgelijks de hersenen zelve. Intusschen blijkt onder anderen ook uit p. 72, dat men in het maken van gevolgtrekkingen omzigtig moet zijn. Zoo zal het over 't algemeen wel wezen, want niet alle veranderingen in de bewerktuiging bij Zelfmoordenaars zullen als dadelijke aanleidende oorzaken daartoe beschouwd kunnen worden; ook moeten zij niet als onvermijdelijk ten Zelfmoord leidende geacht worden. Het zou mede gewaagd zijn, wanneer men stellig den zedelijken prikkel ten Zelfmoord kent, dien uit ligchamelijke aandoening af te leiden. Men verlieze bij de beschouwing van den Zelfmoord niet uit het oog, dat er logische, ethische en physische zielsziekten kunnen wezen. Bij eene wezenlijke schrikbarende vermeerdering van Zelfmoorden houden wij deze meer voor een gevolg der beide eersten, dan wel van de laatste. Ligtzinnigheid, verschrikkelijke ligtzinnigheid in het leven, verzaking van zedelijke grondbeginselen, ongeloof aan Goddelijke Voorzienigheid, verkeerde voorbeelden, nog
verkeerdere leeringen van zoogenoemde vrijzinnige wijsgeerige woel- en dwaalgeesten, ziedaar oorzaken, die menig jong mensch, in het pas ontluikend leven, om eene beuzelarij de handen aan zichzelven deden slaan! Verschrikkelijk, wanneer dit opzet van zulk een' toestel vergezeld ging, dat men het diepgeschotene van zulke verfoeijelijke zaden niet miskennen kon!
In de tweede Onderafdeeling worden de afwijkingen onderzocht, welke de borstholte heeft opgeleverd; want niet altijd is de oorzaak onmiddellijk in het werktuig gelegeh, van hetwelk wij vooronderstellen, dat de zielswerking uitgaat.

{==528==} {>>pagina-aanduiding<<}
Uit de wet der medelijdenschap kan desgelijks veel verklaard worden. Laat men echter ook hier vooral op zijne hoede wezen! Groot moge de invloed zijn, welken de ademhaling op het hersenstelsel uitoefent, niet minder aanmerkelijk is die, welke van den bloedsomloop uitgaat; - uit den buik schijnt zelfs meer voort te komen, waarom ook de Schrijver teregt schrijft: ‘Verwonderlijk en alle andere overtreffende is de medelijdenschap, welke tusschen het hersen- en onderbuikstelsel bestaat. Zij was den Ouden reeds bekend; de nieuweren erkennen haar, en ieder, bijna zonder uitzondering, stemt haar toe.’
Aan dit onderzoek wordt eene derde Onderafdeeling, en wel de uitvoerigste, toegewijd. Ouden en nieuweren komen echter niet overeen, waarin die afwijkingen te zoeken zijn. Thans verklaart men ze grootendeels uit het verband der zenuwen, vooral van den sympathicus met het tiende paar (nervus vagus). Vroeger waren het meer de vochten, waarvan sommige, b.v. de zwarte gal, zeer denkbeeldig waren. Dit is zeker, dat, bij alle zenuwwerking, de vele ingewanden, in de buikholte bevat, niet over het hoofd mogen gezien worden, welke alle dan ook in meerdere of mindere mate des Schrijvers aandacht tot zich trekken. Hij vergeet niet te spreken, zoo wel over eene gewijzigde ligging der ingewanden, als over eene vernaauwing, vooral der dikke darmen, uit welke beide men laatstelijk zoo vele gevolgen heeft willen afleiden.
In het derde Hoofdstuk wordt eene verzameling van lijkopeningen medegedeeld, ten getale van 27, waaronder drie van den Schrijver. Twee dezer menschen hadden zich met een mes, de derde door een pistoolschot van het leven beroofd. Op het einde van dit Hoofdstuk keert de Schrijver terug tot de sedert eenigen tijd toegenomene Zelfmoorden in de Provinciën Friesland en Groningen, waarvan hij p. 52 reeds met een woord gewag had gemaakt. Hem werden sedert daaromtrent eenige nadere berigten medegedeeld. Men schijnt niet ongeneigd, deze in verband te brengen met de voorafgegane ziekten. Hiertoe behoeft men echter niet dadelijk eene oorzaak in de ziekte zelve van 1826 te zoeken, daar de gevolgen, welke zulk eene volksramp als van zelve naar zich sleept, genoeg aanleidende oorzaken kunnen opleveren. Wij veroorloven ons eene aanmerking op de door den Schrijver medegedeelde lijkopening No. 23. Zij werd be-
{==529==} {>>pagina-aanduiding<<}
werkstelligd 40 uren na den dood ten gevolge van een schot; de kogel van de pistool was van tusschen het tongbeen en de kin door het hoofd heengegaan, en had op de kruin den schedel wederom doorboord. Vreeselijk was dus de verwoesting, zegt de Schrijver. Hij vond hersenzelfstandigheid tot in de luchtpijp en den slokdarm verspreid. En hij zegt evenwel: substantia cerebri, ubi (?) haec intacta manserat, solito mollior.
Zoo zijn wij, den Schrijver volgende, tot het vierde Hoofdstuk gekomen, handelende over de plaats, van waar de Zelfmoord kan geoordeeld worden uit te gaan, en deszelfs waren aard en gesteldheid. Hij begint met eene vermelding van het verschil van gevoelens, afwisselende naar het in der tijd bovendrijvend stelsel, of de heerschende meening, gelijk wij daarvan reeds met een woord gewag gemaakt hebben. Verder kent hij avenbrugger toe, den Zelfmoord het eerst als eene ziekelijke aandoening of gesteldheid te hebben beschouwd. Bij het stelsel van gall blijft hij eene poos stilstaan; diens gevoelens en leer konden natuurlijk niet zonder invloed blijven op de beschouwing van den Zelfmoord. Gaarne vereenigt men zich met den Schrijver in den hoogen lof, welken hij aan gall geeft; maar de Heer arntzenius doet tevens zeer wèl, met er onmiddellijk op te laten volgen, dat desniettemin in dit stelsel de zwarigheden niet weinige zijn, en dat hetzelve op vele punten alsnog met een' donkeren sluijer bedekt is; doch, waar worden deze moeijelijkheden niet gevonden! Des Schrijvers aanhaling der sympathie en antipathie, p. 161, (men vergelijke hier eene beoordeeling in de Letteroef. voor 1833, bl. 288) strekt daarvan niet minder ten bewijze. Overal, waar men op het gevoel terug moet komen, nadert men het niet verlichte gedeelte der menschelijke spheer. Waarschijnlijk zal het eerst aan gene zijde des grafs zijn, dat gevoel en rede tot één volledig harmonisch geheel zullen ineensmelten. Hier, in deze school der beproeving, zal het kampen wezen, zoeken naar het ware, onder afwisselend strijden tusschen gevoel en rede. Wel was het cato, den ouden,
(cicero, de Sen. Cap. XIX) naarmate hij op de levensreize vorderde, of hij het ware land meer zag opdagen, en de haven als in het verschiet ontwaarde, waar hij na eene langdurige scheepvaart hoopte aan te landen, in de stad, waar geen nacht meer zal wezen, (Openb. van Joh. H. XXII:5) zal de verwachting

{==530==} {>>pagina-aanduiding<<}
van cicero eerst volkomen vervuld worden. - Van nu af zal de Schrijver nog eens de voornaamste veranderingen in eenige der meest aangelegene deelen van de bewerktuiging doorloopen. Hij besteedt daaraan bl. 168-186. Zeeer voorzigtig eindigt hij deze overweging met den raad van vooral toe te zien, dat men hetgeen na den dood wordt gevonden niet steeds als aanleidende oorzaak tot den waanzin beschouwe. Wij leeren hieruit, dat wij ook hier nog zeer in de beginselen zijn, en nog geenszins geregtigd, om, met hoop op een' goeden uitslag, uit het waargenomene gevolgtrekkingen te kunnen afleiden. Wat er behoort in acht genomen te worden, om zich ook in dezen vooral niet te laten misleiden, beschrijft de Heer arntzenius van bl. 186-190. Na dit voorafgezondene is derhalve de herhaling van hetgeen de lijkopeningen hebben opgeleverd slechts als eene proef te beschouwen, hoe men verder dezen weg zoude kunnen vervolgen. Intusschen kan de Schrijver niet nalaten, met het eindigen zijner Verhandeling, eenige resultaten voor te stellen, welke hij meent uit het behandelde te mogen afleiden.
Het is van groot belang voor de Geneeskunde, steunende op, ja geheel en al uit de Ondervinding voortgesproten, dat haar op den duur overvloedige stof worde aangeboden, om die Ondervinding steeds meer in uitgebreidheid te doen winnen. Maar wat zegt het, waarneming op waarneming te stapelen, indien men te zijner tijd van den verzamelden voorraad geene partij zoekt te trekken? Horatius zegt:

Quid habet pulchri constructus acervus! 

Indien men zich derhalve met veel van het door den Schrijver uit het behandelde afgeleide niet geheel kan vereenigen, men moet hulde doen aan zijne vlijtige pogingen, om voor dezen belangrijken tak der wetenschap nuttig te zijn. De voorzigtigheid, door hem ten toon gespreid, waarborgt, dat hij in de toepassing van hetgeen hij hier mededeelde in het dagelijksche leven niet minder omzigtig zal wezen. Deze Verhandeling doet eer aan zijn verstand, en stelt zijn hart in een niet minder gunstig daglicht. Edel is het doel, hetwelk hij op de laatste bladzijde verkondigt, den overgeblevene betrekkingen het geleden verlies zoo min smartelijk mogelijk te doen herdenken. Den Zelfmoord derhalve, zoo veel mogelijk, meer als het gevolg van eene ligchamelijke verande-
{==531==} {>>pagina-aanduiding<<}
ring, dan wel van eene zielsontstemming, te doen voorkomen, moet troostgronden opleveren voor het geleden verlies aan deze zijde des grafs, en den gevallenen met stille onderwerping en hoop op de ontfermende barmhartigheid Gods in de gewesten der eeuwigheid doen naoogen. Gaarne gunne men dien troost aan de verslagene betrekkingen! Hij zij voor de naar het graf waggelende ouders een staf ter ondersteuning op de verdere droeve levensreize! Voor elk echter, die eenigen invloed heeft op de vorming van het aankomende geslacht, is het pligt, den Zelfmoord niet als slechts ligchamelijk voor te stellen, en den aanleg daartoe niet enkel in het ligchaam te zoeken, of zulk een gevoelen onbepaald te verdedigen. Het ligchaam, heerlijk gewrocht des Scheppers, is ons niet altijd behulpzaam in onze zedelijke opvoeding. Cicero beschouwt het slechts als een tijdelijk verblijf, niet als eene vaste woning der ziel, ja soms als een kerker der ziele. De Hoogste Wijsheid zelve geeft er geen ander getuigenis van. Maar God schonk den mensch ook eene rede; hij bezit een verstand, dat tot de oorzaken opklimt, dat zich tot eene eerste Oorzaak, tot een Wezen aller wezens kan opheffen. Wij
eindigen met de woorden van haller:

Der Wahrheit Morgenroth zeigt erst die wahre Welt, 
Wann Gottes Sonnenlicht durch uns're Dämmrung fällt. 
Zu stamm'lend für den Schall geoffenbahrter Lehren, 
Soll die Vernunft hier Gott mit eignem Lallen ehren. 
Sie führt uns bis zu gott; mehr ist ein Ueberfluss. 





Dichterlijke Herfstbloemen. Door Hendrik Harmen Klijn. Te Amsterdam, bij J. van der Hey en Zoon. 1835. In gr. 8vo. VIII en 266 bl. f 3-60.

Een van Nederlands geliefde Dichters, de Heer h.h. klijn, kondigt, bij de uitgaaf van dit zijn werk, in deszelfs Voorberigt, aan, dat deze verzameling misschien de laatste zal zijn, welke hij in het licht zendt. Wij hopen, dat dit misschien niet in wezenlijkheid zal veranderen, en wij nog meerder van zulk eene begaafde en milde hand zullen ontvangen. Schoon natuurlijk niet alles, wat in dezen bundel voorkomt, van gelijke waarde is, wordt er echter niets gevon-
{==532==} {>>pagina-aanduiding<<}
den, dat den Dichter tot oneer zou strekken; veel daarentegen, dat bewijs geeft van zijnen onverflaauwden gloed en onverzwakte kracht. Bij eenen Dichter van zoo veel kieschheid en smaak, verwonderden wij ons echter, eenige onnaauwkeurigheden, eenige vlekjes te ontmoeten, die men bij hem niet verwachten zou, gelijk b.v. bl. 4, zoo het schijnt, om te rijmen op dondert: Die oogwenk, zoo geducht, wiens magt soms de aarde plondert. Wij begrijpen niet, wat het plonderen der aarde hier beteekent. Bl. III. Waar ook ons starend oog op mikk', Aâmt onbestendigheid. Dat mikken van een starend oog wil ons niet bevallen, en ten minste zou er moeten staan: 't Aamt (namelijk alles, waar ons starend oog op mikt, ademt) onbestendigheid. Bl. 237 lezen wij:

Maar elken eeuwloop staaft, hoe volop de akkers bloeijen, 
 
En staaft, wat rijkdom of de Bouwheer van 't heelal 
Eens in de voorraadschuur, na d' oogst, verzaamlen zal. 

Elken zal wel iedere eeuwloop moeten zijn, om den eersten naamval te herstellen; doch dat of is overtollig niet alleen, maar komt ook slechts in twijfelachtige spreekwijzen te pas, b.v. Ik weet niet, of dit gebeuren zal. Hier echter is de meening, iets stelligs uit te drukken. Deze en dergelijke feilen zijn altijd stuitend in gedichten van wezenlijke verdienste, gelijk die van den Heer klijn. Klinkt het niet wat raar en plat, op bl. 121, in een ernstig en aandoenlijk vers: Hulde aan Amstels Burgerweeshuis:

Want wie, die ooit dit kleinood ziet, 
Denkt dan om [aan] de eedle schenkster niet? 
Of heeft, bij al wat hij hier roemt, 
Niet dankend haasje klaas genoemd? 

Zou het niet beter zijn geweest, dien koddigen naam te onderdrukken, en eenvoudig te schrijven:

Niet dankend haren naam genoemd? 

Onder de beste stukken in dezen bundel behoort voorzeker het in berijmde tiensilbigen vervatte gedicht: Mr. willem bilderdijk. Maar het is moeijelijk, proeven van het in deze verzameling voorkomende schoone te geven: er

{==533==} {>>pagina-aanduiding<<}
valt dan te veel uit te schrijven. De zwakke plaatsen vielen ligter aan te teekenen, omdat zij weinig in getal zijn, en ons bestek vordert bovenal kortheid.





De Citadel van Andwerpen (*); vaderlandsche Cytherklanken van G.A.C.W. Marquis de Thouars, Luitenant der 10de Afd. Infanterie. II Deelen. Te Amsterdam, bij L. van der Vinne. 1835. In gr. 8vo. XVI, 280 en 300 bl. f 7-:

De schandelijke aanranding en de roemrijke verdediging van het kasteel van Antwerpen, in December 1832, is voorzeker eene zeer merkwaardige gebeurtenis, zoo wel wegens de schreeuwende onregtvaardigheid, die daarbij aan de zijde der Mogendheden gepleegd en gedoogd, als wegens de dapperheid en volharding, die daarbij aan de zijde van Nederland betoond is; zoodat zij wel verdient, door eenen krijgsman, die de vaderlandsche citer bespeelt, in schoone zangen vereeuwigd te worden. Als eene loffelijke, ja edele poging hiertoe willen wij dan ook de onderneming van den Heer de thouars gaarne toejuichen: hoe echter hiermede 410 bladzijden, behalve de Aanteekeningen, die achter elk Deel volgen, hebben kunnen gevuld worden, zal misschien in den eersten opslag moeijelijk te begrijpen zijn: laat ons dus zien, wat hiertoe geleverd is! - Vooraf wil steller dezes verslags naar waarheid verzekeren, dat hij geen van die Recensenten is, tegen welke de thouars, Voorr. bl. IX-XII, D. I, bl. 259-269, en D. II, bl. 195-200, wegens beoordeeling van zijne vroegere dichtstukken, te velde trekt; dat hij zich in dien strijd niet mengen, noch zich deszelfs verbolgenheid aantrekken wil; dat hij hem geen ‘eeuwige onverzoenbare vijandschap toegezworen heeft’, (D. I, bl. 269) maar niets, noch goed noch kwaad, van hem weet; dat hij, ten opzigte van hem, geen de minste reden of neiging heeft tot ‘afgunst, onridderlijkheid en kinderachtige jaloezij’, (ald. bl. 264) en dus, wat hij goed- of afkeurend zeggen mogt, alleen ter lief-
{==534==} {>>pagina-aanduiding<<}
de van de kunst, en, ware 't mogelijk, ten nutte van anderen, naar zijn inzien, zal in het midden brengen.
De Dichter heeft zijn onderwerp in eenige rubrieken verdeeld, als: Voorzang, de Bezetting, het Noorderleger, het Beleg, in 5 Zangen, de Overgaaf, Blik op de Schelde, de edelmoedige evers, de Held van Liefkenshoek, Elegie op Bastioen Alva, Ontboezeming op de Puinhoopen, de Terugkomst der Dapperen, Besluit. - Voor elk gedeelte heeft hij eene Opdragt geplaatst, niet alleen eerst aan Z.M. onzen Koning, maar ook aan andere Grooten der aarde, Bloedverwanten en Vrienden, tot zelfs aan Z.M. den Koning van Beijeren toe; en die Opdragten noemt hij Inleidingen tot elken Zang. Rec. moet echter bekennen daarin doorgaans weinig inleidends gevonden te hebben, maar wel veel omhaal van lof en eer, aan de daarin bedoelde personen met onbedwongen hand toegezwaaid. Zulk opdragen, voor zoo verre het geen overdrijving en vleijerij is, stond zeker den Schrijver vrij; maar voor het Publiek en voor het onderwerp heeft het dat groote belang niet. Doch, daar hij zoo mild met zijne Opdragten is, dat er niet minder dan vijftien in dit werk gevonden worden, loopt het toch in het oog, en moet het grootelijks verwondering wekken, dat er geen gevonden wordt, noch aan chassé, die hier de eerste hoofdpersoon was, noch aan Nederlands Kroonprins en Veldmaarschalk, tot welke laatste daarenboven hier zoo gereede aanleiding was, daar men deszelfs verjaardag op de Citadel met de eerste, hevigste kanonnade enz. gevierd heeft.
Wat de thouars in de Voorreden veel op anderen en over zichzelven te zeggen heeft, gaan wij liefst met stilzwijgen voorbij, als in die woorden en wederwoorden voor het Publiek geen nuttigheid, en voor onszelven geen aangenaamheid vindende. Een paar vragen slechts. Bl. XIII wil hij, ‘dat men eerst het proza’, (d.i. de Aanteekeningen achter elk Deel) ‘daarna het berijmde gedeelte leze, hetgeen tot het wèlbegrip der meeste zangen noodzakelijk zal zijn.’ Is het goed, dat een gedicht zoo duister is, dat het zulks behoeft? Sommige jonge Dichters schijnen dit alzoo te begrijpen; want het wordt mode, gedichten met aanteekeningen uit te geven. Bl. XIV zegt hij: ‘Het lag in het plan mijner Dichterlijke Krijgstafereelen de waarheid in enkele voorstellingen opzettelijk te verminken, om in de Prozaïsche Bijlagen des te naauwkeuriger te zijn.’

{==535==} {>>pagina-aanduiding<<}
Mag een Dichter het eerste, althans bij eene gebeurtenis van zoo versche geheugenis, doen? - Omtrent den Voorzang meldt hij, D. I, bl. 241, dat dezelve afgedrukt is, tijdens zijn verblijf buiten Holland; dat hij anders stellig iets beters leveren zou, en nu in de aanteekeningen nog het een en ander tracht te herstellen, waarom hij verzoekt, dat ‘men om den goeden wil al het onverdragelijke edelmoedig oversla.’ Nu, dit laatste zij toegestaan! maar, zouden wij vragen, had het zoo groote haast, dat in de wereld gestooten moest worden, wat de Dichter zelf afkeurt? Naar Recs. gevoel, zou de geheele Voorzang gemakkelijk gemist kunnen worden; maar ieder zijn smaak!
Wilde nu Rec. den ganschen inhoud van deze twee lijvige boekdeelen stukswijze beoordeelen, dan zou hij veel breedvoeriger moeten worden, dan hij zich hier veroorloven kan. Hij wil dus althans in het algemeen opmerken, dat er in dit werk vele blijken zijn van dichterlijk gevoel en gelukkige dichterlijke vinding en uitvoering, en alzoo verscheidene zeer goede, ja uitmuntende plaatsen; maar tevens mag hij niet verbergen, dat er neiging in is tot eene langwijligheid, die, zoo als men zegt, van geen uitscheiden weet, maar den lezer eindelijk vermoeit en verveelt, en tot eene gezwollenheid en hoogdravendheid, die de rede hard en duister maakt, en op het gebied der ware Poëzij niet te dulden is. Van het een en ander eenige voorbeelden!
Wèl gedicht is over 't geheel de Strijdzang der Bezetting, D. I, bl. 30-34, die dus aanheft:

‘Op! Zonen der Vrijheid! de hand aan 't gevest 
Van 't lemmer, dat dorst heeft naar bloed! 
Het oog op Chassé en den Hemel gevest, 
Het dwangjuk vertrapt met den voet! 
Op, op, Kameraden! ten kampstrijd gereed, 
Wij dienen één' Koning, één' God, en een' Eed! 
De lont nu aan 't zundgat gestoken! 
Den sluipmoord van Brussel gewroken!’ 

en zoo ook de uitdrukking van haar voornemen, om, ondanks alle zwarigheden, vol te houden; hoewel dit laatste wat lang gerekt is. - Schoon is ook, in het volgende stuk, de lof van het godsdienstig standvastige Holland uitgedrukt, bl. 61, 62:

{==536==} {>>pagina-aanduiding<<}


‘Holland, schoon met smaad bejegend, schoon in 's noodlots boei geklemd, 
Had nog noolt een' wreevlen klaagtoon in verdrukking aangestemd; 
Holland, hoe door dwinglandijen, hoe door martling afgestreên, 
Sloeg een' oogblik naar den Hemel, nederknielende in gebeên. 
Nog, nog stonden duizend tallen voor hunn' Koning in 't geweer; 
Nog, nog klonk de leus der Vaadren luid weêrgalmende als weleer; 
Nog, nog stond aan 't hoofd van 't leger riddrentrouw en leeuwenmoed; 
Nog was Holland niet verloren, Holland 't grootst in tegenspoed!’ 

De apostrophe aan gérard, bl. 64-66, (te groot, om hier over te nemen) is ook zeer wel; maar korter zou zij nog krachtiger kunnen zijn. Zoo is ook de beschrijving van het Noorderleger, bl. 66-74, over 't geheel wèl, maar al te uitvoerig tot in kleinigheden, en eindigt in dit flaauwe couplet:

‘Zóó, zóó heeft dan 't Noorderleger, reeds gevestigd op zijn post, 
De oorlogsmacht der lage Belgen bij zijne aankomst afgelost! 
Zóó, zóó staan die duizendtallen dan geschaard om 't veege Slot, 
Dat zijn moed en krachtontwikkling, dat zijn geestdrift dankt aan God.’ 

De thouars schijnt nog al van apostrophes of spraakwendingen te houden, en, welgepast aangebragt, kunnen zij ook zeer ter verlevendiging dienen, zoo als de zoo even gemelde aan gérard: maar men kan ze ook te veel en te dikwijls gebruiken; en dit schijnt hier wel eens het geval te zijn, daar de drie eerste Zangen door zoodanige geopend worden, als aan den Oorlog, aan de Dichtkunst, aan den Nacht, welke allen zeer uitvoerig, te veel locus communis, en daar weinig ter zake dienende zijn; zoo als ook de apostrophe aan den ‘Schepper van die starrenpracht’, bl. 169, hoe goed ook op zichzelve, daar bij die oorlogstooneelen minder schijnt te passen.
In de beschrijving van het eerste vuur van het kasteel is veel poëzij, aan het onderwerp wèl beantwoordende. Hier en elders geeft zich de Dichter wel eens wat veel moeite op zamenstelling van woorden, die niet altijd even gelukkig

{==537==} {>>pagina-aanduiding<<}
is; zoo als vuurbooggestonker, Alverzorgeraar, (voor Alverzorger, want het werkwoord is immers niet verzorgeren, maar verzorgen) lichtstroomvlucht, nevelfloerskleed van graauwe solverdampen, en elders smeekknikkend, ook smeeksnikkend, Opperharpsnaarzanger, Bloeimaands-echtomarming enz.; of op zamenvoeging van beelden, die zoo hard en duister is, als b.v. D. I, bl. 79, waar het brein van beelden overvloeit, die 't hart, tot boete en ernst gestemd, in 't klankgareel van vaerzen klemt: en kan een pekkrans eene zuil, in bloed gegrondvest, oprigten; kan die zuil zijne wortels schieten, met een lijktrofee ommuurd, zoo als men bl. 166 in éénen adem gezegd vindt? en wat is, bl. 169, de doodenbaar van 't vloertapijt (lees vloertapeet, volgens de aanteek. bl. 216) der Englenschaar?! Men zegt bij dit alles onwillekeurig met horatius:

‘Projicit ampullas et sesquipedalia verba.’ 

Gepast en goed is daarentegen over 't geheel, in den tweeden Zang over het Beleg, het Krijgslied der Belegerden, de Vrijheidszang der Vlotelingen, en de Lijkzang op lewe van aduard; doch minder gepast het Vrijwilligers-lied in den vijfden Zang, daar er, volgens bl. 277, geen vrijwilligers op het kasteel geweest zijn. Ook verder zijn er in deze Zangen zeer goede plaatsen en echt dichterlijke beschrijvingen; doch de drie laatste zijn aan het slot flaauwer en prozaïscher, komen ook meer en meer tot dezelfde woorden en spreekwijzen terug, dragen, met één woord, blijken van vermoeijenis en uitputting: maar geen wonder! kan het wel anders, wanneer men alles zoo lang en zoo breed uithalen wil?
Van die zelfde langgerektheid en verflaauwing meent Rec. ook vooral in het tweede Deel blijken te vinden, misschien gedeeltelijk veroorzaakt door de betrekkelijk mindere belangrijkheid der behandelde onderwerpen. Zoo is het stuk, bezingende de Overgaaf, over 't geheel flaauw. Zoo is de Romance op den edelmoedigen evers, en die op soeters, den held van Liefkenshoek, op zichzelve wèl; maar zij vallen af en moesten afvallen bij al het vorige: hadde de Dichter hiervan in het eerste Deel korte episoden gemaakt, zij zouden welligt veel beter doel getroffen hebben. - De Elegie op Bastioen Alva, dat is op de aldaar begravene ge-
{==538==} {>>pagina-aanduiding<<}
sneuvelden, is niet verwerpelijk; maar komt in eene Elegie wel die gedurig, ja zeer dikwijls afgewisselde maat te pas, welke de Dichter hier, gelijk overal elders, gebruikt? (Bl. 100. Hij, die onze erfschuld heeft voldaan. Waartoe hier deze onbijbelsche uitdrukking?) - De Ontboezeming op de Puinhoopen laat zich wat al te zeer in akeligheden uit, waarvan sommige zonder noodzake, b.v. dat van den godslasterlijken vertin, hetwelk weinigen zullen verstaan, zonder de lange noot daartoe behoorende. Zoo zijn ook aldaar, bl. 132, de volgende regels duister: Waar zijn (Gods) gunst niet wilde laven, (Het is ons beurtgezang, Bataven!) Schiep Hij geen vatbaarheid voor dorst. - De Terugkomst der Dapperen was voorzeker eene verblijdende gebeurtenis, waardig in eenen hartelijken Nederlandschen zang uitgedrukt te worden; en dat de thouars hiertoe zeer wel in staat is, heeft hij getoond door zijnen Welkomstgroet der Feestelingen, die eenvoudig vrolijk, natuurlijk en dichterlijk tevens
is, b.v. bl. 144:

‘Treedt nader, door eerpoort, festoenen en boog! 
Door groenende kroonen, zacht welvende omhoog; 
En jubelt met de echo ons volksgezang meê: 
Lang leve de Koning, zijn heir en Chassé!’ 
 
‘Treedt nader, hier wappert, met vorstlijken zwier, 
Naast Vlaggen en Wimpels de ontrolde Banier; 
En daavrend weêrgalmt langs de Hollandsche reê: 
Ter eer van den Koning, zijn heir en Chassé!’ 

Doch des te meer jammer is het, dat het vorige, de eerste tijding der nadering, en het volgende, de vreugde over de wederkomst, zoo hoog opgesmukt is, dat men, wegens het onnatuurlijke en overdrevene, bij al de poging des Dichters, om den Lezer in vuur te zetten, koud blijft, daar men ziet, dat het geschilderd en hoog opgekleurd vuur is, en het die bastaard-verhevenheid wordt, welke men gezwollenheid en hoogdravendheid noemen moet. Slechts enkele staaltjes, niet beter voorwaar, dan de onweêrwalmen van het gefolterd hart, bl. 142! Één proefje maar uit bl. 146 en 147, die geheel zoo zijn:

Strand en bergvallei weêrgalmen 't lied door Englen aangehoord, 
Dat het windjen op zijn wiekjens, eens uit Edens palmloofpoort, 

{==539==} {>>pagina-aanduiding<<}

Tot den Opperharpsnaarzanger in den Hemel overbracht, 
En nog weêrklank wekt daar boven: ‘'t licht ontspruit in d'afzijnsnacht!’ 

Wat er bij die gelegenheid door outervieren, die in den walm van de offerschaal vlammen en knetteren, bl. 149, en door den vreugdepsalm der priesteren, bl. 154 e.v., moet verstaan worden, is moeijelijk te begrijpen; even als wat hallelnoten zijn, bl. 155; of een zetel, gesticht op starplaveisels, vloeiend licht; (wat zonderlinge zamenvoeging van beelden!) of pleiten, bij dropplen uit Gods hemelwel, op 't bloed van Edens Hofslangveller, bl. 156; of wat in Gods pleitzaal werd voldongen, bl. 157; of hoe 't lied voor Vader, Geest en Zoon, waaraan Nederland de schokkende orgeltoon huwt, bl. 158, hier te pas komt. - Het komt ons voor, en verwondert ons waarlijk niet, dat de Dichter hoe langer hoe meer vermoeid en uitgeput raakt, van zijn onderwerp, zoo waardig en goed, te veel heeft willen maken, en hierdoor gedrongen en gedwongen wordt. Hiervan moet Rec. ook uit het Besluit nog enkele blijken aanvoeren, opdat het niet schijne, dat hij te veel zegt, en men zich niet aan ijdelen klinkklank vergape en dien als echte Poëzij bewondere. Van zijn Gedicht zegt de thouars, bl. 162: 'k Heb den boezemklem ontsloten. Zoo deze spreekwijze al goed te keuren is, past zij dan hier, waar van geen boezem-beklemmende zorgen gesproken wordt? - 't Zwaard des rechts, nooit in 't wandlen botgeschaard, bl. 163: past dit bij elkander? - Ook is aldaar het voegwoord dat te ver van danken, bl. 162, verwijderd, zoodat de zin duister wordt; gelijk mede bl. 166, coupl. 2, de constructie gebrekkig is, daar bij de woorden, was nog nooit een proef te zwaar, het vroeger staande
Holland in den derden naamval zou moeten staan, maar bij het onmiddellijk voorgaande en volgende niet anders dan in den eersten passen kan. - Verheven schijnend, maar duister en zonderling, is verder het volgende, bl. 167: In het wolken van hun galmen Blijv' mijn ziel de lucht doorwalmen, En bazuin' dit Slotgezang; en in de Hymne aan God, bl. 169: De bergreus (wie is dit hier?) beeft, als van uw' throon De wil van Vader, Geest en Zoon, (waarom dit ook hier?) Door vleuglen van d'orkaan gedragen, Op de aarde neêrdaalt enz.; en niet minder, bl. 171: Wij zwijgen, Heer! eerbiedig stil, Bij 't snerpen van uw geesselroeden Om de uitgeloopen Waereldspil; (welk eene platte, harde en

{==540==} {>>pagina-aanduiding<<}
onwelvoegelijke vergelijking!) en past het den mensch, tot God te zeggen, bl. 172: Stel tot uw stalen hemelwet, Dat Neêrland uitkomst zij beschoren!? - In het volgende, indien het verstaanbaar zal zijn, moet misschien juich' en buig' voor juicht en buigt gelezen worden; maar na eene goede bede, dat Koning en Volk vereenigd mogen blijven, en God ook in tegenspoed ondersteunen moge, volgt dit zonderlinge slot van alles: Behoed, o God! het tarwegraan, Maar laat de dolik in de voren Op aarde in laaien gloed vergaan! Men zal misschien des Dichters meening wel verstaan; maar was er geen zachter en gepaster slot te vinden, dan eene verwensching, die niet eens zeer gelukkig uitgedrukt is? en wat zegt dan nog de grootste Leeraar van de dolik onder de tarw?
De Aanteekeningen achter de beide Deelen zijn meest van historischen inhoud, en van meerder of minder belang: bijzonder wordt in het tweede Deel een Dagverhaal van de Belegering der Citadel gegeven, en worden Aanmerkingen gemaakt op verschillende Dagverhalen van dezelve: omtrent welk een en ander Rec. in geene bijzonderheden kan treden, maar hetwelk hij gaarne aan meer bevoegden overlaat. - Met des Schrijvers letterkundige Antikritiek, die in deze Aanteekeningen voorkomt, wil Rec., gelijk hij reeds gezegd heeft, zich mede niet inlaten: alleen wil hij vermelden, dat de thouars het woord heldendader, in een vroeger stukje door hem gebruikt, verdedigen wil met gruweldader, euveldader, wonderdader enz.; doch waartegen Rec. de vrijheid neemt op te merken, dat deze woorden niet analogisch gelijk staan, want wat is gruweldader enz.? een dader van gruwelen, van euvelen, van wonderen; zeer goed gezegd; maar dus ook heldendader een dader van helden! doch dit gaat immers niet aan.
Trekken wij alles kortelijk zamen, dan komt het ons voor, dat de Marquis de thouars in deze Cytherklanken de zoodanige heeft doen hooren, die goed, ja schoon, en, wat niet weinig zegt, vaderlandsch klinken, en zeer waardig zijn gehoord te worden; maar dat het geheel welligt veel schooner had kunnen zijn, indien de speler zich toegelegd had, om ten minste de helft, zoo niet twee derden korter, en hier en daar met minder gedruisch te spelen, opdat alzoo de belangstelling des hoorders in een den Dichter waardig vaderlandsch onderwerp, zonder vermoeijenis van beide zijden, nog meer tot het einde toe mogte onderhouden worden.







{==541==} {>>pagina-aanduiding<<}

De regtsvraag: zijn de bepalingen van het Code Pénal, over de ongeoorloofde Genootschappen of Vergaderingen, toepasselijk op godsdienstige bijeenkomsten en godsdienstoefeningen, in Nederland? in eene Pleitrede behandeld, door Mr. J.W. Gefken, Advocaat te 's Gravenhage. Te Amsterdam, bij W. Messchert. 1836. In gr. 8vo. IV en 54 bl. f :-50.

Pleitrede in de zaak van H.P. Scholte, gewezen Predikant der Hervormde Gemeente van Doveren, enz. cum suis, Appellanten van een vonnis, door de Correctionele Regtbank te Gorinchem, op den 7 Oct. 1835, te hunnen laste gewezen. Uitgesproken in de teregtzitting van het Hoog Geregtshof te 's Gravenhage, Kamer van Correctionele Appelen, van den 2 Dec. 1835, door Mr. A.W. van Appeltere, substituut Prokureur-generaal bij hetzelve Geregtshof. In 's Gravenhage en te Amsterdam, bij de Gebr. van Cleef. 1836. In gr. 8vo. IV en 84 bl. f :-80.

Beide deze Pleitredenen heeft Recensent met aandacht en belangstelling gelezen en herlezen. Het regt schijnt hem toe aan de zijde van het Openbaar Ministerie te zijn: want, hoe men ook moge denken over de billijkheid en doelmatigheid der bepalingen van het nog in werking zijnde Wetboek van Strafregt; dat die bepalingen nog moeten worden toegepast, en geenszins door de Grondwet zijn afgeschaft, heeft de Heer Mr. van appeltere voldingend bewezen. Dit ontneemt echter niets aan het verdienstelijke van den arbeid des bekwamen Pleitverzorgers gefken: want hij heeft ten voordeele van de zaak der Appellanten alles bijgebragt, wat mogelijk was, en meer kan er met redelijkheid nooit van een' geregtelijk' verdediger worden gevergd. Voor het overige spreekt het van zelve, dat elk regter slechts vermag te vonnissen overeenkomstig de bestaande wet, en deszelfs uitspraak dus onafhankelijk moet zijn van het persoonlijk gevoelen, zoo over de innerlijke waarde dier wet, als over het al of niet aannemelijke van de leerstellingen van hen, die beschuldigd worden de bestaande verordeningen te hebben overtreden. Als Recensent echter zijne meening hierover mag te kennen geven, dan ziet hij evenmin, als de Heer van

{==542==} {>>pagina-aanduiding<<}
appeltere, er eenig spoor van gewetensdwang in, wanneer ieder, gelijk thans, zijne denkwijs door middel der drukpers mag openbaren; daarvoor uitkomen in gesprekken met iedereen; dezelve belijden en verdedigen in alle vergaderingen, die niet op een' bepaalden dag en tot dat bepaalde oogmerk zijn bijeengeroepen, mits slechts daardoor geene inbreuk op de gelijke regten van anderen en op de orde in die vergaderingen worde gemaakt; en eindelijk in zamenkomsten op daartoe bestemden dag, doch niet zóó talrijk, dat de veiligheidsmaatregelen der strafwet kunnen worden toegepast. De vrije mededeeling der denkbeelden wordt daardoor in geenen deele belemmerd; maar de wijze, waarop zij geschiedt, alleenlijk onderworpen aan een' heilzamen maatregel van policie, die in geenen welgeordenden Staat, vooral in het tegenwoordige tijdperk, kan worden gemist. En wat wijders de leer der zich noemende Gereformeerden onder het kruis betreft, daarmede heeft de Regtsmagt niets te maken; maar, ofschoon die afgescheidene Gereformeerden zeggen zich te houden aan de bekende, door de Synode te Dordrecht in 1618 en 1619 gehandhaafde, Geloofsbelijdenis en aan den Heidelbergschen Catechismus, is zulks ten minste zeer twijfelachtig. Hunne manier van spreken over godsdienstige onderwerpen, en de wijze, waarop zij de te Dordrecht aangenomene of volgehoudene stellingen opvatten en toepassen, heeft meer van het Quiëtismus van Pontiaan van Hattem en zijne aanhangers, dan van de stelselleer van Calvinus en Gomarus. Recensent is geen Godgeleerde, en wil over die zaak in geenen pennestrijd geraken, waartoe zijn tijd hem te dierbaar is; maar hij beveelt aan kundige Theologanten het onderzoek eens aan, of dat werkeloos klagen over doodelijke onmagt ten goede, en dat zich lijdelijk overgeven aan Gods genade, met den aankleve van dien, gelijk
scholte, vijgeboom en zoo velen hunner overigens zoo onrustige geloofsgenooten het drijven, niet gehouden moet worden voor gelijksoortig met het, door de, zelfs kerkelijk meest regtzinnige, Godgeleerden onder de Hervormden, bevorens reeds veroordeelde Quiëtismus; en of de oude Gereformeerden met de leer der voorbeschikking omtrent des menschen lot in de eeuwigheid niet steeds wilden gehandeld hebben als met de leer van Gods voorzienig bestuur in het tijdelijke, die almede des menschen werkzaamheid niet uitsloot, doch waarbij men erkende, dat de zamenhang tusschen het vrije van onze daden en het al-
{==543==} {>>pagina-aanduiding<<}
omvattende der Goddelijke bestellingen iets onbegrijpelijks is voor het eindig verstand; zoodat aan de eene zijde de onafhankelijke en alles regelende wil van God, en aan de andere zijde de verantwoordelijkheid en ongedwongen werkzaamheid van den mensch even sterk verdedigd werden.

Thadeus de Herrezene. Naar het Fransch van Michel Raymond. II Deelen. Te Amsterdam, bij J.M.E. Meijer. 1835. In gr. 8vo. 657 bl. f 6-60.

Drie vragen stelt zich de Nederduitsche Vertaler van dit boek voor: of het geschiedkundig waar is, of het eenig goeds zal te weeg brengen, en of het eenig genoegen verschaffen zal.
Het eerste schijnt hij zelf te betwijfelen, ofschoon, volgens hem, voor dit gevoelen pleiten zou, wat zijne Onderwijzers hem in zijne jeugd geleerd hebben, dat namelijk een verhaal beschouwd wordt dat eener werkelijk plaats gehad hebbende gebeurtenis te zijn, wanneer daarbij opgegeven wordt de tijd wanneer en de plaats waar zij is geschied, benevens den naam van den bedrijver of lijder van het gebeurde. - Of dit echter de toetssteen zij, waaraan Romantische verhalen, met name de Fransche onzer dagen, beproefd moeten worden, betwijfelt Rec. grootelijks; en hij durft er het wel voor houden, dat in het thema van dit boek, hetwelk van het begin tot het einde eene aaneenschakeling van hoogst onwaarschijnlijke ontmoetingen en uitkomsten is, al zeer weinig waars wordt gevonden.
De goede zedelijke uitwerking der lectuur er van laat zich, wederom volgens den Vertaler, daaruit voorspellen, dat men nu en dan onder de lezing zal uitroepen: Foei, dat is infaam! O, dat is edel gehandeld! en dat dus het gevoel voor het edele en onedele zal worden aangedaan. - Tot de eerste dezer uitroepingen nu vindt de lezer overvloedige aanleiding; want het is op vele plaatsen, vooral in het IIde Deel, zóó infaam, dat men zich dikwijls niet verbeelden kan, de daden van redelijke menschen - zelfs van Parijsche menschen - geschilderd te zien. Het edele is dunner gezaaid; er wordt veel voor uitgevent, wat Rec. er liever niet voor gehouden zou hebben; althans de helden der vertelling,

{==544==} {>>pagina-aanduiding<<}
bij welke het dan gevonden zou moeten worden, hebben het bij den echt-Hollandschen Lezer, door verregaande ligtzinnigheid en het inwilligen van gevaarlijke hartstogten, vroeger zoozeer verkorven, dat zij ook al vrij wat edels verrigten moesten, om zijne belangstelling nog eenigermate te blijven verdienen. Bij dat alles schijnt het, dat de Schrijvers - want volgens de Noot, achter het IIde Deel gevoegd, heeft de Heer raymond een' medehelper in den Heer a. luchet gevonden - geen onzedelijk, maar, altijd op zijn modern-Fransch, eenigermate een moreel doel met dit gewrocht hunner, dikwijls vrij opgewondene, verbeelding gehad hebben.
De vraag blijft dan nu nog over, of de lezing eenig genoegen verschaffen zal. Dit nu moet natuurlijk van de soort der Lezers afhangen. De telkens gaande gemaakte nieuwsgierigheid, wat er nu weder gebeuren en hoe alles afloopen zal, doet sommigen zeker het boek ten einde toe uitlezen, indien zij zich de mesthoopen (men vergeve dit woord) gelieven te getroosten, welke zij langs en over moeten wandelen, om het stichtelijk sterfbed van den Held te bereiken, die, na eenmaal eenen algemeen vermeenden dood te zijn ontkomen, (aan welke omstandigheid wij de mystificatie op den titel danken) ten laatste voor goed sterft.
't Is ons natuurlijk onbekend, of de Vertaler zijn onderwijs in de spelling en woordvoeging van het Nederduitsch aan dezelfde Onderwijzers te danken heeft, die hem het onderscheid tusschen een verhaal en eene vertelling hebben leeren kennen, en of het hunne of wel zijne schuld is, dat hij van het een en ander geen beter en oordeelkundiger gebruik heeft gemaakt.

In den titel onderaan bl. 509 hier boven moet staan: Correspondance inédite; verder: avec autorisation; Tome II, in stede van P. II, en, op bl. 510, 516 pag. Voorts moest, reg. 9 van ond., het getal 10 zijn weggelaten.





{==545==} {>>pagina-aanduiding<<}

Boekbeschouwing.

Het Evangelie van Johannes, in deszelfs schoonheid beschouwd. Voor beschaafde Bijbellezers. Door C.H. van Herwerden, C. Hz., Theol. Doct. en Predikant te Groningen. Iste Stuk. Te Groningen, bij W. van Boekeren. 1835. In gr. 8vo. VIII en 222 bl. f 2-:

Sedert eenigen tijd heeft men de aandacht voornamelijk gevestigd op het voortreffelijk Evangelie van Joannes. Reeds vroeger heeft dit geschrift velerlei aanval moeten verduren, maar heeft het zich ook uitnemend gehandhaafd. De geschriften van stronck, van griethuizen en borger zijn bekend. Van het oogenblik, dat bretschneider met zijne Probabilia den aanval op dit Evangelie hernieuwde, zijn, behalve in Duitschland stein, hemsen en anderen, ook op uitnoodiging van Nederland twee Duitschers in de bres gesprongen, crome en hauff. Als bijdrage ter verdediging van het Evangelie is het onderhavige werk bij uitstek wel geschikt. Beschaafde Bijbellezers hebben menig woord opgevangen, welk tegen het werk van Joannes is voortgebragt. Dit moge dienen ter aanbeveling van het werk, dat wij aankondigen, hetwelk het inwendige bewijs voor het Evangelie veelal gelukkig voert, ofschoon de wijze, waarop dit geschiedt, niet dezelfde is, als welke stronck en borger gevolgd zijn.
De Schrijver, ‘een groot liefhebber van al wat tot het gebied der schoonheid en der kunst behoort, plagt deze in oudere en nieuwere ongewijde Letterkunde op te sporen, zoo lang hem nog de vrije keus zijner studiën gelaten was; maar sinds hij zich openlijk aan de prediking van Christus verbonden had, meende hij, zonder nogtans zijne vorige oefeningen geheel te laten

{==546==} {>>pagina-aanduiding<<}
varen, deze, immers grootendeels, op dat kostelijke Boek te moeten overbrengen, hetwelk in een' anderen zin, dan het eertijds van den zanger der Iliade gezegd werd, de altijd vloeijende bron blijft, waaruit de Godgewijden hunne stroomen scheppen.’ Voorrede, bl. I verv.
Dit Evangelie wordt hier aesthetisch beschouwd. Zulk eene onderneming heeft altijd iets gewaagds, omdat nergens meer de subjectiviteit zich laat gevoelen, dan juist hier. Over smaak en gevoel kan men niet redetwisten. Ook is de smaak van den eenen de maatstaf nooit voor dien van anderen. Ware dit het geval, dan zou juist die smaak en dat gevoel, als aan allen gemeen, voor bewijs moeten gelden. Men zegt dan ook maar, hoedanig de zaak ons voorkomt, maar men moet toch ook steeds den smaak van anderen eerbiedigen. Van belang is het dus altijd, eerst alles grondig te proeven voor zichzelven, opdat het aesthetische de noodige onderdanigheid betoone en nergens oppermagtig beslisse.
Het spreekt van zelve, dat ons verslag niet in bijzonderheden mag treden. Hetgeen door borger (*) is opgemerkt, verbiedt dit uitdrukkelijk. Hier zullen wij die woorden vertaald mededeelen: ‘Indien het mogt gebeuren, zoo als ik vermoed dat niet zelden zal plaats hebben, dat mijne lezers van mij in gevoelen verschillen, zoo beloof ik, dat ik dit verschil van meening geduldig zal dragen; maar ik verzoek wederkeerig, dat zij mij eenig regt zullen laten wedervaren, en dan ook niet altijd naar hun gevoel mijn oordeel afmeten. Toen ik toch het plan van mijn geschrift vormde, schreef ik mij de wet voor, dat ik mij van het kunstelen zou onthouden, en niets opnemen, of het moest zich van zelve aanbieden; want ik vreesde, dat door fijnheid van kunst het zuivere en ongerepte oordeel des gevoels zou worden omge-
{==547==} {>>pagina-aanduiding<<}
kocht, en meende, dat zulk een oordeel, als de stem der natuur, alleen moest worden gehoord. Wanneer de Lezer, naar mijnen wensch, ook voor zich, bij het oordeel over mijn geschrift, die wet volgt, dan ben ik voor zijn vonnis niet grootelijks beducht. Indien ik toch dwaal, dan is het dwaling van het gevoel; en juist omdat ik niet anders gevoelen kan, zal voorzeker de teregtwijzing van hen, die met mij in gevoelen verschillen, met bescheidenheid gepaard gaan.’
Het is dan ook natuurlijk, dat alles, wat in dit geschrift voorkomt, niet algemeen zal worden goedgekeurd en aangenomen. Wanneer men zich zet, zoo als de geleerde Schrijver, tot aesthetische beschouwingen, dan brengt men somtijds het een en ander te pas, dat anders niet, althans niet van zelve, zou te pas komen. De meer koele en op dit punt onpartijdige beoordeelaar deelt dan ook niet overal in hetgeen de ingenomenheid des Schrijvers meent gevonden te hebben. Het gevaar, dat het gevoel te veel beslist, bestaat juist bij dit opzettelijke telkens, en verhindert niet zelden de noodige onpartijdigheid. Hetgeen de Schrijver als nadruk aangrijpt, omdat het gevoel heerscht, wordt bij den beoordeelaar vaak aangezien voor iets, dat, hoezeer gepast, den ophef niet verdient, welke er van gemaakt wordt. Het is als met zenuwachtigen, die overal erg vinden, omdat hun gevoel overspannen is. Het opzettelijke verergert de kwaal.
De Schrijver volgt den gang van den Evangelist, om de beschouwingen niet te versnipperen. Hij heeft zekere afscheidingen gemaakt, Hoofddeelen genoemd, die dan weder in Afdeelingen onderscheiden zijn, zonder verdere splitsing. De vier eerste Hoofdstukken uit het Evangelie van Joannes worden hier behandeld. Het eerste Hoofdstuk komt voor als Inleiding, met het opschrift: Algemeene verklaringen en getuigenissen omtrent den Persoon van Jezus Christus. Hij zelf treedt te voorschijn, maar niet openlijk, en slechts om zich leerlingen te vormen. Hier komen de volgende Afdeelingen

{==548==} {>>pagina-aanduiding<<}
voor: 1. Verklaringen en getuigenissen van den Schrijver en van Johannes den Dooper, vs. 1-18. 2. Nadere verklaringen van den Dooper. Jezus wordt gezien, vs. 19-34. 3. Jezus vormt zich zijne eerste leerlingen. Hij spreekt en handelt zelf daarbij, vs. 35-52. Op deze Inleiding, welke bl. 1-94 beslaat, volgt van bl. 95-222 het eerste Hoofddeel, met het opschrift: Jezus treedt in onderscheidene, meest kleine kringen, als Leeraar, met of zonder zijne leerlingen, op. Hij verrigt een en ander teeken. De eerste strijd tusschen Hem en zijne vijanden. H.H. II-IV. Men vindt hier de zes volgende Afdeelingen: 1. Jezus, als Leeraar, met zijne leerlingen in kleinen kring. Hij verrigt een teeken. H. II:1-11. 2. Jezus, als Leeraar, in grooter kring, met zijne leerlingen. De eerste strijd tusschen Hem en zijne vijanden. H. II:12-25. 3. Jezus alleen in gesprek met eenen Leeraar Israëls. H. III:1-21. 4. Nog eene getuigenis van Johannes den Dooper. H. III:22-36. 5. Jezus in gesprek met eene vrouw uit Samaria. Gedeeltelijk zonder, gedeeltelijk met zijne leerlingen. Uitwerking van dit gesprek. H. IV:1-42. 6. De zoon eens hovelings op Jezus woord genezen. H. IV:43-54. ‘Overigens’ Voorrede, bl. IV volg. ‘stel ik mij voor, dat men deze mijne beschouwing lezen kan, zonder den Bijbel zelven daarbij telkens te raadplegen. Ik heb daarom ook geene aanhalingen van Hoofdstukken of Verzen daartusschen gevoegd, gelijk er over het geheel geene aanhalingen in gevonden worden, daar ik mij verbeeld, dat het een werk zijn moet niet voor
geleerden, maar voor beschaafde Bijbellezers, gelijk op den titel is uitgedrukt. De eersten zouden regt hebben, naar bewijs en gezag te vragen: van de laatsten kan men niet verwachten, dat zij het zouden willen. Daarom is er ook geen bewijs voor afwijking der vertaling in sommige Bijbelplaatsen bijgebragt. Deskundigen, dacht mij, konden dit zien; anderen zou het storen in hun lezen. Dit moet, stel ik mij

{==549==} {>>pagina-aanduiding<<}
voor, een lezen tot vermaak, maar stichtelijk vermaak zijn; een lezen tot verhooging van onze waardering der dierbaarsten kleinoods, dat wij bezitten; een lezen, waarbij men niet alleen naar den geest meer gescherpt wordt, om het Evangelie te verstaan, maar ook naar het hart gedrongen, om het lief te hebben en er in te leven.’ Bij ons verslag zijn wij hier eenigzins uitvoerig, omdat hetgeen nu wordt aangevoerd ook dienen moet bij het beoordeelen der andere Stukken, die wij hartelijk wenschen dat niet zullen achterblijven.
Hetgeen hier geleverd wordt, is voor geen uittreksel vatbaar. Men moet alles in zijn geheel lezen. En ofschoon men hier en daar het een en ander zal aantreffen, dat aan hooge ingenomenheid, wij zouden haast zeggen aan overdreven gevoel, zijn aanzijn schijnt verschuldigd te zijn, zoo onthouden wij ons toch van ons oordeel in bijzonderheden op te geven, omdat dan welligt de eene subjectiviteit voor de andere zou in de plaats komen. En de gustibus non est disputandum. De smaak van den eenen is nooit maatstaf voor het oordeel des anderen; want hier vooral proeft ieder met eigene tong.
Het is ons bij het lezen meermalen voorgekomen, dat de Schrijver het werk van den Evangelist niet scherp genoeg onderscheidt van het eigenlijke onderwerp in dit Evangelie, en dat hij aan kunst toeschrijft, wat alleen aan de eenvoudigheid des verhaals moet worden toegewezen. Men oordeele uit hetgeen bl. 55 volg. voorkomt: ‘Men treft in deze tweede Afdeeling, die wij nu gaan besluiten, wederlegging van dwaalbegrippen, meer regtstreeksche of zijdelingsche, slechts zelden aan. Maar de Schrijver had in de eerste Afdeeling ook reeds veel ter wederlegging gedaan, en de tooneelen, die hij in deze tweede voor oogen stelt, konden meer dan alle redenering werken. Wij zien voorts de kleine, gevoelvolle trekken, welke hier aanwezig zijn, zamenloopen tot het ééne groote doel, hetwelk de Schrijver beoogt, en beseffen, hoe hij langzamer-
{==550==} {>>pagina-aanduiding<<}
hand al hooger en hooger denkbeelden omtrent Jezus doet geboren worden. Hoe er ook in de derde en laatste Afdeeling eene schoone opklimming plaats heeft; hoe ook daarin de onderdeelen van het geheel in eene juiste verhouding tot het oogmerk des Schrijvers staan; hoe dus een gevoelvolle geest, steeds met zijn hoofdonderwerp vervuld, het geheel bezielt, dit wenschen wij thans nader aan te toonen.’ Wanneer men nu nagaat, wat op dien voet verder aangetoond is, dan zal men ontdekken, dat het van lieverlede ontwikkelen van dit alles in de zaken zelve gelegen is, welke de Evangelist mededeelt, zoo eenvoudig hij kan. Dit laatste is zijn werk; het overige behoort aan het onderwerp, dat hij behandelt. In den loop van het Stuk, over hetwelk wij spreken, vindt men meer dan ééne proeve van dien aard, welke wij niet willen aanwijzen, maar welke door den Schrijver en door iederen bezadigden Lezer gemakkelijk zal
worden opgemerkt. Het gevoel, alleen geraadpleegd, brengt en houdt op den doolweg. Wanneer men voetstoots, zonder voorafgaand kritisch en exegetisch onderzoek, zich op het pad van aesthetische beschouwing begeeft, dan mist men vasten grond; den noodigen staf en steun heeft men weggeworpen, en men laat dan den Schrijver zeggen, wat men wil, of liever, wat ons door prikkeling aangezet gevoel meent te ontdekken. Zelfs krummacher's aesthetische Beschouwing der Evangeliën gaat eenigzins aan dit euvel mank. Men mag hier wel ten stelregel volgen: niets worde aesthetisch behandeld, wat niet vooraf de kritische en exegetische proef heeft doorgestaan. Zonder deze voorbereiding komt alles op woordenspel uit. (Dit zeggen wij meer voor jeugdige Bijbelonderzoekers, dan voor den geleerden Schrijver van dit werk.) Met vermaak en gemakkelijkheid zet men zich aan het werk; het grondige, tegen hetwelk men, als droog en smakeloos, blijft ingenomen, ontbreekt, en zonder fondament wordt niets gebouwd, dat degelijk is. De spijs, die goed smaakt,

{==551==} {>>pagina-aanduiding<<}
moet ook voedzaam zijn; door enkel lekkernijen wordt de gezondste maag eindelijk geheel bedorven.
Bij het algemeene van dit verslag zullen wij het thans laten; de aanteekeningen, welke wij hier en daar voor onszelven hebben gemaakt, houden wij terug. Als bijdrage ter handhaving van het Evangelie van Joannes tegen bretschneider geldt ook dit geschrift, en moet als zoodanig welkom zijn, zelfs bij hen, wier gevoel in de aesthetische beschouwing des Schrijvers niet altijd meent te moeten berusten.




Nikodemus, of godsdienstige beschouwing van Johannes III:1-16, door G. Benthem Reddingius, Th. Dr. en Predikant te Assen. Te Groningen, bij W. Zuidema. 1836. In gr. 8vo. 90 bl. f :-75.

De nuttig werkzame reddingius doet, met de uitgave van dit werkje, wederom eene poging, om het regt verstand en gebruik des Bijbels te bevorderen; en dit oogmerk is voorzeker lofwaardig. Hiertoe heeft hij eene Bijbelsche pericope gekozen, die den Uitleggers ten allen tijde veel moeite gemaakt heeft, misschien wel te veel, omdat zij er in zochten, wat er niet in te vinden is, en zich niet genoeg wisten te verplaatsen in den denk- en spreektrant der Joden van dien tijd. - Het eene deel van den titel, nikodemus, zou doen verwachten eene beschouwing van het karakter, of althans van die weinige bijzonderheden, welke men van dezen man vindt opgeteekend; maar de verklaring, die er in het andere van gegeven wordt, godsdienstige beschouwing over joh. III:1-16, toont, dat het onderwerp is het bekende gesprek van jezus met nikodemus. Het had even goed kunnen heeten Leerredenen over enz., want het zijn inderdaad vijf zoodanige, die de Schrijver zegt van haren vorm ontdaan te hebben, doch die overal nog ten sterkste doorkijkt, zoo zelfs, dat men bl. 50 gezegd vindt: ‘Broeders en Zusters! de viering van

{==552==} {>>pagina-aanduiding<<}
het Avondmaal, die ons in deze dagen weêr ten deel mogt vallen, strekke ons’ enz., en hierover, als in eene nabetrachtingsleerrede, uitgeweid wordt. Rec. houdt niet van verminkte preken, of halfslachtige beschouwingen, daar zij de eigenaardigheden van elk genus dicendi vernietigen, of met elkander verwarren, en tot volmaking van geen derzelve iets toebrengen.
In eene breedvoerige opgave en beoordeeling van de uitlegging der bewuste plaats, door reddingius gegeven, kunnen wij hier niet komen: het zij Rec. slechts vergund, met terzijdelegging van alle Commentatoren, alleen met den grondtekst voor zich, eenige bedenkingen mede te deelen, die, onder het lezen van dit stuk, bij hem zijn opgerezen! - De zamenhang van het eerste antwoord van jezus (vs. 3) met het eerste zeggen van nikodemus, (vs. 2) en dus ook de zin daarvan, zal verschillend begrepen worden, naar mate men verschillend denkt over het oogmerk van nikodemus met dit zeggen, en wat men uit deszelfs vermoedelijk plan meent te moeten invullen. Doch zou het ook eenvoudig kunnen zijn, dat joannes slechts de hoofdzaak opgeeft, maar nikodemus, naar Hebreeuwsche dramatische voorstelling, sprekend invoert, waarvoor wij in onzen stijl zouden zeggen: Nikodemus kwam met jezus spreken over deszelfs Goddelijke zending, en de strekking daarvan? Dat hij jezus nog niet voor den Messias hield, (gelijk reddingius meent) dit zegt hij niet; dit volgt ook niet noodzakelijk uit zijne rede, en jezus schijnt er ook niet op te doelen. - Vs. 3. Dat het wedergeboren worden, waarvan jezus hier spreekt, ook als zoodanig nog tot alle menschen behoort, wordt door reddingius, ook in het practische, wel gesteld, maar niet bewezen: het Joodsche gebruik van dit woord, ten opzigte van Godsdienstverandering, en dat van jezus zelven, matth. XIX:28, en van paulus, tit. III:5, moet hier wel degelijk in aanmerking genomen worden. - Beteekent het Koningrijk van God zien hier ‘inzien, van

{==553==} {>>pagina-aanduiding<<}
welken aard het Godsrijk van jezus zijn zou’ (bl. 15)? Is het, en volgens het Hebreeuwsche spraakgebruik, en volgens den zamenhang, niet gelijkluidend met het meer gewone ingaan in het Koningrijk der hemelen, dat jezus ook vervolgens (vs. 5) gebruikt, namelijk daarin toegelaten worden, daarvan de voorregten genieten? Kan men op dat gewaande onderscheid practische aanmerkingen bouwen, gelijk hier bl. 17 e.v.? - Vs. 5. Zou jezus hiermede hebben willen te kennen geven, dat nikodemus zich door Hem of zijne Apostelen (discipelen) moest laten doopen? Is er eenig ander blijk, dat jezus dit toen gevorderd heeft? Zou Hij niet zinspelen op joannes den Dooper, en deszelfs getuigenis omtrent Hem, dat hij zelf wel met water doopte, maar zijn Opvolger met geest zou doopen? Dus met andere woorden: Wie de leer en den Doop van joannes en mijne door Goddelijke teekens bevestigde leer niet aanneemt, kan de voorregten van het nieuwe Messiasrijk niet genieten. - Vs. 7. ‘Gijlieden. Waarschijnlijk nikodemus en zijne vrienden’ (bl. 28). Waarom niet liever de Joden in het algemeen, die zich op hunne geboorte naar den vleesche, op hunne vleeschelijke afkomst zoo veel lieten voorstaan? - Bl. 40. ‘De geestelijke geboorte bij den mensch is niet verklaarbaar:’ (is dit in morelen zin waar?) ‘maar zij leert zich kennen door vrijheid en door kracht, welke hare onderscheidende eigenschappen zijn; en daardoor is zij eenigzins gelijk aan den wind, dien gij hoort.’ Is dit de zin van vs. 8? Is de zinspeling niet genomen van de dubbele beteekenis van het Hebreeuwsch-Grieksche woord, dat en voor geest en voor wind
gebruikt wordt? En zou hieruit deze zin niet ontstaan: Die geestelijke opneming in het Messiasrijk maakt geen onderscheid van tijd of plaats of volk, maar zij behoort, gelijk de wind, tot alle hemelstreken? - Vs. 9. ‘Zijne vraag [van nieuwsgierigheid] scheen mede uit ongeloof voort te komen’ (bl. 53). Is het niet veeleer de taal der verwondering,

{==554==} {>>pagina-aanduiding<<}
dat men op zulk eene wijze over het Messiasrijk denken moest? - Vs. 11. Beteekent wij hier ‘de vroegere Gezanten van God’? En waaruit blijkt het, dat jezus over dezen meer met nikodemus gesproken heeft’? (bl. 57.) Waarom niet eenvoudig: Joannes de Dooper en ik? En dan laat zich dat gezien hebben, ten opzigte van beiden, eenvoudig en letterlijk verklaren van de Goddelijke inwijding van jezus tot zijn ambt, door beiden gezien. - Vs. 12. ‘Aardsche dingen, de noodzakelijkheid der geboorte door den geest; dingen, die hier op aarde door de menschen moesten ter harte genomen worden; hemelsche, die in den hemel bepaald, maar nog niet aan de menschen bekend waren, het Goddelijk plan der verlossing van zondaren’ (bl. 58, 59). Maar behoorde dit laatste niet onafscheidelijk bij het eerste? En was er als zoodanig niet reeds opening van gegeven? Zou het niet zijn: Dingen, op aardsche wijze, door aardsche zinnebeelden opgehelderd, - en verhevene, geheel redelijk, zuiver geestelijk voorgestelde zaken? (*) - Vs. 16. Men weet, dat sommige Uitleggers vs. 16-21 voor woorden van joannes houden: reddingius zondert vs. 16 hiervan af, en houdt dit nog voor woorden van jezus: ‘het woordje want in vs. 16,’ zegt hij, ‘schijnt hetzelve naauw met de voorgaande verzen te verbinden; terwijl het tweede want, vs. 17,
niet onduidelijk schijnt aan te wijzen, dat johannes daar zijne eigene redenering aanvangt.’ Hoe deze redenering sluit, betuigt Rec. niet te begrijpen: hij ziet ook geene reden, waarom het niet, tot vs. 21 ingesloten, woorden van jezus kunnen zijn; ja zoo heeft, in zijn oog, alles nog veel meer kracht en ronding, en eindigt op eene treffende wijze, geheel in den denk- en spreektrant van den grooten Leeraar en Redenaar, die waardig

{==555==} {>>pagina-aanduiding<<}
en krachtig van zijn onderwerp wist af te treden. - Nog iets, maar dat den Schrijver van dit stuk alleen niet raakt; en dan zet Rec. een punt achter zijne misschien noch nieuwe noch gewigtige bedenkingen. De eene Uitlegger zegt het den anderen na, dat jezus met de vergelijking, die vs. 14 voorkomt, op zijne kruisiging ziet: maar is dit hier wel het punt van vergelijking? is het niet veel meer jezus een persoon, op wien men ziet, dat is, aan wien men gelooft, tot zedelijke, gelijk Israël op dat opgerigte slangenbeeld tot ligchamelijke genezing?
De practische aanmerkingen en vermaningen, die de Heer reddingius achter de uitlegkundige behandeling van elk gedeelte gevoegd heeft, zijn wel niet buitengemeen, maar zeer stichtelijk. Sommige van dezelve zijn ook te dezen tijde bijzonder gepast; b.v. wat bl. 66, 67 gevonden wordt over ‘de verdonkering van die hoofdleer van Gods woord,’ welke jezus voordroeg, maar de Joden niet verdragen konden, daar ‘Hij vermaande tot bekeering, tot godsvrucht, tot liefde, tot het streven naar zedelijke vrijheid en kracht;’ of die op bl. 87, 88, over het ‘vermengen van de reine leer van jezus met menschelijke bijbegrippen,’ b.v. bij de vergelijking van jezus met de koperen slang; bij de beteekenis van de woorden geloof en wereld, in de hier behandelde rede van jezus, enz. - Als zoodanig dan vooral wenschen wij, dat dit werkje, naar het doel des Schrijvers, nut stichte.




Beknopte Handleiding tot de Natuurlijke Geschiedenis van het Dierenrijk, door J. van der Hoeven. Te Haarlem, bij de Erven F. Bohn. 1835. In gr. 8vo. VIII en 198 bl. f 1-80.

‘De mensch kan niet regt gekend worden, wanneer men hem slechts in den mensch zoekt te kennen.’ (Tafel van het Dierenrijk, door j. van der hoeven.)

{==556==} {>>pagina-aanduiding<<}

Eene beknopte Handleiding tot de Natuurlijke Geschiedenis van het Dierenrijk te schrijven, vooral voor de jeugd, is geene gemakkelijke taak. De Schrijver zelf achtte dit moeijelijk; weshalve hij niet verkoos, dit op den titel aan te kondigen. Ofschoon niet bij uitsluiting voor de jeugd bestemd, is zij evenwel voor haar geschreven. Of het echter noodig was, dit werk niet, als bepaaldelijk voor de jeugd geschreven, aan te kondigen, omdat de Schrijver de bekwaamheid zich niet durft toekennen, om in den regten trant voor de jeugd te schrijven, deze reden achten wij meer een uitvloeisel van 's mans zedigheid. Wij hebben niet kunnen ontdekken, dat hij de gaven zoude ontberen, welke voor zulk eene taak vereischt worden. De Schrijver heeft intusschen in eene wezenlijke behoefte voorzien. Zijne bedoeling was niet slechts goed, de uitvoering beantwoordt aan het doel. Dat het hem noch aan lust, noch aan ijver ontbroken hebbe, om nuttig te zijn, daarvan getuigen vele bladzijden. Dat hij zijn werk dienstbaar wilde maken tot eer des grooten Scheppers van het Heelal, blijkt uit aanleg en uitvoering. Met die gevoelens begint hij zijn werk; met dezelve eindigt hij, in verhevene bewoordingen, zijne taak. Ja, menschen van aarde en stof, wanneer gij zoo denkt, zoo spreekt, zoo schrijft, dan is uw geest van Gods geslachte!
Deze proeve - laat zij ook niet volkomen wezen - zal niet slechts den weetlust der aankomende jeugd voldoen; menig volwassene, dien het aan gelegenheid ontbroken heeft, in vroegeren leeftijd zulke kundigheden op te doen, zal door haar bevredigd worden; menig meergevorderde zal haar met voldoening, al ware het ook slechts ter herinnering, in de hand nemen. Meerdere uitvoerigheid ware wenschelijk geweest; maar de duidelijkheid is niet aan de beknoptheid opgeofferd.
De Schrijver maakt indachtig, dat dit werk niet beschouwd moet worden als eene verkorte uitgave of enkel uittreksel uit zijn vóór eenige jaren van de pers gekomen Handboek der Dierkunde. Dit werd met een

{==557==} {>>pagina-aanduiding<<}
ander doel opgesteld. Wij houden dit boek meer voor eene uitbreiding der Tasel van het Dierenrijk, met bijvoeging van de kenmerken der klassen en orden, te Leyden, bij j.c. cijfveer, 1829. De verdeeling, aldaar aangenomen, ligt ook hier ten grondslage.
Deze Handleiding wordt met eene Inleiding aan de jeugdige Lezers geopend; een kort maar krachtig woord, voortgevloeid uit een warm harte. Ook hier is eenvoudigheid het zegel der waarheid. Ja, de menschelijke kunst, hoe veel zij ook vermag, is arm en nietig, als zij tegenover de almagt der natuur wordt gesteld (bl. 2). Dit zullen ons de volgende bladzijden leeren. Vrienden en leerlingen der natuur! gij zult u niet beklagen u te verpoozen in de beschouwing der natuur; hem volgende, die zich hier als uw leidsman in een gedeelte van dat veld van kennis aanbiedt.
Het eerste Hoofdstuk is gewijd aan de natuurlijke geschiedenis der dieren in het algemeen. Het 2de, 3de en 4de handelt over de geleiachtige of straaldieren, over de gelede en over de weekdieren. Het 5de over de gewervelde dieren in het algemeen; in het bijzonder over de visschen en kruipende dieren. In het 6de wordt de beschouwing tot de gewervelde dieren, die warmbloedig zijn, uitgebreid. De vogels en de zoogdieren vinden hier hunne plaats. Met den mensch wordt besloten; met den mensch, die in het stelsel van linnaeus den gepasten soortsnaam homo sapiens, d.i. de wijze of verstandige mensch, heeft ontvangen. Mogt verwezenlijkt worden, wat de Schrijver zegt bl. 26, sprekende over de afgietseldiertjes: ‘Weldra zullen wij eene geschiedenis dier kleine wezens bezitten, die de plaats der romans zal vervangen!’ Met genoegen hoort men hier al aanstonds van eenen Landgenoot, van leeuwenhoek, spreken. De Schrijver verzuimt niet, telkens, waar het te pas komt, aan de verdiensten van Landgenooten welverdiende hulde toe te brengen. (Zie onder anderen bl. 84, 86, 95, 107.) Zij waren en zijn over het geheel niet gering.

{==558==} {>>pagina-aanduiding<<}
Nooit te vergeefs biedt de natuur hare voortbrengsels den beoefenaren der natuurkunde, ook in de overzeesche bezittingen, aan. Maar, hoe zullen wij den Schrijver verder volgen op het uitgestrekte veld van beschouwing, hetwelk voor ons ligt (bl. 37), vooral wanneer wij in bijzonderheden wilden aanwijzen, hoe hij op hetzelve ons rondleidt? Naar mate men op dat veld vordert, verlangt men van den Schrijver steeds meer, dat hij niet slechts de ruime, zich bestendig uitbreidende kringen aanwees, maar ons in elken kring meer bepaald bezig hield. Jammer, dat de Schrijver beknopt moest zijn!
Eenige weinige vragen. Is het, bij de algemeene beschouwing van het zamenstel der dieren, wel juist gezegd, dat het bloed, al de deelen doorstroomende, van een middelpunt uitgaat en derwaarts terugkeert? (bl. 12.) - Bl. 13. Is het aderlijk bloed in de laatste takken ongeschikt geworden, om de voeding der deelen of de afscheiding der vochten te bewerken? - Met den Schrijver, bl. 48, de ontwikkelingsziekten gaarne aannemende, drukt hij zich echter in die noot niet te sterk uit? Gering moge de magt van den mensch zijn, om de natuur te wijzigen, kan hij zich echter niet van haar vervreemden? Of zoude eene kunstige, vooral onnatuurlijke opvoeding niet van den ongelukkigsten invloed zijn, om den mensch van de natuur te vervreemden? - Zoude men in zeer oude tijden van der bijen voortbrengsels niet meer nut getrokken hebben, zonder ze daarom tot huisdieren te maken? (bl. 55.) - Maakt de spijsbuis bij het paard geene uitzondering op den algemeenen regel omtrent de plantenetende dieren, bl. 123 voorgesteld. - Als drukfout teekenden wij op, bl. 190, cïrus voor ursus. - Maar, gaan wij niet verder met deze aanmerkingen, welke wij den Schrijver met de meeste bescheidenheid in overweging geven. Wij kunnen ons niet weêrhouden, eene enkele proeve van 's mans wijze van schrijven mede te deelen, om des te meer tot de lezing van het geheel aan te moedigen. Wij kiezen dezelve uit bl. 164:

{==559==} {>>pagina-aanduiding<<}

‘De vogelen zaaijen niet, noch maaijen, noch verzamelen in de schuren, en onze hemelsche Vader voedt nogtans dezelve. Wie was het daarenboven, die dezen trek, om verre reizen te ondernemen, in den vogel gelegd heeft? Aangeboren is hun die aandrift, en oude vogels behoeven hunnen jongen niet eerst den weg aan te wijzen. Men ziet het aan jong uit het nest genomene en opgekweekte vogels, die in den tijd, dat het trekken bij hunne soort invalt, onrustig worden en 's nachts in hunne gevangenis omfladderen. De Schepper zelf weefde dien trek in het aanzijn des vogels, even gelijk Hij vatbaarheid om Hem te erkennen, te vereeren en lief te hebben, in den aanleg des menschen gelegd heeft. Hoe beschamend zou het voor ons zijn, zoo wij dien aanleg verstikten in onszelven, terwijl, gelijk die oude Godsman zeide, zelfs een ooijevaar aan den hemel zijne gezette tijden weet, en eene tortelduif, en kraan, en zwaluw den tijd harer aankomst!’
En, ten slotte, bl. 197:
‘Zullen wij het menschelijke leven kort noemen? Om dit regt te beoordeelen, behoeven wij de sterflijsten niet angstig te doorzoeken, om enkele voorbeelden op te zamelen van menschen, die tot meer dan honderdjarigen ouderdom zijn opgeklommen. Het beteekent weinig, dat het hart eenige meerdere slagen geteld, de longen meermalen geademd hebben. Niets, hetwelk eindigt, is lang. Maar als wij de geschiedenis raadplegen, dan zien wij nogtans met verbazing, hoe veel er dikwerf in een korstondig menschenleven verrigt is, al was het ook niet tot de helft gekomen van het gewone perk, hetwelk het bereiken kan. Het korte leven wordt lang, als men het wèl besteedt; en daden, niet dagen zijn de maatstaf van deszelfs waarde. Maar, hoe goed het ook besteed zij, het is slechts de voorbereiding tot een hooger aanzijn. De trek naar onsterfelijkheid ligt diep in het menschelijk gemoed. Hoe groot is niet de aanleg, dien de goede Schepper aan den mensch gegeven heeft! Tot iets groots, iets heerlijks zijn wij verordend. Welke vermogens, welke krachten! Het aardsche leven omvat die niet, de dood verdooft die niet. Menschen van aarde en stof, uw geest is van Gods geslachte! Reizigers en vreemdelingen, gij hebt een Vaderland!’

{==560==} {>>pagina-aanduiding<<}

Met geheel ons hart wenschen wij, dat door des Schrijvers arbeid onze jeugd den grondslag moge leggen van hare kennis, om die naderhand dienstbaar te maken ten nutte der tijdgenooten, tot roem des vaderlands, en tot eere des Scheppers!




Algemeene Geschiedenis, door K.F. Becker. XVIIde tot XXste Deel. Te Haarlem, bij de Erven F. Bohn. 1834-1836. In gr. 8vo. Te zamen 1616 bl. f 11-50.

Gaven wij vroeger met steeds klimmend genoegen bij herhaling verslag van den aanvang en de voortzetting van het bovenstaande werk, thans verheugen wij ons, dat wij den Vertaler zoo wel, als ons Publiek mogen gelukwenschen met het voltooijen van een' zoo belangrijken arbeid. Waarlijk, het is, bij het veelal onberaden aanbrengen van de vruchten eener vreemde Letterkunde op onzen bodem, aangenaam, op te merken, dat het de Uitgevers, gedurende een tijdsverloop van tien jaren, niet aan de noodige aanmoediging heeft ontbroken, om een werk, gelijk het hier aangekondigde, gelukkig te voltooijen. Het geldt hier wel geen' oorspronkelijken arbeid; maar niemand zal het Gemeenebest der Letteren door bepaalde grenzen beperkt achten, of willen beweren, dat de eene natie van de andere te dezen niet mag ontleenen wat haarzelve ontbreekt, wanneer het op de bevordering van nuttige kennis aankomt. Doch men zou ook deze Algemeene Ceschiedenis, die zich onder den bescheiden titel eener vertaling naar het oorspronkelijke aankondigt, verkeerd beoordeelen, zoo men dezelve voor niets meer beschouwde; de arbeid, daaraan te koste gelegd, is van het hoogste belang. De Doopsgezinde Predikant a. doijer, tz., te Leiden, dien wij, uit het welgeschreven Voorberigt voor het laatste Deel, als den Vertaler leeren kennen, heeft getoond, voor de op zich genomen taak volkomen berekend te zijn. Uitgerust met grondige historiekennis, bedeeld met een juist en

{==561==} {>>pagina-aanduiding<<}
schrander oordeel, en vertrouwd met den geest en de behoeften van onze natie, heeft hij het gestelde door de oorspronkelijke Auteurs aan een' scherpen toets onderworpen, ten gevolge waarvan hij hier veel van het zijne er heeft bijgevoegd, elders veel, zoo niet geheel weggelaten, dan toch gewijzigd, en alzoo het nuttig gebruik van dit boek voor zijne Landgenooten heeft bevorderd. Deze bijvoegselen, uitlatingen en veranderingen zijn door het geheele werk verspreid; doch zij worden inzonderheid daar aangetroffen, waar het de zaak van het Christendom, de lotgevallen en dierbaarste belangen van ons Vaderland geldt, en den ernstigen, godsdienstigen geest betreft, die alle Geschiedenis moet doordringen en heiligen, zal zij aan hare hooge bestemming beantwoorden, om te zijn de tolk en de dienaresse van een onzigtbaar Wereldbestuur. Het geheele schoone Hoofdstuk over de stichting en invoering van het Christendom in het Vde Deel is van de hand des Vertalers afkomstig; hij heeft de Geschiedenis tot de tweede Fransche Omwenteling gebragt, als den aanvang van een geheel nieuw tijdperk, daar het oorspronkelijke werk met het slot van het jaar 1828 eindigt, en vooral in de vier laatste Deelen aan de Nederlanden de plaats aangewezen, welke zij in eene Algemeene Geschiedenis behooren te beslaan. Wij schromen niet te beweren, dat het werk van becker, zoo als het in onze taal bestaat, boven het oorspronkelijke zich voordeelig onderscheidt; en het is te hopen, dat de arbeid van onzen Landgenoot ter kennis zal komen van de tegenwoordige Uitgevers in Duitschland, opdat zij bij den achtsten druk, die zekerlijk binnen weinig tijds zal worden vereischt, van denzelven ter verrijking en verbetering van het werk zullen kunnen gebruik maken. De stijl beantwoordt ook ten volle aan het verdienstelijke der bewerking; dezelve bezit eene hooge mate van duidelijkheid, levendigheid, beknoptheid en sierlijkheid; hij heeft een echt
Nederduitsche kleur, en men wordt minder herinnerd, dat men eene vertaling leest, dan men helaas! weleens in

{==562==} {>>pagina-aanduiding<<}
oorspronkelijke geschriften sporen van een vreemd taaleigen opmerkt.
De vier laatste Deelen, die wij hier aankondigen, omvatten nagenoeg de laatste halve eeuw, onder den titel van ‘Geschiedenis van onzen tijd,’ en zijn geschreven door den Heer k.a. menzel. Deze arbeid heeft in Duitschland de goedkeuring der meest beroemde Geschiedkenners in eene zoo hooge mate weggedragen, dat men denzelven als de kroon van het geheele werk beschouwt. De Uitgevers hebben hierom teregt besloten, deze vier Deelen tevens als een op zichzelf staand werk, onder een' afzonderlijken titel, verkrijgbaar te stellen. Hetgeen de Vertaler, in het Voorberigt voor het laatste Deel, van het geheele werk betuigt, dat zeggen wij met nadruk van deze vier laatste Deelen: ‘Het is blijkbaar de vrucht van een naauwkeurig en oordeelkundig onderzoek der beste bronnen, maar deelt van dit onderzoek enkel de resultaten mede, en doet zulks, met verstandig voorbijgaan van het minder belangrijke, 't welk slechts overlading zou voortbrengen, zoo volledig, in zulk eene geleidelijke orde, en met zoo veel levendigheid van voordragt, tot de jongste tijden toe, dat men er de voornaamste gebeurtenissen in derzelver aanleiding, gevolgen en onderling verband door leert kennen, en dus in staat gesteld wordt, om er zelf wijsgeerig over na te denken, of van de werken, waarin dit geschiedt, met des te meer vrucht gebruik te maken.’
Na dit in 't algemeen over den aard en de waarde van dit werk te hebben aangemerkt, rekenen wij eene eigenlijke beoordeeling overtollig, en vergenoegen ons, den inhoud der Hoofdstukken op te geven, die in deze vier Deelen voorkomen, waardoor men den rijkdom der behandelde zaken eenigzins kan leeren kennen.
XVIIde Deel. I. Invloed van Pruissen na den dood van frederik II, 1786-1796. II. De Fransche Omwenteling tot dumourier's afval en vlugt, 1789-1793. XVIIIde Deel. III. De Fransche Omwenteling van dumourier's afval en vlugt tot de herove-
{==563==} {>>pagina-aanduiding<<}
ring van Taulon, 1793. IV. Het Schrikbewind en de laatste dagen der Conventie, 1793-1795. V. Krijgsbedrijven van den Slag bij Fleurus tot den Vrede van Campo Formio, 1794-1797. VI. Het Directoire tot de uitbarsting van den tweeden Coalitie-oorlog, 1795-1798. XIXde Deel. VII. Het Directoire van het begin des tweeden Coalitie-oorlogs tot deszelfs val, 1799. VIII. Het Consulaat, 1799-1804. IX. Het Fransche Keizerrijk tot den Vrede te Tilsit, 1804-1807. X. Het Fransche Keizerrijk van den Vrede te Tilsit tot den Oorlog der Spanjaarden tegen napoleon, 1807-1813. XXste Deel. XI. Het Fransche Keizerrijk van den Oorlog in Spanje tot deszelfs val, 1808-1815. XII. De vijftienjarige Vrede, 1815-1830.
Mogt het voortreffelijk boek in veler handen komen! Mogt het inzonderheid veel door het opkomend geslacht gelezen worden, niet alleen om den geest met nuttige en voor alle standen heilzame kennis te verrijken, maar ook om het hart met edele godsdienstige gezindheden te vervullen; en mogt alzoo de lezing en herlezing van hetzelve een veelvermogend middel worden, om, bij de duisterheden en verwarringen dezes levens, het oog te rigten op den hoogen en wijzen Bestuurder van den gang onzes geslachts!




Reis door Zweden, in den jare 1830, behelzende uitvoerige berigten wegens den tegenwoordigen staat van dat Koningrijk en deszelfs bewoners, benevens vele bijzonderheden aangaande de regering van Karel XIV (Bernadotte), en de gebeurtenissen, zijne troonsverheffing voorafgegaan. Naar het Fransch van Alex. Daumont. II Deelen. Te Haarlem, bij de Wed. A. Loosjes, Pz. 1835. In gr. 8vo. 280 en 290 Bl. f 6-:

Deze Reis meenen wij onder de belangrijke en der vertaling waardige Reizen te mogen rangschikken, die zich

{==564==} {>>pagina-aanduiding<<}
door stijl zoo wel als door inhoud gunstig aanbevelen. De Schrijver houdt hier den Lezer doorgaans niet op, met hem tot vervelens toe te vertellen, (gelijk men zoo dikwijls hooren moet) hoe hij hier met eene schuit, daar met een' wagen gekomen is, in hoe vele herbergen hij korter of langer stil gehouden, wat hij hier, wat hij daar gebruikt, hoe hij hier zeer lekker, daar zeer ellendig gegeten heeft, en dergelijke voorbijgaande kleinigheden meer, die men wel in een journaal voor zichzelven, of in een' brief of reisverhaal voor goede vrienden, invlechten kan, maar die voor het Publiek, en tot kennis van landen, volken en menschen, doorgaans weinig of liever geen blijvend belang hebben. De Schrijver van deze Reis daarentegen levert meestal belangrijke bijdragen tot de kennis van Zweden, een van die Noordelijke landen van Europa, die betrekkelijk minder bereisd zijn, en echter wel waardig zijn gekend te worden. Jammer slechts, dat deze Reiziger (gelijk hij zelf erkent) zich te kort in Zweden kon ophouden, en de Zweedsche taal niet verstond. In het algemeen is het altijd schade, wanneer hij, die een land bereist, met deszelfs taal niet bekend is; en althans moest iemand, die een der beschaafde landen van Europa goed wilde leeren kennen, geen reis derwaarts ondernemen, zonder zich deszelfs taal wèl eigen gemaakt te hebben. Het is waar, het Fransch is aldaar doorgaans nog al het algemeene vehiculum van mededeeling der gedachten; maar in vele omstandigheden, en tot kennis van de eigenaardigheden des lands en des volks, zal het toch dikwerf te kort schieten; en vandaar gedeeltelijk zoo vele gebrekkige berigten, zoo vele scheeve oordeelvellingen, die men in verscheidene Reizen maar al te dikwijls aantreft. - Gezegde onkunde der landstaal vinden wij bij dezen Reiziger des te meer jammer, omdat hij in eene Inleiding zulke goede en
juiste opmerkingen over het reizen en de gesteldheid der reisberigten in het algemeen maakt, dat men van hem iets bijzonder goeds verwachten mag. Hierop laat hij daar ook, dat niet onbelangrijk is, vol-
{==565==} {>>pagina-aanduiding<<}
gen, eerst eene korte vermelding van de reistogten van den Griek pytheas, die ook aan de Scandinavische kusten schijnt geweest te zijn, en een zeer kort overzigt van de geschiedenis der Scandinaviërs of Noormannen, en van Zweden in het bijzonder, tot aan de veertiende Eeuw, en daarna eene korte letterkundige geschiedenis en beoordeeling van de voornaamste Reizen door Zweden, van alfred, Koning van Engeland, in 890, tot op carr, in 1804. Jammer, dat hij dit niet verder vervolgd heeft met eene dergelijke opgave van de Engelsche, Duitsche, Zweedsche en Fransche Reisverhalen, die hij zelf erkent, dat daarna het licht gezien hebben, en onder welke er belangrijke gevonden worden.
Wegens persoonlijke belangen reisde de Heer daumont naar Havre de Grace, en van daar ter zee over Elseneur naar Zweden, waardoor hij kortelijk het een en ander over Denemarken mededeelt. Van Helsingborg doorreist hij de provincie Schonen, waarvan hij het wetenswaardige beschrijft, en over Astorp, Vernamo, Jonköping, langs het meer Väder, en verder over Grenna, Linköping en Norköping, te Stokholm komt. Hier biedt hij (dit was het oogmerk zijner reis) den Koning van Zweden zijne dienst aan, met wien hij door vorige krijgsdienst en familiebetrekking bekend was; doch hij slaagt in deze poging niet, daar Z.M. niet anders dan inboorlingen met posten begunstigen wil. Een navolgenswaardig voorbeeld inderdaad! - Bij deze gelegenheid spreekt hij verder met veel lof over den persoon en de verdiensten diens Konings, alsmede over de Koninklijke Familie. - Hierop wordt een Hoofdstuk aan de merkwaardigheden van Stokholm, en een volgend aan die van Upsal en omstreken toegewijd; bij welk laatste eene uitweiding over de Scandinavische Fabelleer en Letterkunde. - De Reiziger, zelf geene gelegenheid gehad hebbende, dan bij een enkel vlugtig uitstapje, het landschap Dalekarlië te bezoeken, deelt het meldenswaardigste daarvan mede door belangrijke uittreksels

{==566==} {>>pagina-aanduiding<<}
uit een Zweedsch werk van forsell, Een jaar in Zweden, ten jare 1830 uitgekomen. - In twee volgende Hoofdstukken worden de Zeden en Gewoonten der Zweden beschreven, en in een derde wordt een overzigt van 's lands Bevolking gegeven. Over deszelfs Klimaat en de aldaar heerschende Ziekten wordt in een ander Hoofdstuk gehandeld, en in de twee daarop volgende deszelfs Land- en Tuinbouw beschouwd; waarna van de twee laatste Hoofdstukken des eersten Deels het eene voor de Mijnen, en het andere voor de Manufacturen van Zweden bestemd is. - Op dergelijke welgeregelde wijze wordt, in het tweede Deel, in vier Hoofdstukken achtervolgens gehandeld over Zwedens Koophandel, Scheepvaart, Land- en Zeemagt, en alzoo ook, in twee daarop volgende, eerst over de Luthersche Geestelijkheid en andere Kerkgenootschappen, en daarna over den Zweedschen Adel, belangrijk door eene korte beschouwing van eenige Zweedsche Adellijke geslachten, die kunnen gerekend worden tot de Geschiedenis te behooren. - In een Hoofdstuk, onder den titel openbaar Onderwijs, wordt ook aan de Zweedsche Geleerden en wetenschappelijke Inrigtingen hulde gedaan, en in een ander, getiteld Kunsten en Letterkunde, voornamelijk Zwedens Tooneel, Muzijk en Boekdrukkunst beschouwd. - 's Lands Bestuur, Regtspleging en Wetgeving, Rijksdagen en Grondwet, en staatkundige Betrekkingen, maken den inhoud der drie
volgende Hoofdstukken uit. - Zeer belangrijk zijn de twee hieraan grenzende Hoofdstukken, die de aanleidingen verhalen tot de verheffing van het nieuwe Stamhuis, waarmede men het Aanhangsel vergelijken kan, dat de Vertaler achter dit werk gevoegd heeft, behelzende een verhaal van diezelfde gebeurtenis, geschreven door den voormaligen Koning van Zweden, zich thans noemende Kolonel gustafson; uit welk een en ander, dat in de hoofdpunten overeenkomt, men opmaken mag, dat daumont het zijne uit goede bronnen geput heeft. - In een volgend Hoofdstuk, bij gelegenheid van een af-
{==567==} {>>pagina-aanduiding<<}
scheidsgehoor bij den Koning, handelt de Schrijver nog kortelijk over het bestuur van dien Vorst, en over de Vorstelijke Bezittingen. Zoo ook in het daarnevens staande, bij een bezoek van een' zijner vrienden op het land, over eenige Zeden der Landprovinciën, Jagt en Visscherij; waarop, bij de afreize van Stokholm naar Norköping, nog iets over de landstreek, die hij doortrekt, en eene aangename ontmoeting aldaar. Op dergelijke wijze worden in het laatste Hoofdstuk ettelijke merkwaardigheden van eenige te voren meest niet bezochte plaatsen kortelijk verhaald, tot dat de Schrijver te Helsingborg aankomt en Zweden verlaat.
Uit het bovenstaande verslag ziet men, dat men hier geen bonte aaneenschakeling van allerlei reisavonturen aantreft, maar veel meer eene ordelijke, vrij omstandige en hier en daar met goede opmerkingen doorvlochtene beschrijving van land en volk van Zweden, die daartegen rijkelijk opwegen kan, en aan deze Reis eene duurzamer waarde geeft. Wij zouden nu hierbij nog wel eenig uittreksel kunnen geven, om te toonen, dat zij zich ook, wat den stijl betreft, over 't geheel met genoegen lezen laat; maar wij meenen genoeg gezegd te hebben ter billijke waardering en aanprijzing dezes werks, waaraan niemand zich beklagen zal zijn geld en tijd besteed te hebben.




Reize naar de Oost- en Westkust van Zuid-Amerika, en, van daar, naar de Sandwichs- en Philippijnsche Eilanden, China enz. Door J. Boelen, Joh. zoon, thans KapiteinLuitenant. IIde Deel, Te Amsterdam, bij ten Brink en de Vries. 1835. In gr. 8vo. 445 Bl. f 5-60.

Bij de aankondiging van het eerste deel van dit werk hebben wij met grooten lof hetzelve aangekondigd. Daar wij in ons toen gegeven verslag reeds het een en ander hebben aangemerkt tot opwekking der belangstelling van onze landgenooten in het verhaal van eene onderneming, welke de goedkeuring moet wegdragen van een' ieder, die deel neemt in den bloei

{==568==} {>>pagina-aanduiding<<}
van onzen handel en den roem van onze landgenooten, zal het genoegzaam zijn, dat wij thans ons bepalen tot de opgave van den hoofdzakelijken inhoud van dit deel.
Aan het einde van het eerste deel verlieten wij onzen reiziger aan den mond der rivier van Guayaquil voor het eiland Puna, geprest tot overbrenging van eenige honderden Columbiaansche krijgslieden, wier gebrek aan krijgstucht het voor den Scheepsbevelhebber zeer wenschelijk maakte, spoedig van deze hem opgedrongene reisgenooten ontslagen te zijn. Maar juist was er te Guayaquil eene nieuwe omwenteling voorgevallen; daarom trachtten de gezagvoerders aldaar den Kapitein eerst het ontschepen der Columbianen moeijelijk te maken, of hem te noodzaken om weder met dezelve te vertrekken. Eindelijk echter gelukte de ontscheping. Na eenig verblijf te Guayaquil, zakte het schip de rivier van dien naam weder af, en zeilde, na nog eenigen tijd te Puna vertoefd te hebben, zuidwaarts langs de kust, eerst naar Payta en vervolgens naar Callao, hetwelk als de haven van Lima kan aangemerkt worden. Over deze hoofdstad van Peru wordt een omstandig berigt gegeven. Na eene voorspoedige vaart bereikte het schip Valparaiso, en vertoefde daar achttien dagen, om de bij het eerste bezoek van die haven aangevangene handelszaken af te doen. Met hetzelfde oogmerk zeilde de Heer boelen terug naar Arica, waar men hem de eerste maal tot het overbrengen der Columbiaansche krijgslieden geprest had. Hij ankerde vervolgens te Ilay, een te voren onbeduidend dorpje, maar toen eerst sedert eenige maanden erkend, als puerto abilitado, of haven, waarin vreemde schepen voor den handel met Peru mogen binnenloopen, en hetwelk als zoodanig aan de meer landwaarts gelegene aanzienlijke stad Arequipa tot haven dient. Hier zou het den Kapitein bijna gegaan zijn, als vroeger te
Montevideo. Door de schuld van eenen passagier, die, buiten weten van den Scheepsbevelhebber, verbodene waren aan boord gebragt had, kwamen schip en lading in groot gevaar, om, zoo niet verbeurd verklaard, dan toch weder in een langdurig en kostbaar regtsgeding gewikkeld te worden. Toen nu de Kapitein zag, dat het onmogelijk was, om in dezen nieuwen en nog ongeregelden Staat regt te verkrijgen, dewijl men, bij de schaarsche geldomstandigheden van het Gouvernement van dit district, het Hollandsche schip en deszelfs kostbare lading als een' welkomen buit beschouwde, wist hij aan deze moeijelijkheid

{==569==} {>>pagina-aanduiding<<}
geen beter einde te maken, dan door op het alleronverwachtst met zijn schip uit de haven van Ilay de vlugt te nemen. De op het schip geplaatste Peruaansche wacht werd, willens of onwillens, overgegeven aan een Amerikaansch vaartuig. De reizigers maakten kracht van zeil, en geraakten spoedig van de kust. Hier eindigt dit deel, en in een volgend zal de lezer vinden, werwaarts toen hunne bestemming was.
Ook dit deel behelst belangrijke berigten aangaande den natuurlijken en staatkundigen toestand der plaatsen en menschen, door den reiziger bezocht. Alwat voor den koopman en den zeevaarder van belang is ten aanzien van vaarwaters, winden, stroomen enz., is met naauwkeurigheid te boek gesteld. Ook dit deel wordt, bij wijze van aanhangsel, besloten met eene lijst, behelzende de approximative waarde van goederen, die het meeste gewild zijn op dat gedeelte van de kust van Peru, waarvan Arica en Ilay de havens, of Tacna en Arequipa de stapelplaatsen zijn, benevens eene daarop, voor een schip, gebaseerde lading; nota der Chinesche zijden stoffen, het meeste geschikt voor den handel aldaar, en der goederen voor de markten van Lima, Guayaquil en die van de tusschenbeiden gelegene havens, voor Columbia en Peru, benevens het stelsel van inkomende regten te Guayaquil, tijdens het verblijf van den Heer boelen aldaar.
Verscheidene gedeelten van het in dit deel voorkomende brengen ons in verzoeking, om iets tot eene proeve van het belangrijke en onderhoudende van deszelfs inhoud af te schrijven. Maar wij kunnen ons verslag niet genoeg daartoe uitbreiden. Alleen willen wij hier nog iets melden, hetwelk vooral onze opmerkzaamheid tot zich trok: ‘De schoone purperroode verw, welke te Guayaquil een belangrijk artikel van handel uitmaakt, is ontleend van het vocht van eene soort van slak, Bulgado de Mar genaamd, die hare woning heeft in een kegelachtig schelpje of slakkehuisje.’ Hetgeen dit berigt belangrijk maakt, is de overeenkomst van deze verwstof met het beroemde purper der oude Pheniciërs, van hetwelk het bekend is, dat hetzelve bij toeval ontdekt werd. De hond van eenen herder beet eenen schelpvisch aan stukken; het bloed, daaruit loopende, verwde hem den snoet; de schoone roode kleur viel in het oog; zij werd tot het verwen van stoffen gebezigd, en ten sieraad voor de praalkleederen der Vorsten bewaard. Het was ons tot nog toe onbekend, dat dergelijk purper thans nog in gebruik was. Des-
{==570==} {>>pagina-aanduiding<<}
zelfs bestaan bevestigt het berigt, door de oude Schrijvers aangaande het Phènicische purper gegeven.
Het titelvignet van dit tweede deel stelt de stad Lima voor, gezien van de reede van Callao; buitendien is hetzelve versierd door vier platen en eene kaart van een gedeelte der westkust van Columbia en een gedeelte van de kust van Peru, benevens de golf van Guayaquil.
Wij eindigen ons verslag met het getuigenis, dat, naar ons gevoelen, dit tweede deel in aangenaam onderhoud en rijkdom van nuttige en belangrijke zaken het eerste nog overtreft; zoodat wij wenschen, dat de Schrijver door eene gunstige ontvangst van zijn verhaal bij ons lezend publiek aangemoedigd worde, om met ijver in het aangevangen voetspoor voort te gaan, en zijn werk in denzelfden trant te voltooijen. Na het eindigen van dit verslag vernemen wij, dat het werk met een derde deel volledig zal zijn.

Episoden uit het Leven van Karel V, Koning van Spanje. Door den Baron de los Valles. Uit het oorspronkelijke (*) vertaald. Te Rotterdam, bij Mensing en van Westreenen. 1836. In gr. 8vo. XXIII en 340 bl. f 3-60.

Wij hadden van dit werk, dat geheel een stuk van den dag is, reeds eerder melding moeten maken; doch ons verzuim vinde daarin zijne verontschuldiging, dat de gebeurtenissen der laatste weken in Spanje, ons bij het gereedmaken dezer aankondiging als overvallende, ons telkens weder nieuwe berigten deden afwachten; maar ook dit wachten kunnen wij niet volhouden, en, daar de treurige burgeroorlog in het in zijne eigene ingewanden wroetende Spanje nog lang duren kan, mogen noch kunnen wij daarnaar met ons verslag langer toeven.
De Schrijver dan van dit werk, Brigadier der Infanterie, en Aide de Camp van Don carlos, vervoegde zich, op zijne doorreize naar Engeland, in persoon bij de Uitgevers, ten einde de verspreiding van zijn werk aan te bevelen. De door hen voorgeslagene vertaling verscheen op verlangen van

{==571==} {>>pagina-aanduiding<<}
den Baron zelven in het licht. Zijne hooge ingenomenheid met den Pretendent des Spaanschen troons blijkt op elke bladzijde, en van de zijde eener volkomene onpartijdigheid zouden wij dit geschrift minder durven aanbevelen. De warmte voor Don carlos gaat wel eens verzeld van bitterheid tegen de Christino's; echter is het boek in eenen eschaafden stijl, met blijkbare kennis van zaken, en niet zonder vele kracht van overtuiging geschreven. Wij hebben het met klimmend genoegen gelezen. De hoofdpersoon speelt eene der gewigtigste rollen op het staatkundig tooneel van het hedendaagsch Europa; de bijzonderheden van zijne overhaaste reis uit Engeland, door het hart van Frankrijk, naar Spanje waren tot nog toe minder bekend; elke bijdrage tot de kennis van Spanjes toestand kan niet anders dan welkom wezen, en de gansche zaak eens van haren oorsprong, den laatsten levenstijd van ferdinand VII, uit den mond van eenen der voornaamste Carlisten te hooren, moet aan verre de meeste lezers des te aangenamer zijn, vermits de meeste der door de dagbladen bekend gewordene berigten van de andere zijde gekomen zijn. Aan de bevoegdheid van den opsteller valt niet te twijfelen, en de als Bijlagen medegedeelde staatsstukken zijn niet alleen hoogstbelangrijk, maar ten deele almede aan het publiek niet - althans in hun geheel - bekend.
Den geheelen inhoud kunnen wij niet opgeven, maar bepalen ons bij hetgeen de los valles zegt van den oorsprong der zaak, waarover wij daarom dan ook iets uitvoeriger zijn kunnen.
Mag men den Schrijver gelooven, dan ligt de grond der rampen, die ten gevolge der veranderde erfopvolging Spanje teisteren, in naijver en vijandschap der Napelsche en Portugesche Prinsessen aan het Hof van Madrid. De eersten - wij recenseren niet, maar refereren alleen - behoorden tot de partij der omwentelingsgezinden, welke Don carlos, den vriend der Geestelijkheid en van het absolutisme, het kostte wat het wilde, van den troon wilde verwijderen. Daartoe moest het vierde huwelijk van ferdinand VII met maria christina van Napels strekken. De Salische wet moest verder afgeschaft worden. In 1713 was door Koning philips V, ten gevolge eener wet, door de algemeene Cortes des rijks, tot de regeling der erfopvolging bij. eengekomen, bekrachtigd, vastgesteld: ‘dat de Prinsen, afstammelingen van philippus V, in welken graad het

{==572==} {>>pagina-aanduiding<<}
ook zijn mogt, den troon zonden beklimmen, zelfs vóór de dochters des regerenden Konings.’ Zoodra de zwangerheid der Koningin bekend werd, bewoog de revolutionaire partij den Koning, de Expediente der Cortes van 1789 weder in zwang te brengen. ‘Het was op verlangen van karel IV, dat de Cortes, in 1789 bijeengeroepen, om over eenige sinancieele wetten te stemmen, tegen het einde der maand September eene petitie inleverden, om de afschaffing der Salische wet te vragen. De afgevaardigden der Provinciën, welke in dit opzigt geene lastgeving hadden, bepaalden zich, volgens gewoonte, tot de voorbehouding om het voorstel aan hunne Committenten mede te deelen; maar het is algemeen bekend, dat deze mededeeling geen plaats had. Koning ferdinand noch de Cortes konden, in geval Koningin maria christina van eene dochter beviel, den Infant Don carlos van zijn regt berooven: want het eenmaal verkregen regt duurt zoolang als de zaak, waarop het zich uitoefent, en geene wettelijke magt kan het dengenen benemen, die er mede bekleed is, tenzij hij zich hetzelve door zijn gedrag onwaardig gemaakt hebbe. Al hadden derhalve de in 1789 wettiglijk zamengeroepen Cortes toegestemd, om van de vastgestelde troonsopvolging af te wijken, dan zoude die afwijking nog geene inbreuk hebben kunnen maken op de regten der Prinsen, welke vroeger geboren waren, want geene wet kan ooit eene terugwerkende kracht hebben. De Infant Don carlos was in 1788 geboren, en de Cortes van 1789 konden hem in geen geval van zijn regt berooven, dat hij, na den dood van zijn' oudsten broeder, Koning ferdinand, zonder mannelijke erfgenamen na te laten, op den troon had. De
Liberalen lieten zich echter door de redenen van zedelijkheid en regtvaardigheid geenszins terughouden.’ Bladz. 5, 6.
De Expediente werd den 29 Maart 1830 te Madrid uitgevaardigd. ‘De Infant Don carlos protesteerde destijds niet, want hij wilde het onbetwistbaar regt, dat de Salische wet, welke sedert 1713 in Spanje bestond, hem op de kroon gaf, ingeval de Koning, zijn broeder, zonder mannelijke erven kwam te overlijden, door zulk eene daad niet in twijfel stellen; maar hij hield zich voor, dat regt te laten gelden, wanneer de tijd daar mogt zijn, dat de

{==573==} {>>pagina-aanduiding<<}
nieuwe wet ten uitvoer konde gelegd worden.’ Bladz. II. Naar onze meening (om dit in het voorbijgaan te zeggen) had Don carlos met zulk een protest moeten beginnen. Men bewoog ferdinand, na zijne aanvankelijke herstelling, in 1832, met Don carlos te doen onderhandelen. Vergeefs. Deze wilde noch bewiligen in den voorslag, om Raad der Koningin, gedurende 's Konings ziekte, te worden, noch het plan goedkeuren, om gezamenlijk met de Koningin deel te nemen aan het Hoofdbestuur, en zijnen zoon met de Infante isabella te doen huwen. Het laatste hadde misschien veel bloed en onrust voorgekomen. De Koning vroeg den Graaf van Alcudia, die met deze zending bij Don carlos belast was geweest, wat nu te doen? Deze stelde de herstelling der Salische wet voor. Ferdinand bewilligde, en schreef: ‘Daar ik wensch, aan mijn volk een nieuw bewijs te geven der liefde, welke ik het toedraag, heb ik noodig geacht, af te zien van de tweede wet, titel 15, tweede partida, betreffende de erfopvolging van den troon, en van alle clausulen van mijn testament, welke strijdig mogten zijn met dit mijn laatste besluit. Ik beveel, dat dit mijn decreet, tot na mijnen dood, op het Ministerie van Justitie zal nedergelegd worden. Gijlieden houdt het voor gezegd, en waakt over de uitvoering.’

‘Ik, de Koning.’

De Infante louisa charlotta bewerkte andermaal eene herroeping. Aan kuiperijen ontbrak het niet. Maar de Koning was ook toen een stervend mensch, ‘zonder kracht of wil: hij miste het gebruik zijner verstandelijke vermogens geheel, en werd blindelings door zijne vrouw en schoonzuster bestuurd: hij gaf zijne toestemming geheel werktuigelijk tot alles, wat men van hem vorderde, in de hoop van hierdoor eenige rust te zullen kunnen genieten.’ Men dichtte de oproerige bewegingen, die in onderscheidene gedeelten van het Koningrijk plaats hadden, aan Don carlos toe. Deze week naar Portugal.
Maar wij kunnen op dezen voet niet voortgaan. Het werk loopt tot den dood van zumalacarreguy, wiens facsimile en portret, benevens de afbeelding van Don carlos en den Schrijver, het boek versiert. Dertig Bijlagen, meest, gelijk wij zeiden, staatsstukken, besluiten hetzelve. Zonder

{==574==} {>>pagina-aanduiding<<}
ons - wat hier ook niet te pas komt - uit te laten over onze staatkundige gevoelens ten aanzien der Spaansche zaken, bevelen wij de lezing van dit onderhoudend geschreven, goed vertaald en fraai uitgevoerd geschrift aan allen, die van den oorsprong en de eerste geschiedenis des Spaanschen burgeroorlogs kennis verlangen. Dat de rampen van dat rijk spoedig een einde nemen, is de wensch van Rec. en zeker van elk, die het bloed betreurt, dat daar vergoten wordt, om staatkundige stelsels, die reeds te lang Europa beroeren. Van Spanje was waar het Spaansche spreekwoord:

A Rey muerto, 
Reyno rebuelto. 

Door huygens vertaald:

De Koningh dood, 
Het rijk in nood. 

Ach! die rampzalige burgertwisten! Wat hebben zij ook ons Vaderland al leeds gebrouwen! De God des vredes geve aan het fel geteisterd Spanje vrede, en eene goede, menschelijke, zachte regering, zij moge dan van carlos of van christina uitgaan!




Tijdschrift voor Munt- en Penningkunde, uitgegeven door P.O. van der Chijs. VIIde Stuk. Te Leiden, bij J.C. Cijfveer. 1836. In gr. 8vo. 589-732 Bl. f 2:10.

Dit stuk is van het belangrijke tijdschrift des Heeren van der chijs geenszins een der minsten. Behalve het vervolg der Verhandeling van eckhel over de oude munten, en wel bepaaldelijk over die der Romeinsche Keizers van antoninus pius tot caracalla, waarin tevens eene korte karakterschets dier Vorsten voorkomt, en het ontwerp tot eene beredeneerde naamlijst der Nederlandsche munten en penningen uit van mieris, van loon, enz. door g. van orden, is dit stuk wezenlijk versierd door eene Voorlezing van onzen beroemden Hoogleeraar heringa, over de Godsdienstigheid der Nederlanders, bij de grondvesting van hun Gemeenebest, blijkbaar uit hunne Gedenkpenningen. Uitmun-
{==575==} {>>pagina-aanduiding<<}
tend heeft de Hoogeerw. Schrijver daarin het karakter onzer Natie ontwikkeld uit den geest, die in hare gedenkpenningen gedurende den Spaanschen oorlog doorstraalt. Het is vertrouwen op God, erkentenis van de menigvuldige blijken van redding en hulp, die Hij haar, ook in de hagchelijkste oogenblikken, zoo menigmaal deed ondervinden, hoop op redding in nieuwe gevaren, en bede om hulp, wanneer alles verloren scheen. Dit kinderlijke, hartelijke toevlugtnemen tot Hem, wiens hand de Republiek zoo blijkbaar gesticht en tegen eenen overmagtigen vijand beschermd had, wordt in een aantal voorbeelden van geslagene gedenkpenningen en noodmunten aangetoond. Het verwondert ons slechts, dat de Hoogleeraar geen enkel voorbeeld uit den bangen tijd tusschen 1672 en 1674 heeft aangehaald. Hooren wij zijn voortreffelijk slot: ‘Onze Vaderen, getrouw aan deze grondbeginselen, zijn henengegaan, zoo wij hopen, naar eene betere Maatschappij. Zij, hunne kinderen, hunne kindskinderen, in meer dan één geslacht, bestaan niet meer. Het land onzer woning is hier
uitgebreid, dáár ingekort. Hunne stichtingen zijn door andere vervangen. De staatsvorm ligt verbroken, welken zij verkozen, en eene nieuwe is, na vele lotwisselingen, in deszelfs plaats gesteld. De betrekkingen op naburige Staten zijn veranderd. Maar god is dezelfde. De Waarheid is onveranderlijk. De Godsdienst is een onwrikbaar steunsel van elken Staat. De Deugd houdt eeuwig hare waardij. Het Woord des Heeren blijft in eeuwigheid. En wij, wat dan ook, in vrede of oorlog, de wil des Allerhoogsten over ons zij, zullen, bij getrouwheid aan de Godsdienstigheid onzer Voorvaderen, ondervinden, dat zij de belofte van het tegenwoordige en van het toekomende leven heeft.’ Daarop volgen Geschied- en penningkundige aanmerkingen, naar aanleiding van eenige hier te lande gevondene munten, door s.h. van der noordaa, te Dordrecht. Hier vinden wij alléén eene wat uitvoerige beschrijving van een gouden muntje, in 1826 nabij Arkel gevonden, zijnde het borstbeeld van eenen Frankischen Koning uit den eersten stam, en het omschrift Masilia civitas (Marseille). Hierover wordt zeer veel gezegd; zoo als, hoe de Frankische Koningen aan het muntregt kwamen, hoe er te Marseille, in plaats der gewone muntplaats Arles, geld kon geslagen worden enz., hetgeen wij hier moeten voorbijgaan. Wij hebben daarin eene schran-
{==576==} {>>pagina-aanduiding<<}
dere opmerking gevonden, dat namelijk de denariën der Romeinen, die bij de Franken saigae genoemd werden, misschien de denarii serrati, de op den rand als eene zaag uitgetande denariën der Romeinsche Republiek zijn, welke, volgens tacitus, bij de oude
Germanen zeer gewild waren. Dit saiga is dan slechts eene Oud-Duitsche vertaling van het Latijnsche serratus of serra (gezaagd, zaag). Eene tweede opmerking is, dat sedert valentiniaan het goud en zilver ongemunt in de Keizerlijke schatkist bewaard is; iets, hetwelk door de Frankische Koningen en bijzondere personen tot in de veertiende Eeuw werd nagevolgd: men muntte slechts het noodige geld tot den dagelijkschen omzet, en woog de grootere sommen toe in ongemunt goud, zilver en koper. Een zilveren solidus (sol) had 12 denariën of penningen. Wij vinden vervolgens iets over albert durer en zijne gedenkpenningen van maria van Engeland en erasmus, door g. van orden, en over de gewaande noodmunt van Groningen in 1591, die dezelfde Schrijver voor een presentieloodje houdt; een levensberigt van van der kellen, en verschillende berigten, onder anderen van het vinden van eenen pot met 2740 zilveren munten in Oostpruissen, uit de tijden der Grootmeesters, van 1251 tot 1422; het plan eener Geschiedenis van Frankrijk in brons, opklimmende van karel X tot pharamond; gedenkpenningen op het Geneefsche Hervormingsfeest en op calvijn, en eene regtmatige bespotting der nieuwe Belgische muntstempels, die den leeuw omgekeerd (en dus op de vlugt) voorstellen, die onze zinspreuk, Eendragt maakt Magt, gestolen en slechts vertaald hebben, en die, daar zij toch de
pijlen weglaten, zoodat de geheele zinspreuk geen' zin heeft, die spreuk aldus moesten veranderen: de omgekeerde Leeuw maakt de Magt uit; voorts het besluit der Belgen, om de centen in centimes te hersmelten. De Redacteur heeft blijkbaar vele moeite ook aan dit Stuk besteed. Wij hopen, dat een geëvenredigd debiet hem daarvoor zal schadeloos stellen.




De Spraakkunst der Spraakkunsten, of algemeen Leerstelsel voor de grondige en volledige kennis der Europesche Talen. (Iste Deel: Fransche Taal.) Door G.J. Dekker, voormalig Taalonderwijzer te Parijs. Te Amsterdam, bij de

{==577==} {>>pagina-aanduiding<<}
Erven Wed. F.G. Onder de Linden. 1836. (Gedrukt voor rekening van den Schrijver.) In gr. 8vo. XIX, 516 en 37 bl. f 5-50.

De Spraakkunst der Spraakkunsten! In welken zin moet dit verstaan worden? in een' Westerschen, of in een' Oosterschen zin? In een' Westerschen zin zou het, hoewel de spreekwijze minder gewoon is, kunnen beteekenen eene Spraakkunst, welke een verslag geeft van alle Spraakkunsten, en dus zoo veel als eene geschiedenis van alle spraakkunstige methoden; maar deze wordt in dit boek niet gevonden: of wel eene aanwijzing van die algemeene spraakkundige grondbeginselen, welke op alle, ten minste op de meest bekende en beschaafde talen toepasselijk zijn, en waar de bijzondere, die aan elke taal op haarzelve eigen zijn, als wijzigingen bijkomen; en dit zou men, naar de uitlegging, die er op den titel aan gegeven wordt, wel kunnen denken de meening te zijn, algemeen Leerstelsel voor de grondige en volledige kennis der Europesche Talen; doch ook een zoodanig wordt in dit boek niet gevonden. Misschien moet het dan in eenen Oosterschen zin genomen worden, gelijk b.v. ijdelheid der ijdelheden, dat is, naar een Orientalismus, die tegen ons taaleigen behouden is, de grootste ijdelheid; dus ook Spraakkunst der Spraakkunsten, de allergrootste of allervoortreffelijkste Spraakkunst. Misschien meent men, dat het ongerijmd is te denken, dat een Schrijver zulk eenen titel in dezen zin aan zijn werk zou geven: maar waarom niet? Wanneer men niet alleen zeggen kan, ‘qu'en Hollande il n'existe point de Grammaire Française théorique et pratique telle qu'il convient pour étudier cette langue avec succès’ (Avant-propos, p. V); maar ook, in gevoel van eigene waarde, deze taal kan voeren (bl. XVI): ‘Ik durf mij vleijen met het denkbeeld althans, dat ik de vóór mij vervaardigde leerboeken heb overtroffen, en van daar uitgaande heb ik niet geschroomd aan het hoofd van mijn werk te plaatsen:
Spraakkunst der Spraakkunsten,’ - waarom zou men zich dan van zulken titel niet bedienen? en wat zou den Lezer verhinderen, denzelven in den Oosterschen zin te nemen, en hierbij te vergelijken ijdelheid der ijdelheden?
Over gemelde Voorrede kan Rec. zich hier niet breed

{==578==} {>>pagina-aanduiding<<}
uitlaten, waarin hij voor het overige hier en daar goede opmerkingen gevonden heeft, zoo als b.v. bl. XIV, waar de Schrijver ‘de wijze van door middel van fout-opstellen te onderwijzen’ verwerpt. Volkomen is Rec. het hiermede eens, en meent er te mogen bijvoegen, dat, wat men hierdoor aan de wetenschappelijke zijde meent te winnen, gevaar doet loopen van verlies aan de zedelijke, ja zelfs aan de verstandelijke zijde; gevaar namelijk van de jonge lieden tot scherp turende beoordeelaars van eens anders gebreken, tot wijsneuzige betweters en ongeroepene criticasters te maken: zij hebben waarlijk eigene fouten en gebreken genoeg, waarop men hen, niet op den trotschen toon van pedante schoolvosserij, maar met verstand, nederigheid en zachtmoedigheid, opmerkzaam te maken heeft, zoodat zij de fouten niet bij anderen behoeven te gaan zoeken. - Minder volkomen is Rec. het met den Schrijver eens, wanneer hij bl. XI ‘de redenen’ opgeeft, ‘die hem bewogen hebben, om in dit werk de regelen voor de uitspraak achterwege te laten.’ Rec. gelooft wel, dat zij gebrekkig en zonder de levende stem niet voldoende zijn; maar oordeelt nogtans, dat er zoodanige kunnen gegeven worden, die even min geheel onnut zijn als die, welke in deze Spraakkunst zelve, bl. 395 e.v., over de uitspraak der letters gegeven worden. - De woorden vervolkoming voor volmaking, t.a.p. en elders, en aanzigt voor aanzien of voorkomen, schijnen Germanismen te zijn: het eerste zou eigenlijk vervolkomening (Hoogd. vervolkomming) moeten zijn; maar de analogie onzer taal schijnt zulk eene afleiding en zamenstelling niet toe te laten.
Wat nu den inhoud dezes boeks aangaat, het bevat eerstelijk, bl. 1-186, Opstellen ter vertaling, en wel eerst uit het Hollandsch in het Fransch, waarin de méthode interlinéaire gevolgd is, met gedurige verwijzingen door letters en nommers op de regels, die in een later gedeelte des boeks te vinden zijn; hetwelk Rec. zeer vermoeijend voorkomt, en geschikt om de leerlingen in de war te brengen, die daarenboven nog geen kennis hebben van verscheidene dingen, die in de Spraakkunst zelve eerst moeten aangeleerd worden, en dus de bedoeling dier Opstellen niet verstaan. - Waarom niet liever elke, of nog beter eenige bij elkander behoorende grammaticale regels eerst duidelijk voorgesteld,

{==579==} {>>pagina-aanduiding<<}
en dan door daartoe betrekkelijke vertalingsopstellen opgehelderd, en de nog onbekende woorden en spreekwijzen met nommers er onder gezet? - Hierop volgen Exercices pour traduire du Français en Hollandais, waarin bovengemelde méthode niet gebruikt, maar achteraan (wederom vrij lastig) eene vertaling van de moeijelijkste uitdrukkingen, en eene alphabetische lijst van de moeijelijkste woorden, die in de Exercices voorkomen, gegeven wordt. Omgekeerd volgen desgelijks Oefeningen om van het Hollandsch in het Fransch te vertalen, of toepassing van het oplossende en tusschenregelige stelsel: waar echter deze laatste is, blijkt niet, daar er alleen bij verscheidene woorden en spreekwijzen nommers staan, waarvoor men de Fransche woorden een dertig bladzijden later vinden kan.
Het tweede voorname deel dezes werks is eene meer of min letterlijke vertaling der Grammaire van noël en chapsal, met eenige bijvoegselen tot gemakkelijker beoefening. In eene breede beoordeeling van een reeds bekend werk wil Rec. zich nu niet inlaten: slechts enkele aanmerkingen, die hem onder het doorloopen van deze vertaling voorkwamen. - De rededeelen worden hier nog als van ouds ten getale van tien opgenoemd, zonder op de latere eenvoudigere onderscheiding der hoofd- en ondersoorten te letten, waarvan de eerste zeer goed tot drie te brengen zijn, Naamwoord, Werkwoord en Bijwoord. - Deze Spraakkunst onderscheidt zich hierdoor, dat zij na de eigenlijk gezegde grammaticale behandeling van elk rededeel de syntacticale laat volgen: deze manier heest haar voor en tegen; haar voor, omdat dus telkens voet bij stuk gezet, en het practische gebruik, als 't ware, der Spraakkunst, ook door voorbeelden, die hier doorgaans goed en nuttig gekozen zijn, aangewezen wordt; haar tegen, omdat er gedurig rededeelen en constructiën van en met dezelve te pas komen, die de leerling nog niet kent: een goed mondeling onderrigt kan hier intusschen veel helpen. - De duistere namen van de tijden der werkwoorden zijn hier als van ouds behouden, en de bepalingen niet gelukkiger: wat onderscheid is er b.v. tusschen le passé défini en indéfini, of, gelijk het in het Nederduitsch omschreven wordt, tusschen ‘eenen tijd, die geheel voorbij is,’ en ‘eenen tijd, die geheel verstreken is’? - Zou het ook niet beter geweest zijn, de vervoeging der werkwoorden met de onbepaalde

{==580==} {>>pagina-aanduiding<<}
wijze te beginnen, waarin toch in alle talen de eeuvoudigste form te vinden is, en daarop de deelwoorden te laten volgen, waarvan het verledene althans in de verdere vervoeging te pas komt? - De lijst van zoogenaamde onregelmatige werkwoorden had veel bekort kunnen worden, door alleen de eenvoudige te plaatsen, waarnaar de zamengestelde zich doorgaans schikken, en waarbij enkele uitzonderingen ligt aan te wijzen zijn; zoo als ook door het classificeren van de aan elkander gelijkvormige. - Te regt merkt de Schrijver aan, bl. 290 e.v., dat de onzijdige, wederkeerige en onpersoonlijke werkwoorden geen eigene vervoeging hebben: de voorbeelden daarvan hadden dus kunnen weggelaten worden, even als vroeger had kunnen geschieden bij de werkwoorden, vragenderwijze vervoegd: de hier gegevene goede regels zouden voldoende geweest zijn. - Zonderling is de orde van behandeling van het 11de Hoofddeel af, dat getiteld is: Over de figuren van woordvoeging, en handelt over de ellipsis, pleonasmus, syllepsis en inversio, en over de regelregte en omgekeerde woordvoeging. Hierop volgt het 12de, over de spelling, vreemd genoeg ingeworpen tusschen het vorige en het 13de, dat ten opschrift heeft spraakkunstige analysis, en handelt over het klasseren der woorden, en de dienst der woorden in eene rede; verder wederom over de woordvoeging, over de inversio, ellipsis en pleonasmus, en eindelijk over de Gallicismen. Hierna leest men met groote letters: tweede gedeelte: dit schijnt eigenlijk het begin der syntaxis te wezen, waarvan latere artikels reeds vroeger voorgekomen zijn; daarin dus nu al weder over de woordvoeging,
redekunstige of logische analysis. Hierop krijgt men in het 14de Hoofddeel bijzondere opmerkingen, los op zichzelve staande, in alphabetische orde, over allerlei Fransche spreekwijzen. Verder, Hoofddeel 15, over het plaatsen der leesteekens; 16, over de uitspraak en het lezen, en eindelijk, 17, gebrekkige spreekwijzen, mede alphabetisch. Is dit nu de lucidus ordo, dit niet alleen in redevoeringen, maar ook vooral in leerboeken een groot vereischte is? Wie ziet ook niet, hoe de Schrijver hier in herhalingen vallen moest, die te vermijden waren geweest, indien het bij elkander behoorende in geregelde orde ware zamengevoegd? - Had er bij het artikel Gallicisme, bl. 363, 4, niet nog wel opgemerkt mogen worden, dat men Gallicisme ook in een' bijzonderen zin noemt eene spreekwijze, uit het

{==581==} {>>pagina-aanduiding<<}
Fransch in eene andere taal tegen dezer taaleigen overgenomen, en zoo ook Belgicisme eene spreekwijze, uit het Nederlandsch in eene andere taal ten onregte overgebragt? welk een en ander voor de Nederlandsche jeugd, voor welke de Heer dekker de Spraakkunst der genoemde Fransche Heeren heeft willen inrigten, tot het zuiver spreken en schrijven van hare eigene en andere talen gansch niet overtollig is op te merken.
Op deze Spraakkunst van noël en chapsal, met derzelver Register, volgt eene Woordenlijst, of Verzameling van woorden, welke het meest in het gesprek voorkomen, die, naar Recs. oordeel, het gebrek heeft van zoo menige andere oude en nieuwe Woordenlijsten, namelijk dat zij doorgaans veel te veel geven, eene menigte van woorden, die waarlijk niet het meest in het gesprek voorkomen, althans waaraan de jonge lieden op dien leeftijd, waarop zij gewoonlijk het Fransch leeren, nog niets hebben, en waarvan het zelfs niet nuttig zou zijn hun verdere uitlegging te geven. Waartoe toch b.v. zeer vele van die woorden over de Godsdienst, en wat daarop betrekking heeft, bl. 438, 9, waarvan zij verre de meeste dan nog zeer wel missen kunnen? En in welke zonderlinge orde staan sommige nevens elkander geplaatst! b.v. le malin esprit, un spectre, un Quaker, un Mennonite, un Anabaptiste, un Hernute, un Païen!! Men vindt daar ook le Mahométisme en l'Islamisme van elkander onderscheiden, en het eerste overgezet door de leer van Mahomet, het laatste door de Turksche Godsdienst. Immers beide woorden zijn van gelijke beteekenis, hoewel van verschillende afleiding, het eene van den stichter mahomet (mohammed), het andere van het Arabische woord Islam, d.i. de zaligmakende leer; en de benaming Turksche Godsdienst is niet juist, daar het Islamismus niet uitsluitend aan de Turken, maar ook aan andere volken van het Oosten eigen is.
Hierop volgt eene menigte Gesprekken in het Fransch en Hollandsch, bij sommige met verwijzing op de regels der Spraakkunst, benevens eenige weinige voorbeelden van Wisselbrieven, en eenige eigenaardige Fransche spreekwijzen.
Als een Aanhangsel geeft de Schrijver nog de Geslachten der Fransche zelfstandige Naamwoorden, voorgesteld in zes Fabelen, zijnde een geschikt en volledig ontwerp, om de geslachten van 15500 Fransche Naamwoorden in korten tijd te

{==582==} {>>pagina-aanduiding<<}
leeren, waarvan hij verder de uitlegging geeft, en un Programme de Questions op de bovenstaande Grammaire, ten dienste der Onderwijzers. De vinding van het eerste is niet onaardig: evenwel meent Rec., dat eene goede classificering der uitgangen geregelder, minder omslagtig, en hierdoor beter zou zijn.
Men ziet dus, dat in dit boekdeel eene overgroote menigte van zaken vervat is. Dat verscheidene van dezelve goed behandeld zijn, wil Rec. gaarne toestemmen; maar tevens kan hij, behalve het hier en daar aangemerkte, niet ontveinzen, dat er eene groote omslagtigheid en overladenheid in hetzelve heerscht, en die meerdere eenvoudigheid, waartoe hij meent, dat de Spraakkunsten van verschillende talen nog kunnen en moeten teruggebragt worden, ook hier gemist wordt. In de nommers der artikels van de beide hoofdgedeelten der Spraakkunst, gewoonlijk Woordgronding en Woordvoeging genoemd, heerscht eene zonderling door elkander loopende orde, die te vreezen is, dat de leerling niet gemakkelijk zal kunnen vinden en volgen. - Na al het gezegde, zij dus het oordeel aan onzen Lezer verbleven, of hij den titel Spraakkunst der Spraakkunsten in eenen Westerschen of in eenen Oosterschen zin op dit werk hebbe toe te passen.









1. Specimen Paedagogico-philosophicum inaugurale, continens brevissimum conspectum Paedagogices, quod etc. publicae disputatione offert Michaël Jacobi fil. Noordewier, etc. a.d. XII Jan. 1835. Groningae, apud J. Römelingh. 8vo. maj. 94 pag.

2. Kort Overzigt der Leer van de Opvoeding en het Onderwijs, voornamelijk met toepassing op de lagere Scholen, door B. Brugsma, Onderwijzer te Groningen. Te Groningen, bij W. Zuidema. 1835. In gr. 8vo. 160 bl. f 1-25.

3. Gedachten over de Opvoeding. Te Groningen, bij J. Oomkens. 1834. In gr. 8vo. 35 bl. f :-25.

4. Iets nopens de eigene voortdurende vorming, verheffing en veredeling van den Onderwijzer, van M. Karl Heinrich

{==583==} {>>pagina-aanduiding<<}
Gottfried Tänzer, door D. Buddingh. (Ten voordeele van eene brave, bejaarde Weduwe uitgegeven.) Te Groningen, bij J. Oomkens. 1834. In gr. 8vo. 84 bl. f :-75.

5. Gebeden voor jonge Lieden in Scholen en Huisgezinnen, door W. van den Hull. Te Amsterdam, bij A. Vink. 1835. In kl. 8vo. 57 bl. f :-50.

6. Versjes voor Kinderen, door J.F.L. Müller. Tweede vermeerderde Druk. Te Amsterdam, bij F. Kaal. 1834. In kl. 8vo. 112 bl. f :-30.

7. Staatkunde voor de Jongelingschap. Naar het Werk van J. Droz, Applications de la Morale à la Politique. Ten dienste der Scholen, door Mr. C.J. van Heusden. Te 's Hertogenbosch, bij H. Palier en Zoon. 1835. In kl. 8vo. 80 bl. f :-40.

Daar alle de bovenstaande schriften tot hetzelfde vak van wetenschap, namelijk de Opvoeding en het Onderwijs der Jeugd, meer of min betrekking hebben, kunnen wij dezelve voegzaam vereenigen, en achten eene korte aankondiging van elk voldoende, om inhoud en waarde eenigzins te doen kennen.
No. 1. De Heer noordewier, Rector te Winschoten, heeft dit Specimen eeniglijk geschreven, om aan de Akademiewet te voldoen, noemt de Schrijvers, aan welke hij het hierin gestelde meestal te danken heeft, en maakt geen aanspraak op iets nieuws of beters, dat hij zou voortgebragt hebben. Hij heeft dan ook van het voornaamste, dat tot de Opvoedkunde behoort, in een kort bestek een vrij goed overzigt gegeven, dat ook voor anderen tot herinnering dienen kan. - Ons over een of ander van de daarin aangevoerde onderwerpen uit te laten, achten wij, uit hoofde van gemelde doel en wijze van zamenstelling, niet noodig. Alleen moeten wij nog opmerken, dat hij zich voornamelijk tot de geleerde opvoeding bepaald heeft.
Van veel grooter algemeen belang is No. 2, zoo wel door de taal, waarin, als wegens het einde, waartoe, en de wijze, waarop het geschreven is. Het werkje is in zijnen oorsprong eene handleiding voor de lessen, die de Heer brugsma, als Onderwijzer der Kweekschool voor Onderwijzers te Gronin-
{==584==} {>>pagina-aanduiding<<}
gen, gewoon is te geven; en op aanrading van twee Schoolopzieners heeft hij tot de uitgave besloten, ten behoeve van Onderwijzers, en van de genen, die er toe opgeleid worden. Met zedigheid spreekt hij over hetzelve, erkent, wat hij aan anderen verschuldigd is, en wijst zijne bronnen aan, met name schwartz en harnisch, waaruit hij iets overgenomen heeft. - De eerste Afdeeling handelt, in twee Hoofdstukken, over Opvoeding en Onderwijs; de tweede, in drie, over de Scholen, eerst in het algemeen en de lagere in het bijzonder, en dan over de lagere School, welke het voorname doel van het werkje is, als Opvoedingsgesticht en als Gesticht van Onderwijs. In zulke geregelde orde, die ook bij de verdere ontwikkeling naauwkeurig in acht genomen wordt, beschrijft brugsma zeer verstandig en oordeelkundig het voornaamste, dat vooral tot het lagere Schoolwezen behoort, en doet in alles eenen helder en Christelijk godsdienstigen zin blijken, op welks noodzakelijkheid, om aan opvoeding en onderwijs de beste zedelijke en heilzame strekking te geven, hij allerwegen aandringt. Al maakt hij op roem als stijlist geen de minste aanspraak, en al meent hij met regt, dat een Onderwijzer der jeugd meer voor zijne leerlingen moet trachten nuttig te zijn, dan door letterarbeid roem in te oogsten; zoo is nogtans dit zaakrijke werkje ook wegens den goeden stijl zeer aanbevelenswaardig. Rec. heeft hetzelve dus met veel genoegen gelezen, en
durft het aan alle Opvoeders en Onderwijzers, bijzonder in de lagere scholen, gerust aanbevelen. Bij de overweging daarvan zal misschien wel menigeen bij zichzelven zeggen: ‘Wie is tot alle deze dingen bekwaam?’ maar het volmaaktste, mits niet overdreven, moet ons toch voorgesteld worden, en dan streven ieder, onder opzien tot den Allervolmaaktsten, in zijne mate naar de volmaaktheid!
In denzelfden goeden geest is No. 3 over 't geheel opgesteld. Deze Gedachten, meest tot Opvoedingsgestichten betrekkelijk, zijn, reeds vóór 15 jaar, door den met lof bekenden Instituteur früauf, te Zeist, opgesteld en uitgegeven, thans, met deszelfs toestemming, door den kundigen en braven provily, te IJsselstein, met een Voorwoord(?), in het Groningsche Tijdschrift voor Onderwijzers geplaatst, en, met goedvinden der Redactie van hetzelve, nu ook afzonderlijk gedrukt. Bij zulke geëerde en vereerende namen

{==585==} {>>pagina-aanduiding<<}
zou onze goedkeuring overtollig kunnen schijnen, ofschoon zij niet onverdiend zou zijn. Voor nadere opgave zijn deze losse Gedachten, ten getale van 48, met een Slotwoord, niet vatbaar. Met vele van dezelve kan Rec. zich wel vereenigen; met sommige minder, waarin hij meer magrspreuk, dan gegronde redenering vindt, b.v. over de ligchamelijke straf, die früauf, hoewel zeer zeldzaam aan te wenden, het regale des Opvoeders gelieft te noemen, (zelfs brugsma, wat vreemd is, schijnt de afschaffing daarvan slechts om het misbruik goed te keuren) en die hij zeer ongelukkig vergelijkt met het regt des Landheers over leven en dood; of ook overdrevenheid, zoo als in de onbepaalde voorkeur van de zoogenaamde natuurlijke boven de kunstmatige opvoeding, en in de onbepaalde verhefsing van het oude boven het nieuwe, die op inconsequentie of op woordenstrijd uitloopt: doch wij kunnen hierover thans niet uitweiden.
De titel van No. 4 drukt het doel van het stukje, als bepaaldelijk voor Onderwijzers geschikt, benevens het bijzondere liefdadige doel van den Vertaler, duidelijk genoeg uit; en hieraan beantwoordt ook de inhoud genoegzaam. De voortgaande vorming van den Onderwijzer wordt daar in vier opzigten beschouwd, wetenschappelijk, zedelijk, aesthetisch, godsdienstig, en in deze allen zeer verstandige, ernstige en nuttige herinneringen en vermaningen voorgedragen. Het tweede en vierde zou Rec., om den allernaauwsten zamenhang, liefst in de laatste plaats tot één geheel vereenigd en in elkander gewerkt gezien hebben. De Heer buddingh heeft het gestelde des Hoogduitschen Schrijvers hier en daar voor Nederlandsche Lezers gewijzigd, en achteraan eene opgave van letterkundige hulpmiddelen gevoegd, d.i. van eenige boeken, die den Onderwijzer, in verschillende vakken, tot handleiding of verdere vordering kunnen verstrekken; eene opgave, die nog vollediger en vruchtbaarder zou kunnen gemaakt worden, maar die nogtans, zoo als zij is, dank verdient.
No. 5. Bij de beoordeeling van het Woord van den Heer van den hull aan Onderwijzers enz., in dit Tijdschrift voor 1834, No. XV, bl. 676, heeft Rec. zijne gedachten over formulier-schoolgebeden hoofdzakelijk gezegd; en de uitgave van deze 79 (zegge negen-en-zeventig) gebeden, die allen elke week wederkomen, benevens één voor zieke en één voor herstelde jonge lieden, heeft hem nog niet van meening

{==586==} {>>pagina-aanduiding<<}
doen veranderen. Korte en krachtige, door den Onderwijzer zelven, naar tijdsgelegenheid, uit hoofd en hart gepast uitgesprokene en in aantal zeer verminderde gebeden, of tusschenbeiden, in plaats daarvan, gepaste godsdienstig-zedelijke gezangen, door de schooljeugd op te zingen, zouden hem veel doelmatiger voorkomen, dan dit vermenigvuldigde formulier- en sleurwerk, dat hij, ofschoon aan de goede bedoeling des Opstellers hulde doende, noch naar stof noch naar vorm kan aanbevelen: van bijzondere aanmerkingen wil hij zich thans liefst onthouden.
No. 6, De Versjes van den Heer müller zijn den herdruk, die noodig geworden is, waardig, en met 14 nieuwe vermeerderd. Zij bereiken wel van alphen's naïfheid niet, maar vatten toch over 't geheel eenen goeden kindertoon, zijn doorgaans niet boven het kinderlijk bereik, bevatten nuttige lessen, en vele hebben eene eenvoudige bevalligheid, die ze met vermaak zal doen lezen. - Sommige zedelessen zou Rec. liefst ook door voorbeelden opgehelderd hebben, b.v. over de matigheid, bl. 13, over het geduld, bl. 19. - De bij velen gewone, maar toch onduidelijke en tevens onjuiste uitdrukking, ‘God, onze Vader in Christus,’ bl. 4, is althans voor kinderen onverstaanbaar. - In de Herinnering, bl. 9, 10, of liever Opwekking tot medelijden in den winter, of dergelijke, zou Rec., volgens den geheelen meer tot verteedering stemmenden inhoud, liefst met eene andere drangreden, dan met de bedreiging van Goddelijke straf, geëindigd hebben. - In het volmaaktste Gebed, bl. 54, 55, (het Onze Vader, naar veler gewoonte dus genoemd, maar, hoe welgemeend ook, nogtans onnaauwkeurig, want zijn andere gebeden van jezus, b.v. joan. XVII, dan in hunne soort minder volmaakt?) hierin dan meent Rec., dat het laatste gedeelte der vijfde bede niet juist genoeg uitgedrukt is door: ‘Opdat wij dan ook vergeven Onzen grootsten schuldenaar,’ maar liever zou moeten zijn: ‘Zoo als wij ook graag vergeven’ enz. - De laatste regel, bl. 52: ‘En bij dien grootsten schat geen schatten meer begeeren,’ die vier lettergrepen te lang is, zou misschien dus kunnen verholpen worden: ‘En bij dien schat niets meer begeeren.’ - Deze en dergelijke kleine aanmerkingen nemen nogtans niet weg, dat wij
deze Versjes gerust mogen aanbevelen.

{==587==} {>>pagina-aanduiding<<}

No. 7. Loffelijk is de bedoeling van den Heer van heusden met de bewerking van dit stukje, naar het op den titel gemelde Fransche werk: hij wil namelijk den jongeling de ware beginselen doen kennen, waarnaar hij vervolgens in den Burgerstaat behoort werkzaam te zijn. Of echter het hiertoe gekozene middel in allen deele het geschiktste zij, hieraan meent Rec. te moeten twijfelen: voor dien leeftijd, waarop de meesten op de lagere scholen zijn, komt het hem te vroegtijdig, en althans, zoo als dit over het geheel is, niet bevattelijk genoeg voor: het vooronderstelt te veel, dat de jeugd dan nog niet heeft; en de voordragt is ook doorgaans niet populair genoeg. Zelfs de titel schijnt minder gelukkig te zijn: men wil immers der jongelingschap hiermede geen Staatkunde leeren, hen tot geen Staatkundigen maken, maar hun leeren, hoe zij zich als burgers van den Staat moeten gedragen. Ten algemeenen gebruike voor de scholen durft Rec. het dus niet aanprijzen; en hij meent ook, dat het onderwerp in zijn geheel daar nog niet thuis behoort: maar een Volksleesboek over hetzelve, geheel van Nederlandsch maaksel, en in den trant der werken van de Maatschappij Tot Nut van 't Algemeen, zou hij gansch niet onnuttig keuren. Voor 't overige ontkent hij hiermede niet, dat er in dit boekje (welks correctie, in 't voorbijgaan gezegd, gebrekkig is) goede en belangrijke zaken, b.v. het hoofdstuk over de Godsdienst, vervat zijn, die door de jongelingschap, welke den schooltijd te boven is, wel mogen ter harte genomen worden.

De Geschiedenis der Jeugd van Albert Doring, eenen braven en deugdzamen Jongeling, als een voorbeeld ter navolging voor alle Kinderen, die in hunnen jeugdigen leeftijd aangename en droevige lotgevallen ondervinden. Door H. Muller, Predikant te Wollmirsleben, enz. Vrij naar het Hoogduitsch bewerkt. Met Platen. Te Haarlem, bij de Wed. A. Loosjes, Pz. In kl. 8vo. 184 bl. f 1-50.

Oorspronkelijk is bovenstaand verdienstelijk werkje voor de jeugd in het Hoogduitsch geschreven; maar de bekwame Vertaler heeft het tooneel geheel op Nederlandschen bodem verplaatst, zoodat de kleur daardoor inlandsch geworden is.

{==588==} {>>pagina-aanduiding<<}
Wij bevelen het daarom des te meer allen ouders en opvoeders aan, tot leesboek voor hunne kinderen en kweekelingen. Echter hadden wij wel gewenscht, dat bij de vermelding van het ongeluk, den Heere doring overgekomen, door dat hij eenen borgtogt van f 14000 -, zonder eenig pand en zonder vooraf naar den staat en het al of niet bezwaarde der goederen van den schuldenaar behoorlijk onderzoek te hebben gedaan, voor een hem volstrekt vreemd persoon had geteekend (zie bl. 58), terwijl die man weldra bleek buiten de mogelijkheid tot voldoening zijner schuld te zijn, en dus doring, gehuwd en vader van een talrijk gezin, alsnu dat aanzienlijk kapitaal moest opbrengen; gaarne hadden wij gewenscht, zeggen wij, dat te dier plaatse eene aanmerking ware gemaakt, en men b.v. doring zijne kinderen had laten waarschuwen, en hun de belofte had laten doen, toch nimmer in dat opzigt zijn voorbeeld te volgen; of dat de Schrijver zelf, bij wege van uitweiding, hadde aangetoond, hoe onbetamelijk het voor een' huisvader, of voor elk, die voor anderen zorg moet dragen, steeds is, zich borg te stellen voor de betaling van sommen, welker voldoening, zoo die ooit van den borg mogt worden gevorderd, hetgeen toch altijd geschieden kan, denzelven op eene aanmerkelijke wijze krenken, en hem verhinderen zou, datgene voor zijne naaste betrekkingen te doen, waartoe hij anders in staat zou zijn geweest. De voorbeelden van goedhartige lieden, die door het teekenen van borgtogten zichzelven en hunne huisgezinnen in het verderf hebben gestort, zijn in het werkelijke leven zoo talrijk, dat eene vermaning tegen dergelijke onvoorzigtigheid niet overtollig zou kunnen worden gerekend. - Wij herhalen overigens gaarne onze bijzondere aanbeveling van dit werkje.





{==589==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van de Christelijke Godsdienst tegen derzelver hedendaagsche Bestrijders. Voor het jaar 1831. IIde Deel. In 's Gravenhage, bij de Erve J. Thierry en C. Mensing en Zoon. 1835. In gr. 8vo. 518 Bl. f 3-50.

‘Door toevallige omstandigheden verschijnen deze Verhandelingen voor 1832 eerder in het licht, dan de Verhandeling over het zedelijk karakter der voornaamste Hervormers in de zestiende Eeuw, en den invloed, welke derzelver zedelijke grondbeginsels op hetgene zij ondernomen en verrigt hebben, heeft uitgeoefend, welke reeds ten jare 1831 bekroond is geworden.’ Dit werd berigt bij de uitgaaf der Verhandelingen van fockens en bergsma, welke ten jare 1833 in het licht verschenen. Men gaf tevens de hoop te kennen, dat de uitgaaf dier Verhandeling spoedig zou volgen. Deze hoop is eerst vervuld ten jare 1835. Indien wij wèl onderrigt zijn, is deze vertraging veroorzaakt door ongesteldheid van den Schrijver, waardoor het herzien zijner Verhandeling hem voor eenigen tijd niet enkel ontraden, maar zelfs geheel verboden was. Waarschijnlijk moet men aan deze ontstelling van 's mans oogen de uitvoerigheid van het stuk toeschrijven, zoodat zijne anders bekende naauwkeurigheid buiten staat werd gesteld, naar keus en wensch, beknopter te zijn. Hiervan genoeg.
Reeds ten jare 1827 schreef het Genootschap de boven omschrevene vraag uit. Geen antwoord is toen ingekomen. De vraag werd ten jare 1829 letterlijk herhaald. Één antwoord werd slechts ingezonden, maar hetwelk waardig is gekeurd met den gouden eereprijs bekroond te worden. Dit is het stuk, dat nu voor ons ligt, welks

{==590==} {>>pagina-aanduiding<<}
Schrijver is b.r. de geer, Theol. Doctor en Professor te Franeker. De uitschrijvingswoorden zijn ons bij herhaling eenigzins duister voorgekomen. Het is een gemakkelijk geneesmiddel, dat door meer dan éénen Beoordeelaar dezer Verhandeling aan die woorden is toegediend, bij hetwelk de woorden: ‘welke derzelver zedelijke grondbeginsels op hetgene zij ondernomen en verrigt hebben, heeft uitgeoefend,’ als druk- of schrijffout behandeld, en aldus verbeterd worden: welken - hebben uitgeoefend. Of nu het Genootschap met die goedgemeende verbetering gediend zij, blijve hier onbeslist. Wij ontwaren hier duisterheid, welke door nadere omschrijving had kunnen en moeten opgehelderd worden. Anders is het ons onverklaarbaar, dat die fout eerst door het scherpe oog van Recensenten is ontdekt geworden, daar het Genootschap vroeger, bij het zoo dikwerf herhalen der woorden, ter verbetering evenzeer is in staat geweest. Dit duistere der uitschrijvingswoorden komt ons voor, in aanmerking genomen te moeten worden, bij het beoordeelen van de Verhandeling zelve. Professor de geer heeft de woorden der uitschrijving behouden, en toch het onderwerp zoo behandeld, als hetzelve door de veranderde lezing bij eenige Beoordeelaars nader gewijzigd wordt. Dit blijkt uit den ganschen inhoud der Verhandeling, dien wij hier zullen opgeven. Hierbij zullen wij de meestmogelijke beknoptheid in acht nemen.
Ter Inleiding deelt § 1 eenige Aanmerkingen mede over de aanleidende oorzaken der Kerkhervorming, vermeldt § 2 Beschuldigingen, ingebragt tegen de Hervorming en Hervormers, en wijst eindelijk § 3 de voornaamste Hervormers aan, die in aanmerking komen, luther, melanchthon, zwingli en kalvijn, met terzijdestelling van erasmus. Hierop verdeelt zich de Verhandeling in vier Afdeelingen, naar de vier genoemde Hervormers, die ieder afzonderlijk behandeld worden. Het is waar, op deze wijze moeten vele herhalingen voorkomen, die het hier geleverde, als

{==591==} {>>pagina-aanduiding<<}
één geheel beschouwd, te uitvoerig maken. Doch let men op de beschuldigingen, of liever lasteringen, tegen de Hervormers afzonderlijk ingebragt, dan moge de vorm dezer Verhandeling minder behagelijk zijn, ieder Hervormer staat dan ook met eigen schild gedekt tegen de vergiftigde pijlen, door den laster uit zijnen schuilhoek op hen en hun werk boosaardig afgeschoten. De behoeften ook van onzen tijd vorderen misschien zulk eene voorstelling nadrukkelijk. Daardoor kan ieder Protestant, zonder Geleerde te zijn, ook de andere partij hooren, bij hetgeen tegen elken Hervormer afzonderlijk wordt ingebragt. De eerste Afdeeling stelt Hoofdstuk I luther's zedelijk karakter voor, waarbij ook het ongunstige niet wordt voorbijgezien. Die voorstelling is zeer beknopt, bl. 30-44. Het 11de Hoofdstuk geeft den inhoud van luther's karakter op zijne werkzaamheden. Het leven des Hervormers wordt doorloopen, en het geheel besloten met Algemeene aanmerkingen, aangaande de voor- en nadeelen, ten aanzien der Hervorming voortgevloeid uit luther's karakter, bl. 45-165. De tweede Afdeeling heeft aangaande melanchthon eveneens twee Hoofdstukken: I vermeldt het zedelijk karakter diens Hervormers, bl. 166-175; II stelt den invloed van dit zijn karakter op zijne werkzaamheden voor, bl. 176-239. Eveneens worden in twee volgende Afdeelingen zwingli en kalvijn behandeld. Er heeft hier een klein verschil plaats, dat namelijk vóór de opgaaf van het zedelijk karakter dezer Hervormers telkens een afzonderlijk Hoofdstuk voorkomt, bl. 241-250, vermeldende aanleidende oorzaken tot de Zwitsersche Kerkhervorming, bewerkt door
zwingli, en bl. 347-353 voorafgaande hervormingspogingen vóór de komst van kalvijn te Geneve. Bij nadere redaktie van dit geheele stuk hadden beide deze Hoofdstukken hier althans geheel kunnen en moeten wegvallen. In de Inleiding zou dit alles b.v. § 1 voegzamer plaats gevonden hebben. De Hoogleeraar zal dit gereedelijk erkennen. Ons ontbreekt de ruim-
{==592==} {>>pagina-aanduiding<<}
te, om met aanmerkingen meer bijzonder op te treden. Van algemeene, welke dan meestal oppervlakkig zijn, onthouden wij ons gaarne. Wij deelen de slotsom mede, liefst met de woorden van den geleerden Schrijver, bl. 513 volg.: ‘Werpen wij nog een' algemeenen en onpartijdigen blik op hunne gezamenlijke denkwijze en beginselen, en op den gewigtigen arbeid, door hen volbragt, dan zien wij met verbazing, wat hooge vlugt, voor hunnen tijd, zij hebben genomen; hoe onbegrijpelijk veel zij tot zuivering en vereenvoudiging der Christelijke belijdenis en eerdienst hebben ontworpen, daargesteld en gehandhaafd. Doch wij ontdekken alsdan tevens, dat aan elk van hen, in meerdere of mindere mate, nog altijd iets aankleefde van den ouden Godsdienstvorm, en van de schoolsche wijziging, welke de Godsdienst had gekenmerkt gedurende verschillende eeuwen. Dit moest hen natuurlijk altijd eenigermate in hunne vrijheid van denken belemmeren, gelijk zij ook altijd door de omstandigheden eenigzins gehinderd werden in hunne handelingen. Hunne verschijning was dus gelijk aan een opkomend licht, hetwelk te midden der duisternis glinstert, maar door de nevelen, die hetzelve omringen, verhinderd wordt met vollen glans te schijnen. Na den staat van onkunde en bijgeloof, die eeuwen lang had stand gegrepen, kon men dit wel niet anders verwachten. Niet op eenmaal konden de Hervormers alle dwalingen en bekrompene begrippen afleggen, en in allen deele aan den sedert lang gevestigden vorm der Christelijke Godsdienst eene
geheel nieuwe rigting geven. Alleen door den tijd, en bij eenen voorspoedigen voortgang der Hervorming, konden Godsdienst en Godgeleerdheid dien graad van zuiverheid verkrijgen, welke het karakter was van latere tijden. Intusschen verschilden de Hervormers hierin eenigzins van elkander, dat de een meer, de ander minder, naarmate van zijnen verschillenden aanleg en karakter, afweek van de lang bestaan hebbende vormen,’ enz.

{==593==} {>>pagina-aanduiding<<}

Die geest openbaart zich geheel de Verhandeling door, en alles wordt met zoo veelvuldige bewijzen uit de Geschiedenis gestaafd, dat men de grondige kennis dier Geschiedenis in den Schrijver alom opmerkt. Het stuk, zoo als het ons aangeboden is, stellen wij niet enkel voor onze, maar ook voor volgende dagen op hoogen prijs, als eene gewigtige bijdrage ter verdediging van Protestantismus en echt Christendom, tot welke de Verhandelingen van de Heeren huët en otto evenzeer het hare geleverd hebben. Waar het licht zich vertoont, daar openbaart zich, volgens de opmerking van Professor hagenbach, verscheidenheid van kleuren; waar het duister is, daar heeft alles ééne kleur, daar is alles zwart. Verscheidenheid behaagt dus hier niet alleen, maar bewaart tegen versterf en ondergang. Gods woord blijft tot in eeuwigheid, en evenzeer het Protestantismus, dat zich daaraan houdt.

Godsdienstig Handboek voor Kranken, door R. Balslev, Predikant te Haarslev in Fuhnen. Naar den vierden druk, uit het Hoogduitsch vertaald. Te Rotterdam, bij H.W. van Harderwijk. 1835. In gr. 8vo. 205 Bl. f 1-90.

Als eene vertaling van eene vertaling uit het Deensch, komt dit geschrift uit de derde hand tot ons. Rec. zou hierop geenerlei aanmerking maken, indien geen onzer vaderlandsche Godsdienstleeraars in staat ware, om zulk een godsdienstig handboek te schrijven. Van het tegendeel bestaan echter uitmuntende voorbeelden. Men denke aan verwey, corstius en anderen. Evenwel, wat waar en goed is, mag ook wel bij herhaling gezegd worden, al kwame het uit Siberië of Nieuw-Zeeland. En waar en goed is verre het meeste, wat hier gezegd wordt. Het geschrist leert de krankheden uit de regte oogpunten beschouwen; waarschuwt tegen het uitstellen der bekeering tot het einde des levens; niet min-
{==594==} {>>pagina-aanduiding<<}
der tegen het wanbegrip, alsof het lijden eene genoegdoening ware voor de zonden dergenen, die zich door eigen toedoen de ziekten op den hals gehaald hebben; wijst als de voor alle bekommerden troostrijkste waarheid aan, dat jezus de zondaars aanneemt; vermaant tegen wederkeering tot zonde, na de herstelling; spreekt ook woorden van waarheid en wijsheid tot echte Christenen, die krank zijn; geeft verder raad en bemoediging, troost en besturing, ook met betrekking tot het sterven, en eindigt met eenige gebeden voor kranken. Daar nu alles in eenen Christelijken geest en met veel hartelijkheid geschreven is, zien wij niet, waarom wij onzen lezeren niet zonden aanprijzen, dit werkje te voegen bij degenen, met welke zij bij zichzelven en anderen in krankheden en ligchaamssmarten nut kunnen en willen stichten. God gebiede er zijnen zegen over!

De Predestinatieleer der Dordsche Vaderen, beschouwd in het licht der reine Bijbelwaarheid, door den Schrijver van het boeksken: Satan's nederlaag op Golgotha, enz. Te 's Gravenhage, bij A.J. van Weelden. In kl. 8vo. 61 Bl. f :-60.

Wanneer men op de Predestinatieleer, zoo als zij door de Dordrechtsche Synode van 1618 en 1619 is vastgesteld, den regel toepast, ‘dat, wie eene stelling aanneemt, ook alles voor waar houdt, wat bij wettige gevolgtrekking uit dezelve wordt afgeleid,’ dan verkrijgt deze leer een, om het zachtste te zeggen, zonderling aanzien. Leest men het XVIde Artikel der Nederlandsche Geloofsbelijdenis, dan durft men naauwelijks zijne oogen gelooven; terwijl het vreemd is, dat de Dordsche Vaderen niet hebben ingezien, hoe ongelijk zij aan zichzelven waren, en hoe lijnregt zij op dit punt niet zelden in tegenspraak zijn met hunne eigene stellingen. Hem, die over de geschiedenis der twisten aangaande dit onderwerp veel goeds bijeen wil lezen, ver-
{==595==} {>>pagina-aanduiding<<}
wijzen wij naar de relatio historica de origine et progressu controversiarum in foederato Belgio de praedestinatione et capitibus annexis; een tractatus posthumus van phil. à limborch (*).
De Schrijver van het voor ons liggend stukje werd door de sedert geruimen tijd herlevende twisten en verdeeldheden in de Nederlandsche Hervormde Kerk genoopt, om zijne aandacht op dit punt, als een der hoofdonderwerpen des verschils, te vestigen. Wat dienaangaande waarheid is, wenschte hij te onderzoeken door eene aandachtige vergelijking der genoemde leer, zoo als zij bevat is in Art. XVI der Nederlandsche Geloofsbelijdenis, met de leer des Bijbels. Deze leer, voegen wij er bij, meenden ook de Dordsche Vaderen te volgen. Trouwens, van de H. Schrift is het een waarachtig zeggen van werenfels (†).

Hic liber est, in quo quaerit sua dogmata quisque, 
Invenit et pariter dogmata quisque sua. 

Alles hangt van de verklaring af, en diegene is het naaste aan de waarheid, wiens Bijbelverklaring het meeste historisch-grammatisch is.
De Schrijver dan stelt op den voorgrond, dat alle zedelijke wezens vrijwerkende zijn; hij bewijst dit bijzonder aangaande den mensch, ook in deszelfs zedelijk verdorvenen toestand. Hem is (bl 7) ‘het vermogen bijgebleven tot het doen eener vrije keuze tusschen goed en kwaad, zoodat, wat hij ook verrigte, elke daad, uit die keuze voortvloeijende, als eene vrije daad moet worden beschouwd.’ Het lijdt echter geenen twijfel, (bl. 12) ‘dat Gods voorzienigheid al, wat geweest is, al, wat is, en al, wat zijn zal, in haar eeuwig raadsbesluit heeft opgenomen; dat voor haar niets bestaat van 't geen wij onzekerheid, kans of toeval

{==596==} {>>pagina-aanduiding<<}
noemen; dat hetzelve besluit ook alle mogelijke vrije gezindheden, woorden en daden van alle vrijwerkende wezens, met al derzelver gevolgen, tot den einde toe, en dus ook aller menschen zaligspreking of veroordeeling omvat en omvatten moet.’ Men kan aan dit ‘raadsbesluit,’ des verkiezende, zonder bezwaar den naam van voorverordening geven, mits men zorge, vooreerst, om dat ‘voor’ in eenen Gode betamenden zin te nemen; ten tweede, ‘om alzoo, menschelijker wijze, dat is: met een voor en na, redenerende, de orde der volging in eene gegeven zedelijke keten, waarvan de eerste schakel in de vrijwillige daad eens zedelijken wezens ligt, niet te verbreken, veel min om te keeren, en om mitsdien de eindbeschikking, waarin die keten uitloopt, niet anders te beschouwen, dan als het eindgevolg van die vrijwillige daad, en niet anders, dan als zoodanig voorbestemd.’ Deze voorbeschikking is oneindig ruimer van omvang, en tevens Gode waardiger, dan die, welke, na eene in Art. XIV voorafgegane volstrekte loochening van 's menschen vrijen wil, geleerd wordt in Art. XVI der Nederlandsche Geloofsbelijdenis. Tegen deze leer, die hij ‘allerverschrikkelijkst’ noemt, trekt hij te velde. Het komt hem onmogelijk voor, dat het menschelijk geslacht (bl. 16) ‘in den eersten Adam God zou verlaten hebben, en de tweede Adam gekomen zijn, om door vrijwillige zelfverloochening dat geslacht weder met God te verzoenen, en de uitkomst dier twee vrijwillige daden, met elkander in verhand gebragt, zou wezen, een met of tegen dank getrokken worden des eenen en een met of tegen dank verworpen worden des anderen der, zoo geleerd wordt,
geheel van vrijen wil verstokene Adamskinderen.’ Hij meent het dus daarvoor te mogen houden, dat (bl. 17) ‘alleen de eerstgegevene voorstelling der voorverordening, verbonden aan de vrijwerkendheid van alle zedelijke wezens, aannemelijk is.’
De leer der voorbeschikking alzoo als een deel van die

{==597==} {>>pagina-aanduiding<<}
der voorzienigheid aangemerkt, en daarmede, naar ons inzien, de zaak bij het regte einde aangevat hebbende, gaat hij uit dit oogpunt de voornaamste Bijbelplaatsen, tot de zaak betrekkelijk, behandelen en met zijn gevoelen in overeenstemming brengen. Deze zijn: Rom. IX:18, 21, 13, 16, Matth. XX:16 en XXII:14, benevens Phil. II:13.
De Schrijver, wiens scherpzinnigheid wij uit zijn vorig geschriftje reeds leerden kennen, zegt hier zeer veel goeds, in eenen meestal levendigen stijl. Op volledigheid zal hij wel geene aanspraak maken; dan toch moesten plaatsen als Hand. XIII:48 niet zijn overgeslagen. Ook over dit onderwerp zeggen wij met werenfels (*):

Quaestio te nunc haec, nunc quaestio distinet illa; 
In coelum aspiras: plus age, quaere minus. 

en vereenigen ons ten volle met den wensch, zoo van denzelfden Geleerde (†), als van onzen kamphuizen (§):

Och waren alle menschen wijs, 
En wilden daarbij wèl: 
De aard' ware hun een Paradijs; 
Nu is ze meest een hel. 

Ja, dat wordt zij door dat eindeloos twisten over den sleutel van asmus (*). Mogt men dien liever gebruiken!





Over de Instellingen van hooger Onderwijs in Utrecht vóór de oprigting der Hoogeschool in den jare 1636. Bij gelegenheid der viering van het tweede Eeuwfeest dier

{==598==} {>>pagina-aanduiding<<}
Hoogeschool, door H.M.A.J. van Asch van Wijck, Staatsraad, Burgemeester der Stad Utrecht. Te Utrecht, bij N. van der Monde, enz. In gr. 8vo. 100 en XIX bl. f 1-80.

Redevoering over den heilrijken invloed, welken de Christelijke Godsdienst ten allen tijde in ons Vaderland heeft uitgeoefend, uitgesproken bij de overdragt van het bewind der Groningsche Hoogeschool, door J.F. van Oordt, J.W.z., Hoogleeraar in de Godgeleerdheid enz. Uit het Latijn vertaald door G.W. Sannes, Predikant te Kolham. Te Groningen, bij W. Zuidema. 1836. In gr. 8vo. 44 Bl. f :-40.

Bij gelegenheid van het Eeuwfeest der Akademie van Utrecht, heeft de Heer Burgemeester dier Stad zich verledigd tot het nasporen van berigten omtrent de Instellingen van hooger Onderwijs, welke aldaar vóór de vestiging van eene Hoogeschool hebben plaats gehad. Hij toont aan, dat, met de vestiging van eenen Bisschopszetel aldaar door den Engelschen willebrord, de wetenschappelijke Engelsche instellingen invloed gehad hebben op de oprigting van de Kapittel-scholen der Kanonniken, waarvan hij de lotgevallen, inrigtingen en uitwerkingen kortelijk verhaalt, nog verdere stof tot onderzoek hieromtrent aanwijzende. Vervolgens vermeldt hij, dat, toen het onderwijs in dezelve niet meer alles omvatte, wat toen tot eene geleerde opvoeding vereischt werd, bij de Regering der Stad, in 1470, het eerste denkbeeld ontstond, om aldaar eene Hoogeschool tot stand te brengen, waaraan evenwel, wegens de daarop gevolgde onrustige tijden, geen gevolg kon gegeven worden. Tusschenbeiden wordt nu kortelijk verhaald de geschiedenis van de Hiëronymus-school, in navolging van de Deventersche, ten jare 1474, en van eene openbare Bibliotheek, in 1582. Hierna vermeldt hij, hoe

{==599==} {>>pagina-aanduiding<<}
het ontwerp van 1470 in 1580 hervat, doch toen door verschil van gevoelens wederom geschorst werd, terwijl de Regering intusschen tot uitbreiding van het onderwijs op de Hiëronymus-school maatregels nam. Eindelijk geeft hij verslag van de oprigting eener Illustre school aldaar, in 1633, die, drie jaren later, tot eene Hoogeschool of Universiteit verheven werd. - Dit welgeschreven verslag, vertrouwt Referent, dat niet alleen voor allen, die in de Akademie van Utrecht, wegens hunne voormalige of tegenwoordige betrekking tot dezelve, bijzonder belang stellen, maar ook voor alle beminnaars van de Letterkundige Geschiedenis onzes Vaderlands eene aangename bijdrage zal zijn.
Gelijk nu dit stuk een schoon bewijs oplevert van het hooge belang, dat de Nederlanders ook van vroegere eeuwen in de aankweeking, den bloei en de vruchten der Wetenschappen gesteld hebben; zoo is de Redevoering van Prof. van oordt eene aangename en nuttige herinnering van den godsdienstigen zin dierzelfde Nederlanders, en levert proeven van den invloed, op hen door het Christendom te weeg gebragt. Wanneer echter op den titel gezegd wordt ten allen tijde, moet Referent aanmerken, dat zulks meer bepaald te verstaan zij van den tijd der invoering des Christendoms in deze landen tot aan de Kerkhervorming, uit welk tijdperk de Hoogleeraar eenige gepaste proeven aanvoert, terwijl hij het overige slechts met een kort woord aanroert. Het is intusschen eene welgestelde Redevoering, die zich met genoegen en nut laat lezen: de Heer sannes heeft dus geen onnuttig werk gedaan, met derzelver meerdere verspreiding door eene Nederduitsche vertaling te bevorderen.




Aanteekeningen en Waarnemingen van Ricord, Hoogleeraar en Heelkundige van het Hospitaal der Venerischen te Parijs. Uit het Fransch door J.A. Mul-
{==600==} {>>pagina-aanduiding<<}
der, te Utrecht. Te Utrecht, bij C. van der Post, Jun. 1836. In gr. 8vo. 146 Bl. f 1-50.

Ofschoon wij ex principio tegen alle vertalingen zijn, en ons dagelijks bedroeven over den quasi-wetenschappelijken ijver van velen onzer vaderlandsche Genees- en Heelkundigen in het overzetten van Fransche, Hoogduitsche en andere boeken, waardoor zij de luiheid in de hand werken en de halve studie bevorderen van menschen, die, bij gebrek aan intellectuéle ontwikkeling en wetenschappelijke vorming, nimmer aan studie, en vooral niet aan die der Geneeskunde, denken moesten; zoo kunnen wij toch niet ontveinzen, dat wij er in één geval onze goedkeuring aan hechten, wanneer namelijk de vertaling dienen kan, om de aandacht op eenig belangrijk geschrift meer bijzonder te vestigen, hetwelk anders in den oceaan der éphémères spoedig zijn graf zoude vinden.
Het is dan ook uit dien hoofde, dat wij de door den Heer mulder gegevene vertaling van eenige aanteekeningen en waarnemingen van ricord, over den aard en de geneeswijze van sommige syphilitische gebreken, met veel genoegen gelezen hebben. De belangrijke praktische daadzaken, daarin vermeld, de duidelijk bewezene onmisbaarheid van het speculum uteri bij het onderzoek der genitalia feminina, en de beschrijving en afbeelding van den uterus-spiegel van ricord, maken dit werkje tot eene gewigtige bijdrage voor de behandeling eener ziekte, die ook op onzen bodem, helaas! zoo vele verwoestingen aanregt. Doch niet alleen de praktische Arts, maar ook de Geneeskundige Policie kan hier belangrijke wenken vinden, om het kwaad in deszelfs eersten oorsprong op te sporen, en alzoo tegen deszelfs verdere verspreiding krachtige maatregelen aan te wenden. En het zou inderdaad te wenschen zijn, dat het examen meretricium, hetwelk slechts in sommige steden van ons vaderland door het openbaar gezag wordt voorgeschreven, in alle plaatsen van Regerings-
{==601==} {>>pagina-aanduiding<<}
wege bevolen werd, en dat diegenen, wien dat onderzoek werd toevertrouwd, verpligt waren, om in alle gevallen gebruik te maken van het speculum uteri, hetwelk toch, blijkens de veelvuldige ondervinding van den bekwamen ricord, dikwijls alleen in staat is, om de plaatselijke syphilitische gebreken der vrouwen aan den dag te brengen.
Wij betuigen den Heere mulder onzen dank voor zijne naauwkeurige vertaling, en voor de ophelderende aanteekeningen, die hij er op sommige plaatsen heeft bijgevoegd; terwijl wij hartelijk hopen, dat dezelve vele goede lezers vinden, en alzoo aan het doel, dat hij zich bij de uitgave heeft voorgesteld, rijkelijk beantwoorden zal. Intusschen noodigen wij den kundigen Vertaler uit, om ons, na verloop van eenige jaren, ook de rijpe vruchten zijner eigene ondervinding te schenken, waartoe hij door zijne wetenschappelijke kennis en uitgebreide praktische betrekking beter, dan vele anderen, berekend is.




Redevoering over de Sterrekunde, het waardigste voorwerp eener algemeene beoefening. Met Aanteekeningen. Door F. Kaiser, Math. Mag. Phil. Nat. Doct., Observator astron. aan de Hoogeschool te Leiden, enz. Te 's Gravenhage enz. bij de Gebr. van Cleef. 1836. In gr. 8vo. 76 Bl. f :-75.

Gelijk wij bij de beoordeeling van het Volksleesboek van gleuns zeiden, er zijn weinige wetenschappen, die de achting meer moeten missen, welke aan derzelver schoonheid en belangrijkheid billijk toekomt, dan de Sterrekunde, en wij verheugen ons dus, dat de Heer kaiser, die zich als kundig Astronomist inzonderheid vóór en bij de verschijning der Komeet van halley heeft doen kennen, in deze Redevoering de schoonste der menschelijke wetenschappen in hare onschatbare waarde heeft doen kennen. Wij wenschen dit welgeschreven

{==602==} {>>pagina-aanduiding<<}
stuk in de handen van allen, die meenen, dat de kennis van de hemelligchamen en derzelver verschijnselen alleen moet beperkt worden tot de studeervertrekken en observatoria dergenen, bij wie deze wetenschap uit stand of neiging hoofdvak is; terwijl het overigens met verstandelijke beschaving zeer wel bestaanbaar is, geene de minste kennis te hebben van de hemelen, die Gods eer vertellen, en van het uitspansel, dat zijner handen werk verkondigt! De ontwikkeling des onderwerps, de aanteekeningen, de vermelding en korte beoordeeling der werken, in welke de Sterrekunde volledig, of ten deele, op eene algemeen verstaanbare wijze, voorgedragen wordt, voor zoo verre deze in het Nederduitsch zijn; alles draagt onze volle goedkeuring weg. Het laatste ware welligt nog voor eenige aanvulling vatbaar. Althans, op onze boekenkas ziende, valt ons oog op den Wereldbeschouwer van huygens; op de Algemeene Oefenschole, waar ook een gedeelte aan de Sterrekunde is toegewijd; op de Wis-, Natuur- en Sterrekundige Briefwisseling (Amst. 1790); op nollet's Natuurkundige Lessen, D. VI. St. 1; op martinet's Katechismus der Natuur, D. I. enz. Rec. heeft reeds vóór een jaar of vijf plan gehad, om de voortreffelijke Vorlesungen über die Astronomie van Prof. brandes in het Nederduitsch te vertalen; doch hiervan is tot heden niet gekomen. Het oorspronkelijke beslaat eene waardige plaats onder de werken, die deze schoone wetenschap op hare tegenwoordige hoogte aan den niet-wiskundige doen kennen. Doch dit in het voorbijgaan. Aan de allerkeurigste uitvoering dezer Redevoering geven wij eenen bijzonderen lof.




De Zonsverduistering van 15 Mei 1836, berekend door G.R. Fockens, Observator bij de Sterrewacht te Utrecht. Met [drie] uitslaande Platen. Te Utrecht, bij J.G. Andriessen. 1836. In gr. 8vo. 95 Bl. f 1-50.

Na eenige aanmerkingen over zonsverduisteringen in het

{==603==} {>>pagina-aanduiding<<}
algemeen, wordt die van 15 Mei l.l. berekend, zoo in hare algemeene omstandigheden, als gestalten voor Nederland, en meer bijzonder voor het observatorium te Utrecht. De Heer fockens heeft zich ter juiste berekening der eclips vele moeite gegeven, en wij kunnen hem dan ook den lof van vlijt en naauwkeurigheid niet onthouden. Even als kaiser te Leiden, doet hij zijnen post eer aan. Het was eene gelukkige gedachte, dit geschrift op den tweehonderdsten verjaardag der Utrechtsche Hoogeschool als eene feesthulde aan den Baron van der capellen, President van Curatoren, op te dragen. Hoe echter de zonsverduistering aan den hemel hare vereeuwiging teekent, begrijpen wij niet, of het zou door de onsterfelijkheid van dit werkje - want wij weten niets anders, dat het eene met het andere in verband brengt - moeten wezen.
Meer kunnen wij van dit geschrift niet zeggen. Na de eclips zelve, begunstigd door het schoonste weder, is deze bloote aankondiging misschien reeds mosterd na den maaltijd; maar wij ontvingen het eerst na den dag van het verschijnsel, en prijzen het aan, als eene proeve der degelijkheid, met welke in ons land - hoe weinige proeven men er ook van in druk ziet verschijnen - de wetenschappen beoefend worden. Het lijstje van alle in Nederland zigtbare zonsverduisteringen gedurende deze eeuw, bladz. 70, is geen onaangenaam toevoegsel. Als de eerstkomenden halen wij de volgende aan:
1841. 18 Julij;	grootte 2, 2 duim.
1842. 8 Julij;	... 10, 3 ...
1845. 6 Mei;	... 3, 8 ...
1847. 9 October;	... 9, 9 ...
1851. 28 Julij;	... 10, 7 ...
 Vóór 19 Augustus 1887 is geene totale zon-eclips te verwachten; en dan komt nog de zon verduisterd op. ‘Maar dan zijn wij er apparent niet meer,’ zegt onze borger ergens in een luimig gedicht.





{==604==} {>>pagina-aanduiding<<}

De Levant of Mohammedaansch Azië, volgens de nieuwste Ontdekkingen; een Werk ter bevordering der kennis van Landen en Volken en van derzelver voortbrengsels en handel. Door N.G. van Kampen. Met Platen. Iste Deel. Te Haarlem, bij de Erven F. Bohn. 1835. In gr. 8vo. XIV en 384 bl. f 3-75.

Zoozeer het allen beminnaars der wetenschap leed was, dat het werk van den geleerden zimmermann, de Aarde en hare Bewoners, onvolledig was gebleven, even welkom was het hun, dat onze onvermoeide Landgenoot, de Hoogleeraar van kampen, aanvankelijk begonnen was het ontbrekende aan te vullen, door ons, in 1828 en 1829, zijn Afrika en deszelfs Bewoners in drie Deelen te leveren. Maar, wekt dit werelddeel belang, veel meer nog dat gedeelte van Azië, dat als de bakermat der menschheid en der vier hoofdgodsdiensten, in welke zij zich in den loop der eeuwen verdeeld heeft, kan worden aangemerkt; dat even belangrijk is, hetzij men het uit een godsdienstig, wetenschappelijk, historisch oogpunt, of wel met betrekking tot den handel beschouwt: dat gedeelte, namelijk, hetwelk het groote Schiereiland tusschen den Noordoosthoek der Middellandsche Zee en den Tigris, en voorts Perzië, de gewesten tusschen dat Land en Indië, Armenië, Kurdistan en Klein-Azië bevat, en, bij onderscheiding van die deelen van dit werelddeel, waar de heerschappij en invloed der Europeanen zich meer onmiddellijk doen gevoelen, of waar het Heidendom heerscht of althans werkt, Mohammedaansch Azië kan genoemd worden.
Hoogst aangenaam is ons derhalve het besluit des genoemden Hoogleeraars, om, door de bewerking van dit gedeelte van zimmermann's afgebroken' arbeid, diens beschrijving der Landen buiten Europa (Australië alleen uitgezonderd) te voltooijen, hetwelk in twee Deelen geschieden zal, waarvan het eerste voor ons ligt, ter-
{==605==} {>>pagina-aanduiding<<}
wijl wij, den loffelijken spoed kennende, waarmede de Heer van kampen gewoon is aan zijne vrijwillige verbindtenissen te voldoen, niet vreezen, lang naar het tweede of laatste te zullen wachten.
Bij den eersten opslag zullen sommigen zich welligt verwonderen, dat een zoo uitgestrekt gedeelte van Azië door den Schrijver onder den naam Levant begrepen wordt, dien velen anders gewoon zijn alleen aan het Oostelijk gedeelte der Landen in de Middellandsche Zee, voorbij Candia, met insluiting van den Archipel, te geven; doch, de oorspronkelijke beteekenis des woords, Opgang der Zon, in aanmerking nemende, laat zich deze keuze van den titel wel verdedigen.
In dit Iste Deel wordt, na een algemeen Overzigt, Arabië, Syrië, Mesopotamië en Babylonië of Chaldea behandeld, waarbij zoo wel oudere als latere Reisbeschrijvingen, benevens büsching's Geographie van Azië en de klassieke Schrijvers over het Oosten, pococke, shaw en niebuhr, niet slechts vlijtig, maar, naar het Rec. voorkomt, ook met de vereischte omzigtigheid geraadpleegd zijn.
De behandeling is naauwkeurig, de stijl vloeijend en gemakkelijk; de inhoud kan wel, volgens den aard der zake, niet anders dan overrijk zijn. Verscheidene ingevlochtene aanmerkingen en wenken verhoogen nog de waarde van het geschrevene. Elk beschaafd Nederlander, vooral hij, die met velen het oog gevestigd houdt op den gewijden grond, die van oudsher het tooneel van zoo vele gewigtige gebeurtenissen geweest is, en het hoogst waarschijnlijk, vroeger of later, nog van meerdere worden zal, behoort zich met dit werk bekend te maken, waarvan wij het slot willen afwachten, om nader op eene en andere plaats terug te komen. Alleen zij hier voor de bezitters en verdere lezers van dit Iste Deel aangestipt, dat de Schrijver, na de uitgave er van, elders de gelegenheid heeft waargenomen, om eene hinderlijke drukfeil aan te wijzen: bl. 280 r. 10 v.o. staat namelijk, dat de Korinthische zuilen van den Zon-
{==606==} {>>pagina-aanduiding<<}
netempel te Heliopolis 22 voet hoog zijn, waarvoor 72 voet moet gelezen worden. - Eene fraaije koperen Plaat, een gezigt uit den omtrek van Tripoli in Syrië voorstellende, strekt dit Deel tot sieraad.

België en het Westen van Duischland, in het jaar 1833. Naar het Engelsch van Mistress Trollope. II Deelen. Te Haarlem, bij de Wed. A. Loosjes, Pz. 1835. In gr. 8vo. 480 Bl. f 4-80.

Mevrouw trollope, die onzen Landgenooten, door hare Reis door Noord-Amerika, niet ongunstig bekend is, heeft, wederom in gezelschap van zekeren Heer H*** en haren zoon, een gedeelte van België en Duitschland doorreisd, en hiervan aan het Engelsch Publiek verslag gedaan, waarvan eene, zoo verre wij bij gebrek van het oorspronkelijke oordeelen kunnen, goede Nederduitsche vertaling hier voor ons ligt. Alleen heeft de Vertaler, volgens het Voorberigt, het al te langwijlige van de Schrijfster hier en daar ingekort, waaraan wij vinden dat hij zeer wel gedaan heeft, daar het werk evenwel nog herhalingen bevat, en, hoewel er genoeg belangrijks en onderhoudends in is, dat hetzelve koopensen lezenswaardig maakt, de stijl nogtans over het geheel niet uitstekend is. Ja ook in de behandeling zelve is eene groote ongelijkheid: over sommige onderwerpen maakt de Schrijfster zeer goede opmerkingen; maar ook op andere plaatsen is het waargenomene en medegedeelde gering en oppervlakkig.
Over België, dat slechts de 90 eerste bladzijden van het eerste Deel beslaat, is de Schrijfster zeer kort en dikwijls vrij schraal, en deelt hier meer, daar minder iets mede over Ostende, Brugge, Gend, Antwerpen, Brussel, Leuven, Waterloo, Namen, Huy en Luik, van waar zij zich over Aken naar Duitschland spoedt.
Met Duitschland en het Duitsche Volk zou Mistress trollope tamelijk weltevreden, ja zelfs nu en dan

{==607==} {>>pagina-aanduiding<<}
zeer ingenomen zijn, indien maar de Duitsche mannen en heeren hadden kunnen goedvinden, gedurende haar verblijf aldaar, niet te rooken; maar die tabakspijp, die noodlottige tabakspijp, welke zij overal aantreft, geeft haar gedurig gelegenheid, om zich over deze haar walgelijke gewoonte te ergeren, en op dit haar stokpaardje telkens terug te komen. - Na in Aken eenige overblijfselen, tot karel den Grooten betrekkelijk, bezigtigd, en eenige politieke aanmerkingen over Pruissen gemaakt te hebben, reist zij naar Keulen, waar zij slechts kort vertoeft, even als te Bonn, om de schoone bergachtige streken in den omtrek der laatstgenoemde stad te bezigtigen, en over Rolandseck en Nonnenwerth naar Coblentz te vertrekken; van waar zij voortspoedt naar Maintz en Frankfort, in welke laatste plaats zij zich nog het langst ophoudt, om daarvan het een en ander merkwaardigs mede te deelen. Van daar gaat het, over Darmstadt en eenige andere Hessische plaatsen, naar Mannheim, waar zij eenige merkwaardigheden beschouwt, en de reis over Schwetzingen om deszelfs beroemde tuinen neemt, en vervolgt naar Heidelberg, welke stad en de boorden van de haar bespoelende Neckar zij in oogenschouw neemt. Slechts kort houdt zij zich te Carlsruhe op, langer daarentegen te Baden, waar zij het merkwaardigste, als ook de omstreken, leert kennen; van waar zij eenen uitstap naar Straatsburg doet, en naar Mannheim terugreist, om van daar met spoedigen togt de reis, over Mentz en Worms, naar Wiesbaden voort te zetten. Van deze laatste badplaats gaat de togt over vier tusschenliggende,
die dergelijke bestemming hebben, naar eene van denzelfden aard, naar Ems, waar zij met veel genoegen vertoeft, en van waar zij eenige uitstapjes in de nabuurschap doet, en eenige bijzonderheden en anecdoten mededeelt. Nu gaat het over Ehrenbreitstein nogmaals even naar Coblentz, en van daar naar St. Goar; van waar zij, na eenige opmerkingen over onderwijs, opvoeding en drukpersvrijheid in Pruissen, en na eenige uitstapjes in de

{==608==} {>>pagina-aanduiding<<}
omstreken, nogmaals Mentz gaat bezoeken. Hier echter blijft zij niet veel langer, dan noodig is tot een bezoek van Ingelheim, en begeeft zij zich op nieuw naar Frankfort, welks omstreken zij ook bezoekt, doch hiervan niets meldt, maar voortspoedt naar Kassel, en ook aldaar niet lang vertoeft, even min als te Göttingen, maar zich van daar naar het Hartzgebergte wendt, bijzonder om aldaar den Brocken te beklimmen, waarvan zij eene vrij uitvoerige beschrijving geeft. Verder bezigtigt zij de oudheden te Goslar, en eenige merkwaardigheden te Hanover, maar deelt van de landstreek tusschen deze laatste plaats en Keulen zeer weinig mede, even min als over Arnhem, waar zij, Duitschland verlatende, nachtverblijf houdt, en over Rotterdam, dat zij eene ‘sombere en mistige stad’ noemt, en waarover zij nog eene flaauwe en mislukte aardigheid uitkraamt, maar waar zij echter ‘de aangename en gemakkelijke inrigting der Hollandsche huizen,’ gelijk even te voren ‘de Hollandsche zindelijkheid,’ hoewel deze laatste eenigzins spottende, roemt, en weldra naar Londen vertrekt. Een kort besluit, tot lof van Duitschland en het Duitsche Volk, eindigt het geheele werk.
Men leze dan deze Reis, zoo als zij is, met genoegen, en doe er zijn nut mede, waartoe het, al is alles niet even nieuw en grondig, hier en daar niet aan stof ontbreken zal. Over de Duitsche Letterkunde verwachte men hier weinig, te meer, daar de Schrijfster zelfs met de Duitsche taal niet zeer bekend schijnt te zijn, hetwelk jammer is, gelijk men het over 't algemeen schade mag rekenen, indien een reiziger de taal van het land, dat hij bereist, niet kent. - Mogt Mistress trollope zich ten eenigen tijde nog eens verwaardigen, om ook ons Land met een meer gezet bezoek te vereeren, en hare ondervindingen en opmerkingen in hetzelve aan het Publiek mede te deelen; dan zorge men toch, om tegen hare komst de hatelijke tabakspijp zorgvuldig weg te stoppen, opdat men de reukzenuwen dezer Engelsche Mistress niet kwetse, en hare gal tegen ons niet doe

{==609==} {>>pagina-aanduiding<<}
overloopen; maar opdat men, zonder haar die vreeselijke ergernis te geven, hare gunst winne, om over het door vreemdelingen, ook door Engeland en de Engelschen, zoo dikwijls miskende en verachte, maar toch voor dezelve gansch niet onbelangrijke Nederland een gunstig oordeel te doen vellen!

Herinneringen mijner Reizen naar onderscheidene Werelddeelen; door G. van Lennep Coster, Kapt. Luit. ter Zee. Te Amsterdam, bij J.F. Schleijer. 1836. In gr. 8vo. 324 Bl. f 3-90.

Reizen naar onderscheidene werelddeelen. Deze titel, ofschoon naar de letter waar, is evenwel vrij grootsch voor een boek, dat aanteekeningen bevat, gehouden op eene reis naar de kust van Afrika en West-Indië, in de jaren 1819-1821, en op eenen kruistogt in de Noordzee met de haringvloot, in 1827. Het eerste, verre het uitvoerigste, is niet onbelangrijk. Nieuws is er wel niet zeer veel in, en enkele medegedeelde zaken, als bladz. 83, 89 en elders, hadde men in een gedrukt reisverhaal wel kunnen missen, als zijnde enkel voor den Schrijver van huiselijk en afzonderlijk belang. Ook dingen als bladz. 227 behooren daartoe: alles, wat een reiziger aanteekent, is daarom nog niet voor het publiek belangrijk. De beschrijving van Sierra Leone; van St. George d'Elmina; van het leven der inboorlingen aldaar; van eene koffij-, katoen- en suikerplantaadje; van Paramaribo; van Bonaire; van Curaçao en dergelijke bijzonderheden lazen wij met veel genoegen. Hooger loopen wij, maar het is misschien alleen in onze wijze van zien, met het andere gedeelte, den kruistogt in de Noordzee betreffende. Rec. herinnert zich althans niet, eene zoo breedvoerige beschrijving van de haringvangst, in alle bijzonderheden, elders te hebben gelezen, en, nog onlangs weder den toch overschoonen Pirate van walter scott gelezen hebbende, was hij nog meer bijzonder met zijne gedachten op Hitland en in dien omtrek te huis. In dit verhaal van den Heer van lennep coster was dus veel, dat hem nieuw was en geviel. Rec. twijfelt niet, of de Schrijver heeft aan zijne vrienden eene aangename dienst bewezen met de uitgave van dit boekdeel,

{==610==} {>>pagina-aanduiding<<}
en wij willen hem de uitgave zijner Reis naar de Middellandsche Zee en Konstantinopel, van welke hij in het Voorberigt gewag maakt, in geenen deele afraden, maar hem alleen aanbevelen, enkel datgene mede te deelen, wat voor zijne lezers belangrijk kan zijn, waardoor hij dan ook hiervan iets meer kan zeggen, dan wanneer hij een gedeelte zijner bladzijden toewijdt aan dingen, die hem des opteekenens waardig mogen zijn voorgekomen, maar in een uitgegeven reisverhaal, gelijk wij reeds zeiden, minder te huis behooren. Het werk is overigens zeer goed geschreven, en drie steendrukplaten, naar teekeningen van den Schrijver, versieren het meer, dan de niet zeer fraai uitgevallen titel, op welken wij ook liever eene afbeelding van een der bezochte punten gezien hadden, dan Neptunus met den drietand.
Onze Zeeöfficieren beginnen hunne reizen te beschrijven. Wij moedigen hen, en in het bijzonder den Heer van lennep coster, daartoe verder welmeenend aan. Zelfs zou een Magazijn van kortere, op zichzelve ter uitgave te kleine reisverhalen, door hen beschreven, misschien geen onaangenaam geschenk kunnen worden.




Natuurkundige Geschiedenis van de Kusten der Noordzee, enz. Uit het Hoogduitsch van Fr. Arends. IIde Deel. Te Groningen, bij W. van Boekeren. 1835. In gr. 8vo. 464 Bl. f 4-:

De Mensch, enz. Door M. Stuart. IIde Deel. Tweede verbeterde Druk. Te Zaltbommel, bij J. Noman en Zoon. 1835. In gr. 8vo. 160 Bl. f 3-:

Niet minder belangrijk dan het eerste is het tweede deel van de Natuurkundige Geschiedenis van de Kusten der Noordzee; en tot hoogen lof van den bekwamen Vertolker kan men getuigen, dat hij meer doet dan eenvoudig vertalen. Zijne Voorrede niet alleen, maar ook zijne geleerde Aanteekeningen, waaronder niet weinig gewigtige teregtwijzingen, doen het werk aanmerkelijk in waarde boven het oorspronkelijke stijgen. Wij kunnen dit, met opzigt tot den tweeden druk van het werk van stuart en kuyper, zoo ruimschoots niet toestemmen. De eerste druk bezit eene steeds blijvende, en de tweede druk, waarbij eenig gebruik van latere berigten

{==611==} {>>pagina-aanduiding<<}
gemaakt is, eene hoogere waarde voor den tegenwoordigen tijd; doch wenschelijk ware het, indien men zoodanig voordeel met later uitgekomene reisbeschrijvingen gedaan had, als waarop stuart zich stellig zou hebben bevlijtigd, indien hij thans zelf en voor het eerst het werk had uitgegeven, of in persoon den tweeden verbeterden druk had bezorgd. Bij dien tweeden druk is dus niet zóó veel tot heden gewonnen, als bij de vertaling van het werk van arends door den Heer westerhoff. En echter zijn zelfs in die vertaling niet alle onnaauwkeurigheden in de aanteekeningen verbeterd. Zoo lezen wij b.v. bl. 37, dat de Friezen, onder anderen, geheel Gelderland bewoonden. Dit wordt bij de aanteekeningen niet verholpen. Intusschen weet een ieder, dat een groot deel van Gelderland, en wel geheel de Betuwe, gelijk de naam zelfs aanduidt, tot het eiland der Batavieren behoorde, terwijl de Veluwe en het kwartier van Zutphen deels in het bezit der Friezen, deels in dat van andere volken waren. Of Kennemerland de woonplaats der Caninefaten geweest zij, is ten minste niet buiten geschil. Immers, op grond eener uitdrukking van tacitus, worden zij door velen, naar den zin, dien dezen aan die woorden des Geschiedschrijvers hechten, op hetzelfde eiland met de Batavieren geplaatst. In de aanteekeningen had men dus daarover wel iets mogen verwachten. Hoe voortreffelijk derhalve, ook dit werk is niet volmaakt; maar wie kan zulks ook vorderen? In het algemeen heeft de Heer westerhoff zich uitmuntend van zijne taak gekweten.




Arctoa Tempe. Ockenburgh, door J. Westerbaen. Nieuwe Uitgave. Te Utrecht, bij J. Altheer. 1835. In gr. 8vo. IV, 50 en 179 bl. f 1-80.

De Voorrede des Uitgevers wijst de reden aan, waarom deze nieuwe uitgaaf ondernomen is. Bij de bestaande schaarschheid der eerste drukken van westerbaen's Ockenburgh afzonderlijk, en het minder algemeen verkrijgbare der volledige uitgaaf van al de werken van westerbaen, zal deze nieuwe van het dichtwerk Ockenburgh wel aangenaam zijn aan het letterlievend publiek. Immers Ockenburgh is een der beste zoogenaamde Hofdichten. Niet alleen is er zeer veel ware poëzij op vele plaatsen te vinden, maar het geheel is ook

{==612==} {>>pagina-aanduiding<<}
leerzaam en kernachtig; het bewijst de hooge mate van kennis en de verlichte godsvrucht van den Schrijver. Het is waar, dat westerbaen, even als huygens en zelfs cats, somwijlen plat en gemeen is; dat hij zich dikwijls met weinige kieschheid uitdrukt, en verzen schrijft, waarvoor tegenwoordig een ieder zich wachten zou, b.v. bl. 3 vs. 3 van onderen tot bl. 13 vs. 6 van boven, waar men zeer veel vindt, dat zich tegenwoordig moeijelijk laat voorlezen. Zoo is het ook met bl. 38 vs. 2 v.o. tot bl. 44 vs. 13 v.o.; bl. 81 vs. 10 v.o. tot bl. 83 vs. 2 v.b.; bl. 96-100 en elders. Doch daarentegen, hoe levendig en sierlijk zijn vele beschrijvingen! Hoe dichterlijk is vaak het meest prozaïsche uitgedrukt, b.v. bl. 107 het bereiden van sommige geregten! Hoe naïf is veelal de wijze van vertellen; en hoe verstandig, hoe edel denkt en spreekt westerbaen over de kerkgeschillen, bl. 150-153! O! mogten te dien opzigte de gevoelens van eenen westerbaen meer worden gevolgd, en mogten alle ijveraars van den tegenwoordigen tijd bij dien ouden Dichter ter schole gaan, om gematigdheid te leeren! Wij besluiten onze aankondiging met het afschrijven der volgende dichtregelen, bl. 152:

Verdacht is my 't Besluyt der Synodale mannen, 
Daer ick Eenzydigheyt de Vierschaer heb sien spannen, 
En daer men het Canon nae sijn believen giet, 
Nae dat men sijn party, met macht, daer buyten stiet: 
Daer 't vonnis werd geveld van die sich, van te vooren, 
Als vyand lieten sien, en van de preek-stoel hooren. 
Het zy te Constantz dan, te Trenten, en te Dort, 
Het gelt by my niet veel, dat so gewesen wordt. 





De Val der Engelen. Naar het Engelsch van Thomas Moore, door K. Sijbrandi. Met Platen. Te Groningen, bij W. van Boekeren. 1835. In 12mo. VI, 159 bl. f 1-80.

Drie Dichters, waarvan twee zeker zonder iets van elkander te weten, bepaalden zich tot nagenoeg hetzelfde onderwerp.
Thomas moore, gunstig bekend door meerdere fraaije dichtstukken, behandelde een onderwerp, in het zesde hoofd-
{==613==} {>>pagina-aanduiding<<}
stuk van Genesis voorkomende (*). Het werd door hem tot eene episode van een uitgebreider werk bestemd. Hiermede bezig, werd hij ontwaar, dat de aandacht van zijnen vriend Lord byron zich ook daarbij bepaald had. Hij wilde niet gaarne als mededinger van, en vooral niet na, byron optreden; dit deed hem van zijn eerste voornemen afzien. Om echter niet te vergeefs gearbeid te hebben, besloot hij tot eene afzonderlijke en bespoedigde uitgaaf van zijn dichtstuk, hetwelk hij den naam gaf: the Loves of the Angels. - Het dichtstuk, hetwelk Lord byron heeft medegedeeld, draagt den naam van Heaven and Earth. A mistery. - Hetgeen wij van bilderdijk, echter slechts ten deele, ontvangen hebben, is zijne bekende Voorwereld.
Elk dezer Dichters heeft zijne taak naar de hem eigene wijze behandeld. De mededeeling van den inhoud van elk dichtstuk, de wijze van bewerking en eene onderlinge vergelijking zoude geene gemakkelijke taak zijn, maar gewis velen niet ongevallig wezen. Krachtig is de trant van bilderdijk, en vol van veelvuldige schoonheden; stout is de gang van byron's denkbeelden, met verrassende wendingen; zacht en liefelijk, ofschoon niet minder treffende, zijn de meer kalme schilderingen van moore. Het doel van dezen Dichter met de bewerking van zijn gedicht was zuiver zedelijk, zoo als hij dit zelf in zijn Voorberigt mededeelt. Hij wilde den val der ziel van hare oorspronkelijke zuiverheid op eene treffende wijze schilderen, en dit doel is hem uitnemend wel gelukt. In drie afdeelingen of verhalen wordt dit onderwerp behandeld. Elk dezer verhalen wordt aan eenen Engel toegeschreven. Na eene korte inleiding, door welke men als op het tooneel der geschiedenis verplaatst wordt, hoort men elken Engel zijne lotgevallen aan zijne gevallene Medeëngelen verhalen.
De eerste dezer Geesten werd met eenen last naar de aarde vereerd; hij zag daar een der schoonste vrouwelijke wezens, werd door haar betooverd, en vergat om haar schoon het doel zijner zending. Hij kon evenwel niet toeven op eene plaats, die de zijne niet was, zoo lang hij zich zijner waardigheid niet onwaardig gedragen had. Tusschenbeiden ontwaakte het gevoel zijner verpligting, om telkens weder in

{==614==} {>>pagina-aanduiding<<}
te sluimeren. Eindelijk scheen hij hetzelve gehoor te zullen geven, en was gereed het woord uit te spreken, waarmede hij zich van de aarde verheffen zoude. Lea (dit was de naam der schoone) wenscht het insgelijks te weten; hij zegt het haar; zacht herhaalt zij het driemalen, en verheft zich op Engelenwieken naar de star, hare aanstaande woning; terwijl de Engel, als verlamd aan zijne vleugels, zich niet meer boven het stof der aarde verheffen kan. Dus spreekt hij tot zijne lotgenooten:

'k Was als met ketens vastgesmeed 
Aan de aarde, en vruchtloos was mijn pogen, 
Om op te stijgen naar den hoogen. 
Mijn vleugels hingen slap ter neer; 
En nooit verheffen zij zich weer, 
Naar 't strafbevel van d' Opperheer. 

Niets bleef hem over, dan de verbeelding, dat lea soms een' blik vol mededoogen wierp ‘op zijn wanhopig, vruchtloos pogen.’
Terwijl deze Engel met schaamte het hoofd ter aarde boog, begon de tweede Engel, rubi genaamd, zijn verhaal.

Hij, eens der Englen roem, 
Maar die, te trotsch van geest, 
Naar dwaze kennis had gestreefd. 

Niet tevreden met de zigtbare schepping te hebben mogen doorgronden, wilde hij ook het vrouwelijk hart peilen, en nog wel een hart, vervuld van

Een zucht naar kennis, sterk en groot, 
Als nooit een vrouwenhart besloot, 
Sints Eva ....... 

Wat wonder, dat de trotsche Engel de straf eener vermetelheid, te groot om uit te spreken, met wisse schreden te gemoet snelde? Het hart van lili, waarin de zucht naar kennis reeds zoo sterk en groot was, streefde nog onvermoeid naar meerdere; de Engel zelf had daarenboven die zucht tot drift ontgloeid! Zij verlangt, zij begeert den Engel in al den glans en luister voor haar te zien, waarin hij slechts te midden der Cherubs kon verschijnen, ‘wijl mijn krans’ (dus getuigt de Engel van zichzelven)

{==615==} {>>pagina-aanduiding<<}


Van stralen, veel te schoon voor de aard, 
In gindsche sterren werd bewaard. 
 
Ik had van al mijn Englenpracht 
Op aard slechts zooveel meegebragt, 
Als voegde ...... 

Hij zocht haar op andere wijze te bevredigen. Hij stortte aan hare voeten uit alwat Natuur schoons en kostbaars had, den rijken diamant, de parel uit de schulp gehaald, want

Het pronksieraad vergat zij niet, 
Dat schoonheid hooger luister biedt, 
En door zijn tooi aan dien magneet 
Een nieuwe kracht te geven weet. 

't Mogt alles niet baten; lili's weetlust kende, even als hare wenschen, geene grenzen.

Wat ik, eens een der hemellingen, 
Haar toonen kon, ik toonde 't haar. 

Zij bidt toch den Engel:

‘Laat dan slechts eens uw vleugels pralen 
Met al hun glans! Gewis, hun gloed 
Doordringt mijn sterflijk deel en doet 
Ook mij van Englenluister stralen!’ 
Zoo sprak de maagd op vasten toon, 
Als waar ze aan weigring ongewoon, 
Bij mensch of Engel. - - - 

De Engel bezwijkt voor de kracht der begeerte van eene der dochteren Eva's. Hij verschijnt voor lili in den hoogsten glans des Cherubs. Zij valt in zijne armen, maar wordt door 't brandend vuur tot asch verteerd. Eer zij sterft, drukt zij hem,

Met lippen reeds verschroeid, 
Een kus op 't hoofd, die eeuwig gloeit! 

Bij het eindigen van dit verhaal, onder wanhoops felste wroegingen geuit, waren de Engelen, met dezen diep ge-
{==616==} {>>pagina-aanduiding<<}
vallen Medeëngel begaan, nedergeknield, en rees uit hunne diep geroerde ziel een innig, stil gebed omhoog.

Nog knielden zij, toen teer en zacht 
Een zoete toon vernomen wierd. 

Het waren de toonen, welke nama, de geliefde van den derden Engel, aan hare luit ontlokte. Zij vergezelden de bede, die uit het hart van hare lippen tot den Opperheer opgezonden werd. Toen zij geëeindigd had en der Engelen opgewekt gevoel tot meerdere kalmte was teruggekeerd, begon de derde der Engelen zijn verhaal.
Ook deze, hoe hoog in aanzien verheven, behoorende tot de orde der genen,

Op wier banier, in gloeijend schrift, 
De Liefde Gods is ingegrift, 

vergat dezen hemelschen rang voor der vrouwe schoon.

Ach, ook het reinste zielsgevoel 
Stelt aan gevaar en val ten doel. 

Zaraph, dus wordt deze Engel genoemd, verliet den kring der hemellingen, om te luisteren naar de gave der toonkunst, waarin nama uitmuntte. Ofschoon hare luit voor liefde en godsvrucht gestemd was, mogt echter zaraph zich door haar van zijne verhevener roeping niet laten aftrekken. Hij, de reeds onsterfelijke, kon niet meer zonder gevaar in den kring der stofbewoners verkeeren, al ware het ook om in derzelver hooger gestemde gevoelens te deelen. Zaraph, verlokt door aardsch en vrouwelijk schoon, verviel van den eerrang bij des Eeuwigen troon; maar hij viel niet als zijne medebroederen. Hij had zijnen Heer vergeten; maar in zijn verzuim had hij zichzelven niet zoo zeer verzaakt, dat hij met den eersten Engel moest zeggen:

'k Vergat mijn afkomst, dacht niet meer 
Om hemelvreugd, zonk dieper neêr - 

noch gevoelde hij de wanhoop van hem, die bij zijnen val zich nog verwijten moest:

{==617==} {>>pagina-aanduiding<<}


Ik heb haar trots ten val geleid. 

Zaraph moet door eene ballingschap zijn verzuim boeten; maar nama blijft hem als gezellinne bij. Zij moeten op aarde ronddwalen als Pelgrims, die niet voor altijd van de hemelsche woning verstoken zullen blijven. Moeten zij soms uit den kelk der beproeving drinken, steeds blijft hun de parel der Hoop van den bodem tegenblinken. Ook voor hen staat geschreven:

Hij is een Vader eindloos goed! 

Wij hebben ons niet kunnen weêrhouden, den inhoud van dit bevallig dichtstuk eenigzins uitvoerig op te geven, waarin wij deels het oorspronkelijke zijn gevolgd, deels het een en ander met de woorden des bekwamen Overbrengers hebben medegedeeld.
Men mag, daar de Dichter zelf, in zijne Voorrede, zoo bescheiden erkent het oorspronkelijke niet geëvenaard te hebben, niet gestreng oordeelen over zijnen toch altijd zeer verdienstelijken arbeid. Hij zegt verder, zich hier en daar vele vrijheden veroorloofd te hebben, waardoor zijn arbeid meer vrije vertaling is geworden dan slaafsche navolging. Of dit echter niet altijd eenigzins gevaarlijk zij bij eenen Dichter, van wien sijbrandi zegt: ‘Levendige, ik zou bijna zeggen, Oostersche verbeelding, rijkdom van innig gevoel en teederheid en gloed van uitdrukking zijn de kenmerken, waardoor zijne beste gedichten zich heerlijk onderscheiden.’ De Heer sijbrandi heeft zeker veel gedaan, om het zoetvloeijende der poëzij van moore niet verloren te doen gaan, en heeft gemeend, daartoe dezelfde voetmaat te moeten volgen, die de Engelsche Dichter heeft gekozen. Of echter juist daardoor zijn gedicht niet hier en daar iets stroefs heeft bekomen, hetwelk bij het bezigen van eene andere versmaat meer had kunnen vermeden worden, geven wij minzaam in bedenking. Het geheel althans heeft daardoor, naar ons gevoel, iets eentoonigs gekregen. In het overbrengen van een of ander krachtig gezegde, hoogstbezwaarlijk, wij erkennen het, altijd even kort en krachtig over te gieten, heeft wel eens, door meerdere omschrijving, iets flaauwers deszelfs plaats vervangen. Slechts één voorbeeld:

{==618==} {>>pagina-aanduiding<<}


‘Pilgrims of Love, whose way is Time, 
Whose home is in Eternity!’ 
 
't Zijn pelgrims, wie een moeilijk pad 
Tot aan het eind des Tijds geleidt, 
Totdat hen eens, des zwervens mat, 
De woning wacht der Eeuwigheid. 

In het navolgende:

‘As if, even yet, through pain and ill, 
Hope had not quit him - as if still 
Her precious pearl, in sorrow's cup, 
Unmelted at the bottom lay, 
To shine again, when, all drunk up, 
The bitterness should pass away.’ 
 
Als of ook nu, bij ramp en smart, 
De hoop hem restte in 't lijdend hart; 
Als of haar kostbre parel, thans 
In rampspoeds kelk ter neer gezonken, 
Weer schittren zou met nieuwen glans, 
Was eens die beker leeggedronken. 

is het fraaije beeld, unmelted (the pearl) at the bottem lay, verloren gegaan.
Wij halen deze voorbeelden niet aan, om den Vertaler hard te vallen; dit zij verre! Zoo iemand sedert lang van het moeijelijke der overbrenging vooral van kernachtige Engelsche verzen overtuigd was, wij rangschikken ons bij de genen, die steeds met ons van dit gevoelen geweest zijn.
Het ontbreekt niet aan voortreffelijke en tevens zoetvloeijende regels, b.v.:

Doch ziet gij immer hier of daar 
Een teeder minnend jeugdig paar, 
Welks schoonheid, boven 't aardsch verheven, 
Der Englen schoon op zijde streeft; 
Dat enkel vleuglen noodig heeft 
Om 's hemels woning in te zweven, 
Welks minzaamheid uw liefde wekt 
En aller oogen tot zich trekt, 
Schoon enz. 


{==619==} {>>pagina-aanduiding<<}

en het slot des gedichts:

O, treft gij ooit op 's levens baan 
Een zoo volkomen tweetal aan, 
Bedenkt dan: slechts één enkel paar 
Is zoo vereenigd met elkaar; 
En als uw mond hen zeegnend groet 
Op reis door 's levens rampwoestijn, 
Zoo zegt met diep geroerd gemoed: 
't Moet zaraph met zijn nama zijn! 

Welligt had de Heer sijbrandi, naar sommiger oordeel, nog beter gedaan, ons eene fraaije vertaling in ongebonden stijl, in den smaak der Nachtgedachten van young door wijlen den zoo verdienstelijken lublink de Jonge, te schenken. Maar, wie eenmaal zich der Dichtkunst met een gelukkig gevolg heeft gewijd, hem valt het moeijelijk, hare reijen te verlaten, en vrijwillig uit hoogere spheer af te dalen.
De Heer sijbrandi heeft het, ook onzes inziens te regt, beter geoordeeld, dit gedicht den titel te geven de Val der Engelen, dan het oorspronkelijke the Loves of the Angels te vertolken. Hij ontvange onzen zoo wel, als den dank des Publieks, voor zijne over 't geheel gelukkig geslaagde, schoon inderdaad uiterst moeijelijke onderneming!




Genoveva, Treurspel, door Johannes Hilman. Te Amsterdam, bij M. Westerman en Zoon en C. van Hulst. 1835. In kl. 8vo. 92 Bl. f :-50.

Een Treurspel, dat is niet slechts een spel vol treurigheid en akeligheid en afgrijselijkheid, maar een Treurspel in den verheven kunstzin van dit woord, een belangrijk, door het echte tragische treffend, roerend, wegslepend, en bij dit alles hoog zedelijk en leerrijk Treurspel, dat zich door zijn gewigtig onderwerp, door zijne gepaste ontwikkeling, door zijne waardige ontknooping, door zijne gelukkige dichterlijke voorstelling en versificatie, - dat zich door deze en andere hoedanigheden aanbeveelt; zulk een Treurspel te maken, dit is voorzeker geen gemakkelijk werk, maar eene hagchelijke taak, ‘periculosae plenum opus aleae,’ waardoor de groot-
{==620==} {>>pagina-aanduiding<<}
ste Dichter zou kunnen afgeschrikt worden. - Dit alles echter heeft den Heer hilman niet afgeschrikt van het bovenstaande stuk te schrijven, en als zijnen eersteling in dit vak in 't licht te zenden; en voorzeker, bij de schaarschte van goede oorsponkelijke Treurspelen in onze taal, zou men er van mogen zeggen: ‘In magnis voluisse sat est’ (‘In groote dingen is het willen zelfs genoeg’): maar of hij nu hiermede de gewenschte hoogte eenigermate bereikt hebbe, is eene andere vraag, waaromtrent de beoordeelaar zijne bedenkingen met bescheidenheid mag voordragen.
Het onderwerp is, hoewel wat verouderd, nogtans niet van belangrijkheid ontbloot: het is de legende van genoveva, waaruit de Dichter ‘de onwaarschijnlijk- en ongerijmdheden’ (1. ‘de onwaarschijnlijkheden e.o.,’ want het is geen zamenstelling) heeft zoeken weg te nemen. Hij stelt genoveva voor, als door den Burgvoogd golo, wiens onwettige liefde zij versmaad heeft, bij haren Gemaal siegfried zoo belasterd, dat deze het bevel geeft, om haar om te brengen. Doch vervolgens blijkt, dat zij door hare moorders in een bosch gebragt, maar, onder eede van aldaar levenslang te blijven, gespaard is, en bij eenen kluizenaar herman bescherming en hulp gevonden heeft. Daar wordt zij door siegfried's Ridder ludolf ontdekt, en door dezen en zijnen vader, den Ridder wolf, op eene jagtpartij, in siegfried's tegenwoordigheid gebragt; waarbij hij door eenen brief van Ridder bertram, die zich eerst door golo had laten medeslepen, van hare onschuld overtuigd wordt, en zich met haar verzoent. Hierna wordt ook golo van deze ontdekking zijns verraads onderrigt, en, door siegfried met de hoogste straf bedreigd wordende, brengt hij zichzelven om het leven. - Dit is in 't kort het beloop van dit stuk, welks afloop in zoo verre ook aan dezen zedelijken eisch van het Treurspel voldoet, dat de onschuld en deugd gered en geëerd, de ondeugd en misdaad beschaamd en gestraft wordt; en te dezen opzigte hebben wij met dit stuk vrede.
Of nu de bewerking, de geheele in en ontwikkeling en de dichterlijke voorstelling gelukkig zijn, dit is eene vraag, die Rec. niet omtrent alles even bevredigend beantwoorden kan: het zij hem vergund, van zijn bevind eenig verslag te doen! - Zonder de eenheid van tijd en plaats al te streng te willen vorderen, zou men toch kunnen vragen, of er van het

{==621==} {>>pagina-aanduiding<<}
eerste Bedrijf, dat op het Slot plaats heeft, waarin het bevel tot vermoording van genoveva blijkt gegeven te zijn, niet een te groote sprong is tot het tweede, waarin zij, blijkbaar na een zeer ruim tijdsverloop, in een bosch te voorschijn komt: is hier niet eene gaping in de handeling, die anders vrij doorloopend verhaald wordt? zou het welligt niet treffender geweest zijn, indien dit bosch de hoofdschouwplaats geweest, en zij daar terstond opgetreden ware; indien men, gelijk zij een gedeelte van hare lotgevallen vermeldt, dezelve aldaar op de eene of andere wijze geheel vernomen hadde; indien...? Doch manum de tabula! de Dichter zou ons misschien zeggen, dat wij hem een geheel ander plan wilden voorschrijven; maar dit was de meening niet. - Verder moet in dit stuk golo zekerlijk eene groote rol spelen; maar het is toch slechts eene ondergeschikte, welke die der hoofdpersonaadje niet overschaduwen moet: en komt hij dan hier niet te dikwerf ten tooneele? hij verwekt daarenboven te veel afkeer, om hem zoo dikwijls en zoo lang te hooren; en noch zijne noch siegfried's redenen tot hem zijn belangrijk genoeg, om gedurig met andere woorden hetzelfde te herhalen. - Indien men de gemoedsgesteldheid van genoveva in het tweede Bedrijf, waarin zij, in fier gevoel harer onschuld, standvastig wederstand biedt aan de pogingen van ludolf, om haar bij siegfried te brengen, vergelijkt met die in het eerste Tooneel van het vierde, waarin zij, hoewel met eenigen zelfstrijd, aldra genegen is, ja vurig verlangt, om hem te zien, zonder dat zij iets naders vernomen heeft, om haar gunstiger over hem te doen denken; dan is misschien deze verandering wat te groot en plotseling voorgesteld, en naar die mate ook de ontdekking in het derde Tooneel wat al te schielijk en gemakkelijk, hoewel zij anders met de laatstgenoemde zielsgesteldheid van
genoveva wel genoeg overeenkomt. Maar hoe raauw komt nu in ditzelfde roerende tooneel van echtelijke teederheid het voorstel van wolf in, om golo ter straffe te dagen! en is het eigenaardig, ja in die oogenblikken denkbaar, dat zij zich, gelijk zij zegt, ‘aan zijn oog ontdekken’ wil? en heeft dus ook zijn zelfmoord op het tooneel in haar bijzijn wel die welvoegelijkheid, welke bij haar karakter en bij die omstandigheden past? - Nog eene bedenking! De goede herman wordt bij de heugelijke ontknooping bijna geheel vergeten: in het vijfde Tooneel vermeldt genoveva slechts

{==622==} {>>pagina-aanduiding<<}
met een enkel woord hare verpligting aan hem; waarop hij stijf antwoordt: ‘Wat heil voor mij, Mevrouw!’ en siegfried hem even stijf een' regel of drie toespreekt: in het zesde blijft hij nog op het tooneel, maar als een stomme persoon, en er wordt van hem niet gerept: het laatste Tooneel loopt af, en nog eenmaal de goede herman, die zoo zeer verdiend had erkend te worden, wordt ganschelijk vergeten.
Wat de dichterlijke uitdrukking betreft, welke de Treurspeldichter aan zijne handelende en sprekende personen geven moet, hiervan zijn uit dit stuk goede proeven bij te brengen; maar ook andere, waarin men meer dichterlijke levendigheid en warmte zou mogen wenschen. - Zoo is b.v. de taal van siegfried in het zevende Tooneel van het eerste Bedrijf beter geschikt, om de slingering zijns gemoeds, bij de gedachte, dat genoveva gedood is, uit te drukken, dan die in het zesde, waar zij minder natuurlijk, althans in het eerst voor die omstandigheid te kalm is. - De taal van genoveva, bij haar eerste opkomen met haar kind, in het tweede Bedrijf, is over 't geheel wel, b.v. waar zij dus begint:

‘Beminlijk kind, mij nog in 't jammer bijgebleven! 
Kom, volg uw moeder, schoon haar wankle knieën beven, 
Opdat haar schreijend oog zich weêr ten hemel rigt', 
Nu 't lieflijk morgenrood verrijst voor ons gezigt. 
Vouw, vouw uw handjes zaam, steun uw verguisde moeder 
In 't bidden, daar zij 't hart ontlast voor d'Albehoeder.’ enz. 

Het vijfde Tooneel van hetzelfde Bedrijf, waarop ludolf haar ontmoet, en herman ontdekt, wie zij is, is over 't geheel wel en levendig voorgesteld; doch in het verhaal, dat zij van hare lotgevallen doet, zou men hier en daar minder droog beschrijvend verslag, meer levendige aandoening en hartstogtelijkheid verwachten. Toen zij zegt (bl. 36): ‘Ze ontdekte’ (de Almagt namelijk) ‘aan herman, daar mij 't ergste stond te duchten, Mijn schuilplaats,’ valt hij in met: ‘Ach Mevrouw!’ waartoe dit hier? dit ach Mevrouw! of ach Mijnheer! hebben wij al zoo dikwijls in Treur- en Blijspelen en Romans gehoord, dat het welhaast een stopwoord schijnt te worden, als de sprekers niet spoedig genoeg weten, wat zij zeggen zullen. - De weigering van genoveva, om zich met ludolf aan siegfried te ver-
{==623==} {>>pagina-aanduiding<<}
toonen, die hier verder voorkomt, is wel genoeg naar de omstandigheden voorgesteld; en zoo ook hare taal tot herman, (bl. 63-65) waarin zij zich haar vorig echtgeluk herinnert, en hare nog niet uitgedoofde liefde voor siegfried te kennen geeft. Die toon van het hart ontbreekt ook wel niet geheel in de wederontmoeting van beide; maar echter zou men er meer natuurlijkheid, meer warmte, meer dichterlijken gang in kunnen verwachten: het opvoeren van hun kind door herman, op het oogenblik, dat zij van hetzelve spreken, is wèl aangebragt; maar in de taal van siegfried hierop heerscht te veel koude kunst, b.v.:

‘Hoe! voeren Engel
{== afbeelding 	==} {>>afbeelding<<}
    
 mij eensklaps in een Eden? 
Mijn dierbre zoon! mijn ga! wijk, bang en wreed verleden! 
O dat mijn boezem thans, zoo lang verhard als steen, 
Zich aan uw kniên ontlaste in sprakeloos geween!’ 

Dit laatste moest hij niet zeggen, maar doen; en dan behoefde het voor den man juist nog niet aan hare knieën. Zou er van het kind ook niet nog meer partij te trekken geweest zijn, dan dat het alleen zegt: ‘Is dit mijn vader?’ en dat genoveva hierop niets anders zegt, dan: ‘O ja! naast d'Opperheer hebt gij thans niemand nader; Door zijn gewenscht bezit zien we al ons leed verzoet,’ en siegfried niets anders zegt of doet, dan uitroepen: ‘Mijn heilstaat is te groot, mijn overkropt gemoed....;’ waarop wolf (gelijk straks gezegd is) hem zeer onvoegzaam en raauw met zijn wraakplan tegen golo invalt. - Het vijfde Bedrijf is, behoudens het straks daarvan gezegde, over 't geheel vrij wel, levendig en tragisch uitgedrukt: de afloop is, terstond na den zelfmoord van golo op het tooneel, veel te kalm, daar het met eene zeer algemeene zedeles van wolf en met eene even algemeene betuiging der tevredenheid van genoveva en siegfried eindigt.
Bij prozaïsche of stroeve regels, die men hier en daar, ook in anders goede plaatsen, vindt, zullen wij thans niet verder stilstaan. - Nog een enkel woord over eenige taalbijzonderheden, waar de verbeterende hand noodig zou geweest zijn. Verraâr voor verrader (bl. 2) en aangebeêne voor aangebedene (bl. 18, waarom niet liever aangebeedne?) zijn zamentrekkingen, die, zoo al op zichzelve goed te maken, ten minste niet welluidend zijn; en de afkapping in be-
{==624==} {>>pagina-aanduiding<<}
tigt' voor betigtte (bl. 85) is bezwaarlijk te verdedigen. Mede niet goed te keuren is, dat men hier dikwijls vindt hetgeen voor dat of hetwelk, daar het een aanwijzend, maar geen betrekkelijk voornaamwoord is. Boosaarde voor boosaardige, (bl. 4, 1. booze of snoode) mij, die - heeft voor heb, (bl. 5) berstte voor borst, (bl. 7) herdenk ik aan de -, voor ‘als ik herdenk de’ enz. (bl. 14) zou zonder moeite en schade te veranderen zijn. - Constructiën als deze, ‘verlaten in dees streken, Was de Almagt mij - niet ontweken,’ (bl. 34) ‘tot zelfbehoud bewogen, Viel 't knellendst juk niet zwaar,’ (bl. 35) ofschoon ook door anderen wel eens gemaakt, gelooft Rec. niet, dat door den aard onzer taal toegelaten worden, daar de zoo geplaatste deelwoorden geen of een niet duidelijk uitgedrukt zelfstandig naamwoord of voornaamwoord hebben, waartoe zij behooren, en niet, gelijk in het Grieksch en Latijn, in een' verbogen naamval kunnen staan. - Herzien voor
wederzien, iemand ontgaan voor van iemand weggaan, van hier gaan scheiden voor heengaan, zijn spreekwijzen, die men hier een- en andermaal vindt, maar die niet als synoniem met elkander kunnen verwisseld worden, daar het spraakgebruik er geheel verschillende beteekenissen aan geeft.
Daar dit stuk des Heeren hilman's eersteling in dit vak is, heeft Rec. er wat langer bij willen stilstaan, om het goede zoo wel als het gebrekkige, zoo veel de ruimte toeliet, eenigermate aan te wijzen. Er blijkt dus uit, dat hetzelve inderdaad goede hoedanigheden bezit, welke zeker Commissarissen van den Amsterdamschen Schouwburg het hun aangeboden handschrift hebben doen goedkeuren en aannemen: maar ook moge het aangevoerde eene kleine herinnering zijn, hoe veel er noodig is, om in het hooge Treurspel eenen zekeren verheven trap van volmaaktheid te bereiken.




Orion, Ode, traduite de P. Nieuwland, par Auguste Clavareau, et dédiée à Monsieur Alph. de la Martine. Amsterdam, ten Brink et de Vries. 1836. 12mo. 35 p. f :-30.

Petits Poëmes à l'usage de la Jeunesse Hollandaise, traduits de Feith, Immerzeel, Lulofs, Pétronille Moens, Nierstrasz, De Visser, Warnsinck,

{==625==} {>>pagina-aanduiding<<}
Wiselius, par A. Clavareau. La Haye, S. de Visser. 1836. 12mo. 105 p. f :-60.

La Fiancée d'Abydos, Poëme en deux Chants, traduit de Lord Byron, par A. Clavareau. Maestricht, F. Bury-Lefebvre. 1836. 12mo. 93 p.

Ziet hier wederom drie proeven, dat de Heer clavareau de dichterlijke bloemen van andere Volken op Franschen grond tracht over te brengen, en dat hem deze pogingen over 't geheel wèl gelukken! - Hoe hij hierin geslaagd is ten opzigte van nieuwland's Orion, kan de Lezer, die der beide talen magtig is, des te gemakkelijker zelf beoordeelen, daar de Hollandsche tekst hier tegenover den Franschen gedrukt is, waardoor men dus, de Gedichten van nieuwland niet bezittende, het schoone origineel kan bewonderen en tevens met de kopij vergelijken. - Een kort levensberigt, dat voorafgaat, doet aan de verdiensten des beroemden en godsdienstigen Mans waardige hulde. - Ofschoon het geen gemakkelijke taak was, deze Ode uit eene taal, die voor het verhevene en statige zoo geschikt is, als de Nederlandsche, in eene andere over te brengen, is het echter over 't geheel wèl uitgevallen. Men oordeele uit dezen aanhef:

‘Wie heft met statelijke pracht, 
Bij de achtbre stilte van den nacht, 
Uit d' oceaan het hoofd naar boven? 
Wie blijft in 't aanzien van Diaan', 
Die vruchtloos poogt dien gloed te dooven, 
Met onverzwakten luister staan? 
 
Zijt gij 't, Orion! voor wiens licht 
Der kleiner zonnen flikkring zwicht, 
Als 't licht der maan voor Febus glansen? 
Rijs, groote Orion! rijs omhoog! 
Zijt welkom, held! aan onze transen! 
Verruk, verruk ons starend oog!’ 

door clavareau dus overgebragt:

‘Dans le calme imposant des nuits et du silence, 
De l'abîme des flots, avec magnificence, 

{==626==} {>>pagina-aanduiding<<}

Qui lève son front radieux? 
Quel fier émule de Diane, 
Défiant de son char la splendeur diaphane, 
Grandit en dépit d'elle et brille dans les cieux? 
 
Orion! est-ce toi, que tant d'éclat déclat dévance, 
Toi, qui vois des soleils pâlir à ta présence, 
Comme l'astre des nuits s'efface aux feux du jour? 
Salut, héros! salut! surgis à l'empyrée! 
Que nos regards, fixés sur la plaine éthérée, 
Soient en extase à ton retour!’ 

En al mag het den Vertaler niet altijd gelukken, de fijnste en zachtste schoonheden uit te drukken, b.v. van dat heerlijke couplet:

‘Die baan, wier zacht en lieflijk licht 
Slechts wolkjes vormt voor 't scherpst gezigt, 
Is een gestel van sterrenheemlen, 
Wier eindloos flaauwe tinteling 
Van verre schijnt dooreen te weemlen, 
Zich zamensmelt tot éénen kring.’ 
 
‘Ces blanches lueurs, cette voie, 
Telles qu'un océan où l'oeil mortel se noie, 
Sont d'autres dômes étoilés, 
Dont la splendeur sans fin de bien loin étincelle, 
Et que la Sagesse éternelle 
Nous montre comme un cercle et n'a point dévoilés.’ 

elders toont hij echter dezelve nabij te komen, b.v.:

‘Is 't waar? of faalt mijn zwak gezigt, 
Dat ginds een' kring van bleeker licht 
Meent in uw prachtig zwaard te ontdekken? 
Een dunne plek, wier flaauwe schijn 
Zich telkens poogt aan 't oog te onttrekken? 
Wat mag dat glinstrend wolkje zijn?’ 
 
‘Mais quoi! ne vois-je pas dans ton glaive qui brille, 
Un foible cercle qui scintille, 
Et semble fuir en pâlissant? 
Une tache qui veut à la vue incertaine 

{==627==} {>>pagina-aanduiding<<}

Dérober par degré sa lumière lointaine? 
Quel est ce nuage luisant?’ 

De opmerking van dit een en ander doet ons van verdere kleine aanmerkingen gaarne afzien.
In de overbrenging van de Gedichtjes voor de Nederlandsche Jeugd van onderscheidene vaderlandsche Dichters, waarvan een derde druk bestaat, is clavareau op dergelijke wijze wèl geslaagd, als in die van f. de boer en van h. van alphen. Ook deze hebben in hunne soort hunne betrekkelijke verdiensten, die althans de meeste der overbrenging in de taal der Franschen waardig doen zijn. - Het eenvoudig naïve en zachte is misschien niet minder moeijelijk in eene dichterlijke vertaling te treffen, dan het verhevene en statige; b.v. die natuurlijke aanhef van een stukje van Mejufvrouw moens, waarbij het Fransche wat te droog is:

‘Komt naar buiten, lieve kleinen! 
't Lentekoeltje omwaait u zacht; 
Warmte doet aan bloem en struiken 
Knop en blaadjes weêr ontluiken.’ 
 
‘Mes enfans, la saison nouvelle 
Au milieu des champs vous appelle: 
Sentez-vous cet air caressant? 
A s'ouvrir le bouton s'apprête.’ 

Zoo kan ook in een ander stukje van deze Dichteres dit natuurlijke gezegde omtrent een' wees: ‘Vader kust vol teedre liefde Nooit zijn koontjes warm of rood,’ dit Fransche niet halen: ‘Et tout le matin de sa vie S'écoule sans un seul baiser.’ - Somtijds is het misschien ook wel eens te mooi, zoodat de zuivere kindertoon verloren gaat. Zou alzoo ook morceau de chant voor zangstukje niet te deftig, en niet beter met chanson of chansonnette verwisseld zijn? Het is ook jammer, dat die zangstukjes in het Fransch niet op eenige, zoo niet op dezelfde wijze als de Hollandsche, gesteld zijn, welk laatste althans bij l'Anniversaire d'un père had kunnen geschieden, indien de voetmaat van het bekende Cueillons la rose gebruikt ware, die dezelfde is, als van het Schep vreugd in 't leven. - Op andere plaatsen is de Vertaler het oorspronkelijke zeer gelukkig nabij gekomen, b.v. in het laatste lieve Avondlied van warnsinck, dat

{==628==} {>>pagina-aanduiding<<}
regt in den trant van van alphen is; men vergelijke reeds de twee eerste coupletten:

‘Ik zag de zon verdwijnen 
En statig ondergaan; 
Ik zie de starren schijnen, 
En ginder klimt de maan. 
 
Het schijnsel van haar stralen 
Blinkt schoon in beek en vloed, 
En glanst door woud en dalen 
Mij vrolijk in 't gemoet.’ 
 
‘J'ai vu le soleil disparaître; 
Il se coucha majestueux. 
Je vois les étoiles renaître; 
La lune monte dans les cieux. 
 
Sa mobile et douce lumière 
Brille sur le miroir des flots, 
Et devant moi gaîment éclaire 
Et les forêts et les coteaux.’ 

Met moeite weêrhouden wij ons om uit beide meer af te schrijven, en prijzen ze in hun geheel aan.
Het gedicht, getiteid la Fiancée d'Abydos, en gevolgd naar het Engelsch van byron, van wien er hier een levensberigt voorafgaat, is, volgens de Notes, p. 85, 86, geen letterlijke, maar op verscheidene plaatsen eene vrije vertaling, daar clavareau eenige bijzonderheden heeft moeten weglaten, die hij geen kans zag om bevallig genoeg over te brengen. Ook verklaart hij, bij deze tweede uitgave van eenige hem medegedeelde aanmerkingen een dankbaar gebruik gemaakt te hebben. De eerste uitgave niet bij de hand hebbende, noch ook het oorspronkelijke van byron, is Rec. niet in staat, om eene vergelijkende uitspraak over het een en ander te doen; maar, zoo veel hij uit het hier gegevene oordeelen kan, schijnt de Heer clavareau ook in de overbrenging van deze soort van gedichten over 't geheel niet ongelukkig geslaagd te zijn. Tot eene beoordeeling van het stuk zelf acht Rec. zich hier niet geroepen.


{==629==} {>>pagina-aanduiding<<}

Handleiding tot het opzetten en bewaren van de verschillende voorwerpen van het Dierenrijk. Te Amsterdam, bij J.C. Sepp en Zoon. 1835. In gr. 8vo. XII en 157 bl. f 2-40.

Eene Handleiding zoo als deze zal zeker vele jeugdige liefhebbers der Natuurlijke Geschiedenis in ons Vaderland regt welkom zijn. Men heeft in de laatste jaren vele vorderingen in het bewaren der dieren gemaakt, en onze Kabinetten van naturalia hebben thans een geheel ander aanzien, dan vóór vijftig jaren. Het beste is hier in deze Handleiding vereenigd, die wij alleen nog wat minder in prijs zouden wenschen, omdat zij dan zeker meer algemeen nuttig konde zijn. Enkele aanmerkingen zouden wij wel hier en daar kunnen maken; doch over het geheel is deze Handleiding alle aanbeveling waardig. Wij veroorloven ons alleen op te teekenen, dat de wijze, om spinnen op te zetten, waarbij het achterlijf van het borststuk afgesneden, uitgehaald, gedroogd, opgeblazen, en vervolgens weder aan het borststuk met Arabische gom vastgelijmd wordt, (bl. 114) ons niet eenvoudig, maar omslagtig en daarbij onzeker toeschijnt. Hahn, die zoo vele spinnen verzameld heeft, geeft (in zijne in 1834 te Nürnberg uitgekomene Anweisung Kruster-Thiere, Arachniden und Insecten zu sammeln) eenvondig het droogen boven kolenvuur op, waarbij de warmte tevens de lucht en het vocht uitzet en de huid genoegzaam spant en opblaast.

Het Koningrijk der Nederlanden, van deszelfs stichting af, tot op het oogenblik der afscheiding van de Belgische gewesten, door den Baron De Montemart Boisse. Uit het Fransch. Te Zaltbommel, bij J. Noman en Zoon. 1836. In gr. 8vo. XII en 76 bl. f 1-:

Pensées philosophiques. Nimègue, chez D.J. Haspels. 1835. 8vo. 90 pag. f 1-:

Vorstenspiegel, naar het Hoogduitsch van J.J. Engel. Te Amsterdam, bij J.C. van Kesteren. 1836. In gr. 8vo. VIII en 108 bl. f 1-:


{==630==} {>>pagina-aanduiding<<}

Met bijzonder genoegen lazen wij het werkje, naar het Fransch van den Baron de montemart boisse, waarin, voor een' Franschman vrij gelukkig en onpartijdig, de staat van ons geschil met de Belgen wordt opgegeven, en het bestuur van onzen Koning met vuur verdedigd wordt.
Ook vele belangstelling boezemden ons in de Pensées philosophiques van eenen ongenoemden. Het valt te bejammeren, dat een man van doorgaans zoo vrijen en helderen denktrant en zulke edele beginselen tot de dwaalieer van het Dualismus vervallen is, en zoo wel aan de eeuwigheid en oorspronkelijkheid der ongevormde stof, als van den Bouwheer des heelals gelooft. De lezing van niet dan Fransche, of in derzelver geest en taal zich uitdrukkende Wijsgeeren, met verzuim van beoefening der Duitsche Philosophie, schijnt de oorzaak dier verkeerdheid in des Schrijvers redekaveling te zijn. Indien hij, uit kant's Kritiek der zuivere Rede, zich overtuigd had van de subjectiviteit van tijd en ruimte, dan zou hij, zonder daarom Kantiaansch te moeten wezen, (want ook het stelsel van dien vermaarden man heeft, in zijn geheel, den toets der tijden niet kunnen doorstaan) echter niet zijn uitgegaan van een grondbeginsel, dat de absolute realiteit van tijd en ruimte op den voorgrond stelt, en daardoor ligtelijk tot de leer van twee beginselen, een stoffelijk en een geestelijk, vervoert.
Nuttiger voor het algemeen, en rijk in lessen, vooral voor Vorsten en personen van hoogen stand, is de Vorstenspiegel van den achtingwaardigen engel. De aangename en onderhoudende stijl, zoo wel als de echt liberale denkwijs des opstellers, verdient onzen welmeenenden lof.

Handleiding om op aarde gelukkig te leven. Een Geschenk voor Nederlandsche Huisgezinnen. Te Nijmegen, bij D.J. Haspels. 1835. In 8vo. 156 Bl. In kartonnen band. f 1-80.

Uitlokkender titel kan zeker een boek niet hebben! Wie wenscht niet op aarde gelukkig te leven? En wie acht geene handleiding daartoe der geringe opoffering van f 1-80 waardig? De Schrijver van het onderhavige nette boeksken zegt, het werk van droz, l'Art d'être heureux, tot gids te hebben genomen, en vaak letterlijk gevolgd. Dus, zoo eene soort van vertaling; want daarop zal het dan wel

{==631==} {>>pagina-aanduiding<<}
goeddeels nederkomen. Wij kunnen hier niet beslissend spreken, Lezers! bij mangel aan kennis van het Fransche geschrift; maar Rec. vergenoegt zich met te zeggen, dat hij, behoudens enkele aanmerkingen, het lieve werkje met genoegen las; dat ook het oordeel van zijne Gade - en op het oordeel van verstandige en brave huismoeders stelt hij bij zulke onderwerpen hoogen prijs - gunstig was, en dat hij dus veel nut wenscht over de lezing dezes geschrifts in onze vaderlandsche huisgezinnen, waartoe het zich door goedkoopen prijs den weg helpt banen. Wij geven een paar regels uit het Besluit: ‘Maar wij schrijven groote boeken, om ons gelukkig te maken, en toch zeggen wij niets meer, dan de woorden van christus: Bemint God bovenal, en uwe naasten als u zelven. Ziedaar de leer, die ons op de wegen der gelukzaligheid leidt; ziedaar de grondslag [grondregel] van den braven en wijzen man; ziedaar het doel, waarheen onze pogingen strekken, om des menschen leven gelukkig te doen zijn. O! mogten wij dat doel bereikt hebben, en iets bijgedragen, ter bevordering van het geluk, al was het dan ook maar van één mensch; dan toch zouden die pogingen niet vruchteloos geweest zijn.’




Proeven van een Humorist. Naar het Engelsch van Ch. Lamb, door E.J. Potgieter. Te Amsterdam. bij H. Frijlink. 1836. In gr. 8vo. VI, 300 bl. f 2-90.

Het is moeijelijk te bepalen, wat een lezer van de gewone soort, een steunpilaar der Leesbibliotheeken en Inteekeningslijsten, denkt bij het uitheemsche woordje Humorist. Mogelijk wel niets. Zoo hij er iets bij denkt, is het waarschijnlijk meestal de voorstelling van eenen vrolijken, aardigen Schrijver, een Auteur, grappenmaker de métier, die allerhande kluchten verkoopt. Zoo hoorde Rec. menigmaal onzen fokke een' Humorist noemen, want men bezigt gaarne dit hieroglyphisch woordje. Zeker is het, dat lamb alsdan iets geheel anders was, (de man is dood.) Hij is geen jean paul, geen sterne, geen claudius, geen vosmaer, maar vereenigt weder, op zijne eigene wijze, de eigenaardige vormen dezer oorspronkelijke Schrijvers in zich. Gij kunt hem niet leeren kennen, waarde Lezer! dan door zijne werken. Het is nu met Humoristische schrif-
{==632==} {>>pagina-aanduiding<<}
ten maar niet anders: men moet dezelve geheel van alle zijden kennen, doorgronden en doorzien; anders heeft men niets aan het bonte spel der verbeelding en de luimen des gevoels; men moet leeren lagchen waar hij lacht, weenen waar hij weent. Het is hier even zoo als in het huwelijk: er behoort eene beproefde, langdurige kennis en vertrouwde omgang toe, om de beminde wederhelft regt te kunnen beoordeelen; om te bepalen, of eene xantippe, of cornelia, der Gracchen moeder, aan onze zijde wandelt. - Wat levert hij ons dan, vraagt gij, deze Sir lamb? Ik antwoord: een tamelijk lijvig boek, rijk aan oorspronkelijke denkbeelden, schrandere opmerkingen, diep gevoel, zeldzame menschenkennis en bevallige inkleeding; een afwisselend schilderstuk, hier in den grootschen stijl, daar kinderlijk-naïf. - ‘Maar dat vind ik ook in andere boeken,’
zegt gij. - Zeer zeker, Lezer! maar zóó niet, en juist alzoo is het even keurig en schoon gedacht als geschreven. Ik weet het wel, als gij in den inhoud leest: Verhandeling over een gebraden speenvarken. Gebed vóór den eten. Heb mij lief en mijn hond ook. Met de kippen op stok. Gedroomde kinderen, - als gij dergelijke opschriften leest, en gij zijt ongelukkig een weinig kwalijk gehumeurd, dan zoudt gij ligtelijk kunnen zeggen: ‘Is die kerel mal?’ Juist om die reden zal het goed zijn, deze en dergelijke hoofdstukken te lezen en te herlezen, en dan te beslissen, of de man wel zoo geheel onregt had, om dergelijke opschriften te kiezen. - Niet alles echter draagt den stempel van het echt Humoristische. Sommige stukjes zijn bloot aardige, welgeschrevene verhalen, die ons boeijen, en hooge achting doen verkrijgen voor het hart van den verdienstelijken Brit. Onder de juweeltjes rekenen wij: De Oudejaarsavond. De arme Bloedverwanten. Hedendaagsche Galanterie. Briefwisseling met verre afwezigen. Gedroomde kinderen. Het Hoofdstuk over ooren. Het zijn kleine meesterstukken, welke den geoefenden Schrijver en bovenal den oorspronkelijken denker verraden. - Zal het lieve boek ook aan lieve vrouwen en aan Dames (want er is eene breede klove tusschen eene Dame en eene vrouw) bevallen? - Ik geloof aan sommigen, die iets meer eischen van eenen Schrijver, dan eeuwigdurende begoocheling der verbeelding; ook opscherping van het verstand en veredeling van het hart, dat wonderlijke, dubbelzinnige ding, hetwelk u, Heeren, Dames en Vrouwen, dagelijks parten speelt. Wij bevelen het boek

{==633==} {>>pagina-aanduiding<<}
u allen aan. Neemt het ter hand, en zoekt er uit hetgeen u behaagt, even alsof gij bij de Heeren sinkel of bahlman (hoe gelukkig voor u, lieve Dames, dat hun magazijn niet mede verbrand is; want gij kunt hen nog minder ontberen, dan le ci-devant Sieur canongette) een nieuw kleedje gaat uitzoeken, nu de Felix- en Concert-avonden weder aanvangen. Leest het boek, ook omdat het zoo uitmuntend en vloeijend vertaald is door eene even bekwame als smaakvolle hand. Er zijn ook twee lieve plaatjes in; dus hebt gij, buiten de letters en de waarheden, nog wat meer voor uw geld. Wij voor ons gelooven, dat onze wel eens wat al te hoog opgevijzelde Letterkunde aan dergelijke werken van vernuft en smaak nog groote behoefte heeft, en dat de lezing van een boek, waarin waarheid, wijsheid en diep gevoel zich vereenigen, iets zal kunnen medewerken, om goede, vriendelijke, aangename menschen te vormen; hoewel wij, om onze aanprijzing des te gereederen ingang te doen vinden, onvoorwaardelijk aannemen, dat al de beschaafde lezers en lezeressen in het leesgierig vaderland daartoe behooren.




Het Slot te Vollenhoven, of Vrijheidsmin en Heldendeugd. Eene [Een] Geschiedkundige Roman, uit de [den] Opstand der Stellingwerver Vriezen tegen Bisschop Gui van Utrecht, in 1311-1313. Door A.D. Van Buren Schele. Te Amsterdam, bij J. Allart Rietberg. 1836. In gr. 8vo. f 3-20.

De Schrijver van Magdalena Moons, of het Beleg van Leyden, niet lang geleden in dit Tijdschrift (No. VI) met billijke onpartijdigheid beoordeeld, heeft thans het thema van zijnen Roman uit een meer verwijderd tijdperk, op den titel genoegzaam aangeduid, genomen. Reeds deze keus geeft daaraan een voordeel boven den voorgaanden, dewijl de verbeelding ruimer spel heeft, waar men, onder de zamenstelling, niet bijna op elke bladzijde bekende geschiedkundige bijzonderheden moet raadplegen en met de verdichting in verband brengen. Veel meer zuiver historische waarheid, dan wij, omtrent de hier geschilderde gebeurtenissen, bij wagenaar (IIIde D. bl. 195 v.v.) vinden opgeteekend, zullen wij in dit boek denkelijk niet behoeven te zoeken; doch hier

{==634==} {>>pagina-aanduiding<<}
behoefde zulks ook niet, en gaarne erkent Rec., dat de Heer van buren schele eene aardige en goed volgehoudene romantische vinding met deze waarheid verbonden heeft. De karakters der hoofdpersonen, waaronder waarlijk edele, zijn wèl bewaard; de uitkomsten, ofschoon gelukkig genoeg om altijd waarschijnlijk te wezen, zijn hier en daar verrassend; de stijl is levendig, op sommige plaatsen zelfs wat hoogdravend, ofschoon minder dan dien van de Magdalena, en wij gelooven, dat dit werk door velen met genoegen gelezen zal worden. Op détails, den smaak der motto's, die eene vreemde soort van inhoudsopgave zijn, en wat dies meer zij, wil Rec. thans geene breedvoerige aanmerkingen maken; maar hij mag zijn leedwezen niet verbergen, dat een Nederlandsch Schrijver, die zich op de zamenstelling van vaderlandsche Romans toelegt, - 't welk hij hem, vooral na deze tweede proeve, niet ontraadt, - zich zoo grovelijk tegen de eerste regelen der Nederduitsche taal, zoo wel wat het geslacht en de verbuiging der naamwoorden, als de vervoeging der werkwoorden betreft, bezondigt, als hier onophoudelijk geschiedt, om nu van nieuw gesmede woorden, als gegrijsde soldaten, blikvolle verachting, ontvlugtiging enz. enz., niets meer te zeggen. Dit alles kan toch bij geene mogelijkheid tot de drukfeilen behooren, welke de lezer verzocht wordt te verontschuldigen. Blijft de Schrijver, volgens zijn oogmerk, het eenmaal ingeslagen pad volgen, hij zal dan, zoo hij het beneden zich mogt achten zijne moedertaal behoorlijk te leeren schrijven, een' of anderen vriendelijken Corrector dienen te zoeken, die zijne bladen overziet, om ze van deze hinderlijke fouten te zuiveren. Immers geen' openbaar' Schrijver staat het vrij, in zulk een haveloos gewaad voor het Publiek op te treden.

De roode Zeeroover; door J.F. Cooper. Naar het Engelsch. III Deelen. Te Amsterdam, bij J.F. Schleijer 1836. In gr. 8vo. 702 Bl. f 7-20.

Uitmuntend in karakrerschildering, de belangstelling opwekkende en boeijende bij de geheimzinnige verwikkeling, en zoo wel het gevoel als de nieuwsgierigheid bevredigende, is deze Roman van cooper, die, even als zoo vele andere

{==635==} {>>pagina-aanduiding<<}
kunstgewrochten van dien Schrijver, de eer der vertaling volkomen verdiende. Het karakter van den hoofdpersoon zelven, dat van den zoogenaamden rooden Zeeroover, is voortreffelijk volgehouden en goed geteekend, hoe moeijelijk anders het schetsen van zulk eene geaardheid zij, en hoe onmogelijk het anders schijnen mogt, zulk eenen man, in allerlei omstandigheden, naar zijne inborst, die eene zonderlinge mengeling van goed en kwaad was, te doen spreken en handelen. Dit werk zij derhalve aan alle leesbibliotheken en leesgezelschappen ruimschoots aanbevolen!

Het Leven en de nagelaten Verhalen van Wilmot Warwick, uitgegeven door zijn' Vriend H. Vernon. Naar het Engelsch. Te Dordrecht, bij Blussé en van Braam. In gr. 8vo. 316 Bl. f 2-75.

De Heer vernon zat op een' namiddag geheel alleen in zijne eetkamer. Een zacht gevulde armstoel verschafte hem aangename rust. Hij verloor zich in weemoedig gepeins. Zijne matte oogen werden door sluimering bevangen. De toonen der guitare van een' rondtrekkenden speelman troffen eensklaps zijne ooren. De stem van den zanger was zuiver, en hij speelde met gevoel. Vernon riep zijnen ouden knecht toe: ‘Geef dien man een' schelling, adam! en verzoek hem, om nog iets te spelen.’ De arme muzikant liet zich van tijd tot tijd weder hooren, en ontving dan telkens een' schelling. Vernon verlangde iets meer van den onbekenden persoon te vernemen, en liet hem te dien einde door zijnen knecht verzoeken, om in de keuken te komen. Daarop volgde eene beleefde weigering. De nieuwsgierigheid van vernon werd des te grooter; maar de muzikant verscheen niet weder. Na verloop van eenige dagen ontving hij van denzelven een eigenhandig schrijven. Vernon spoedde naar hem toe, en herkende in hem een' oud' schoolmakker, den vriend zijner jeugd, die thans in armoede op zijn doodbed lag. Men vindt in dit boek het levensberigt van wilmot warwick, en verder den inhoud van meer en min belangrijke papieren, welke zijne nalatenschap uitmaakten. Wij twijfelen geenszins, of het werk, waarin luim en ernst afwisselen, en hetwelk zeer onderhoudend geschreven is, zal eene aangename lektuur voor vele Leesgezelschappen opleveren.





{==636==} {>>pagina-aanduiding<<}

De kleine Buffon, of Natuurlijke Historie voor Kinderen. Door R.G. Rijkens. Met 46 Plaatjes. Te Groningen, bij J. Oomkens. 1835. In 12mo. 132 Bl. f :-40.

Het schoone Boek der Natuur, geopend voor de Jeugd; of Natuurlijke Historie, loopende over de Nederlandsche Zoogdieren en Vogelen. Met 175 Afbeeldingen. Door R.G. Rijkens, Onderwijzer te Groningen. III Stukjes. Te Groningen, bij J. Oomkens. 1836. In kl. 8vo. 365 Bl. f 1-25.

De Heer rijkens wil gaarne de jeugd reeds vroeg met de Natuur bekend maken. Wie zou zulks niet goedkeuren? Het hangt er echter veel van af, hoe zulks geschiede. No. 1 is een kinderboekje van zeer geringen prijs. De daarin vervatte 46 plaatjes zijn kleine houtsneêvignetten boven elk hoofdstukje. Dezelve zijn dikwerf geheel onnaauwkeurig, zoodat b.v. niemand ligt een tapir zou herkennen in de op bl. 91 voorkomende figuur. Dat er eene neushorensoort in Amerika zou leven, gelijk wij bl. 93 lezen, zal wel door eene drukfout voor Afrika gesteld zijn. Overigens is dit boekje geen onaardig kindergeschenk; en zoo moge (volgens het motto, door den Schrijver uit jean paul ontleend en voor No. 2 geplaatst) de Natuurlijke Historie het suikersnoepgoed zijn, hetwelk de Onderwijzer het kind in den beginne in den zak steekt, om er aan te knabbelen.
Dit motto begrijpen wij. Jean paul vereert daarbij de Natuurlijke Geschiedenis juist niet bijzonder, door haar met bon-bon en ulevelles gelijk te stellen. Maar zou zulk suikergoed ook den eetlust niet bederven? Een tweede motto voor No. 2 begrijpen wij minder; het is van r. (veelligt van den Schrijver zelven?): De schoone Natuur worde door den Opvoeder eene wandelende kinderkerk voor de lieve jeugd. Eene wandelende kinderkerk? en dan nog eene kinderkerk voor de lieve jeugd? Het is pleonasmus en onzin, dunkt ons; maar de charaden, die bij suikergoed gevoegd zijn, bevatten veelal niet veel beters.
Om ernstig te spreken: wij houden Natuurlijke Geschiedenis voor eene nuttige en leerzame oefening en uitspanning der jeugd. Eer zij den Onderwijzer, die vroeg den regten zin voor de Natuur bij zijne kweekelingen opwekt! Dank verdient ook eene welgemeende poging, gelijk deze, al kunnen wij de uitvoering niet geheel billijken. De platen van No. 2 zijn evenwel, althans wat de vogels betreft, veel beter dan die van No. 1. Het zijn mede houtsneêfiguren, maar grooter dan die van het kleinere boekje. Overigens vinden wij hier over leefwijze en huishouding menige voor de jeugd niet onbelangrijke bijzonderheid; maar het beschrijvende en wetenschappelijke ontbreekt, onzes oordeels, al te zeer, om dit werkje eene Natuurlijke Historie te noemen. De vroegere titel, waaronder de stukjes afzonderlijk uitkwamen, (Vertellingen van den Onderwijzer Schoolvriend over Nederlandsche voortbrengsels der Natuurlijke Historie) zouden wij daarom gepaster keuren.





{==637==} {>>pagina-aanduiding<<}

Boekbeschouwing.

Elfde tiental Leerredenen door J.H. van der Palm. Te Leyden, bij D. du Mortier en Zoon. 1836. In gr. 8vo. 342 Bl. f 2-50.

Het schijnt, dat wij niet vele leerredenen meer uit deze milde hand zullen ontvangen. Zijn wij wèl onderrigt, dan heeft de achtbare Grijsaard zijn ontslag, als Akademieprediker, gevraagd. De ouderdom en de verliezen, die daarvan eenigzins een natuurlijk gevolg moeten geacht worden, beginnen hem, zoo men zegt, te drukken. Velen meenen dat ook in zijne leerredenen op te merken; wij zelve gaven vroeger te kennen, dat er welligt minder kracht en gloed in te bespeuren waren. Wie echter zou willen zeggen: ‘al genoeg! het is tijd, dat de oude, man uitscheide! hij zou zijnen roem overleven,’ die zou in ons de vurigste tegenzeggers ontmoeten. Er is nog niet ééne leerrede bij, die wij niet met aanhoudende belangstelling, met blijkbare goedkeuring en soms met bewondering lazen. Het is nog alles natuurlijk, helder, gepast en regt stichtelijk. Vooral bleek het ons, hoe van der palm altijd met een oog op den tijd en deszelfs behoefte preekt; hoe hem ook vooral die denkbeelden mishagen, welke men thans weêr met zoo vele luidruchtigheid ter schouw draagt. En wie zou zich ook met meer regt en met meer hoop op goede vrucht tegen dezelve kunnen verzetten? Zijne schriften worden zoo algemeen gelezen, zijn voor elk zoo verstaanbaar en indringend, en boezemen met zoo veel grond de grootste mate van vertrouwen in. Het is een grijsaard, het is een geleerde van den eersten rang, het is een man vol gezond verstand en van de beminnelijkste zeden, die hier spreekt, veel beproefd en tot den rand van het graf genaderd; een man, die de gematigdheid als Godgeleerde nooit verzaakte, met zijn

{==638==} {>>pagina-aanduiding<<}
geheele hart aan den Bijbel gelooft en aan den Bijbel hangt, de leer der genade in Christus met ouderwetsche gestrengheid predikt, ja immer toont geen' anderen regel van geloof te kennen, dan die schriften, aan welker onderzoek hij, met aanvoering van alle geleerdheid en schranderheid, zijn gansche leven besteedde.
Wij gaan over om eenig verslag van de afzonderlijke stukken te geven.
I. David sterkte zich in den Heer zijnen God. I sam. XXX:6b. Bij gelegenheid des overlijdens van 's Hoogleeraars echtgenoote. Over sterkte in God, als het eenige en genoegzame middel, om onder wederwaardigheden en gemis onze gemoedsrust niet te verliezen enz., en dat zij ontstaat, I. uit de herinnering van al het goede, dat wij vroeger genoten, en de erkentenis, dat het weldaden waren, door God ons geschonken; II. uit waardering van het goede, dat wij nog bezitten; III. uit de erkentenis van Gods deugden en het geloof aan zijne beloften; IV. uit de hoop eener milde en genadige vergoeding. - Velen zullen de geschiedenis wel een weinig vreemd voor het onderwerp vinden; maar, na zoo vele treurige gevallen behandeld te hebben, vordert de afwisseling ligt zoo iets.
II. Genoegzaamheid van Gods woord om den mensch te bewegen tot bekeering. Luc. XVI:27-31. Dit onderwerp ligt ten volle in den tekst, het slot der gelijkenis van den rijken man en Lazarus, en is der behandeling overwaardig. Of men bij het verzoek van eerstgenoemden, om den laatsten tot zijne broederen te zenden, aan eene ingewikkelde beschuldiging moet denken, alsof zijne ellende slechts ten deele aan hem te wijten was, zouden wij betwijfelen; het is niet eenvoudig genoeg.
‘Welke is de reden, waarom hetgeen buitengewoon is, hetgeen slechts op de zinnen en verbeelding werkt, geene duurzame zucht tot verbetering kan te weeg brengen? Ik heb het u reeds doen gevoelen, het is omdat het den wortel des kwaads niet aantast, omdat

{==639==} {>>pagina-aanduiding<<}
het de liefde tot de zonde niet uitroeit, en geene liefde tot God doet geboren worden. Maar, al ware het ook, dat de zucht tot ongeoorloofd vermaak en verboden genieting er voor altijd door onderdrukt kon worden, hoe zou daaruit liefde tot God en zijne dienst kunnen geboren worden? wat waarde heeft het, alleen uit vrees te gehoorzamen? en wat baat het te beven voor God als den regtvaardigen Regter, zoo men Hem ook niet als den liefderijken Vader bemint?’ Op zichzelve achten wij deze geheele redenering fraai en gegrond; maar of zij tot het bedoelde oogmerk geheel voldoende zij, lijdt bij ons eenigen twijfel. Hetgeen vervolgens van de werking des H. Geestes gezegd wordt, schijnt ons geheel waar en behartigingwaardig.
III. Liefde de meest kenmerkende eigenschap des Christendoms. Gal. V:22. Inleiding en aanmerkingen over den zin dezer woorden komen ons uitmuntend voor. Het tweede deel is meer gewoon. Het derde noemt eenige gevolgen, misschien liever bijzondere aanmerkingen, van welke 2o. de noodzakelijkheid van andere deugden, regtvaardigheid, matigheid enz., als blijken van de echtheid der vrucht, wel wat meer mogt in het licht doen treden, en 3o. meer de toepassing van 2o. is.
IV. De barmhartige Samaritaan. Luc. X:30-35. ‘Gelijkenis, welke de natuurlijke strekking had, om aan te toonen, dat bij het bewijzen van liefdadigheid geen verschil van land of volk of Godsdienst in aanmerking komt, maar dat allen, omtrent wie wij den pligt der menschlievendheid beoefenen kunnen, in de wet van God onze naasten genoemd worden.’ Ons dunkt, er ligt meer in; het is een beroep op het gevoel van den vragenden Wetgeleerde. ‘Doch deze zelfde gelijkenis, waarmede Jezus zijn oogmerk zoo volkomen bereikte, dat de Wetgeleerde zelf hem zijne toestemming niet weigeren kon;’ ja, omdat zijn hart hem daartoe drong; ‘deze gelijkenis behelst tevens het

{==640==} {>>pagina-aanduiding<<}
voorbeeld eener liefdadigheid, die en ten aanzien der bron, waaruit zij gevloeid was, en ten aanzien der wijze, waarop zij beoefend werd, tot een modél verstrekken kan, naar hetwelk wij onze bewijzen van liefde en hulpvaardigheid omtrent onzen evenmensch behooren in te rigten. - Uit dit oogpunt wilde ik deze gelijkenis met u beschouwen.’ - Zoo wel ontvouwing als toepassing zijn uitnemend. Doch, komen de Priester en de Leviet er niet wat al te gemakkelijk af? Is het zonder oogmerk, dat deze personen gekozen zijn? En moet niet eenigzins op de tegenstelling gelet worden?
V. Het gewigt der verpligtingen, door het bezit van onderscheidende voorregten opgelegd. Matth. V:13. Uitgesproken den 21 Junij 1835, de laatste vóór het einde des Akademiejaars en tevens de eerste na den gedenkdag van Waterloo. Fraai spreekt de Hoogleeraar over het zout en de gepastheid van dit beeld. Nieuw zal welligt voor velen de volgende aanmerking zijn: ‘Hier zou ligt eene bedenking kunnen oprijzen, of het zout wel zoo geheel zijn' smaak en prikkel verliezen kan, dat het tot niets meer nut of dienstig is! En echter, zoo men het gezegde moest opvatten, alsof er stond: indien het mogelijk was, dat het zout smakeloos wierd, dan zou de waarschuwing alle hare kracht verliezen. Doch wij moeten het zout, hetwelk wij gebruiken, en 't welk klip- of mijnzout is, dat, door vuur gezoden en uitgedampt, zijne kristallen vormt; wij moeten dit niet verwarren met het zout, waarvan men zich in Palestina bediende, en 't welk uit de doode zee afkomstig was. Dit zout, dat met harst- en pekdeelen bezwangerd is, is aan zulk bederf onderhevig,’ enz.
Nog een woord, dat onze opmerking trok: ‘waarom ook een onverbreekbaar verbond een zoutverbond geheeten werd.’ Is dit werkelijk zoo? Recensent kent slechts een voorbeeld van later tijd, doch dat inderdaad op vroeger voorbeeld schijnt te rusten. Het

{==641==} {>>pagina-aanduiding<<}
komt voor in panse's Geschiedenis van de verhuizing der Evangelische Salzburgers. Toen deze eindelijk de hoop opgaven, om in hun vaderland te kunnen verblijven, en eene vergadering belegden, om over de verhuizing te spreken, toen lezen wij het volgende: ‘Nadat zij rondom eene tafel, op welke een zoutvat stond, waren nedergeknield, doopten zij de natgemaakte vingers in het zout en hieven de regterhand ten hemel. Den waren en driemaal eenigen God zwoeren zij enz.., en namen daarop het zout, als eene heilige hostie, tot zich. Niets was doodelijker voor de zaak der radelooze Protestanten, dan dit zoogenaamde zoutverbond.’ (Zie ook het Mengelwerk dezer Letteroefeningen, 1830, No. III.) Overigens is de leerrede vol stichting, eerst voor Akademieburgers, daarna voor allen, en wordt er ook het lot van den Icarus, die bij Waterloo viel, treffend in te pas gebragt.
VI. Geschiedenis der genezing van den blindgeborenen. Joh. IX:1-12. ‘Dit IXde Hoofdstuk van Johannes Evangelie is, in vele opzigten, ten uiterste merkwaardig. Het behelst het verhaal eener wonderdadige genezing, die eenig is in haar soort. Het behelst een geregtelijk onderzoek naar de waarheid en echtheid van het verrigte wonder, hoedanig wij elders niet opgeteekend vinden. Het stelt het karakter van Jezus, en als Leeraar, en als Verlosser des menschdoms, in een helder en belangrijk licht. En het is eindelijk geschreven in zulk een' eenvoudig natuurlijken trant, met zoo veel levendigheid en aanschouwelijkheid der voorstelling, dat wij daarvan vruchteloos een tweede voorbeeld, elders dan bij dezen Evangelist, zouden zoeken. Ik heb besloten, over hetzelve in drie achtereenvolgende leerredenen te handelen. In het eerste vinden wij de wonderdadige genezing van eenen blindgeborenen. Het tweede bevat de geregtelijke ondervraging enz. Het derde stelt ons Jezus voor, die zich aan hem als den Zoon van God openbaart.’

{==642==} {>>pagina-aanduiding<<}

Hoezeer voor de hand liggende, trof ons toch de aanmerking, dat het heengaan van den blinde met de bestrekene oogen natuurlijk aanleiding gaf, om velen tot getuigen van dit wonder, en wel buiten de tegenwoordigheid van den Meester, te maken. Voorts beschouwt van der palm de wondergebeurtenis 1o. als een Goddelijk werk en 2o. als ten uitvoer gebragt door den van God gezondene. Dank hebbe de steller, daar wij wel eens eene kleine bedenking hadden, maar veel menigvuldiger gelegenheid vonden, om met volle, hartelijke toestemming te lezen.
VII. Vervolg der Geschiedenis. Joh. IX:13-34. ‘Hoe men van de waarheid verwijderd is, wanneer men zich in den waan gebragt heeft, van niet te kunnen dwalen, en daardoor voor alle verstandelijke overtuiging oogen en ooren gesloten heeft;’ ziedaar de voorname leering van dit stuk.
‘Dat de Farizeën hier niet voorkomen als bijzondere personen, maar als Regters, blijkt uit het gesprokene vonnis der verbanning.’ Wij geven dit toe, maar moeten echter bekennen, in het geheele, zoo natuurlijke verhaal niets van het plegtige en afgemetene der regterlijke vormen te kunnen vinden. Het Oostersche is zeker de sleutel hiertoe. Wij behoeven niet te zeggen, hoe veel leerzaams en treffends deze rede bevat.
VIII. Slot der Geschiedenis. Joh. IX:35-41. De Leeraar beschouwt Jezus hier in zijne menschlievendheid, zijne wijsheid en het eigen gevoel zijner Goddelijke grootheid, benevens zijne handhaving tegen de vijanden. Hierover zegt hij vele schoone en behartigingwaardige zaken. Ja, buiten tegenspraak maakt dit drietal leerredenen een belangrijk geheel; schoon wij toch niet durven zeggen, dat elke verklaring, hetzij van Jezus woorden, hetzij van den blinde, ons even gemakkelijk en voldoende is voorgekomen, en dat ons inzonderheid de taal des laatsten van alle bitsheid vrijgepleit schijnt te kunnen worden.
IX. Jezus de voeten zijner discipelen wasschende. Joh. XIII:3-15. Wat er in dezen tekst op te hel-
{==643==} {>>pagina-aanduiding<<}
deren viel, dat is uitnemend opgehelderd. De wijze, de bedoeling, de gemoedsstemming van Jezus zijn daarbij naauwkeurig nagegaan, en, hoe bekend het onderwerp zij, wij vonden er nog al het een en ander, dat ons trof. Ten slotte wordt aangetoond, dat Jezus ook in deze handeling het oogmerk zijner hemelsche zending enz. treffend aan den dag legde. Deze toepassing heeft hare zeer belangrijke zijde, maar ik weet niet hoe het kwam, dat dit ons niet zoo terstond in het oog viel, dat wij deze toepassing niet verwacht hadden. Komt het misschien ook hierbij toe, dat wij door zeer bevoegde lezers zoo zeer gunstig en min gunstig over deze leerrede hebben hooren spreken?
X. Jezus ter kruisiging weggeleid. Luc. XXIII:26-32. Een lijdenstekst, en wel een gewone. Het is niet onbelangrijk, eenmaal een' zoodanigen door van der palm behandeld te zien. Eerst ontwikkeit hij de gebeurtenis; daarna de gevoelens en overdenkingen, die daaruit voortvloeijen. In het eerst trof, maar bevreemdde het ons toch eenigzins, dat Simon van Cirene zoo stellig voor een' aanhanger van Jezus wordt uitgegeven. De aanmerking, dat het woordje zij niet in men moet veranderd worden, maar regtstreeks op de Romeinen ziet, is niet onbelangrijk. De toepassing is zeer stichtelijk.
Op het geschrevene terugziende, moeten wij erkennen, de stukken in derzelver juiste waarde weinig te hebben doen zien. Maar wie heeft dit ten aanzien van 's mans werk noodig, daar wij reeds betuigden, den ouden man, die af is en slechts nog op het lang bekende kan terugkomen, hier geenszins gevonden te hebben? Neen, het is nog altijd dezelfde helderheid, juistheid, gematigdheid en klaar inzigt in het woord van God, die wij er aantreffen. En zoo wij hier en daar op kleinigheden aanmerkten, het is omdat slechts deze den loop onzer gedachten somtijds stuitten. Ja, ook grootere kwamen ons wel eens bedenkelijk voor, en kunnen zeker anders beschouwd en anders behandeld wor-
{==644==} {>>pagina-aanduiding<<}
den. Maar, wie zegt, dat het beter zou zijn? Van der palm heeft onze aanwijzing in geen opzigt noodig; heeft zij eenige waarde, dan strekke ze slechts om den jeugdigen beoefenaar door zoo groot een voorbeeld niet al te. onbepaald te laten wegslepen. Wij eindigen deze met den voortreffelijken man al het goede toe te wenschen, dat hij aan duizenden, al sprekende en schrijvende, moet gedaan hebben.





Het Christelijk geloof van Schleiermacher in verband tot het Rationalismus beschouwd, door J.H. Reddingius, Gz., Theol. Doct. en Predikant te Hoogeveen. Te Groningen, bij W. Zuidema. 1836. In gr. 8vo. 85 Bl. f :-75.

Godsdienstige waarheid en dwaling. Kan de eerste gevaarlijk, de laatste nuttig wezen? Een belangrijk woord voor onzen tijd. Te Leeuwarden, bij L. Schierbeek. 1836. In gr. 8vo. 31 Bl. f :-40.

De Christelijke vrijheid, eene uitboezeming van het hart, bij gelegenheid, dat de Doopsgezinde Gemeenten in ons Vaderland het eerste Eeuwfeest harer Kweekschool, te Amsterdam gevestigd, op den 6 Dec. 1835, godsdienstig vierden. Met eene Bijlage. Door R. Posthumus, Leeraar der Hervormden te Waaxens en Brantgum. Te Groningen, bij J. Oomkens. 1836. In gr. 8vo. 32 Bl. f :-30.

Uit het werk van wijlen den Berlijnschen Hoogleeraar schleiermacher, der Christliche Glaube, heeft de Heer j.h. reddingius eerst voor zichzelven bijeengezameld, en nu ook ten dienste van anderen uitgegeven, wat het resultaat is van deszelfs beschouwing van het Christendom, en aangetoond, dat deze een uitvloeisel was van het Rationalismus, in zijnen ganschen

{==645==} {>>pagina-aanduiding<<}
omvang genomen. Rec. vindt er juist geen groote behoefte aan, dat zulks voor ons Publiek, althans in onze taal, geschiede, want niet voor iedereen is het noodig of nuttig; en de Godgeleerde kan, des verkiezende, er zich door het werk van schleiermacher zelf mede bekend maken. Hij acht dus ook niet noodig, een breeder verslag van dit stukje te geven; maar verklaart nogtans naar zijn inzien gaarne, dat reddingius de opgenomene taak ordelijk en duidelijk, voor zoo veel dit bij de zonderlinge en dikwijls duistere voorstelling van schleiermacher geschieden kan, volbragt, en er ten slotte te regt bijgevoegd heeft, dat wij het model van wijsgeerige beschouwing van de Godsdienstleer niet bij schleiermacher, hoe goed hij het ook moge gemeend hebben, behoeven te zoeken, zoo lang wij zulke Wijsgeeren, als borger en van heusde, kunnen volgen, gelijk hij met eenige plaatsen uit de Disp. de Mysticismo en uit de Socratische School bewijst.
Het stukje, onder No. 2 voorkomende, is ontleend uit de Allgemeine Kirchenzeitung van bretschneider en zimmermann, en door den eerstgenoemden opgesteld. Het is een welgeschreven en nuttig stukje, waarbij nog wel iets te wijzigen of te voegen zou zijn; maar het geheel verdient behartiging, vooral ook in eenen tijd, waarin het voorgewende gezag van symbolische schriften ook bij Protestanten zoo dikwijls ter sprake komt. Liever dus, dan een dor uittreksel te geven, wil Rec., die het reeds vroeger met genoegen in het oorspronkelijke las, de lezing van het vertaalde aanbevelen.
Het stukje, bij No. 3 opgegeven, bevat 1. eenen Brief van den Schrijver aan zijnen Vriend, den Heer j.h. halbertsma, Leeraar bij de Doopsgezinden te Deventer, over de waarde der menschelijke, en bijzonder der Christelijke vrijheid, met een' enkelen wenk op het vrije Kerkgenootschap der Doopsgezinden, en op de kerkelijke gebeurtenissen des tijds. 2. Een Gedicht, nagenoeg van denzelfden inhoud, waaronder wij wel hier

{==646==} {>>pagina-aanduiding<<}
en daar, gelijk onder den Brief, met den Maker zouden schrijven: non ex arte (niet naar de kunst), maar nogtans gaarne gelooven, dat het is ex animo (uit het hart), en dat er althans die goede zin in heerscht, dat hij er bijvoegen mogt: uti et veritatis ao libertatis Christianae ergo, (zoo als ook ter zake van Christelijke waarheid en vrijheid.) 3. Als bijlage, eene Voorlezing van wijlen den Blyaschen Predikant, p. brouwer, pz., in het laatst der achttiende Eeuw gedaan, over de vrijheid in godsdienstige en burgerlijke gevoelens en begrippen, of eigenlijk over het onregtvaardige en schadelijke van de vervolging om dezelve, thans, vooral ten aanzien van het politieke, gelukkig minder belangrijk dan in die dagen, en in zichzelve, hoe goed ook gemeend, juist niet van die hooge voortreffelijkheid, dat zij ons der uitgave waardig zou hebben toegeschenen.




De stem des wondermans uit de grot van het woud Brozeliand. Eene korte herinnering uit de geschiedrollen der Ridders van de ronde tafel. Door D.P. Manvis, Willemsz., Art. Veter. P. Te Zutphen, bij W.C. Wansleven. 1836. In gr. 8vo. 21 Bl. f :-20.

Jezus Christus, de Gekruisigde op Golgotha, is onzer aller vrijbrief naar de oorden der onverderfelijkheid. Een woord tot alle Christenen. Door D.P. Manvis, Willemsz., Art. Veter. P. Te Zutphen, bij W.C. Wansleven. 1836. In gr. 8vo. 17 Bl. f :-15.

Rec. zit waarlijk verlegen, wat hij van deze stukjes zeggen zal: in het eerste vooral is alles hem zoo duister, zoo in elkander gewikkeld, zoo raadselachtig, dat hij niet zeker durft zeggen, wat er de Schrijver mede

{==647==} {>>pagina-aanduiding<<}
gewild heeft. Misschien is zelfs naam en titel des Auteurs mysterieus: de beide stukjes zijn wel gedagteekend uit Loenen op de Veluwe; uit Art. Veter. P. kan men wel Artis Veterinariae Practicus of Prosessor, (Veearts, of Hoogleeraar in de Veeärtsenijkunde) maar ook welligt eene geheel andere praxis of professie lezen: wie weet ook, (het zou het eerste voorbeeld niet zijn) of de naam zelf niet verdicht is? - Maar nu de inhoud dan? - Ja, lieve Lezer! die is zoo ingewikkeld; scherts en ernst, fabel en waarheid schijnen daarin zoo dooreengemengd, dat Referent het geheele stukje grootendeels zou moeten uitschrijven. - Maar de bedoeling dan ten minste? - Ja, nog eens, bescheiden Lezer! Referent weet het niet regt: hij meent wel op een paar plaatsen eene of twee belangrijke waarheden, de eene eigenlijk, de andere allegorisch ingekleed, voorgesteld te zien; maar hoe die met het geheele sprookje, zoo als het daar is, zamenhangen, het ligt misschien aan zijne zwakke oogen, dat hij dit niet ziet. Hij heeft er wel niet tegen, dat de fabel de naakte waarheid somtijds onder haar kleed bedekt; maar dat kleed moet dan toch niet van al te donkere stof of te digt toegemaakt zijn; want anders zou men de waarheid wel eens kunnen miskennen, en der fabel toeroepen: ‘Non digna es legi, quae non vis intelligi,’ d.i. (Wilt gij niet verstaan zijn, dan verdient gij ook niet gelezen te worden.) Hij wil ook het goede van des Schrijvers vernuft en schrijfstijl niet miskennen, zoo min als deszelfs ernstige bedoeling; maar juist hierom ware het welligt te wenschen, dat deszelfs vertelseltje wat minder raadselachtig geweest ware.
Het tweede stukje is, ja, over 't geheel duidelijker van inhoud: evenwel die benaming van ‘vrijbrief naar de oorden der onverderfelijkheid,’ waarmede ‘jezus christus, de Gekruisigde op Golgotha,’ (*) hier

{==648==} {>>pagina-aanduiding<<}
benoemd is, komt Rec. vrij gezocht en niet zeer Bijbelmatig voor, zoo als hij ook de spreekwijzen, dat jezus kwam, om ‘onze schuld met God te vereffenen,’ om ‘God met zijne kinderen te verzoenen;’ dat ‘Hij het hoogste voorwerp onzer hartelijkste vereering is, op wien onze liefde onverdeeld moet gerigt blijven,’ en eenige dergelijke, er liever niet in gezien had, als zijnde, naar zijne meening, noch naar de letter noch naar den geest des Evangelies. - Het stukje zelf is hoofdzakelijk eene soort van preekje over I joan. II:1b. Aan de daarin uitgedrukte bedoeling des Schrijvers, om geloof en liefde, en vereeniging aller Christenen in de hoofdzaak des Christendoms, zonder aanzien van, en vooral zonder haat om verschillende denkwijze of vereeringsform, te bevorderen, doet Rec. gaarne hulde, en is het in de hoofdzaak wel genoeg met hem eens, ofschoon hij de noodzakelijkheid der uitgave van dit stukje tot dat einde niet inziet.




Heelkundige Mengelingen, door J.F. Kerst, Chir. Doctor, etc. Met Platen. Te Utrecht, bij J.G. van Terveen en Zoon. 1835. In gr. 8vo. XVI en 258 bl. f 2-60.

Bijdrage tot de behandeling der Ophthalmia purulenta, door Dr. Kerst, Chirurgijn Majoor enz. Te Utrecht, bij C. van der Post, Jr. 1836. In gr. 8vo. 40 Bl. f :-50.


{==649==} {>>pagina-aanduiding<<}

Spoedig achter elkander zien twee lettervruchten van den Heer kerst het licht. Over onderwerpen van denzelfden aard handelende, kunnen zij gevoegelijk te zamen aangekondigd worden; te meer, dewijl de Schrijver in het eerst vermelde boek, bl. 226, eenige opmerkingen omtrent de oogziekten der legers heeft medegedeeld, van welke de waarnemingen als het vervolg kunnen beschouwd worden. Bij deze gelegenheid beschrijft hij deze oogziekte als ‘eene eigenaardige atmospherisch-epidemische ziekte, (even als de cholera, de griep of influenza, de pokken (?), mazelen (?) enz.) die in eenige landen stationair of endemisch geworden is, en die, wat haren aard betreft, duidelijk (?) catarrhaal is; zij is daarenboven contagieus, hoofdzakelijk echter dan, wanneer zij den meer purulenten vorm heeft aangenomen.’ De Schrijver tracht van bl. 227 deze stellingen nader toe te lichten. Het zoude te verre heenleiden, hem bij elke stelling op den voet te volgen. Toegevende, dat de oogziekte door de lucht gewijzigd wordt, is het echter gewaagd dit zoo stellig te bepalen, omdat geene der oorzaken, die men voor deze ziekte opgegeven heeft, den toets heeft kunnen doorstaan. Uit het oogpunt der zoogenaamde compressionisten, (bl. 228) die alles overdreven, heeft de Schrijver gelijk; maar wanneer men niet op één ding alleen, b.v. de stropdas, let, maar geheel de uitrusting, kleeding en leefwijze van den soldaat nagaat, dan valt er veel op zijne stelling af te dingen. De Heer kerst is der waarheid meer nabij, wanneer hij, bl. 234, behalve de atmospherische oorzaken, ook nog eenige omstandigheden aanneemt, die, zoo zij niet de ziekte kunnen te weeg brengen, de verspreiding vooral zeer bevorderen. Zij is uit het eerste oogpunt in het geheel niet in overeenstemming met
‘wat tot de nosologie, vooral wat tot de aetiologie en symptomatologie dezer ziekte behoort.’ Dit loopt inzonderheid in het oog, wanneer de Schrijver van haren catarrhalen aard spreekt. Deze wordt door de ondervinding dikwijls ge-
{==650==} {>>pagina-aanduiding<<}
logenstraft. Zij vertoont zich catarrhaal, wanneer dit karakter heerschende is; zij komt anders gewijzigd voor, wanneer een ander ziektekarakter gastrisch of rheumatisch de bovenhand heeft, hetwelk door Geneeskundigen zal bevestigd worden, wier ondervinding bij den Schrijver mede wel van eenig gezag zal zijn. - Het ware te wenschen, dat zij, die deze oogziekte op eene ruime schaal hebben gadegeslagen, hunne bevindingen niet terughielden. Zijn wij wèl onderrigt, dan heeft het hieraan in het Hospitaal te Utrecht niet ontbroken. Zij, die met de behandeling aldaar belast waren, zijn zeker niet ongelukkiger dan anderen geslaagd. Wat het stationaire en endemische betreft, - woorden, die niet hetzelfde uitdrukken, - zij heeft in Engeland, Italië en Pruissen tot nog toe even min opgehouden als in ons land. Omtrent het contagieuze (D) is de Schrijver thans van gevoelens, welke hij vroeger niet schijnt omhelsd te hebben, - dat de oogontsteking besmettelijk is. Teregt zegt hij, dat zulke sprekende gevallen, de vrucht der ondervinding, geen nader betoog behoeven. Wat de voorbehoedingsmiddelen betreft, is de Schrijver zeer kort; - wat zal men veel van deze verwachten, na het met waarheid door hem gezegde, bl. 231: Al deze eigendommelijkheden zijn bij uitsluiting aan het beroep van militair verbonden, en kunnen de Gouvernementen of de Chefs der korpsen, met den besten wil, den soldaat aan deze oorzaken niet
onttrekken? Intusschen zoude een en ander in kleeding, vooral wat het hoofddeksel aangaat, nog voor vele verbetering vatbaar wezen. De Schrijver zal, wat de heelkundige behandeling aangaat, slechts ééne geneeswijze opgeven, door hem in 1830 reeds beproefd, tot dusverre evenwel als remedium anceps beschouwd, en niet zonder reden hoeroisch (heroïsch) genoemd. Zij bestaat in het branden van het zoo zeer ontstoken oog met lapis infernalis. De aanwending van dit middel wordt reeds in dezen bundel door met gunstig gevolg behandelde gevallen gestaafd. De Bijdrage dient daarenboven, om door

{==651==} {>>pagina-aanduiding<<}
meerdere waarnemingen den goeden dunk van dit middel te bevestigen. Tevens wordt hier de behandeling volgens deze geneeswijze omschreven. Mogt zij op den duur door den Schrijver zoodanig bevonden worden, dat zij nog eens den roem wegdrage, de methode te zijn, in staat om ook den meest verwoestenden vorm der oogontsteking met vrucht te bestrijden, zonder dezelve daarom als onfeilbaar op te geven! (Bijdr. bl. 27.) Waarschijnlijk zal tot dusverre geen der Geneesheelkundigen, die in het Nederlandsche leger dien naam verdienen, en die wezenlijk genoegzame ondervinding gehad hebben, zich beroemen, dat de door hen gevolgde geneeswijze onfeilbaar is. De niet door den bril der onfeilbaarheid zienden zullen gaarne met kerst het navolgende onderschrijven: Even als zulks bij andere epidemische ziekten plaats vindt, verheft zich de oogontsteking op zekeren tijd, zonder bepaalde oorzaken; en nu is het, dat onze beste pogingen schipbreuk lijden; zulks is mij ten minste meermalen voorgekomen. (Bijdr. bl. 27.) Tegen zulk gevaar wordt deze methode als vooral behulpzaam opgegeven. De Schrijver zegt, bl. 239, dat hij haar in de handen van een' ondervindingrijken en gooefenden Heelkundige gerust durst aanbevelen. Waren er slechts vele van deze! In des Schrijvers geoefende hand, bij zijne ondervinding, zij dit zoo; maar, lettende op de veranderingen, welke de cornea door de aanwending van den helschen steen kan ondergaan, (Bijdr. bl. 16. 1.) achten wij deze geneeswijze eene gewaagde methode, vooral in de hand der genen, die tot dusverre door zoo veel tijdelijks nog tot niets degelijks hebben kunnen of willen komen.
Laat ons na deze beschouwing der Bijdrage tot de Heelkundige Mengelingen terugkeeren. De bijval, aan des Schrijvers beknopt Verslag, in het jaar 1830 uitgegeven, geschonken, moedigt hem aan, ook deze Mengelingen het licht te doen zien, ter vervanging van hetgeen hij toen besloten had jaarlijks te zullen vervolgen. De tijdsomstandigheden hebben hem hierin verhinderd.

{==652==} {>>pagina-aanduiding<<}
Hij schijnt hiervan echter ook voor het vervolg af te zien, ten einde zijne waarnemingen liever mede te deelen aan de Genootschappen, welke den Schrijver met het lidmaatschap vereerd hebben. Wanneer men uit het Voorberigt, bl. X en XI, verneemt, in welke betrekkingen de Heer kerst elders vooral sedert het jaar 1830 heeft verkeerd, moet men zich grootelijks verwonderen over de onnaauwkeurigheid, welke in zeker berigt over het Rijks-Hospitaal te Utrecht heerscht. (*) Die, volgens den wensch van den steller van dit berigt, eene geschiedenis van dit Hospitaal zoude willen schrijven, zoude wèl doen, zich vooraf van betere bronnen te voorzien en naauwkeuriger in zijne mededeelingen te wezen.
Deze Mengelingen worden geopend met een overzigt van het meest belangrijk voorgekomene in de heelkundige afdeeling van het Rijks Militair Hospitaal ter instructie te Utrecht, gedurende het jaar 1830, 1831 de drie eerste, 1834 de twee laatste maanden. Wanneer de Schrijver geruimen tijd kon besteden aan het van vroegere jaren verzamelde, schijnt er groote spoed gemaakt te zijn met de twee laatste maanden van 1834: waartoe deze? Hij behoefde zich immers, bij de terugkeering tot zijne vroegere betrekking, niet als op nieuw aan te bevelen? Het is waarschijnlijk aan deze overhaasting, dat het groot aantal zinstorende drukfouten toe te schrijven is, nog meer in getal dan de aanteekeningslijst opgeeft. Van bijzondere onachtzaamheid getuigt onder anderen in de Voorrede, bl. X, de aanhaling van baglivius, alwaar filium in plaats van filum gelezen wordt. Dit Hoofdstuk is in meerdere § § verdeeld. Nevens bedenkingen over het beenbederf, worden eenige der voornaamste verrigte kunstbewerkingen beschreven; § 2. de vorming van eenen nieuwen weg voor de tranen; § 3. wijziging van de kunstbewerking

{==653==} {>>pagina-aanduiding<<}
der zakwaterbreuk door onderbinding, (methode van den Heer van onsenoort;) § 5 de wegneming (resectio) van den buiten-enklaauw. Dewijl het geval van den Hoogleeraar mulder geene gelukkige uitkomst had, ware het wenschelijk geweest, dat de Heer kerst dit geval ten einde toe had kunnen gadeslaan, want zóó doet het ter vergelijking weinig af, daar het einde den Schrijver slechts van hooren zeggen schijnt bekend te wezen. Belangrijk ware het insgelijks, den geheelen afloop der exstïrpatio van het os cuboideum, met de twee laatste navoetsbeenderen en teenen van den linker voet, aan den fuselier h. renau, te vernemen. Waarnemingen van zulk een' belangrijken aard moesten niet dan in derzelver geheel medegedeeld worden. Het is toch niet alleen te doen, of en hoe eene operatie is verrigt, maar vooral, met welk gevolg zij is bewerkstelligd. Daarom moet men zich te meer verwonderen over den grooten spoed in de mededeeling der waarnemingen van de twee laatste maanden des jaars 1834, ten ware er bijzondere redenen voor mogten bestaan, die de Schrijver echter niet geraden schijnt geoordeeld te hebben wereldkundig te maken. In § 8 wordt over den doodelijken uitgang eener gonarthritis gesproken. De uitweidingen, of eenig gezwel aan de gewrichten den naam van breuk verdient, vervallen nagenoeg door het zeggen van den Schrijver, dat zij niet in alle opzigten aan de definitio der herniae voldoen (bl. 47). Voor de verandering, waardoor dit geval doodelijk werd, waren geene oorzaken te vinden, in zoo verre men hier niet aan eene stofverplaatsing zoude kunnen denken, bij gebreken van dien aard, uit rheumatische oorzaken voortvloeijende, niet geheel zeldzaam. Wenken, door wardrop te dezen opzigte medegedeeld, verdienen zeer de aandacht.
§ 9 behelst eene waarneming van otorrhoea cerebralis, met de lijkopening; zeer belangrijk vooral door de laatste. Den practicus zal dit geval geene bijzondere oplettendheid leeren; maar het zal den wetenschappelijk gevormden Arts indachtig maken, dat de aandoeningen der ooren

{==654==} {>>pagina-aanduiding<<}
des te meer de aandacht verdienen, naarmate de bewerktuiging en de verrigtingen van het oor nog meerdere nasporingen behoeven. In § 10 wordt eene zeer uitvoerige ziektegeschiedenis, met lijkopening, van eene vermeende aderontsteking medegedeeld. Dit geval is hoogstbelangrijk, maar niet geheel uit het gezigtpunt, waarop de Schrijver zich plaatst. De vaataandoening in het bekken was waarschijnlijk een gevolg der ziekelijke aandoening van de genitalia, en kan ook in verband staan met de ziekelijke gesteldheid der lever. Op bl. 177 komt de Schrijver op dit onderwerp terug, vermoedende, dat de koortsen, door hem waargenomen, met eene aderontsteking in verband stonden. Hij voegt daarbij: dat de ondervinding beslisse, of de aderontsteking zich meermalen onder eenen tusschenpoozenden vorm voordoet. Men zie intusschen de leververrigting niet over het hoofd. Bij vele verwondingen en andere uitwendige beleedigingen schijnt dit ingewand ligtelijk te lijden, en de gestoorde verrigting der lever is van grooten invloed op het overig gestel; hiervan strekke ten bewijze de geelzucht, met hare soms schromelijke gevolgen. De uitwendige overeenkomst van het lijk met die aan gele koorts bezwijken wijst reeds daarheen. De meeste der bl. 79 aangehaalde bewijzen duiden niet afdoende op aderontsteking; vooral is het opgegeven onderscheid tusschen de concretiën in gezonde en ziekelijk gestelde aderen niet zeer duidelijk (bl. 79, noot a). Eerder schijnt hier eene eigenaardige bloedsontaarding aanwezig, zigtbaar in de bijna overal heerschende gele kleur. Bl. 84 geeft de Schrijver op, dat de roode kleur van imbibitio schijnt te moeten afgeleid worden; de gele kleur werd echter noch door water, noch door alcohol uitgetrokken, een bewijs voor de innige vereeniging van zulk beginsel met het weefsel. De tijdsbepaling omtrent de vorming des knobbels, bl. 85 a, is al zeer stellig. - Dit Hoofdstuk wordt
door eenige korte aanteekeningen gevolgd, voor geen uittreksel geschikt.

(Het vervolg en slot hierna.)






{==655==} {>>pagina-aanduiding<<}

Bedenkingen over de Korenwetten, door J. Ackersdijck. Te Utrecht, bij N. van der Monde. 1835. In gr. 8vo. 58 Bl. f :-75.

Zou de tegenwoordige Graanwet door geene andere kunnen worden vervangen, waardoor de bedenkingen, daartegen ingebragt, konden weggenomen en de Landbouw meer regtstreeks kon ondersteund en verbeterd worden? Door J. van Ouwerkbrk de Vries. Te Amsterdam, bij ten Brink en de Vries. 1836. In gr. 8vo. 47 Bl. f :-60.

Het stelsel der korenwetten is door geen onzer landgenooten, die over Staathuishoudkunde geschreven hebben, van jan de wit af tot gijsbert karel van hogendorp toe, aangeprezen. ‘Zal het desniettemin bij ons worden ingevoerd?’ Met deze vraag eindigt de bekwame Schrijver van het eerste der boven vermelde werkjes zijn opstel. De vraag is beslist, en de uitkomst zal leeren, (of heeft reeds geleerd) of de Landbouw bij de invoering dier wetten dat voordeel heeft, 't welk de voorstanders derzelven er zich van beloofden.
Het komt ons voor, dat men niet wel overtuigender eene zaak behandelen kan, dan de Heer ackersdijck in zijne Bedenkingen gedaan heeft. Vooringenomenheid alleen met eenig stelsel kan de kracht dezer redenen miskennen. Deze wetten zijn alleen in het voordeel van den landeigenaar, niet in het voordeel van den landbouw; zij bevoordeelen eene klasse van burgers ten nadeele van andere. ‘De landeigenaar heeft eene bezitting, die uit haren aard zeer ongelijke inkomsten oplevert; nu heeft de korenwet ten doel, om de ongunstige kansen op rekening der natie te brengen en de gunstige aan den eigenaar te laten.’ (Bl. 32.) Geen middel is geschikter, om het graan steeds op een' middelprijs te houden, dan vrije en onbelemmerde handel. Dien mid-
{==656==} {>>pagina-aanduiding<<}
delprijs, als gevolg van vrijen handel, vond men in Holland, ook volgens getuigenis van Fransche en Engelsche Schrijvers. ‘Is het niet alsof wij ons schaamden verstandiger gehandeld te hebben dan anderen?’ (Bl. 27.)
Mogt men er toch meer en meer van overtuigd worden, dat geen maatregel van Staathuishoudkunde aanprijzing verdient, dan die in het belang van allen is! Alle burgers hebben er belang bij, dat zij de eerste levensbehoeften zoo goedkoop mogelijk bekomen. Een jaar van schaarschte is voor het algemeen eene ramp, al bevordert het ook de belangen van eenen landeigenaar, die zijn koren tegen hoogere prijzen verkoopen of meerder pacht van zijnen huurder erlangen kan. De korenwetten zijn, dunkt ons, belastingen op de zegeningen des Hemels.
Voor zijn eigen bijzonder belang moet elk in 't bijzonder zorgen. Geeft de tarwe geen voordeel, welnu, men vervange dezelve, zoo veel mogelijk, door andere gewassen, die meer voordeel opleveren. Wij verwijzen naar de Gedachten over den Landbouw van den Heer pous, waarvan wij vroeger verslag gaven, (Letteroef. Jan. 1836, bl. 41, 42) en welke evenzeer door den Heer ackersdijck geprezen worden, als zij ons alle aanbeveling en behartiging overwaardig toeschenen.
Wij weten hier niets beter bij te voegen dan de woorden van bulwer: ‘Sir Harry Hargrave geeft elken winter honderd en twee brooden aan de armen. Het is goed, dat de werkman nu en dan een brood voor niet heeft; maar, Sir Harry! zou het niet beter zijn, hem in de gelegenheid te stellen altijd goedkoop brood te bekomen? Goedkoop brood! wat zegt gij daar? Sir Harry thinks of the rents, and considers you a revolutionist for the question.’ Zoo ver zal het bij ons ook nog kunnen komen, wanneer men op den nu ingeslagen weg voortgaat. Korenwetten zijn aristocratische, geene populaire wetten.
No. 2 is, gelijk reeds de titel aanwijst, geschreven ná de aanneming der Graanwet. De Schrijver stelt het mo-
{==657==} {>>pagina-aanduiding<<}
gelijk, dat men er van terugkome, en wil haar dan door eene andere doen vervangen. Hij erkent, de eerste aanleiding tot zijn ontwerp aan het meergemelde werkje van den Heer pous verschuldigd te zijn. Wij kunnen ons niet weêrhouden, het volgende (mogt het alzoo nog meer algemeen bekend worden en nut stichten!) af te schrijven: ‘Hoe is het mogelijk, dat menschen, die het bedrijf des Landbouws in den grond verstaan en met gezond verstand en oordeel zijn begaafd, zulke edelmoedige voorlichtingen, teregtwijzingen en aanbiedingen kunnen in den wind slaan, en niet liever zelve de handen naar het werk uitsteken, om daardoor de eer hunner eigene onafhankelijkheid te handhaven, dan te dulden, dat er ten hunnen behoeve eene belasting, die op de geheele Natie drukt, wordt afgevorderd, om daaruit soms anders welgestelde, zoo niet zelfs vermogende, familiën te alimenteren? Een welingerigt Armbestuur zou weigeren toelagen tot ondersteuning uit te reiken, zoo lang er voor hen, die bedeelingen verlangden, nog zoo vele uitzigten en middelen voorhanden waren, om zich zelve een eerlijk bestaan te verzekeren. Het karakter van den Hollander is niet laag genoeg, dat wij den nijveren, eerlijken Landman, en nog minder den vermogenden Landeigenaar, het opzet zouden toeschrijven, om met eene onkiesche zorgeloosheid het er maar op te laten aankomen, bij de gedachte: wat er op den prijs onzer landprodukten te kort schiet, mag de Natie er bij leggen! Die verdenking komt bij ons niet op, en wij hebben de vergelijking van armenbedeeling dan ook alleen voor dat derde aangevoerd, om het eergevoel van onafhankelijkheid in de borst van elk braaf Landbouwer of Eigenaar op te wekken, door hem de kleur te laten zien, die zijn onderstand verkrijgen zou, wanneer
eigene bereikbare wegen en middelen verwaarloosd werden.’ (Bl. 14, 15.) Het ontwerp van den Schrijver zou dan ook meer een' regtstreekschen onderstand te weeg

{==658==} {>>pagina-aanduiding<<}
brengen, welke afhankelijk zou zijn van de vervulling van zekere voorwaarden, waaraan elk eigenaar of pachter zich onderwerpen moest. Hij zou zijne bouwlanden door eene Commissie moeten doen onderzoeken. Reeds dit onderzoek zouden velen niet verlangen, en de onderstand zou daardoor slechts aan een betrekkelijk gering aantal landeigenaars en landbouwers behoeven verstrekt te worden. Bij lage prijzen zou men premiën tot suppletie aan hen uitreiken. De gelden daartoe zouden door opcenten op het patentregt der zeehandelaars in het algemeen en der handelaars in granen in het bijzonder en op den accijns van het gemaal kunnen gevonden worden. De Heer van ouwerkerk de vries geeft dit ontwerp slechts in groote trekken en in het algemeen op. Of het in de uitvoering zoo gemakkelijk zoude zijn, durven wij niet beslissen. Maar wij gelooven niet, dat men zoo ligt van de thans door de Regering ingevoerde Graanwet terug zal keeren; en wij vreezen bijkans, dat de Schrijver van No. 1 het ontwerp van den Heer de vries rekenen zou tot die maatregelen, welke het gewenschte doel niet bereiken kunnen: ‘Geene wetten, geen dwang kunnen den loop der jaargetijden veranderen, of de aarde noodzaken om steeds gelijken oogst op te leveren. Daarentegen heeft de ondervinding geleerd, dat, waar men de natuur in haren loop niet stoorde, maar den handel in granen volkomen vrij liet, de ongelijkheid van voorraad en prijzen het minste plaats vond.’ (Ackersdijck, bl. 14.) Intusschen laten wij de beoordeeling van het ontwerp van den Heer de vries aan het meerder doorzigt van hen over, die met de Staathuishoudkunde in haren geheelen omvang bekend zijn. Aan de zoodanigen onder onze Volksvertegenwoordigers zagen wij gaarne deze zaak dringend aanbevolen, opdat men nog in tijds, zoo men werkelijk gedwaald heeft, waaraan wij ook na de lezing dezer beide stukjes bijna niet twijfelen,
van den verkeerden weg terugkeere; hoezeer het niet waarschijnlijk

{==659==} {>>pagina-aanduiding<<}
is, dat een daartoe strekkend voorstel der tweede Kamer genoegzamen onderstand in de eerste vinden zou, om aan den Koning te kunnen worden aangeboden.




Aanhangsel op het Algemeen Woordenboek van Kunsten en Wetenschappen van G. Nieuwenhuis, bijeenverzameld en in orde gerangschikt door een vaderlandsch Geleerde. IIde Deel. C-F. Te Nijmegen, bij J.F. Thieme. 1835. In gr. 8vo. 712 Bl. f 7-:

Met genoegen zien wij, dat dit aanhangsel op het Woordenboek van wijlen den Heer nieuwenhuis met ijver wordt voortgezet, zekerlijk op eene wat groote schaal, want twee Deelen voor zes letters is voor een supplement ruim genoeg; doch alles hangt af van het denkbeeld, dat men zich van zulk een supplement maakt. Was inderdaad het oorspronkelijke werk van dien aard, dat het aan alle vorderingen van den beschaafden, maar ongeleerden lezer voldeed, en hield zich de aanvulling of het aanhangsel (gelijk het op den titel, misschien minder gelukkig, genoemd wordt, want voor een' staart is het te lang en te dik) alleen met beuzelachtige, met moeite bijeengeraapte, nalezingen bezig, dan, ja dan zou het bestek ongetwijfeld te breed zijn. De behoeften van den gezelligen omgang aan de eene, van de kennis aan landen, steden, andere eigennamen en kunsttermen, die zelfs in de geschriften van den dag, laat staan in meer wetenschappelijke stukken voorkomen, aan de andere zijde, zijn zoo groot, dat de schaal van acht Deelen, waarop de Heer nieuwenhuis zijn werk had aangelegd, toch wel wat te bekrompen was, en er veel is achterwege gebleven; terwijl ook in de 16 of 17 jaren, die sedert het begin of het einde van het tijdperk der uitgave verstreken zijn, zoo veel is voorgevallen, zoo vele sterfgevallen hebben plaats gehad, zoo vele nieuwe ontdekkingen in onderscheidene vakken gedaan zijn, dat reeds dit alleen zulk een supplement bijna zou wenschelijk maken. Aan deze dubbele behoefte wordt nu zeer goed voldaan. Wij hebben hier weder eene menigte Artikelen van meer of min, doch doorgaans van eenig en somtijds van groot belang en niet weinig waarde. Onder de vaderlandsche eigennamen of woorden vinden wij hier camper (a.g.), cannegieter (Vader en Zoon), de Admiraal van de
capellen, van

{==660==} {>>pagina-aanduiding<<}
cappelle (de in 1829 overleden Hoogleeraar), de Gouverneur-Generaal carpentier, de portretschilder caspari, Celebes (eene zeer lezenswaardige beschrijving van het nog weinig bekende Loewoe op dat grootendeels Nederlandsche eiland, en aansporing aan onzen landaard, om betrekkingen daarmede te openen), chalmot, chaudoir, (Hoogleeraar te Franeker), theodorus adrianus clarisse (eene levensschets, grootendeels uit de eigene mededeelingen des nog levenden beroemden Vaders overgenomen), clignett (j.a.), coornhert, corver (de beroemde tooneelspeler), p. cunaeus (geleerd Oosterling), d. van cloon (Gouverneur-Generaal van Neêrlands Indië), Curaçao (een zeer uitgewerkt en zaakrijk Artikel, vooral voor de geschiedenis en den handel van dat eiland belangrijk), daendels, daine (indien deze vervalscher en verrader, wiens vroegere misdaad met f 43000 beloond is, en hem dus tot nieuwe heeft aangemoedigd, een Nederlander mag heeten), de natuurkundige damen, de oudheidkenner en verzamelaar pieter van damme, de aardrijkskundige olfert dapper in de 17de Eeuw, wiens werken nog altijd waarde hebben, en zelfs door vreemden worden aangehaald (de verzamelaar oordeelt er minder gunstig over), petrus dathenus, moetende eene soort van Apologie voor dezen woelgeest zijn, hoewel alle de feiten, waardoor hij de Hervorming, door overmaat van revolutionaire beweging, in België in een' kwaden reuk gebragt en bijna heeft uitgeroeid, daarin moeten erkend worden. Indien men de spreuk des Zaligmakers: Met welk oordeel gij
oordeelt, zult gij geoordeeld worden, voor waar erkent, zoo kan de uitspraak der Geschiedenis omtrent dezen lasteraar van den verlichtsten en liberaalsten man van zijnen tijd, willem I, bijna niet sterk genoeg zijn. Tot de rampzalige Psalmberijming van dezen omwentelaar toe neemt de verzamelaar in zijne bescherming; men moet in een' berijmer der verhevene Psalmen een volslagen gemis van dichterlijken aanleg niet ten kwade duiden, want de man werkte in haast! Maar

Le tems ne fait rien à l'affaire! 

zeggen wij met alcestes. ‘Wij willen niet gispen,’ dus eindigt het verslag. Wel nu, schrijf dan geene Geschiedenis, zoo gij besloten hebt, alles, wat u voorkomt, te

{==661==} {>>pagina-aanduiding<<}
prijzen! Bij dellebarre, den vermaarden gezigtkundige, kon men hebben opgemerkt, dat hij zijne laatste jaren bij zijnen zoon te Leyden heeft doorgebragt. Voorts vinden wij hier Delfland, van deventer, de Hollandsche Graven dirk, Dokkum, Domburgsche Oudheden (uitvoerig en oordeelkundig), Dordrecht (opgave van den handel in 1832 en 1833), Dordsche tras (bewijs van deszelfs groote voordeelen boven het zoogenaamde kunst-cement van casius), Drenthe (uitvoerig), r.k. driessen (met geleerde aanteekeningen), Vrijheid der Drukpers (in de Vereenigde Nederlanden), Duinen (een geleerd en landbouwkundig Artikel), cornelis fransen van eck, de Eem, Eendracht (rivier tusschen Tholen en Bergen op Zoom, welke stad daarbij echter niet genoemd wordt), Eendragt (der Nederlanders sedert 1830), een Artikel zoo vol eigenlof, dat wij het eerst voor ironie hielden. ‘De eer, een Nederlander te zijn, werd met den dag grooter; het zoogenaamde Engelsche volkskarakter zonk weg bij het onze; hun opgevijzeld Patriotismus was wind bij het onze, en de hooggeroemde Duitsche vaderlandsliefde was klatergoud bij de onze.’ Dus ook de heldenzangen, de opoffering en de dood van körner en zoo vele heldhaftige jongelingen, die zelfs napoleon te Lutzen, Bautzen, Leipzig enz. durfden onder de oogen zien? Waarlijk, dit is overdrevene vaderlandsliefde! Anders is het Artikel wèl en
naar waarheid gesteld. Daarop volgen van onze landgenooten eisinga, ekama, epkema (uit het verslag des Heeren siegenbeek bij de Maatschappij van Ned. Letterkunde), St. Eustathius (eiland), baart de la faille (Hoogleeraar te Groningen), feith, Ferwerd (Friesch dorp), Fyenoord (Maas-eiland bij Rotterdam, met eene groote stoommachine-fabriek), forsten verschuir (Hoogleeraar in de Geneeskunde te Groningen) en Friesland.
Onder de andere Artikelen hebben wij vooral opgemerkt capo d'istrias, als minder uitgewerkt, en wiens moord daaraan wordt toegeschreven, dat vele zijner handelingen minder goed moeten geweest zijn. Dus zijn ook hendrik IV en willem I zekerlijk om hunne zonden vermoord? Capo d'istrias viel als slagtoffer eener woelzieke partij, die hij tot orde en pligt en rust brengen wilde, maar die niets van dat alles begeerde. De Charruanen (schildering van eenen merkwaardigen Zuid-Amerikaanschen volkstam),

{==662==} {>>pagina-aanduiding<<}
China (keurige nalezing der jongste berigten over dat land en volk.) Chi-tsou wordt genoemd de eerste Tartaarsche Vorst, die den Chineschen troon besteeg, een tijdgenoot van lodewijk XII. Dit gaat niet zamen. De Tartaren (dit woord in den ruimsten zin genomen) hebben tweemaal China veroverd, de eerste maal in de dertiende, de tweede keer in de zeventiende Eeuw; de eerste maal werden zij na een honderdjarig bezit daaruit verdreven, en lodewijk XII leefde op het einde der vijftiende en het begin der zestiende Eeuw: het zal dus lodewijk IX of lodewijk XIV moeten zijn. Het Artikel Cochenille is omtrent de geschiedenis van dat insekt merkwaardig. Een Nederlander ontdekte eerst in Europa, dat het een dier en geene plant was. De overplanting van deze kostbare verwstof (het insekt met de Nopal-plant) naar Java wordt daarbij verhaald. Het Coliseum te Londen is thans eene plaats van vermaak, met een Panorama vereenigd, en de oude Vauxhall oneindig in pracht van aanleg te boven gaande. Cuvier, de groote natuurkundige, wordt naar verdiensten geschilderd; de Dagbladen, vooral in Engeland en Noord-Amerika, in derzelver onbegrijpelijke vermenigvuldiging geschetst; het tegenwoordige dansen zeer donker afgemaald, waarin ook inderdaad al het kunstmatige door wilde en woeste walsen en galopades wordt verdrongen. Aan Koning david, gelijk aan den Schilder van dien naam, is een Artikel toegewijd, (het eerste gansch niet in den geest van bayle.) De Deensche, gelijk de
Engelsche en Fransche Letterkunde in den jongsten tijd worden beschouwd, alsmede Deenemarken over 't algemeen, en de Fransche Geleerden denon en dessault; diebitsch en de Czarewitsch constantijn worden vergeleken. Men vermeldt de stoomboot-vaart op den Donau. De afschaffing der doodstraf wordt aangeprezen door het voorbeeld van Otahiti. De doorgraving van Amerika wordt in derzelver mogelijkheid beschouwd. Dat de Elbe eigenlijk Halbe zou heeten, omdat zij Duitschland midden door snijdt, is hoogstonwaarschijnlijk; reeds de Romeinen noemden haar Albis, en toen waren de grenzen van Duitschland toch geheel anders dan thans. Op het woord Eleusis vindt men een zeer goed beredeneerd onderzoek naar de Mysteriën der Ouden en derzelver eigenlijke bedoeling. De bevolking van Europa maakt het onderwerp van een ander belangrijk Artikel uit. Op daniel de foe vindt men eene aardige geschiedenis van

{==663==} {>>pagina-aanduiding<<}
het ontstaan des beroemden robinson crusoë's: de tijdrekening is echter wat in de war; want alexander selkirk leefde in den aanvang der achttiende Eeuw, dus nog niet in 1691, op zijn onbewoond eiland. Het iets over Frankrijk is van niet weinig belang.
De lezer ziet uit het bovenstaande, in weerwil van eenige aanmerkingen, dat wij dit Deel met veel genoegen hebben doorgezien. Wij hopen, dat de volgende Deelen daaraan zullen gelijkblijven.




Eeuwzang op het tweehonderdjarig bestaan der Utrechtsche Hoogeschool, toegeëigend aan derzelver krijgshaftige Voedsterzonen, door G.A.C.W. Marquis de Thouars. Te Utrecht, bij L.E. Bosch. 1836. In gr. 8vo. 44 Bl. f :-30.

Bij het lezen van dezen Eeuwzang, heeft Rec. in de voorafgaande Toewijding aan de Utrechtsche Studenten, en in de drie laatste bladzijden van den Zang zelven, als het meest ter zake dienende, en het meest in duidelijken en vloeijenden dichtstijl voorgedragen, het meeste behagen gevonden. In het overige ontbreekt het ook wel niet geheel aan goede en vloeijend gedichte plaatsen; maar er komen te veel uitweidingen over allerlei zaken in voor, die te ver van het onderwerp verwijderd zijn, hetzelve te veel verdonkeren, en als loci communes op zichzelve staan; zoo als die over de dooden en over het verledene, bl. 18-27; over de zorg van God in het algemeen en voor Nederland, bl. 29, 30, en nogmaals bl. 36, 37, waar naauwelijks met een paar regels aan de Utrechtsche Hoogeschool gedacht wordt; over Gods onveranderlijkheid, bl. 33, 34; over napoleon, bl. 35. van wien reeds vroeger gesproken was; over de krijgsdapperheid der Utrechtsche Studenten, bl. 39, dat daar veel minder in verband met het overige staat, en minder te pas komt, dan in de Toewijding, waar er reeds gepaste melding van gemaakt was. - Ook stiet Rec. hier op verscheidene plaatsen, die hem duister, en uitdrukkingen, die hem min gepast voorkwamen. Tot de eerste behooren b.v., bl. 20, de ‘scharen van barbaren,’ die ‘zweven heden in dit Eden als gestalten voor zijn’ (des Bards) schreên;’ die ‘zwaarden en standaarden,’ die ‘weemlen op dit gloriefeest;’ die ‘heldentallen en vasallen,’ welke ‘slaken beurtlings d'af-
{==664==} {>>pagina-aanduiding<<}
scheidsgroet;’ bl. 30, God, ‘die vervuldigt 't eeuwge in d' eeuwgen Almachtsvloed;’ bl. 32, ‘al die
nachten, (welke?) ‘'t dierbaar Neêrland toebedeeld;’ bl. 33, ‘want geen Eeuwgeest Leidt ons Eeuwfeest, Maar Gods vleklooze Englenwacht,’ en dit wel als eene reden van de onmiddellijk voorgaande opwekking: ‘Feestgenooden! Ook de dooden, die daar’ (bij Quatrebras enz.) ‘vielen, thans herdacht;’ bl. 38, ‘Als een regen Neêrgezegen’ (voor neêrgedaald?) ‘Op den dorstend'’ (voor dorstenden?) ‘akkergrond, Moog'’ (voor mogen?) ‘uw teugen Ons verheugen In den blijdsten morgenstond;’ en verder: ‘'t Mocht hier klaatren, Langs de waatren, God der Vaadren, U ter eer!’ Wat mogt er klateren? er gaat niets vooraf, dan ‘de feestzon, die veel schooner klimt dan weleer;’ bl. 40, ‘Waar bij 't knoppen De eerste droppen Van den doopdaauw nederzeeg,’ (moest het misschien nederzegen zijn, doch dat hier om de voetmaat niet kon? maar ook dan nog is de plaats duister.) - Tot de laatste (de min gepaste uitdrukkingen) schijnen onder anderen de volgende te moeten gebragt worden: in de Toewijding, Gods Bondsvolk, dat wel op Israël, maar niet op Nederland past, gelijk elders, bl. 36, op Jezus zoenbloed pleiten, dat niet naar het Evangelie is, hetwelk ons meer geldt dan bilderdijk, op wien de thouars zich tot verdediging van deze spreekwijze beroept, in zijne Aanteekeningen op de Citadel van Andwerpen, D. II, bl. 195, 196, en aldaar Slangverworger, en bl. 38 Nachtverneêrder, dat zeer ongepast van God
gezegd wordt; ontploken voor uitgebreid, en elders ‘door den gloed gebloosd,’ misschien te oud, om algemeen verstaan te worden: in den Eeuwzang zelven, bl. 20, woeling en krioeling, te plat, om ‘d' ontgloeiden Bard geboeid te houden;’ bl. 29, Alverzorgeraar, voor Alverzorger, die ‘'t koeltje in stormen kiemen deed,’ onnatuurlijk zamengevoegde beelden; zoo ook bl. 31: ‘Ongeneeslijk bloedde, o School! uw hart-kwetsuur,’ en ongeneeslijk! maar dan bloedt zij nog?! Napoleon, ‘Vrijheer van 't bespraakt metaal,’ (hoe zot!) Kan men ‘een altaar ontmantlen, (bl. 35) gelijk eene vesting? (‘'t veir van laakbren eigenwaan,’ bl. 43, is waarschijnlijk eene druksout voor 't vier of 't vuur.) Indien de thouars, in zijne zoo even gemelde Aanteek. t.a.p. bl. 196, niet betuigd had, ‘dat hij om des lieven rijms wille nooit iets levert,’ dan zou Rec. geneigd zijn, om verscheidene staaltjes uit de-
{==665==} {>>pagina-aanduiding<<}
zen Eeuwzang bij te brengen, die het tegendeel schijnen te bewijzen, b.v. bl. 25, waar gesproken wordt van menschen, ‘die Gods vinger, D' eeuwgen slinger Van hun uurwerk, hulde biên,’ en verzekerd wordt, dat ‘scheltema Lost reeds juichend Nederbuigend 't Raadsel op van Golgotha;’ of bl. 32, waar men omtrent napoleon leest: ‘Tot de Heiland’ (dus jezus christus?) ‘Hem een eiland Aanwees tot
zijn kerkerkot (?); of bl. 33: ‘Heel de schepping Dreigt verlepping:’ bij deze en dergelijke zegswijzen zou Rec. lust hebben, om uit te roepen: ‘O dat rijm! dat lieve, of beter, dat booze rijm!’ ... Hoe gaarne hadden wij gewenscht, dat bij zoo schoone gelegenheid, als het Utrechtsche Akademiefeest, de geheele Eeuwzang van den Heer de thouars, die alwat vaderlandsch is bezingen wil, in dien trant geweest ware, als de coupletten der drie laatste bladzijden!





Macbeth, Treurspel van W. Shakespeare, uit het Engelsch, in de voetmaat van het oorspronkelijke, vertaald en opgehelderd door Jurriaan Moulin. Te Kampen, bij W.J. Tibout. 1835. In gr. 8vo. IV, 120 bl. f 1-50.

Tegen den Heer A. van der Hoop, jr. als Beoordeelaar mijner Vertaling van Macbeth, door J. Moulin. Te Kampen, bij K. van Hulst. 1836. In gr. 8vo. 18 Bl. f :-25.

Proeve eener metrische Vertaling van W. Shak(e)speares Tooneelspel de Storm, door J. Moulin. Te Kampen, bij de Erven AEg. Valckenier. 1836. In gr. 8vo. 35 Bl. f :-40.

Hamlet, Treurspel van W. Shakespeare, uit het Engelsch, in den vorm van het oorspronkelijke, vertaald door P.P. Roorda van Eysinga, Indisch Ambtenaar enz. Met eene Inleiding en een Aanhangsel van J.M. Te Kampen, bij K. van Hulst. 1836. In 8vo. XII, 142 bl. f 1-40.

Bloemen en gewassen van eenen vreemden bodem op eenen anderen grond over te planten en op te kweeken, is iets, dat aan veel moeite en zorg onderhevig is. Veel oplettend-
{==666==} {>>pagina-aanduiding<<}
heid en eene niet geringe kennis wordt er vereischt, om de frissche kleuren in al hare levendigheid te behouden, en den oorspronkelijken aangenamen geur niet te doen verloren gaan, welke hun in hunne eigene luchtstreek die hooge bekoorlijkheid schonken; en slechts zelden mag het den overplanter gelukken, hierin naar wensch te slagen. Even zoo is het gelegen met het overbrengen van dichterlijke werken uit de eene taal in eene andere; de oorspronkelijke gloed, het waas, over dezelve verspreid, verdooft en vervliegt maar al te dikwijls. Juist oordeel, fijne smaak, een hooggestemd dichterlijk gevoel, en eene naauwkeurige kennis der taal, zijn bij ondernemingen van dergelijken aard een onmisbaar vereischte; en zelfs het bezit van al deze voorregten is niet altijd voldoende, om het voorgestelde doel op de gewenschte wijze te bereiken. De taal, waarvan de dichter zich bedient, het tijdvak, in hetwelk hij schreef, geven dikwerf aan zijne voortbrengsels eene eigenaardige kleur, welke bij verschillende zeden en gewoonten, bij eene geheel andere taal niet dan bezwaarlijk gebezigd kan worden. Moeijelijk derhalve, maar eervol is de taak dier verdienstelijke mannen, welke het schoone uit de letterkunde van andere volken in hunne moedertaal trachten over te brengen, om daardoor den eigenen schat te verrijken, en hunne landgenooten met het voortreffelijke bekend te maken, dat andere landen opleveren.
Het ontvangen der bovengenoemde vertalingen van den in zijne soort éénigen shakespeare konde uit dien hoofde, in het afgetrokkene beschouwd, den Recensent niet dan hoogst welkom zijn. De meesterstukken van het onsterfelijk Genie, welks groote verdiensten door geheel Europa naar waarde gehuldigd worden, bleven reeds te lang aan het grootste gedeelte van ons lezend publiek onbekend; en, terwijl ieder ander volk zich op eene of meer vertolkingen kan beroemen, was Nederland alleen nog van eene den onnavolgbaren dichter waardige overzetting verstoken. Met eene gunstige vooringenomenheid namen wij den arbeid der Heeren moulin en roorda van eysinga ter hand, vergeleken dien met het oorspronkelijke, en zullen nu trachten, naar onze wijze van zien, een onpartijdig oordeel over denzelven te vellen.
De Heer moulin geeft ons hier eene vertaling van het bekende meesterstuk Macbeth, benevens eene proeve van

{==667==} {>>pagina-aanduiding<<}
eene metrische overbrenging van het tooneelspel the Tempest, of de Storm. In een Voorberigt wordt ons iets aangaande shakespeare's leven, en den geest, die in zijne stukken, bepaaldelijk in den Macbeth, heerscht, medegedeeld, doch slechts ter loops, zonder in bijzonderheden te treden. Naar ons gevoelen is deze opgave niet vrij van gezwollenheid. Tot eene duidelijke voorstelling van shakespeare's geest in zijne stukken zijn hoogdravende uitdrukkingen, dikwijls niet meer dan ijdele klanken, geenszins genoegzaam. Beter heeft de Vertaler, onzes inziens, gehandeld, door bij de vertaling van the Tempest alleen den inhoud des stuks op te geven, zonder in noodelooze en voor den met het oorspronkelijke niet bekenden lezer onverstaanbare uitboezemingen zich toe te geven.
De vertaling zelve is getrouw; dat is, de woorden van shakespeare, de versmaat, de figuurlijke spreekwijzen worden alle met de grootste naauwkeurigheid wedergegeven, zoo zelfs, dat men zich ter naauwernood kan voorstellen, Hollandsch te lezen. Of dit nu echter voldoende zij voor eene vertaling, die niet alleen op eene bevallige en vloeijende wijze de schoonheden van het oorspronkelijke moet teruggeven, maar ook den dichter in diervoege doen spreken, als hij zelf gesproken zoude hebben, wanneer hij in de Nederlandsche taal geschreven had, meenen wij zeer te moeten betwijfelen. Dit toch is, naar ons oordeel, de toetssteen van iedere overbrenging, dat men kan zeggen: ‘Aldus zoude de oorspronkelijke schrijver ook zich uitgedrukt hebben, bijaldien hij zich van onze taal had bediend.’ En kan dan eene vertaling als deze, waarin het Nederlandsche taaleigen, in iederen regel bijna, geweld aangedaan, waarin de Nederlandsche versificatie op eene geheel Engelsche wijze verwrongen, de losse, bevallige zwier geheel verwaarloosd wordt, eenige goedkeuring verdienen? Kan onjuistheid en smakeloosheid in het kiezen der geschikte woorden, de hoogst mogelijke stroefheid van versbouw, eene dikwerf onverstaanbare woordvoeging in staat zijn, den Nederlandschen, met het Engelsch onbekenden lezer een gunstig denkbeeld in te boezemen van shakespeare's grootheid? Men leze en vergelijke slechts den aanvang van den Macbeth, het gesprek der heksen:

{==668==} {>>pagina-aanduiding<<}


1ste Heks.	Wanneer komen we elkaâr weêr tegen,

Bij donder, bliksem of in regen?
2de Heks.	Als het krijgslot is bepaald,

Als de winnaar zegepraalt.
3de Heks.	Eer de zon in 't westen daalt.
1ste Heks.	Waar zal 't zijn?
2de Heks.	Op gindsche hei.
3de Heks.	Macbeth komt daar ook voorbij.
1ste Heks.	Ik kom, ik kom, Graauwpietje!
Alle drie.	Paddeke roept, - komt, voort! -

Schoon is leelijk, leelijk schoon.

De taal, welke door heksen gevoerd wordt, behoeft zeker niet zoo gekuischt te zijn; maar het is er echter verre van daan, dat in het oorspronkelijke eene zoo grove platheid en zoo algeheel gemis aan poëzij zoude heerschen.

When shall we three meet again 
In thunder, ligthning or in rain? 

Het platte: ‘Wanneer komen we elkaâr weêr tegen,’ is geenszins eene den smaak voldoende vertaling van het eerste vers. ‘Als de winnaar zegepraalt,’ is veel minder dan het krachtige: When the battle 's lost and won. Hoe kan de Heer moulin: There to meet with Macbeth, door het niets beteekenende en geheel onjuiste: ‘Macbeth komt daar ook voorbij,’ overzetten? De laatste regel is door het weglaten van een vers bij shakespeare: Hover through the fog and filthy air, (misschien echter is dit eene glossa) waardoor de zin duidelijk wordt, geheel van allen zin ontbloot.
Nog erger is de vertaling der rijmelooze jamben van den Engelschen dichter in insgelijks rijmelooze vijfvoetige jamben, naar ons oordeel de minst geschikte van alle versmaten in onze taal, die in haren bouw zoo geheel van de Engelsche verschilt. Deze laatste toch, door eenen grooten overvloed van woorden, die in ééne syllabe worden uitgesproken, door het bijna geheel gemis van spondeën en trocheën, door de kortheid, welke zij in hare woordvoeging toelaat, schikt zich gemakkelijk, ja zelfs met bevalligheid, naar den vijfvoetigen jambus, wiens sombere, afgebroken rhythmus in Engelsche verzen eene eigenaardige uitwerking doet, welke hij in geene andere taal kan te weeg brengen. Vandaar wordt

{==669==} {>>pagina-aanduiding<<}
deze versmaat dan ook algemeen in het Engelsch gebezigd bij elk dichtstuk, dat eenen meer plegtigen, indrukmakenden versbouw vereischt; en welk gebruik milton, thompson, young van denzelven maakten, kan aan geenen beminnaar der Engelsche letterkunde onbekend zijn. Zeer gepast is deze jambus ook voor de stukken van shakespeare, daar hij door zijnen somberen ernst evenzeer voor het hoog tragische geschikt is, als door zijnen kunsteloozen, eenvoudigen rhythmus in den meer dagelijkschen toon van het gesprek kan aangewend worden. Hij vervangt derhalve in de Engelsche taal, eenigermate althans, den schoonen jambus der Grieksche treurspeldichters. In onze taal, echter, is het hiermede geheel anders gelegen: de trochaeus heeft bij ons dezelfde regten als de jambus; beide geven daardoor aan onze versificatie eene aangename afwisseling, die haar een beslissend voordeel boven de Engelsche taal verleent. Waarom heeft de Heer moulin hiervan geen gebruik gemaakt? Vond hij onzen deftigen en afgemeten alexandrijn te regt minder geschikt voor shakespeare's korte, krachtvolle taal, waarom dan niet den viervoetigen jambus genomen, met gedurige afwisseling van andere versmaten, naar den eisch van het onderwerp? De verzen, door hem nu gekozen, kunnen, onzes inziens, aan niemand bebagen, die voor de welluidendheid en buigzaamheid onzer schoone Nederlandsche taal eenig gehoor heeft ontvangen.
Wilden wij elke plaats aanhalen, waar de korte, krachtige uitdrukkingen van shakespeare door wel korte, maar tevens lage, platte woorden worden wedergegeven, waar de woordvoeging geheel Engelsch is, waar stroef proza stoute poëzij vervangt, dan zouden wij bijna regel voor regel kunnen overnemen, en zoo de geheele vertaling nagaan. De Heer moulin schijnt shakespeare zelv', wat den zin betreft, wèl te verstaan, doch mist geheel de bekwaamheid, om deszelfs woorden en gedachten in een Nederlandsch gewaad te kleeden. Zoude in deze onbevoegdheid zelve ook misschien de reden te vinden zijn, dat hij, zelf geen dichter zijnde, het gewaagd hebbe, eenen der grootste, der oorspronkelijkste en daardoor moeijelijkste dichters onder handen te nemen? Maar, wie kan eenen dichter waardig vertolken, dan hij, die zelf dichter is? Daarom vindt homerus, daarom vindt shakespeare misschien nimmer iemand, die hen

{==670==} {>>pagina-aanduiding<<}
op eene hun waardige wijze vertolkt, zonder te verre beneden zijn voorbeeld te blijven: hij, die dit met vrucht wilde ondernemen, zoude een Genie moeten zijn, aan deze beide alleenstaande, nooit geëvenaarde meesters schier gelijk.
Over de vertaling van het stuk the Tempest te spreken, zoude overtollig zijn, naardien deze op dezelfde, naar ons oordeel zoo geheel verkeerde wijze is ingerigt, schoon ons de jambus minder stroef en de woordvoeging ook niet zoo ineengeperst voorkwamen.
Het belangrijkste is dan wel de bijdrage tot de litteratuur van den Engelschen dichter, door de opgave der overzettingen in verschillende talen. De achteraan gevoegde aanteekeningen, schoon verre van geheel nutteloos te wezen, bevatten zeer veel noodelooze geleerdheid; en op den stijl en den toon, in dezelve heerschende, zoude nog al iets aan te merken zijn.
Van het geschrijf tegen den Heer van der hoop zeggen wij, ons niet in dien twist willende mengen, alleen, dat hetzelve op hoogen en bitsen toon gestemd is, en dat wij op iets soortgelijks niet zouden antwoorden.
De vertaling van den Hamlet door den Heer roorda van eysinga is op dezelfde hoogst ondichterlijke wijze aangevangen, voortgezet en voltooid. De Voorrede, voor dezelve door den Heer moulin geschreven, bevat niets anders dan twee beschouwingen van den Hamlet door a.w. schlegel en k.w.f. solger; inderdaad het eenige, wat in dit boekje lezenswaardig is.
Wanneer zal eens een Nederlandsch dichter zijne krachten aan eene taak beproeven, die, zoo ooit eene, nog meer de hulp der poëzij dan die der geleerdheid behoeft?

De Student, of Verhalen en Schetsen voor Vernuft en Smaak. Naar het Engelsch van E.L. Bulwer. Te 's Gravenhage, bij A. Kloots. 1836. In gr. 8vo. 269 Bl. f 2-80.

Luchtige schetsen en verhalen, die menschenkennis bevorderen, tot alwat goed is aansporen, tegen alwat kwaad is afschrikken of waarschuwen, en in den vorm van novellen de hand des meesters verraden, mogen wel den titel van Student voeren; zij geven aanleiding tot nadenken en stof

{==671==} {>>pagina-aanduiding<<}
tot onderzoek van het menschelijk hart, en hebben dezelfde bevalligheid als de studiën uit het album van eenen bekwamen teekenaar. Wie derhalve eenvoudigheid, levendigheid, nu en dan met luim afgewisseld of door fantastische schildering geschaduwd, bemint, dien kunnen wij dit werkje van bulwer, tot verpoozing van ernstiger lektuur, gerust aanbevelen, en voorzeker zal hij het niet onvoldaan uit de hand leggen; zijne kennis zal vermeerderd of verlevendigd worden, en aan stof tot nadenken zal het niet ontbreken.




Trudesinde van Friesland. Door H.N. Sieburgh. II Deelen. Te Amsterdam, bij H.J. Poelders. 1835. In gr. 8vo. 536 Bl. f 6-:

‘Hem, die uijen in zijne soep begeert, kan knoflook niet ongevallig wezen: of wenscht hij peper, dien hem die van Cayenne voor.
Ik houde van paarden-middelen. Wilt gij eene aderlating, goed! Ik tap eene geheele steekkan af.
Radikaal zijn, is welligt geene deugd; doch het is iets wezen, en dat iets te zijn, was het doel mijner poging, toen ik mij waagde aan het malen van dit tafereel.’
Ziet hier het grootste deel van de Voorrede des Schrijvers, of, zoo als hij zelf het noemt, van zijn Argument Het geheele werk beantwoordt aan dezen grilligen aanloop. Wij voor ons kunnen den reuk van knoflook bezwaarlijk verdragen, branden ons het gehemelte aan Cayenne-peper, nemen liever manna dan jalappe, zijn tegen het bloedvergieten, en hebben een' afschuw van het tegenwoordige radikalisme: maar de smaken zijn verschillend; wij betwisten niemand den zijnen, en wie victor hugo, jules janin en alle de Coryphaeën der nieuwe romantische school in een oorspronkelijk Nederlandsch gewaad wil zien verschijnen, ontbloot echter van hunnen piquanten, wegslependen stijl; wie lust in moord, verraad, krijg, wilde vrolijkheid, woeste uitspattingen, en in al het leven en rumoer heeft, dat de Schrijver goedvindt ons op te disschen, die koope, leze, ja verslinde dezen Roman! Voor velen zal dat alles een prikkel zijn. Wij gelooven echter, dat ons lezend publiek dien nog kan ontberen, om op eene aangename wijze bezig

{==672==} {>>pagina-aanduiding<<}
gehouden, al is het dan niet geleerd of gesticht te worden. En wanneer de Schrijver, die zeker jong en levendig is, dat alles op rijperen leeftijd nadenkt, zal hij gewis ons gevoelen billijken. Hij toont aanleg, belezenheid, vinding, en is niet van studie ontbloot, maar koos zich verkeerde modellen. Om van deze te zwijgen, volgt hij zelfs vondel, wiens Gijsbrecht van Aemstel hem dikwerf voor den geest zweefde, juist dáár, waar bevoegde kunstregters hem berispen; en het geschiedkundige is zoo zonderling met waarheid en logen, anachronismen en blijkbare onwaarschijnlijkheden doormengd; de stijl is op vele plaatsen zoo gemeen, en het indécente met zulk een dun gaas bedekt, dat wij den Schrijver op den door hem ingeslagen' weg niet mogen aanmoedigen. Het slot, of de ontknooping, is zoo gruwelijk, afschuwelijk, ijselijk en akelig, dat het met het meest befaamde in dat genre mag wedijveren, en de Schrijver ten minste toont aan zijn Argument getrouw gebleven te zijn.
De Uitgever heeft den eersteling, dien hij het licht deed zien, in een fraai pak gedost. Zindelijke druk, goede correctie, best papier, twee fraaije staalgravures van den bekwamen couwenberg en een bevallig omslag onderscheiden dit product te dezen zeer voordeelig onder de menigte Romans, die dagelijks de drukpers, soms al vrij ongehavend, verlaten. Eere dus, wien eere toekomt!




Het Huis te Ilpendam en deszelfs voornaamste Bezitters. Uit echte bescheiden, door G. van Enst Koning, Lid der Maatsch. van Nederl. Letterk. te Leyden. Te Amsterdam, bij H.J. Poelders. 1836. In gr. velin 8vo. 75 Bl. f 2-20.

De bekwame Zoon van eenen bekwamen Vader vergast ons hier op een stukje, dat wij lang gewenscht hadden te ontvangen, en wij zeggen hem dank, dat hij der drukpers zijne voorlezing in het Tweede Amsterdamsche Departement der Maatschappij tot Nut van 't Algemeen niet heeft onthouden. Het zoogenaamd Ilpendamsch Archief bevat bouwstoffen voor de Geschiedenis, die onbekend en ongebruikt zijn, en die nu door den Schrijver aan de opmerking der Geleerden zijn

{==673==} {>>pagina-aanduiding<<}
aangewezen. Wij zullen gaarne zijne belofte vervuld zien, om van tijd tot tijd iets belangrijks uit die stukken mede te deelen, en prijzen hetgeen nu reeds geleverd is gaarne aan, bestaande in eene geschiedenis der stichting van het Kasteel te Ilpendam, met vermelding der ondste en merkwaardigste voorwerpen aldaar te vinden, waaronder het afbeeldsel van eene nehalennia, bij de bedijking van de Purmer in 1612 aldaar gevonden en op het Huis bewaard; en in eene schets der belangrijkste voorvallen in ons Vaderland sedert de komst van den Hertog van alva tot aan het laatste gedeelte der XVIIde Eeuw, waarbij gebruik is gemaakt van stukken uit het Archief, bevattende sommige nog onbekende bijzonderheden, en strekkende tot herinnering der diensten, welke het geslacht van de graeff, welks eigendom het Kasteel thans nog is, der stad Amsterdam en den lande in het algemeen bewezen heeft.
Een 24 tal aanteekeningen dient tot opheldering of bevestiging van sommige daadzaken. Bijlage A bevat de lijst der voornaamste Manuscripten op het Huis gevonden; Bijlage B de stukken, die nog niet zijn teruggevonden; die onder C een Extract uit het Dagboek van den Heer pieter de graeff van 1672 tot en met 1701; D levert de Bijschriften van vondel op de Afbeeldsels van dirk jansz., jacob, andries, cornelis en pieter de graeff; E de Naamlijst der Predikanten bij de Hervormde Gemeente te Ilpendam sedert 1582; terwijl eindelijk Bijlage F de namen bevat van de opgevolgde bezitters van de vrije Heerlijkheid Ilpendam, sedert de stichting van het Kasteel Ilpendam tot op heden.
Hij, die weet, welk een verdrietig en soms ondankbaar werk het is, uit eene menigte oude papieren, het onbeduidende van het bruikbare, en dit laatste van het voor de geleerde wereld belangrijke te schiften, zal zich aan den vlijtigen verzamelaar verpligt rekenen, en gaarne deze lettervrucht zich eigen maken, die door den Uitgever op groot velin papier en op de pers van den bekwamen Drukker spin is bezorgd. Aan het hoofd prijkt eene smaakvolle lithographische teekening van het Huis Ilpenstein in de 18de Eeuw. Het werkje vereenigt alzoo alles in zich, wat smaak en belangstelling kunnen vorderen.


{==674==} {>>pagina-aanduiding<<}

Bijzonderheden betreffende den Heer Henri Martin en zijne Diergaarde. 's Gravenhage, bij A.P. van Langenhuysen. In kl. 8vo. 23 Bl. f :-20.

Dit boeksken, in eenigzins zwellenden stijl geschreven, is toch den kleinen prijs wel waard, en nog bovendien met een vignet vóór en achter versierd. Wij willen er eenige minbekende merkwaardigheden uit aanstippen. Wij laten aan zijne plaats, wat er zijn mag van de vermelde bijzonderheid, dat martin, nog tijdens zijn verblijf te Amsterdam, genoodzaakt is geweest, den leeuw Nero, met eene tijgerin in dezelfde kooi opgesloten, van zijne gedwongene gezellin te scheiden, ‘omdat laatstgemelde, niet togtig zijnde, de amours van haren doorluchtigen medgezel niet wilde gedoogen;’ alsmede, dat ‘de kleine beer Glouton des avonds zijnen meester met den naam van papa begroet.’ (!) Meer geloofwaardig, en daarom ook meer belangrijk, is ons het navolgende voorgekomen: Te Brunswijk, 8 Aug. 1823, wierp eene leeuwin drie jongen. De leeuw wilde die verslinden; de moeder verdedigde ze tegen hem. Martin snelt in de kooi, beveelt den leeuw zich te verwijderen, grijpt de jonge leeuwen, in spijt van de woede der leeuwin, en neemt ze met zich; terwijl hij, vier maanden lang, zulks tweemaal daags herhaalde, telkens nadat ze gezogen hadden. - Te Amsterdam, 9 Sept. 1825, gebeurde hetzelfde met eene andere leeuwin, die, in het tijdsverloop van drie dagen, drie jongen werpt; in welke moeijelijke verlossing martin bij het derde jong, naar aanwijzing van (nu wijlen) Dr. beneker, de zoo gevaarlijke rol van Accoucheur vervult! De eerst woedende kraamvrouw erkent weldra de haar bewezene weldaad, rigt zich op, en streelt haren meester. Een dier welpen, levend ter wereld gekomen, werd door eene teef gezoogd, en leefde, als het makste huisdier, een jaar lang in de kamer van martin, elk vermakende door zijne kuren, tot dat het, op zekeren tijd
met een paar oude pantoffels spelende, aan de gevolgen van het verzwelgen van een stuk vilt omkwam. - Op eene reis naar Göttingen met zijne Menagerie werd een zijner leeuwen ongesteld. Levende kiekens, anders zoo heilzaam bevonden, konden zijnen trek niet opwekken; lavementen,

{==675==} {>>pagina-aanduiding<<}
ter kele ingespoten, baatten even min. Dr. blumenbach slaagde niet beter in zijne beproefde kuur. Martin valt op het denkbeeld, dat eenig vreemd voorwerp zich in den anus van het dier vastgenesteld hebbe. Zijn besluit is genomen. Hij gaat in de kooi, vat met kracht den koning van het woud bij de manen, brengt de andere met olie bestrekene hand, ondanks den brullenden wederstand, in het intestinum, maakt voorzigtig een been van een te gulzig verslonden aas, zich daar bevindende, los en naar buiten, en de leeuw is gered. Ook dit beest betoonde hem de levendigste erkentenis. - Den leeuw Koburg gebeurde iets soortgelijks. (Sedert voert martin met vleesch, ontdaan van de beenderen.) Een stuk wervelbeen blijft hem achter in den muil, gedurende 24 uren, onbewegelijk vastzitten. Ontsteking, verzeld van geweldige pijn, openbaart zich weldra. Martin wapent zich met een' ijzeren bout van een' zijner wagens, treedt in de kooi, opent met beide handen des diers muil, onderzoekt denzelven, plaatst de punt van den bout tegen het been, slaat met de andere hand op het andere einde, en het been springt los. - In Nov. van 1828, eindelijk, brak, digt bij Frijburg, een der reiswagens. Het herstel veroorzaakte een lang oponthoud, en de togt werd tot na middernacht voortgezet. Door eene begane onvoorzigtigheid en het schokken op een' slechten weg was intusschen de kooi eens tijgers opengeraakt. Te midden der duisternis komt een der voerlieden, op eene pleisterplaats, met eene lantaren zijnen mantel halen, en - ziet eensklaps den tijger, die zijne kooi had verlaten, op het achtereinde des wagens voor zich staan! De voerman heeft de tegenwoordigheid van geest, om het licht van zijne lantaren, terwijl hij langzaam achterwaarts treedt, in de oogen des tijgers te laten schijnen, die, daardoor als verbijsterd, onbewegelijk blijft. Zoo
bereikt hij de deur, opent dezelve krampachtig, en valt in onmagt neder. Martin, ter hulpe toegeschoten, verneemt, wat er gaande is, aarzelt niet, snelt naar buiten, ziet het ondier, geeft het een' zwaren vuistslag op den muil, dwingt het achteruit te deinzen tot in de kooi, en sluit het dadelijk daarin op.
Wie dit alles, en nog al meer, breedvoeriger verlangt te lezen, kan voor eene kleinigheid zijnen lust boeten.





{==676==} {>>pagina-aanduiding<<}

Het Leven, de voornaamste Daden en Lotgevallen van Gerrit Verdooren van Asperen, Vice-Admiraal in Koninklijke dienst, enz. voor de Jeugd bewerkt; door j.a. oostkamp. Met Platen. Te Deventer, bij A.J. van den Sigtenhorst. 1836. In kl. 8vo. 120 Bl. f 1-:

Wonderbare Verhalen van den Rijn, ter bevordering van goede zeden bij de opwassende Jeugd; van K. Blumauer. Met Platen. Te Deventer, bij A.J. van den Sigtenhorst. In kl. 8vo. 199 Bl. f 1-:

Het nieuwe Rad van Avontuur, of boertige en vermakelijke Voorspellingen. Eene bijdrage tot gezellig onderhoud. Te Deventer, bij A. ter Gunne. 1836. In 12mo. 80 Bl. f :-50.

Drie werkjes voor de jeugd: welke wij gaarne aanbevelen. - No. 1 schetst het leven, de daden en lotgevallen van verdooren, wien te regt de eigenschappen van bedaarde dapperheid, grondige kennis, tegenwoordigheid van geest, ware menschlievendheid en onbezwekene trouw, bij veel ondervinding, worden toegekend. De vorm der zamenspraken heeft niet altijd dat ongedwongene en die natuurlijke naïveteit, welke de vragen en invallen van kinderen behooren te kenmerken; maar het boekje heeft eene te nuttige en vaderlandlievende strekking, dan dat wij het niet in handen onzer aankomende jongelingschap, boven vele andere, zouden wenschen.
No. 2, met den geest des onderscheids gelezen, kan der jeugd een aangenaam onderhoud verschaffen. ‘Verscheidenheid vermaakt,’ zegt de Vertaler, die haar hier een 35 tal Duitsche dusgenoemde Volkslegenden opdischt, welke meerendeels eene zedekundige toepassing erlangen. Wij doorbladerden het boekje met vermaak, hetwelk de nieuwsgierigheid prikkelt, zonder het bijgeloof te voeden.
No. 3 is een vernuftig uitgedacht spel, dat, in de lange winteravonden, de doorgaans laffe pand- en andere spelletjes wel mogt vervangen. De gegevene antwoorden op de gedane vragen zijn meestal welgekozen, altijd kiesch en somwijlen geestig. Eene enkele maal zijn dezelve vervat in eene aangehaalde Bijbelplaats; iets, dat wij hier ongepast keuren.





{==677==} {>>pagina-aanduiding<<}

Boekbeschouwing.

Verhandelingen en Leerredenen over de Openbaring van den Apostel Joannes, door P.J. Laan, rustend Predikant bij de Hervormde Gemeente te Amersfoort. IIIde Deel. Te Utrecht, bij J.G. van Terveen en Zoon. 1835. In gr. 8vo. 284 en 364 bl. f 5-25.

Het laatste gedeelte ook onder den afzonderlijken titel:

Leerredenen over het laatste Gerigt en het eeuwige leven, enz. door P.J. Laan, enz.

Onze lezers, voor zoo verre zij geene eigenlijke Godgeleerden zijn, hebben waarschijnlijk onze beoordeeling van het tweede Deel dezes werks (*) tamelijk langwijlig gevonden. Zij was dan ook inderdaad, naar den aanleg van dit Tijdschrift, breedvoerig genoeg, en wij weten er niets beters op, dan, in vergoeding daarvan, dit verslag van het derde of laatste Deel zooveel mogelijk te bekorten; waartoe wel inzonderheid dienen kan, dat wij de uitlegging, welke de Schrijver van de acht laatste Hoofdstukken der Openbaring geeft, noch vermelden noch toetsen; dat wij, met voorbijgang van alles, wat wij daaromtrent aanteekenden, alleen den hoofdinhoud van dit boekdeel opgeven, en verder ons met eenige algemeene opmerkingen vergenoegen.
Het voor ons liggend Deel bestaat eigenlijk uit twee, ook door de paginering onderscheidene boeken; het eerste, in vijf Hoofdstukken, eene verklaring gevende van Openb. XV-XX; het andere, elf Leerredenen bevattende, in welke Openb. XXI, XXII wordt opgehelderd. In een XIXde Hoofdst. handelt laan over het gezigt ter inleiding tot de zeven Fiolen of Schalen, naar Openb. XV; welke Schalen in Hoofdst. XX deels

{==678==} {>>pagina-aanduiding<<}
worden verklaard, deels derzelver vervulling, gelijk laan die in de Kerkelijke Geschiedenis meent te vinden, aangewezen wordt, even gelijk hij zulks vroeger met de Zegelen en Bazuinen gedaan heeft. Aan Babel en deszelfs val, Openb. XVII, XVIII, mede op dezelfde wijze behandeld, is het XXIste Hoofdst. toegewijd; terwijl het XXIIste loopt over het Duizendjarige Rijk, en wel in drie Afdeelingen. De eerste verklaart Openb. XIX; de tweede Openb. XX, en de derde spreekt over de leer der andere Profeten aangaande dit onderwerp. De Schrijver neemt hier de volgende stellingen op ten betooge: 1. Alle Heidensche volken zullen zich, nog vóór den heerlijken Kerkstaat, bekeeren. 2. De Joodsche natie zal dit in het bijzonder doen. 3. De verstrooijing van dit volk zal ophouden; het zal weder in zijn Vaderland wonen, en zichzelven aldaar besturen. 4. Het is niet duidelijk, of het dit voorregt niet eenmaal met bloedstorting zal moeten handhaven. 5. Er zal voorts allerwegen buitengewone vrede, liefde en eendragt op de aarde zijn. 6. Er zal eene, nooit te voren gekende, Godsdienstkennis en Godzaligheid heerschen. 7. Er zal allerwegen eene Messiatische (?) Godsregering zijn. 8. Mogelijk zal er nog eene zoodanige meer bijzondere regering over Israël wezen. 9. Alle zedelijke onvolkomenheid en verkeerdheid zullen in dien tijd niet geheel ophouden, maar slechts bedwongen worden. - Het XXIIIste Hoofdst., eindelijk, spreekt over de allerlaatste tijden der wereld, naar Openb. XIX, XX, ook in vergelijking met andere Bijbelplaatsen. Immers op het Duizendjarige Rijk zal, naar laan's verklaring, de algemeene oordeelsdag en de slooping der wereld niet oogenblikkelijk volgen, daar tusschen beide nog een akelig tijdvak van ongeloof,
bijgeloof en verwarring komt. ‘De Satan schijnt ten laatste nog geheel de overwinning te behalen, eer onze Zailgmaker hem voor eeuwig te niet doet.’ De ontwikkeling daarvan geschiedt in twee Afdeelingen: 1. over de laatste vijanden der kerk,

{==679==} {>>pagina-aanduiding<<}
hunne maatregelen en eersten voorspoed, en 2. over derzelver verdelging.
De verklaring en ontwikkeling van de beide laatste Hoofdstukken der Openbaring geschiedt, gelijk wij reeds zeiden, in het andere gedeelte dezes boeks, ook een afzonderlijk verkrijgbaar werk, in elf Leerredenen; t.w. twee over Openb. XX:11-15; over XXI:1, 2; twee over XXI:3-8 (na welke eene korte Leerrede, of eigenlijk toespraak, bij het einde des jaars, over XXI:6b.); over XXI:9-23; over XXI:24-XXII:5; over XXII:5a, in welke naar de Bijbelleer de zaken worden uiteengezet, die het in de vorige Leerrede verklaarde, naar des Schrijvers uitlegging, bevatte, en die daar, wegens tijdsgebrek, niet konden ontwikkeld worden; over XXII:6-15, en over XXII:16-21.
Schoon wij ons, gelijk gezegd is, kortheidshalve voor ditmaal onthouden van het mededeelen der bedenkingen, die wij tegen de opheldering van meer dan ééne plaats hadden, en ons moeten vergenoegen met in het algemeen te zeggen, dat de Eerw. laan dezelfde wijze van behandelen volgt als in de voorgaande; zoo kunnen wij echter niet voorbijgaan op te merken, dat de geleerde man niet zelden te verre gaat in het overbrengen van de beelden, in den Bijbel voorkomende. Zelfs het vallen der sterren, Matth. XXIV:29, meent hij eigenlijk te kunnen opvatten, namelijk gezigtkundig, ‘indien eens de helling onzer aarde tot de zon alsdan (te weten, na het Duizendjarige Rijk) veranderd werd.’ Bij deze gelegenheid moeten wij aanmerken, dat de Heer laan op meerdere plaatsen toont, van de wetten, die het heelal in orde houden, geene heldere denkbeelden te hebben. Bladz. 278 zegt hij: ‘De Natuurkundigen en Sterrekundigen, al zijn zij juist geene Bijbelvrienden, komen daarin met de leer der Heilige Schrift overeen, dat zij des aardrijks ingewanden vol genoeg van salpeter, zwavel en lava vinden, om deszelfs buitenste korst te kunnen vernielen, en dat zij de verwoesting, die een Komeet ooit zou kunnen ver-
{==680==} {>>pagina-aanduiding<<}
oorzaken, niet durven berekenen; zoodat men zich eerder verwonderen kan, dat de aarde het zoolang heeft kunnen uithouden, dan dat zij eens verbrand zal worden.’ Bladz. 79 der Leerredenen: ‘Hare poolshelling tot de zon kan anders, dan nu wezen, indien de Schepper zulks voor de volgende Huishouding noodig oordeelt. Hij, die dat, met eene magtspreuk, voor ongerijmd verklaart, geeft duidelijk te kennen, dat hij lage gedachten van de almagt zijns Formeerders koestert, en in de Natuurkunde, Sterrekunde en Wijsbegeerte geene groote vorderingen gemaakt heeft.’ Dit laatste is juist eene ‘magtspreuk’ van den Schrijver. Rec.
wil den Eerw. laan niets toegegeven hebben in onbepaalden eerbied voor den Bijbel en in geloof aan de oneindige magt des eeuwigen Scheppers; maar hij vergunne hem, over dit onderwerp, bij deze gelegenheid, het volgende in het midden te brengen.
De Almagtige, die ook aan alle de hemelligchamen het aanzijn heeft gegeven, heeft derzelver orde en bewegingen onderworpen aan vaste wetten, die de wiskunde - immers ten deele - leert berekenen, en zonder welke wij ons het bestaan en de regelmaat der schepping evenmin kunnen denken, als stoffe zonder aantrekking. Vragen wij, of dan de oneindige Beheerscher der natuur aan deze wetten gebonden zij; het antwoord is: neen! Maar zijne diepe wijsheid heeft het heelal aan die wetten onderworpen, en het kan noch uit den aard der zaak, noch uit de Heilige Schrift bewezen worden, dat hij de stoffe daarvan zal doen afwijken, of datgene vernietigen, hetgeen eene conditio sine qua non van het bestaan der dingen schijnt te wezen. Wanneer b.v. de Almagt het wilde, kon zij ongetwijfeld de algemeene zwaartekracht wegnemen, en door onmiddellijke werking, indien men het zoo verkiest te noemen, de orde der geschapene wereld in stand houden; maar tot dat denkbeeld is in den Bijbel geen grond, en daarom (om geene andere reden) is het zedelijk ongerijmd, te beweren, dat b.v. de helling van den equator op de ecliptica anders zal worden,

{==681==} {>>pagina-aanduiding<<}
dan de wankeling tusschen de grenzen, door laplace uit de theorie der perturbatiën aangewezen. Van welk eenen verbazenden invloed zou het b.v. op de beweging der maan zijn, indien de pool der aarde eens eene helling hadde, zoo klein als die van Jupiter, of zoo groot als die van Uranus! En of wel de omloop van onzen wachter met zulk eene veranderde ligging der aard-as bestaanbaar ware, zou eerst de analyso moeten beslissen. Zoo is, op dezelfde gronden, de stelling, bladz. 79 der Leerredenen voorgedragen: ‘Waarom zoude onze Planeet dan ook niet zonder zee kunnen wezen? Het water des Oceaans behoeft daartoe niet vernietigd te worden, maar kan de holligheden der aarde vullen, even gelijk wij, die het drooge bewonen, eene zee (?) onder onze voeten hebben, die wij de wel noemen, en door de aarde bedekt is,’ - niet van ongerijmdheid vrij te pleiten. Het is hier de plaats niet, om zulks aan te toonen; even min, als wij hier wederleggen kunnen het op de aangehaalde plaats gezegde aangaande de verwoesting der aarde door eene komeet, en meerdere. Wij merken alleen aan, dat er een onderscheid moet gemaakt worden tusschen het Gode in abstracto en in concreto onmogelijke; tusschen hetgeen de Almagtige niet zou kunnen doen uit onvermogen, en hetgeen Hij niet doet als wijze Onderhouder en Bestuurder der schepping (*); terwijl het in geenen deele noodig is, eene verkrachting van alle natuurwetten aan te nemen, om eene natuurkundige
uitlegging te geven van hetgeen de Bijbel aangaande het einde van de tegenwoordige huishouding der dingen leert. Gods almagt behoeft alzoo niet tot eene magtspreuk gebruikt te worden, evenmin als het geloof in die almagt verzwakt

{==682==} {>>pagina-aanduiding<<}
is geworden door kepler's ontdekking van de wetten van beweging der hemelsche ligchamen en newton's theorie der algemeene zwaarte. Dat echter de Schrijver - het zij gezegd met allen eerbied voor 's mans geleerdheid - zich hier eenigzins op een vreemd grondgebied bevond, moge wel alleen daaruit blijken, dat hij, na de latere ontdekkingen in Geologie en Scheikunde, nog naar scheuchzer's Bijbel der Natuur als hoofdbron verwijst; en wij hebben deze gansche aanmerking met geen ander oogmerk gemaakt, dan omdat het ons smarten zou, wanneer de Natuur- en Sterrekundige, die ‘juist geen Bijbelvriend is,’ uit dergelijke redeneringen, als op de Heilige Schrift gegrond, aanleiding nam, om over het eerwaardigste aller boeken min gunstig te denken. Het zal den lezer niet berouwen, na het lezen onzer aanmerking, de Letteroefeningen voor een oogenbllk neder te leggen, en het gulden boeksken van littrow over de Kometen, bladz. 225-240, op te slaan, waar hij, om naar geene andere schriften te verwijzen, zich kan overtuigen, hoe de tegenwoordige hoogte der wetenschap tot diepe indrukken van de almagt des Oneindigen leidt.
Verbood onze beperkte ruimte het niet, dan zouden wij wel lust hebben, om eene en andere bedenking te maken tegen uitdrukkingen, als bladz. 87 der Verhandelingen: ‘Zalig hij, die zijne kleederen bewaart, (Openb. XVI:15) te weten het kleed van des Heilands eeuwige geregtigheid door het geloof aangetrokken;’ bladz. 36 der Leerredenen, dat het laatste oordeel ‘zoowel over het ligchaam, als over de ziel gaat;’ bladz. 20 ald., waar jezus gestorven heet ‘ter ontwapening van Gods straffende regtvaardigheid;’ bladz. 153 der Verhandelingen, waar hij kohlbrugge's Dissert. de Ps, XLV lectu dignissima noemt. Ja, hoogst lezenswaardig, om te zien, hoe weinig de kennis der Oostersche talen vrijwaart tegen het verwringen der Heilige Schrift ten einde stelselzucht door te drijven, en te-
{==683==} {>>pagina-aanduiding<<}
gen eene wijsheid, die gaat boven (of zelfs buiten) hetgeen er geschreven is!
Een enkel woord nog over de Leerredenen. Daar dezelve ter opheldering van de inderdaad niet gemakkelijke twee laatste Hoofdstukken der Openbaring, in verband tot het geheele werk, dienen, ligt het in den aard der zaak, dat er veel in is, hetwelk wij boven de bevatting van de meeste toehoorders zouden rekenen; gelijk ook wel hier en daar het een en andere gevonden wordt, dat, naar de tegenwoordige wijze van zien, strijdt tegen de deftigheid van den kanselstijl. Ontsieren de Latijnsche noten het Nederduitsche werk, zij doen dit den bundel der Leerredenen nog meer, en vooral, wanneer, zoo als bladz. 194, eene enkele aanteekening ten deele in onze, ten deele in de Latijnsche taal geschreven is.
Eindelijk kunnen wij niet nalaten op te merken, dat het Alphabetisch Register van eenige zaken, Bijbelplaatsen, personen en woorden, die in het werk korter of uitvoeriger behandeld en toegelicht worden, zeer onvolledig is. De Schrijver erkent dit zelf, maar wilde zijnen arbeid niet kostbaarder maken, dan noodig was. Wij zouden gedacht hebben, en denken dit nog, dat een uitvoerig Register wel degelijk noodig was, en dat het bij een werk van drie zulke lijvige boekdeelen op één enkel blad druks niet zoozeer aankwam.
Wij eindigen alles, wat wij aangaande dit werk van den Eerw. laan gezegd hebben, met hem te danken voor deze veelzijdig schoone, belangrijke en nuttige opheldering van een zeer moeijelijk, zoo niet het allermoeijelijkste, Bijbelboek. Hij houde ons de nu en vroeger gemaakte aanmerkingen ten goede, als bewijzen van de aandacht en belangstelling, met welke wij zijn geschrift hebben gelezen en overwogen. Wordt onze hartelijke wensch en bede vervuld, dan smaakt de waardige man het genoegen, dat de ernstige lessen en vermaningen, hier door hem gegeven, meer en meer worden opgevolgd; dan schenkt hij aan zijne landgenooten nog meerdere vruchten van zijne geleerdheid en zijnen ijver;

{==684==} {>>pagina-aanduiding<<}
dan ondervindt hij in zijnen ouderdom overvloedig den zegen des Heeren, en aanschouwt eenmaal de vervulling der heerlijke beloften, in het laatste Bijbelboek, voor de eeuwigheid gedaan aan allen, die de verschijning van onzen Heer hebben liefgehad en gehoord, wat de Geest tot de gemeente zegt!




Kortbondig ondersoeck en berigt, strekkende tot een regtskundig bewijs, dat de hedendaegsche saemenkomsten en oeffeningen van de zoogenaemde fijnen ongeoorloft zijn; en diensvolgens door de tijdelijcke Overigheit geweerd en de halsterrige over haere ongehoorsaemheit naer bevinden gestraft en tot haeren pligt gebragt behoren te werden. Door Mr. Johan Schrassert. Vierde Druk. Te Groningen, bij J. Römelingh. 1836. In gr. 8vo. 66 bl. f :-50.

Een stukje van het jaar 1742, waarvan ‘eene nieuwe uitgave, zonder verandering van taal of spelling,’ aangeboden wordt, alleen met uitlating van eenige persoonlijke bijzonderheden, den Schrijver zelven betreffende. Hetzelve toont het ongepaste en ongeoorloofde van zulke separatistische zamenkomsten aan, als te dien tijde, bijzonder, zoo het schijnt, in Gelderland, plaats hadden; en het grondt zich daarin ‘op dese vijf grondslagen, de Forme van de Gemeente, de ordre van de Kerck, het gevaer van den Godsdienst, het nadeel van het Burgerlijcke, de Wetten ende openbaere Ordonnantiën van den Lande.’ - Ofschoon nu hier wel veel noodelooze geleerde omhaal is, alle hier voorkomende bewijzen en manieren van redenering niet even zeer geldig zijn, en de thans anders gewijzigde betrekking van Kerk en Staat de bewijsvoering uit het vorige niet allezins toepasselijk maakt, is er nogtans ook het een en ander in, dat nog wel behartigd mag worden door ‘alle,’ (gelijk in de oude editie van het Avond-
{==685==} {>>pagina-aanduiding<<}
maalsformulier der Hervormden staat) ‘die tweedracht, secten ende muyterije in Kercken ende wereltlicke Regimenten begeeren aen te richten.’ Het moge ook den lofredenaars van den goeden ouden tijd doen zien, dat het ook in vroegere eeuw niet ontbroken heeft aan onvergenoegde en onbillijke klagers en waanwijze woelgeesten, die de zielen der geloovigen zochten af te trekken; maar ook niet aan regtschapene en kundige Goden Regtsgeleerden, die bij waarheid en regt ook orde, liefde en vrede liefhadden, en dus ook spraken en schreven, opdat, naar de Apostolische vermaning, alle dingen in de Gemeente welvoegelijk en met orde zouden geschieden.




Redevoering, ter godsdienstige inwijding van het tweede Eeuwfeest der Utrechtsche Hoogeschool, gehouden door Hermannus Bouman. Te Utrecht, bij J.G. van Terveen en Zoon. 1836. In gr. 8vo. 39 Bl. f :-50.

Eene voor het oogmerk zeer gepaste, in netten stijl gestelde, voortreffelijke Redevoering, waarin ‘de Spreker kortelijk herinnert, hoe onveranderlijke trouwe, hoe aanhoudende weldadigheid de Heer aan de stichting onzer vaderen bewezen heeft,’ en dit vooral doet opmerken in de oprigting, bewaring en uitbreiding van Utrechts Hoogeschool, en verder in eenige ‘bijzondere omstandigheden, als steeds aan haar heil dienstbaar gemaakt, en uitnemende zegeningen, als haar ten allen tijde geschonken werden;’ waarna dezelve met eene ernstige en minzame toespraak tot betamelijke feestviering besloten, en door een hartelijk en ootmoedig Gebed gevolgd wordt. - Eenige historische aanteekeningen, ter toelichting van sommige gezegden in de Redevoering, zijn hier gepast achtergevoegd. - Liever, dan eene breedere dorre schets van dit stuk te geven, wil Referent deszelfs lezing aanprijzen, die het

{==686==} {>>pagina-aanduiding<<}
ook na de feestviering allezins verdient; en hiertoe schrijft hij het volgende uit de inleiding over: ‘Wel, wel hebt gij gedaan, van alom ter viering van dezen hoogtijd zamenkomende! Die belangstelling toch en die eere verdient dezelve grootelijks. Geene zegepraal doet ons jubelen, die de menschheid weenen deed, den grond met bloed en tranen drenkte. Eene zegepraal veeleer, waarover zelfs uw teêrgevoelig hart, beminnelijke Maagden en Vrouwen! met onvermengd genot, zich verblijden mag; de overwinning, die onze Hoogeschool uwe vaders en zonen, uwe broederen en vrienden behalen deed over ziekten van ligchaam en ziel, over onkunde en bijgeloof, over onregt en wansmaak. O! geloofd zij Hij, wiens gunst ons zulk een heerlijk gedenkfeest vieren doet, dat de menschheid vereert, maar veel meer nog der Goddelijke hulp eene nederige gedenkzuil poogt te stichten!’




Hollands Roem in Kunsten en Wetenschappen, met Aanteekeningen enz., door Hendrik Baron Collot d'Escury, Heer van Heinenoord. VIden Deels 1ste Stuk, (het tweede der Wetenschappen.) 's Gravenhage en Amsterdam, bij de Gebr. van Cleef. In gr. 8vo. VIII en 423 bl. f 4-20.

De voortreffelijke Schrijver van dit werk, die, zoo in 's lands Vergaderzaal, als in het Gemeenebest der Letteren, de eer van Hollands Adel zoo uitnemend weet te handhaven, had in het Vde Deel van zijn veelomvattend werk, na de behandeling der Kunsten en Letteren, die der Wetenschappen met Godgeleerdheid en Wijsbegeerte begonnen. Thans gaat hij over tot de wiskundige wetenschappen; een vak, hetwelk, volgens zijne betuiging in de Voorrede, eigenlijk het zijne niet is, en hetwelk hij dus met zekere huivering heeft onder handen genomen. Zoo veel te grooter is de verdienste des geachten Schrijvers, dat hij zich daarvan op eene zoo al-
{==687==} {>>pagina-aanduiding<<}
lezins uitmuntende wijze gekweten heeft; en het is misschien gelukkig voor het groote Publick, dat een ongewijde voet (gelijk de Baron zich bl. VI der Voorrede uitdrukt) dat gebied is ingetreden, omdat daardoor onze veroveringen in dat meer of min steile gebied op eene aangename, algemeen verstaanbare en onderhoudende wijze ook aan ongewijden worden bekend gemaakt; terwijl de gewijden doorgaans slechts de heilige taal voeren, die alleen hunne medebroeders verstaan. En wat naauwkeurigheid en volledigheid betreft, zoo is dit boek van den Heere d'escury, over dit vak in het algemeen beschouwd, zekerlijk het meestomvattende, hetwelk wij in onze taal over de Geschiedenis onzer wiskundige verdiensten bezitten. Wij kunnen dit gerustelijk zeggen, daar de Bijdragen, zoo van Prof. moll als den overleden' Prof. van cappelle, slechts bijdragen zijn, waarvan men dus geen volledig overzigt mag verwachten.
Voor een geregeld uittreksel is dit werk, zoo als van zelve spreekt, niet vatbaar. Wij zullen ons dus slechts bepalen tot eenige hoofdtrekken. In het eerste gedeelte vindt men Wiskunde, d.i. zuivere en toegepaste. Volgens de vroegere gewoonte des Schrijvers, gaat hij tot in de hooge Oudheid terug, en beschouwt de Geschiedenis der Mathesis bij Grieken en Romeinen, waarbij weder een zeer groot aantal wetenswaardige bijzonderheden voorkomen, die te beter en te aangenamer in 't oog vallen, daar de geleerde Schrijver die thans, met eene kleinere letter, niet achter, maar onder den tekst heeft geplaatst, het welk zeer veel naslaan en ook plaats uitwint. Dezen ongemeenen rijkdom aan geleerde kennis vindt men ook bij de vermelding onzer eigene Wiskundigen, te beginnen van paulus van Middelburg, in 1445 geboren. Te regt worden de verdiensten van maurits, als Wiskundige, en van zijnen leermeester stevin, hoog geroemd, en dan de aandacht des lezers op Friesland, als het verblijf van zeer vele beroemde Wiskunstenaren, gevestigd, zoo inboorlingen als Hoogleeraren te Franeker, onder welke adri-
{==688==} {>>pagina-aanduiding<<}
aan metius (wiens wiskundige bloedverwanten mede niet worden vergeten) en fullenius reeds in de 17de Eeuw uitmunten; terwijl later de beide ypeys (zelfs de Geneesheer) dat spoor drukten. Alkmaar, het vaderland van metius, had ook zijnen drebbel, waarvan hier zoo veel wordt opgenoemd, dat hij ons de minachting, waarmede hem wijlen Prof. van cappelle behandelt, niet schijnt te verdienen. - Gelijktijdig met metius bloeiden te Leyden willebrord snellius en
van schooten; welke laatste vooral, daar hij minder bekend is dan de eerste, in zijne waarde wordt voorgesteld. Na dus over de Wiskunde in 't algemeen te hebben gesproken, wordt tot de Stelkunst of Algebra overgegaan, en, na over hare uitvinding iets te hebben gezegd, de verdiensten van hudde, jan de witt, rees, wassenaar, vlacq (den grooten berekenaar der Logarithmen), van swinden, aeneae, florijn en van cappelle opgenoemd. Wij vernemen hier tevens eene zeer opmerkelijke bijzonderheid, ten bewijze, hoe hoog zelfs vreemdelingen vroeger onze Wiskundigen stelden. De Vader van den beroemden Hoogleeraar in de Oostersche talen, verschuir, te Franeker, bekleedde den nederigen post van schoolmeester te Loppersum in Groningerland, en werd, wegens de oplossing van een allermoeijelijkst vraagstuk, te Parijs tot Hoogleeraar in de Wijsbegeerte geroepen; welk ambt hij, als schoolmeester, van de hand wees, deels uit gehechtheid aan zijn Vaderland, deels omdat hij aldaar zijne Godsdienst niet openlijk kon belijden; een treffelijk voorbeeld van het overwigt van godsdienstigheid en vaderlandsmin boven eer- en rangzucht! (Zie bl. 119.) Van de levenden spreekt de voorzigtige Schrijver niet.
Tot de Sterre- en algemeene Aardrijkskunde overgaande, wordt eerst weder van de groote Ouden gewaagd, de heillooze verbastering dier wetenschap door de sterrewigchelarij vermeld, en dan van hare herleving door copernicus, tycho brahé en kep-
{==689==} {>>pagina-aanduiding<<}
pler gesproken. (Want de Schrijver is geenszins zoodanig door vaderlandsliefde verblind, dat hij aan groote vreemdelingen den verdienden lof zou onthouden.) Bij tycho brahé wordt het verhaal in tekst en noten door allerlei kleine Anekdoten verlevendigd. Gemma Frisius, of jemme de Fries, wordt, als de oudste onzer vermaarde Sterrekundigen en verbeteraar van het Astrolabium, eenigzins uitvoerig behandeld. De Sterrekunde werd op de Zeevaart toegepast door maalson, plancius en reael; welke laatste, hoezeer tevens Staatsman, Bewindhebber in Oostindië, koopman en dichter, ook over den zeilsteen schreef. Plancius, Predikant te Amsterdam, en ijveraar tegen de Remonstranten, was tevens groot Sterre- en Aardrijkskundige en bevorderaar onzer vroegste ontdekkingsreizen, even als maalson. Fredrik houtman en pieter dirksz ontdekten zeer vele sterrebeelden in het zuidelijk Halfrond; de eerstgemelde was tevens schrijver, geletterde, en, met zijnen broeder, de grondlegger onzer vaart op Oostindië. Blaeu maakte voortreffelijke Hemel- en Aardgloben. Varenius, cluverius en merula waren groote Aardrijkskundigen: de Geographia generalis van eerstgemelden werd door den grooten newton uitgegeven. De Predikant lansbergen, in het laatst der zestiende
Eeuw, die (volgens de gewoonte dier tijden, wanneer men eenen Predikant moede was) naar eene lagere standplaats verwezen werd, troostte zich daar met de beoefening der Sterrekunde, en ijverde voor het stelsel van copernicus, hetwelk zelfs tycho brahé niet had durven doen. Zou dit misschien reeds vroeger door hem geuite gevoelen ook de reden zijner verplaatsing geweest zijn, en dus de Hervormde Kerk op eene kleinere schaal een' tegenhanger leveren tot de vervolging van galilei in de Roomsche? Lansbergen had vele bestrijders, die ook hij niet zacht behandelde. Zijn leerling hortensius (ten hove), Hoogleeraar te Amsterdam, werd op zijne beurt de leermeester van

{==690==} {>>pagina-aanduiding<<}
de witt. De Nederlanders waren niet ongevoelig voor de groote verdienster van galilei. Zij zochten hem aan tot het vinden der lengte op zee, en poogden hem, na deszelfs snoode vervolging, tot Hoogleeraar naar Amsterdam te doen overgaan, hetwelk hij van de hand wees om zijne vergevorderde jaren. Met bijzondere liefde en ijver wendt zich nu onze Schrijver tot den Hollandschen galilei, tot huygens, wiens Grootvader reeds den Staat in eene netelige omstandigheid (die men bij onzen Schrijver moet nazien, bl. 208-219) eene gewigtige diensr had bewezen, en wiens vader als een onzer eerste dichters en letterkundigen in de 17de Eeuw bekend staat. Hij zelf was uitvinder van de slingerkracht (die van zoo onbedenkelijk veel nut voor de uurwerken en daardoor ook voor de sterrekunde geweest is) en van den mikrometer, verbeteraar der teleskopen, vinder van den ring om Saturnus en eenen wachter van die Planeet, en van de wetten der dubbele straalbreking. - Daarop bragt de Sterrekunde geene mannen van gewigt voort, tot dat lulofs, in het midden der achttiende Eeuw, in weerwil der toenmalige karigheid aan hulpmiddelen, niet alleen voor den Waterstaat, maar ook voor de Sterrekunde veel deed, in welke beide opzigten klinkenberg met hem wedijverde, die ook in 1743 den overgang van Mercurius over de Zon waarnam. De vele toen van 1743 tot 1759 verschijnende Kometen werden ook door bekwame Sterrekundigen waargenomen, waarin ook klinkenberg uitmuntte. Struyck gaf eene goede algemeene Aardrijksbeschrijving; keyzer leide zich op de praktische Sterrekunde toe; eise eisinga, een geheel ongestudeerd man, vervaardigde een Planetarium, door
van swinden bewonderd. Van dezen laatsten grooten man wordt, tot onze verwondering, hier weinig gesproken, maar wel van zijnen grooten leerling, den jonggestorvenen nieuwland (wie kent hem niet?) en van van beeck calkoen, eerst Hoogleeraar te Leyden en daarna (om familiebetrekkingen) te Utrecht. Cal-
{==691==} {>>pagina-aanduiding<<}
koen was verdediger van de Godsdienst tegen het misbruik, hetwelk dupuis en volney van de Sterrekunde gemaakt hadden, om het Christendom uit de oude Sterredienst te verklaren.
Omtrent de Zeevaartkunde zijn de verdiensten der Nederlanders vooral onbetwistbaar. Eerst wordt de praktische zeevaart of de zeereizen, van de vroegste tijden af tot op de uitvinding der kompasnaald, beschouwd, (omtrent welke laatste de onderscheidene gevoelens worden ten toets gebragt, en betoogd, dat dezelve ouder is dan de veertiende Eeuw.) Een kort overzigt onzer voornaamste, en zelfs van eenige hoogverdienstelijke, maar minbekende zeehelden, (waaronder wij ook, bl. 304, roemer vlak vinden, alsof hij in 1677, bij het in de lucht vliegen van zijn schip, was omgekomen, daar hij toch destijds wonderdadig gered en eerst veel later gesneuveld is) wordt gevolgd door een kort verslag van onze handelreizen en ontdekkingen, van de algemeen bekende togten naar Nova Zembla af, tot op de ontdekking van het Nederlands-eiland in 1825 toe. Wij moeten hier eene kleine misvatting van den edelen Schrijver verbeteren. Hij zegt, (bl. 322) dat de bekende Engelsche Zeekapiteinen ross en parry het (1818-1820) nog zoo ver als barendsz en de zijnen geenszins hebben kunnen brengen. Dit duldt geene vergelijking: want genen zochten den Noordwester-, dezen den Noordooster-doortogt; en de Engelschen zijn in het Noordwesten zekerlijk althans zoo ver en verder van hunne havens doorgedrongen, dan wij in het Noordoosten. (Eene uitvinding over het storten van olie in zee tot het bedaren der golven, hoewel geenszins onbelangrijk, komt ons voor, hier een hors d'oeuvre te zijn.) Onder de landreizigers (die eigenlijk bij de Aardrijkskunde behoord hadden) worden cootwijck, meerman, wouter schouten, bosman,
dapper (die echter zelf niet gereisd heeft), nieuhof, van braam houckgeest, valentijn (wiens werk in het Fransch

{==692==} {>>pagina-aanduiding<<}
vertaald wordt ten koste van het Ministerie van Marine), cornelis de bruyn en witsen opgenoemd; dus in geene chronologische orde. Egmond van der nijenburg is vergeten.
Nu wordt de theoretische Sterrekunde beschouwd, en wel eerst de Stuurmanskunst, waaromtrent lucas wagenaar, douwes, van nierop, allard, kinsbergen vooral, bijlandt en vaillant worden opgenoemd, gelijk bij den Scheepsbouw (die mede van oude tijden af wordt opgehaald) witsen, van ijk en allard, allen in de 17de Eeuw, waaronder vooral aan witsen de verdiende lof wordt geschonken, gelijk aan m.m. bakker, uitvinder der kameelen tot het ligten der schepen over Pampus. Het koperen der schepen werd door de Franschen uitgevonden, doch door ons spoedig nagevolgd en verbeterd.
Wij verlangen naar het vervolg van dit voor onzen roem belangrijke werk.




Heelkundige Mengelingen, enz. Door J.F. Kerst, Chir. Doctor, etc.

(Vervolg en slot van bl. 654.)

In het tweede Hoofdstuk geeft de Heer kerst verslag van hetgeen in de heelkundige afdeeling van het Militair Hospitaal te Antwerpen gedurende de maanden September en October van het jaar 1830 is voorgekomen. Voorwaar een merkwaardig tijdvak in het leven des Schrijvers, voor de heelkundige dienst bij ons leger, en in het algemeen voor de geschiedenis. Hij treedt hier tot in de kleinste bijzonderheden, en de wijze, op welke hij elk vermeldt, die daar aanwezig was, moet hem in ruime mate de uitkomst doen ondervinden van het bekende spreekwoord: Obsequium amicos -. Hij heeft bij deze gelegenheid zich doen kennen als onvermoeid en ijverig in de vervulling zijner pligten, en, waar dit van hem afhing, kundig en vaardig in het aanwenden der gepaste red- en hulpmiddelen. Hij behoort onder die genen, welke de orde van verdiensten door waarachtige

{==693==} {>>pagina-aanduiding<<}
verdiensten verworven hebben, geholpen door gunst noch toeval, waardoor zij, die verdiensten missen, zoo dikwijls op den voorgrond geraken. - Het zoude hier niet wel voegen vele kritiek te pas te brengen, dewijl in zulke gevallen en onder zulke omstandigheden zoo veel van tijd, plaats en gelegenheid ashangt. Echter eene enkele aanmerking. Op bl. 133, gewag makende van den Chirurgijn felix würtz, vervalt de Schrijver in eenen kluchtigen, ook door anderen reeds beganen misslag, hem noemende f.w. weyland. Deze Heelkundige heet, wij herhalen het, f. würtz; terwijl weyland hier wil zeggen: wijlen, of bij zijn leven, Chirurgus te Bazel. Te regt bestrijdt de Schrijver bl. 117 het gevoelen, dat wonden van het aangezigt steeds als gewigtig moeten beschouwd worden. Op bl. 133 keurt hij het onbepaald insnijden of dilateren der geschotene wonden af: de niet gedilateerde wonden genezen doorgaans spoediger, onder eene anders doelmatige behandeling. Intusschen worden er nog vele zulke lieshebbers van onnoodig insnijden gevonden, om toch maar te kunnen zeggen, dat ook zij gesneden hebben! Zeer juist is ook het aangemerkte over de verwijdering van vreemde ligchamen. Ook is de aanmerking zeer gegrond over den zak, waarin de kogels na eenigen tijd als besloten zijn. Die deze ondervinding mist, doet dikwijls vruchtelooze en voor den lijder pijnlijke en nadeelige pogingen, en slaagt niet. Rec. verwijderde somwijlen, na eenigen tijd, zijns ondanks, deze vruchtelooze pogingen van betweters aangezien te hebben, door het openen van dezen zak, in weinige oogenblikken, den schijnbaar te voren onbewegelijken kogel. Het baart verwondering, bij zoo vele aanhalingen van beroemde militaire wondartsen, volstrekt geen gewag van schmucker, dien in der tijd zoo verdienstelijken wondarts,
gemaakt te zien. De Schrijver doet zich hier voor, geen voorstander van de genezing door de onmiddellijke vereeniging te zijn. Elk zijne wijze, vooral wanneer de ondervinding die begunstigt. Doorgaans zal de gemengde de voorkeur verdienen boven die, welke zij bezigen, die van geene genezing per primam intentionem willen weten. Geene methode, welke die ook zijn moge, is overal en ten allen tijde aanwendbaar of onseilbaar. Met regt wordt de exarticulatio van den opperarm eene van de schoonste en voor den geoefenden gemakkelijke kunstbewerkingen der Chirurgie genoemd, en wel in tegenoverstelling van die van het dije-
{==694==} {>>pagina-aanduiding<<}
been. Zij wordt meestal door een gelukkig gevolg bekroond; terwijl de laatste dikwijls door eenen zoo spoedigen dood gevolgd wordt, dat men den lijder kan houden onder de operatie bezweken te zijn. Ten opzigte dezer kunstbewerking, die, volgens den Schrijver, 37 of 38 malen verrigt zoude wezen en eene enkele maal wezenlijk met gelukkig gevolg, strekt zij ten bewijze van de stoutmoedigheid van den wondarts, die voor een oogenblik alle bedenkingen vergeet, om een laatste redmiddel, vooral bij hoogstgevaarlijke verwondingen, te beproeven. Wanneer men echter let op den gewigtigen indruk, welken het zennwstelsel op het oogenblik der kunstbewerking ondervindt, hoe nabij het ruggemerg eene der grootste zenuwen moet doorsneden worden, welke de reflexie der beleediging van deze bewegingszenuw op alle de wortels, die ter beweging dienen, zal wezen; zoo is het niet te verwonderen, dat slechts in enkele gevallen het gestel des lijders dezen hevigen schok wederstond. De Schrijver schijnt dit zelf te gevoelen in zijne redeneringen bl. 203; verg. ook de waarnemingen van thomson en cooper. Er moge dan ook geene kwaadsappigheid bestaan hebben, bl. 186, (verg. evenwel de lijkbeschouwing, bl. 194) en de gesteldheid van den lijder, van het aangedane deel,
bl. 187, zoodanig geweest zijn, dat de exstirpatio van het dijebeen het eenig mogelijke redmiddel scheen, het was evenwel anders, om te kunnen zeggen: zoo ooit, dan kon zeker hier alle hoop op eenen goeden uitslag verzekerd worden, ook ondanks de vooraf gehoudene raadpleging. De hectische koorts moge hier in een' geringen graad aanwezig geweest zijn; maar welke zijn de herkenningsmiddelen, waardoor men de gewone hectische koorts duidelijk van die kan onderscheiden, waar absorptie van etter, knobbelstof enz. daartoe aanleiding geeft? (Bl. 196, n. ischiaticus, 1. ischiadicus.) Het tweede geval, bl. 196, maakte deze kunstbewerking meer onvermijdelijk.
Het derde Hoofdstuk bepaalt zich tot een verslag van het belangrijke, den Schrijver gedurende zijn verblijf bij het leger te velde voorgekomen. Dit gedeelte kan met regt den naam van Mengelingen dragen. Van dit Hoofdstuk wordt een groot gedeelte aan de beschouwing der reeds vermelde oogziekte gewijd. Een naschrift over de aanwending van het Decoctum Zittmanni besluit dit werk, benevens eenige nalezingen over reeds behandelde gevallen. Billijkerwijze

{==695==} {>>pagina-aanduiding<<}
moest men den uitslag van elke behandeling eerst afwachten, eer men die bekend gaat maken. Een oud Nederlandsch heelkundige heeft gezegd: de Heelkunst strekt zich inzonderheid uit, om de gebreken, die het menschelijk ligchaam kunnen treffen, op eene kundige en zachte wijze, met behoud van leden en leven, te brengen tot een heilzaam genezingseinde. Dit alles kan slechts uit den geheelen afloop der behandeling blijken. - Drie Platen zijn bij deze Mengelingen gevoegd. De tweede vooral heeft geene bijzondere strekking, om hetgeen zij moet ophelderen duidelijk voor te stellen.
De Heer kerst heeft hier en daar zijn leedwezen betuigd, dat, door tijdsverloop, denkbeelden, hem bijzonder eigen, door anderen sedert zijn medegedeeld. Wat zegt dit? Een denkbeeld, eene vinding verliest voor hem, bij wien zij opkwam, niets in waarde; de eer der oorspronkelijkheid blijft dezelfde. Het nadenken over één bepaald onderwerp kan aan denkende wezens, ofschoon zij niets van elkander weten, dezelfde rigting geven. Het voornaamste doel blijve echter steeds, elke vinding ten algemeenen nutte dienstbaar te maken; en dit doel kan niet te spoedig bereikt worden. Men komt hiertoe langs verschillende wegen, waarbij de oorspronkelijkheid desgelijks behouden kan blijven.
Hier en daar had de stijl meer gekuischt kunnen zijn. Zoo klinkt het woord kop voor hoofd dikwijls vreemd; bracherium had zeer wel door breukband uitgedrukt kunnen worden; obstakel door beletsel; autoriteiten door gezag, enz. Eene lijst van belangrijke drukfouten tot bl. 234 zoude met meerdere uitgebreid kunnen worden; na deze komen er ook nog voor exscisio voor excisio, haemopthisis voor haemoptysis, imbitutio voor imbibitio, enz.





Herinneringen, gedurende eene Reize naar het Oosten, enz. Door A. de Lamartine. IIde Deel. Te Breda en Amsterdam, bij F.P. Sterk en L. van Bakkenes. In gr. 8vo. 370 Bl. f 2-90.

Drie Weken in Palestina en op den Libanon. Naar den vierden druk, uit het Engelsch vertaald. Te Schiedam, bij de Munnik en Wijnands. In gr. 8vo. 182 bl. f 1-80.


{==696==} {>>pagina-aanduiding<<}

Het tweede Deel der Herinneringen enz. van lamartine, waarin hij ons de voornaamste bijzonderheden en ontmoetingen op zijne reis naar het Oosten mededeelt, is over het algemeen nog belangrijker dan het eerste. In dat eerste Deel besloegen des Schrijvers bespiegelingen wat te veel plaats, en dit is hier minder het geval, zoodat zij hier meer tot aangename verpoozing, dan tot oponthoud van den lezer strekken. Met onafgebrokene belangstelling hebben wij derhalve dit tweede Deel gelezen, en zien verlangend uit naar het derde of laatste, hetwelk ons des Schrijvers waarnemingen te Damascus, Balbek enz. zal doen kennen; terwijl daarentegen het voor ons liggende zich geheel tot den Libanon en Palestina bepaalt.
Niet onbelangrijk is het, met het verslag van lamartine te vergelijken dat van een' ongenoemden Engelschen Schrijver, getiteld: Drie weken in Palestina en op den Libanon. Ook dat werkje zal men met genoegen lezen, al is de stijl niet zoo grootsch en schoon, niet zoo levendig en schilderachtig, als die van lamartine. Pilatus, voor Paulus, (bl. 178 van dat uit het Engelsch vertaalde stuk) is eene hinderlijke druk- of schrijffout. - Daar zoo wel de Reis van lamartine, als die van den Auteur der drie weken, in bijna aller handen zijn of komen zullen, al ware het slechts door middel van leesgezelschappen en leesbibliotheken, zullen wij geene uittreksels mededeelen; te minder, daar de keuze, wegens het veelvuldige schoone en het algemeen belangwekkende, zoo moeijelijk valt. Hoe ongekunsteld en waarheidlievend echter de Engelsche Schrijver is, zal de reisbeschrijving, of hoe men dat opstel anders noemen wil, van lamartine steeds de kroon spannen: vooreerst om het meer uitgewerkte en veelomvattende van het plan; ten andere om de menigte bijzonderheden, welke hij mededeelt, door dat de vriendschap met Lady stanhope en andere betrekkingen hem in gunstiger gelegenheden stelden tot het doen van opmerkingen en den omgang met onderscheidene volksstammen en personen, meer dan zulks bij eenig ander reiziger het geval kon zijn; en ten derde om het heerlijke en boeijende van den schrijfstijl, waarin lamartine zeker een meester is. Bij hem ligt een Oostersche gloed over het geheel verspreid, en dit is zoo welkom bij eene reis door het Oosten.








{==697==} {>>pagina-aanduiding<<}

Hulde, aan de letterkundige verdiensten van Mr. Jacobus Scheltema toegebragt, door Jan Kops, Hoogleeraar te Utrecht. Te Utrecht, bij van Paddenburg en Comp. 1836. In gr. 8vo. 40 Bl. f :-50.

Redevoering, uitgesproken door Mr. H.O. Feith, bij de viering van het vijftigjarig bestaan der Maatschappij: Tot Nut van 't Algemeen, door het Departement Groningen, enz. Te Groningen, bij J. Oomkens en R.J. Schierbeek. 1836. In gr. 8vo. 74 Bl.

Redevoering over den gouden tijd van Nederland, door F.H. Batenburg, Conrector der Latijnsche Scholen te Middelburg. 's Gravenhage, bij S. de Visser. 1835. In gr. 8vo. 49 Bl. f :-50.

Deze drie verdienstelijke Redevoeringen, alle gehouden door en voor Leden der Maatschappij Tot Nut van 't Algemeen, voegen wij in onze beoordeeling zamen.
De eerste is eene waardige hulde aan den beroemden scheltema, wiens veelzijdige verdiensten behoorlijk in het licht worden gezet; wiens veelvuldige schriften, met korte opgaaf van den kenschetsenden inhoud, worden opgesomd, en wiens beeld, als beoefenaar van Nederlands geschiedenis, oudheden en letterkunde, ons als voor oogen gesteld wordt.
Welgeslaagd is ook de Redevoering van Mr. h.o. feith, waarin hij vooral betoogde, dat de Maatschappij, die door nieuwenhuyzen gesticht is, niet alleen tot de beschaving der Natie, maar ook tot de ontwikkeling der menschheid zelve leidt, ja tot de geschiedenis dezer laatste behoort. De welsprekende en krachtige Redevoering wordt opgevolgd door lezenswaardige aanteekeningen, en het geheel besloten met eenige tafelliedjes door Mr. a. modderman, die in den echten geest gedicht en voor de gelegenheid ongemeen geschikt zijn, doch die fraaijer en keuriger zouden wezen, indien de opsteller zich geene vrijheden had veroorloofd, als b.v. op bl. 66: Schuim' 
{== afbeelding 	==} {>>afbeelding<<}
    
 bokaal, en: Als mēn niet onder 't zingen drinkt.

{==698==} {>>pagina-aanduiding<<}

Gelukkige vinding, gloed en kracht van stijl, onderscheiden en kenmerken de Redevoering van den Heer batenburg. Na eene, gelijk hij zelf in zijn Voorberigt erkent, veel te wijdloopige, maar anders goede en ter zake dienende inleiding, stelt hij zich voor, dat, na ruim honderd jaren, aan iemand in een' letterkundigen kring de taak was opgelegd, om over den gouden tijd van Nederland het woord te voeren, en de spreker het tijdvak van 1830 tot 1835 als zoodanig schildert. Dat doet dan die alzoo ingevoerde Redenaar met de hoogste geestdrift, en toch, als men slechts op het meest uitkomend goede en loffelijke hecht, met waarheid. Het doel van batenburg was, te betoogen, hoe verkeerd het is, steeds alleen het verkeerde en gebrekkige in onzen eigenen leeftijd op te merken, en daarentegen in vroegere tijdvakken alleen het voortreffelijke en gezegende te willen zien; en hij bewijst, dat men in volgende eeuwen met niet minder regt onzen tegenwoordigen den gouden tijd van Nederland zal kunnen noemen, als wij thans wel eens dien naam aan dezen of genen tijdkring uit de geschiedenis onzer vaderen geven. Het bijgebragte schijnt ons ter zake, en dus het oogmerk van den Redenaar bereikt.

Eugenius van Kroonstein, of de verborgene drijfveren van 's menschen daden. Door C. Spindler. Te Amsterdam, bij C.L. Schleijer. In gr. 8vo. 272 Bl. f 2-90.

Een allerliefste Roman, waarin alles gevonden wordt, wat men in soortgelijke stukken verlangen kan; levendigheid van stijl, aardig gesponnene inwikkeling, welgeteekende karakters en bevredigende uitkomst. Wij kunnen denzelven dus ruimschoots aanbevelen, wanneer men lectuur tot verpoozing na ernstiger arbeid begeert. De Vertaler berigt ons, dat het werkje de eerste lettervrucht van den Schrijver is, die zich bij de uitgave onder den naam van Spinalba verborg: als zoodanig heest het voor hen, die den bekwamen Schrijver vele genoegelijke oogenblikken danken, eene aantrekkelijkheid te meer. Wij herhalen alzoo onze aanbeveling.





{==699==} {>>pagina-aanduiding<<}

Emma en Bertha. Historisch-romantisch Tafereel uit het Leven van Karel den Grooten. Door H.C. Dresselhuys. Te Amsterdam, bij J.C. van Kesteren. 1836. In gr. 8vo. 232 Bl. f 2-40.

De Schrijver van dit Tafereel verplaatst ons in den tijd van karel den grooten, en schetst vrij wel de zeden van dien buitengemeenen Keizer en Veldheer. Het huwelijk van zijne beide dochters met mannen, wier geboorte hun daarop hoop noch aanspraak konden geven, is eene daadzaak, door overlevering tamelijk bevestigd, en leverde aan Vader cats reeds de stoffe tot zijne mandragende maagd. Wij willen dit oorspronkelijke product niet streng beoordeelen, noch souten tegen den tijd, de zeden en het costuum opzoeken en aanwijzen. Het werkje laat zich wel lezen, en zal in de winteravonden geene vervelende lectuur opleveren. Voor leesgezelschappen is het dus allezins geschikt, en kan, zoo al geen nut, althans geen kwaad stichten. Wij beleven toch geen tijd meer, dat de Geheimschrijvers van het Hoofd des Staats kans hebben om op Prinsessen van den bloede te verlieven, veelmin om die door huwelijk te verkrijgen, en alzoo kan ook de kracht van het voorbeeld niet nadeelig werken. - De jonge dresselhuys, het zij door gewin- of door roemzucht gedreven, zorge slechts geen Veelschrijver te worden; iets, hetwelk doorgaans eindigt met eer en winst beide te verliezen.




Selma's romantische Verhalen van ware Gebeurtenissen. Uitgegeven door J.C. Appenzeller. Te Haarlem, bij de Wed. A. Loosjes, Pz. 1835. In gr. 8vo. 232 Bl. f 2-50.

De naam van den Schrijver dezer Verhalen is bij ons lezend publiek te gunstig bekend, dan dat men zou kunnen vermoeden, dat dezelve geene leerzame en aangename lectuur zouden opleveren; en zoo is het ook inderdaad. Uit het werkelijke leven ontleend en, gelijk ons verzekerd wordt, op ware gebeurtenissen gegrond, ontvangt men hier een viertal verhalen, die alle strekken om het goede te bevorderen. De vaderlijke woning des jongen Reizigers is een huiselijk tafereel vol van hartelijke onderlinge liefde, en leert ons, hoe de smart bij het rampspoedig verscheiden van beminde bloedverwanten gelenigd en gedragen moet worden, en hoe die beproevingen moeten medewerken tot de innige overtuiging des harten, dat, wat de Heer doet, wèl gedaan is. De onnatuurlijke Moeder, waarop het fraaije titelvignet betrekking heeft, het Feest der tehuiskomst en de Echtgenoote zijn alle drie in andere opzigten even belangrijk, en leeren door tegenstelling en waarschuwing ware godsvrucht en echte levenswijsheid. Ons bestek gedoogt niet, den hoofdinhoud daarvan op te geven: aankondiging en aanprijzing zullen,

{==700==} {>>pagina-aanduiding<<}
hopen wij, wel genoegzaam zijn, om aan dit werkje een ruim debiet te verzekeren.

Bonaccia. Nachtvertellingen op een' Scheepstogt in de Middellandsche Zee, door C. Spindler. Te Amsterdam, bij J.C. van Kesteren. 1836. In gr. 8vo. 310 Bl. f 2-75.

Een Napolitaansch brikscheepje, bemand zoo als dat in de Italiaansche havens veelal geschiedt, en beladen met verschillende passagiers, die van Livorno naar Napels gevoerd worden, en die bij de telkens invallende windstilte (bonaccia) elkander den tijd verdrijven met verhalen, ziet daar de lijst van dit boekdeeltje, dat zich in een uur van uitspanning wel lezen laat. De bekwame Schrijver (hij moge spindler heeten of niet) heeft gezorgd voor eene levendige schildering van personen, karakters en handeling, waartoe het scheepsleven overvloedige aanleiding geeft; terwijl de verhalen trapswijze in belangrijkheid winnen en de aandacht gaande houden, zonder de zedelijkheid te kwetsen. Een allerliesst vignet geeft het afbeeldsel van de eenige vrouw aan boord, en is een uitlokkend titelblad. Wat wil men meer van een boekje, dat tot verpoozing in handen genomen wordt? Het zal zijn publiek wel vinden en den Uitgever voor zijne kosten schadeloos stellen.

Badverhalen. Door A. Lewald en K. Gutskow. Uit het Hoogduitsch. Te Amsterdam, bij J.C. van Kesteren. 1836. In gr. 8vo. 280 Bl. f 2-75.

Indien men geen brikscheepje wil gebruiken, om vertellingen tusschen Livorno en Napels te boeken, en een deel van het Zuidelijk Europa te doen kennen, staat den dichter het middel ten dienste, om, het Noorden te baat nemende, bij gure regenachtige dagen een gezelschap op Helgoland of Swinemünde bij de zeebaden te bespieden, de voorvallen op te teekenen en de verhalen na te vertellen, die de tijdverveling, aan zulke plaatsjes eigen, zoo al niet verbant, althans lenigt. Daaraan zijn wij dit boek verschuldigd, volgens opgave des Vertalers zamengesteld uit de belangrijkste stukken, voorkomende in den Bad-Almanak voor 1836, door lewald uitgegeven. Behalve deze verhalen, die door een fraai gesteendrukt vignet opgeluisterd worden, ontvangt de lezer een toegift van geschiedkurdige herinneringen van 1806-1813, in Koningsbergen geschreven, tusschen welke eene lieve familiegeschiedenis is ingeweven. Ware de vertaling met minder haast geschied, het werk zou er bij gewonnen hebben, dat nu echter ook wel, als een welopgetuigd scheepje, op den stroom der romanwereld mag medevaren, zonder dat de Uitgever voor averij behoeft te vreezen: daartegen verzekeren hem de lange winteravonden, en niet de assurantie- maar wel de veelvuldige lees-compagniën.


{==1==} {>>pagina-aanduiding<<}

Mengelwerk.

Vergelijking van Mohammed en Gregorius VII.

(Door den Schrijver der Vergelijking tusschen hannibal en marlborough.)

Het is een verheven schouwspel in de Geschiedenis der Menschheid, wanneer een groote Geest den loop der gebeurtenissen als 't ware eene andere wending kan geven, en, door de in hem wonende kracht, over tijdgenooten niet alleen, maar ook over nakomelingen een gebied vestigt, waarvan zich de gevolgen tot eene reeks van jaren - van Eeuwen misschien - uitstrekken. Doch in de oude Geschiedenis zijn deze groote Mannen meerendeels of Wetgevers van betrekkelijk kleine Staten, wier onmiddellijke invloed zich dus slechts tot eenen kleinen kring uitstrekte, gelijk lijkurgus, numa en solon, of groote Veroveraars, die niet minder aan hunne magtige legers, dan aan hunne talenten, de Rijken verschuldigd waren, welke aan hen hunne opkomst te danken hebben, zoo als cyrus, philippus, alexander en cesar. Duurzamer, dan hun gebied, in de gevolgen, waren de inrigtingen, die mozes aan Israël gaf; doch hem ondersteunde de onmiddellijke invloed van boven, en mozes was, bij al zijne grootheid, slechts uitvoerder van de bevelen der Godheid. De Geschiedenis der Middeleeuwen biedt ons twee Mannen aan, die, hoe verschillend ook in tijd, aanleg, opvoeding, vaderland en bedoeling, nogtans daarin overeenkwamen, dat zij, bezield door de kracht van een denkbeeld, allen tegenstand hunner tijdgenooten overwonnen, en met dat denkbeeld ook hunne opvolgers zoodanig wisten te bezielen, dat hun werk, hoezeer eenigzins anders gewijzigd, nog altijd in stand blijft, en in de gevolgen nog voortduurt; Mannen, te

{==2==} {>>pagina-aanduiding<<}
merkwaardiger, omdat zij oorspronkelijk geene gewapende magt en geene dienaars hoegenaamd te hunner beschikking hadden, maar zich die alleen door de geestdrift, welke hunne stoute eischen en leeringen bij een gedeelte hunner tijdgenooten verwekten, wisten te verschaffen. Het was mohammed, abdallah's Zoon, in de zevende, en hildebrand, of Paus gregorius VII, in de elfde Eeuw, die wij dus met elkander wilden vergelijken. Hun leven en werken is zoo algemeen bekend, dat wij zulks hier wel mogen vooronderstellen, en dadelijk tot de vergelijking kunnen overgaan.
Beginnen wij met beider afkomst en gelegenheid, om op hunne Natie te werken. Mohammed had daaromtrent zeker een voordeel boven hildebrand: hij stamde af uit het doorluchtige geslacht der Koreischiten, het aanzienlijkste van Mekka, en hetwelk zijne regtstreeksche afkomst van den Aartsvader ismaël, abraham's zoon, meende te kunnen bewijzen. Hildebrand's geboorte is zoo weinig aanzienlijk, dat dezelve zeer onderscheidenlijk verhaald wordt en eigenlijk onbekend is. Hij verschijnt eerst als Benedictijner-monnik in een klooster. Maar de luisterrijke afkomst van mohammed werd bijna nutteloos door de armoede, die hem drukte, en doordien hij kort na de geboorte vaderloos werd. Doch, hij was niet geheel aan zichzelven overgelaten; de zorg van bloedverwanten, vooral van zijn' Grootvader en Oom, ontwikkelde den jongeling: maar vijf kameelen en eene zwarte slavin was toch het eenige, dat van zijn erfgoed overschoot; gelijk hildebrand alleen zijne cel en zijne boeken bezat, toen beiden zich het groote ontwerp ter uitvoering voorstelden, hetwelk hun leven zou bezig houden en kenschetsen. Dat van mohammed was: het geloof aan Gods Eenheid in de wereld algemeen te doen worden, en zich als Profeet en Apostel van dat geloof voor te doen; dat van hildebrand: den diep verbasterden geestelijken stand niet alleen te herstellen, niet alleen onafhankelijk te maken, maar ook het Hoofd deszelven tot

{==3==} {>>pagina-aanduiding<<}
Oppergebieder der Christenheid, en algemeenen beslisser aller geschillen der Vorsten onderling te verheffen. Gregorius wilde niets aan de leer veranderen, gelijk mohammed; maar hij wilde desniettemin, gelijk deze (want zijn hem alleen eigen profetisch ambt zou eene heerschappij zijner opvolgers, zoo in het wereldlijke als geestelijke, niet uitsluiten) de tijdelijke en geestelijke magt vereenigen in zijnen persoon en dien zijner opvolgers.
Tot beide deze stoute voornemens gingen noch mohammed noch hildebrand met jeugdige, opgewondene geestdrift, noch met de kracht, maar ook met de onberadenheid, des jongelings over. In zijn vijfentwintigste jaar, door zijn huwelijk met de rijke kadisja, tot welvaart opgeklommen, bleef mohammed nog vijftien jaren als een getrouw Echtgenoot, een ijverig karavanenhandelaar en een stil bewoner van Mekka verkeeren, en een' geruimen tijd in een hol doorbrengen, waar hij zich aan godsdienstige overdenkingen overgaf, eer hij zich als Profeet voordeed. Dus was ook hildebrand lang in de strengste afdeeling der Benedictijner-Orde aan onthouding en ontbering gewend, maar had zich tevens, door eene reis naar Duitschland met Paus gregorius VI, met den staatkundigen toestand van dat Rijk en van Italië, beide destijds onder éénen Heer, alsmede van Frankrijk, bekend gemaakt. Reeds in rijpen ouderdom werd hij sedert de raadsman der Paussen, en bleef het, twintig jaren lang, tot op zijne eigene verkiezing tot Paus. Zoodoende bereidde hij, onder werkzaamheden ten Hove en door trapswijze losrukking der Kerk van den Staat, zijn groote ontwerp, waarmede mohammed in ééns te voorschijn kwam, hoewel ook hij, door herhaalde reizen in Syrië en elders in het Oosten ten behoeve van zijnen handel, met de hem eigene schranderheid, den staat der wereld op dat tijdstip had leeren kennen.
Zekerlijk was de toestand des beschaafden menschdoms, ten tijde zoo wel der verschijning van moham-
{==4==} {>>pagina-aanduiding<<}
med als van gregorius, hoogst ongelukkig. In het begin der zevende Eeuw was de Christenkerk in het deerlijkste verval. De echte Godsdienst des harten had voor de spitsvindigste, onoplosbaarste vragen over de natuur en den persoon van christus, of Hij één' of twee willen had, enz. plaats gemaakt; terwijl de partijen elkander met de grootste bitterheid vervolgden, zoodat degenen, die maria niet voor de Moeder Gods wilden erkennen, geene veiligheid vonden, dan door buiten het Romeinsche gebied naar het Perzische Rijk te ontvlugten. De tegenoverstaande partij, die slechts ééne natuur in christus erkende, werd in Egypte ten gestrengste vervolgd, en was ten hoogste vergramd op den Keizer. De stand der monniken, die in het Oosten slechts onnutte bespiegelaars of twistzieke vervolgers, geene nuttige landbouwers of zendelingen bij ongeloovigen waren, gelijk in het Westen, vermeerderde ontzettend, en verbasterde hoe langer hoe meer. De dienst der zoogenaamde overblijfselen der Heiligen, (meestal stukken been of hout van onzekeren oorsprong) en van beelden, nam meer en meer toe, en werd eene ware Afgoderij te midden des Christendoms. De Romeinsche Keizers te Konstantinopel wierpen zich tot scheidsregters op over godsdienstgeschillen, waarvan zij of niets wisten, of alles, wat zij daarvan kenden, slechts konden geleerd hebben ten koste van hunne verhevene roeping - eene goede Regering. Deze Keizers waren doorgaans slechte Regenten, gelijk de twee justinussen, de veel te zeer geprezen justinianus, en vooral de moordenaar phokas,
dien nog wel een Paus (gregorius I) hoogelijk prees. Al meer en meer verzwakte het Oostersche Romeinsche Rijk; de Perzen hadden eens Klein-Azië, Syrië en Egypte bemagtigd, en plantten hunne banieren in het gezigt van Konstantinopel. Doch zij hadden op hunne beurt moeten wijken voor de wapenen van Keizer heraklius, die hen tot in het hart van hun Rijk vervolgde, en slechts vrede sloot voor de teruggave van

{==5==} {>>pagina-aanduiding<<}
- het zoogenaamde echte kruis des Verlossers, hetwelk de Perzen uit Jeruzalem hadden geroofd, en hetwelk thans even afgodisch door de Christenen werd vereerd, als de koperen slang der woestijn door de Joden ten tijde van Koning josia. Het dus geschokte en verzwakte Perzische Rijk was aan dwingelanden en vadermoorders ter prooije, en neigde door zedeloosheid, even zeer als het Romeinsche, ten ondergang. De oorspronkelijk zuivere Godsdienst van zoroaster was thans in eene reeks van plegtigheden en in vuuraanbidding ontaard. Ook in Arabië, alwaar de Joden en Christenen zeer talrijk en elkander zeer vijandig waren, was het meerendeel des volks van de aartsvaderlijke Godsdienst tot Afgoderij vervallen, zoodat er in het zoogenaamde Huis Abrahams te Mekka meer dan driehonderd Godenbeelden stonden. Het stond dus geschapen, dat de wereld op nieuw tot beeldendienst zou vervallen, en overal, zelfs in Christenlanden, de dienst van den éénen waren God in geest en waarheid zou miskennen, toen mohammed besloot, diens vereering, althans zonder afbeelding, te herstellen.
Niet minder ongunstig was de staat der westersche Christenheid in het midden der elfde Eeuw. Het leenstelsel was gevestigd, niet in den edelen vorm der Ridderschap, maar in dien van het landbezit, waarvan de ongelukkige bebouwer schier overal slaaf was; een slaaf, zoo veracht, dat de Heer hem zelfs het trouwen verbood, zoo hij daarvan niet de eerstelingen genoot (jus primae noctis). De landerijen werden door zulke slaafsche handen natuurlijk slecht bebouwd; de hongersnood was veelvuldig, en de gemeenschap der Volken door den handel gering. In de opklimming van dit stelsel behoorde ook de Geestelijkheid, die overal hare landerijen, slaven en tijdelijke waardigheden van de Vorsten te leen had, en dus ook dezen in den oorlog moest volgen. Er was dus ook geen ijver meer, om waardige Leeraars van de Godsdienst te zijn of te vormen; - die dit ambt bekleedden, dachten slechts aan jagt, oorlogen, rijke

{==6==} {>>pagina-aanduiding<<}
maaltijden, prachtige kleederen, en hunne bijzitten: de meeste Geestelijken (wier ambten de Keizers en andere Grooten aan de onkundigste leeken zonder eenige voorbereiding wegschonken of verkochten) waren diep onkundig; velen konden naauwelijks lezen of schrijven; en toch moest men die allereerste kundigheden uitsluitend in dien stand zoeken: de voornaamste Edelman kon niet lezen. Dat zoodoende, bij het vervallen van alle geleerdheid, het grofste bijgeloof, en, bij het verdwijnen van alle volksonderwijs, de ergste zedeloosheid moest binnensluipen en eindelijk de Maatschappij als overstroomen, spreekt wel van zelve. De jonge Keizer hendrik IV, toen een slecht opgevoed, wellustig en ligtzinnig Vorst, (eer hij in den smeltkroes der tegenheden gelouterd werd) liet de tucht onder de Geestelijkheid, aan welke hij voor geld alles af- en toestond, geheel en al te loor gaan. Het heillooze vuistregt maakte bijkans iederen bezitter van eenen vrijburg tot een' roover op de groote wegen of langs de rivieren, of gaf hem ten minste de vrijheid, zulks te worden. Ongelukkig de zwakken, die iets bezaten! Zij mogten zich gelukkig achten, er het leven af te brengen; maar aan herkrijging van hetgeen men hun ontroofde viel niet te denken: er waren geene regtbanken. Meineed werd voor spel, voor eere gehouden. - Zulk eenen toestand poogde, naar het schijnt, gregorius door de magt der Geestelijkheid te verbeteren.
Maar, waren beide die Mannen nu ter goeder trouwe? Hield wezenlijk mohammed zich voor den laatsten en hoogsten Profeet van God, gregorius voor den man, die, als opvolger van petrus, van God de magt had bekomen, om Keizers en Koningen voor zijne regtbank te roepen en rekening van hun gedrag af te eischen? Wij gelooven het. In eigenlijke bedriegers woont schaars zoo veel kracht en gloed van uitdrukking, zulk een wegslepende stroom van overreding, die allen tegenstand overwint. Wijzagen, dat ten tijde van mohammed de verbastering in het godsdienstige, door beelden-
{==7==} {>>pagina-aanduiding<<}
dienst en zich in verborgenheden te verdiepen, gelijk van gregorius in het zedelijke, door de buitensporigheden der Geestelijken en het verval van dien geheelen stand, het ergst was, en dringende voorziening vereischte. Hiervan overtuigd, kozen de twee Mannen, die zich als hervormers opwierpen, de gestrengste partij: de Arabier, door alle afbeeldingen van heilige voorwerpen hoegenaamd te verbieden, en zijne geheele Godsdienst tot een kort formulier te bepalen, waarin echter de eerbied voor mozes en christus, doch alleen als groote Profeten, was opgesloten; de Italiaan, door alle banden, die de Geestelijkheid aan de Maatschappij en den Staat verbonden, te breken, door haar van het leenstelsel te ontheffen, en tevens niet slechts het houden van bijzitten, maar ook het huwelijk aan de Priesters te verbieden. Koel berekenende staatkundige bedriegers zouden waarschijnlijk met meer omzigtigheid en verschooning voor de volksbegrippen te werk zijn gegaan. Doch het kan niet ontkend worden, dat, toen de voorspoed hunne onderneming begunstigde, beiden door trots welligt buiten hun oorspronkelijk doel weggesleept werden, en tevens tot middelen van verleiding de toevlugt namen, zekerlijk in de overtuiging,
dat het doel de middelen heiligde. Het is zelfs niet zeker, of de schijnbare tegenzin, dien gregorius bij de aanvaarding der Pauselijke waardigheid deed blijken, (die toch de eenige weg tot zijn doel was) en zijn verzoek aan den Koning van Duitschland, om die verkiezing niet te bekrachtigen, niet gemaakt zijn geweest; en alsdan zou de onbewimpelde wijze, waarop mohammed zich als Profeet bekend maakte, zonder nog éénen aanhanger te hebben, dan zijne vrouw kadisja, meer voor zijne opregtheid pleiten. Maar zekerlijk was zijn afgezonderd leven na zijne reizen meer geschikt, om hem den weg der rondborstigheid te doen bewandelen, dan het Pauselijk Hof met alle zijne sluwe treken aan den Aartsdiaken hildebrand, (die er de ziel van was) daartoe de gelegenheid gaf. Ook moet men zeggen, dat moham-
{==8==} {>>pagina-aanduiding<<}
med zijn ontwerp consequenter doorzette, dan gregorius. Het is wel waar, dat deze laatste geweldig doortastte, Koning hendrik, die aan zijne eischen geen onbepaald gehoor geven wilde, in den ban deed, en alle diens onderdanen van hunnen eed, aan hem gedaan, in den name Gods ontbond; dat hij als Regter en Opperheer de zaken van Hongarije, Slavonië, Dalmatië, Boheme, Moravië, Spanje besliste, en overal onbepaalde onderwerping en schatting voor den Heiligen Stoel eischte; dat hij ook aan de Koningen van Deenemarken, Noorwegen, Zweden en Polen de wet gaf, zelfs het gezag der Kerk van Rome in Rusland wilde doen gelden, en dus zijne gedroomde Theokratie in de
geheele Christenheid zocht in te voeren. Het is ook bekend, hoe deze Priester, door zinneloozen geestelijken hoogmoed verleid, zijnen wettigen Heer, Koning hendrik van Duitschland, drie dagen en drie nachten lang, te midden van den winter, blootshoofds, barrevoets en in een linnen onderkleed, voor het paleis van Canossa, waar hij zich met de Markgravin mathilda (zijne vriendin!) ophield, om aflaat en ontslag van den ban liet smeeken, Waarlijk, hier was de Paus, die zich beroemde de Stedehouder van christus te zijn, inderdaad deszelfs tegenstander, daar immers onmiddellijke, herhaalde, onvoorwaardelijke schuldbelijdenis als voorwaarde van onze vrijspraak bij God wordt voorgesteld, en de trotsche gregorius niet eens voor zulk eene lange, smartelijke, vernederende en onwaardige boete den ongelukkigen Vorst onvoorwaardelijk vrijsprak. Men zou zeggen, dat een Paus van zulk een' ijzeren wil ook voor den magtigsten niet zou terugdeinzen, en overal onbepaalde gehoorzaamheid eischen. Doch dit is het geval niet. Wanneer de Vorst, dien hij dreigde, onbereikbaar was en zich niet aan hem bekreunde, bezigde hij de taal der zachtmoedigheid en vaderlijke vermaning, en gaf inderdaad toe. Den Koning van Frankrijk had hij in den ban gedaan; doch deze belacht dien, en volgt zijnen lust. De Paus verandert nu ook

{==9==} {>>pagina-aanduiding<<}
in een vriendelijk vermaner, en verzoekt, dat de Koning hem toch niet te vergeefs zijne oude schuld mogt hebben doen vergeven. Een' Mohammedaanschen Vorst op de Noordkust van Afrika, die met hem wegens zijne Christelijke onderdanen in onderhandeling treden wil, behandelt hij met ongemeene beleefdheid, en zegt, verrukt over deze huldiging van zijn gezag bij Ongeloovigen, (die volgens hem toch eeuwig van God verdoemd zijn) dat God zelf den Vorst die goede gedachte heeft ingeboezemd. Nadat hendrik in Duitschland weder de overhand begint te erlangen, weifelt gregorius zeer tusschen hem en zijnen tegenstander rudolf, zoodat de Saksers zich luid beklagen, dat de Paus hen eerst tot den opstand heeft aangezet, en naderhand onmeêdoogend aan hun lot overlaat. Dit stelde dus, zeiden zij, geheel de hope te leur, die men op de Rots der Kerke gebouwd had, zoodat men dacht, dat de Aarde zich eer zou bewegen, dan de Stoel van den heiligen petrus. Deze onzekerheid nu koesterde den burgeroorlog in Duitschland. Eindelijk zegevierde hendrik, en het geheele ergerlijke tooneel bij Canossa was overtollig geweest! - Nooit heeft mohammed zich aan zoo veel weifeling schuldig gemaakt. Hij schreef aan den Koning van Perzië, aan den Keizer heraklius, aan den Stadhouder van Egypte, aan den Koning van Abyssinië, en aan kleine Arabische stammen, om alle die Vorsten tot omhelzing zijner leer uit te noodigen. Toen de Perzische Despoot zijnen brief smadelijk verscheurd had, sprak hij, met dezelfde
fierheid als gregorius over hendrik, doch met meer Oostersch vuur: Zoo zal God zijn Rijk verscheuren! Maar hij vermat zich niet, de onderdanen van hunnen eed te ontbinden. Toen de Perzische Onderkoning in Gelukkig Arabië hem wilde doen gevangennemen, zond mohammed de daartoe asgezondene mannen onverzeerd terug, doch liet hem aanzeggen, ‘dat reeds de groote Koning door zijn' eigen' Zoon was gevallen, en dat de Onderkoning zich haasten moest, het ware

{==10==} {>>pagina-aanduiding<<}
geloof aan te nemen.’ Toen deze, eenige dagen daarna, die tijding inderdaad vernam, omhelsde hij wezenlijk het Islamismus. (Misschien was de sluwe Profeet in het geheim der zamenzwering des Zoons tegen den Vader geweest.) Alle de overige Vorsten betoonden ontzag voor den buitengewonen Man, die zich met zoo veel stoutheid voor Gods Apostel uitgaf. Men wil zelfs, dat de Abyssiniër, even als de kleine Arabische Vorsten, de leer van mohammed aannam; terwijl de Keizer diens brief met eerbied ontving, en de Egyptische Stadhouder (die zich naderhand aan mohammed's opvolgers onderwierp) geschenken aan den Profeet zond. Omar, een der woedendste vijanden van mohammed's leer, wordt door hem bij het kleed gegrepen, met de woorden: ‘Zult gij dan voortwoeden, tot dat de oordeelsdag u verplettert?’ En hij, reeds door de lezing van den Koran aan het wankelen gebragt, valt aan zijne voeten, en erkent hem voor Gods Apostel. Zoo groot was de invloed van het genie en van de zedelijke kracht!
Doch, al bleef mohammed in zoo verre zichzelven standvastig gelijk, dat hij nimmer een oogenblik aarzelde zich als Gezant van God te erkennen, hij bezigde niettemin een middel, om van tijd tot tijd zijne tegenstanders tot zich te trekken, dat hij namelijk den Koran bij gedeelten in 't licht gaf. Hierdoor kon hij bij elke voorkomende gelegenheid met eene nieuwe Godspraak te voorschijn komen; en dit is een stellig bewijs, dat hij begrepen heeft, met schrander beleid zijne zending te moeten doen erkennen. Telkens verscheen er, na een ongeluk, eene Godspraak, om den zijnen moed in te spreken en zijn gezag te schragen. Eerst had hij gezegd, dat, daar het Oosten en Westen aan God toebehoorde, men zijn gelaat gerustelijk bij het bidden naar alle wereldstreken kon rigten. Naderhand beval hij, om Christenen en Joden te winnen, dat men het gezigt naar Jeruzalem wenden moest. Doch, daar zulks niet baatte, om die gezindten tot zich over te halen, besloot hij,

{==11==} {>>pagina-aanduiding<<}
liever de magtige, hem nog vijandige bewoners van Mekka te winnen, en gelastte dus, het aangezigt naar die stad te wenden, gelijk hij ook de pelgrimaadje naar Mekka vaststelde. Ook kan men niet ontkennen, dat de toelating der veelwijverij en het geheel zinnelijke Paradijs van mohammed zeer geschikt waren, om den aan wellust verslaafden Oosterling voor zich te winnen, gelijk door de aanneming der besnijdenis en het verbod van zwijnenvleesch de Joden. Maar hiertegen staan eene menigte zeer lastige voorschriften, het verbod van gedurende de maand Ramadan vóór zonsondergang spijze of drank te nuttigen, en vooral het verbod van wijn en dobbelspel, over; zoodat men niet zeggen kan, dat mohammed alléén door zinnelijke prikkels zóó sterk op het menschdom gewerkt heeft. Nogtans blijft het altijd merkwaardig, dat de stroeve gregorius, in plaats van zijn nieuw stelsel door eenige toegeeflijkheid voor de diep verbasterde zeden ingang te willen verschaffen, integendeel zelfs de geoorloofde, de natuurlijke huwelijksgemeenschap aan de Priesters verbood; terwijl mohammed, die zelfs zijne buitensporigheden in de gemeenschap der seksen gedurig door nieuwe hoofdstukken uit den Koran moest regtvaardigen, de Veelwijverij, althans met vier vrouwen, en de gemeenschap met slavinnen, aan alle zijne volgers veroorloofde. Maar hier liepen ook de twee Wetgevers geheel uit elkander. Mohammed wilde geenen geestelijken stand vestigen, die slechts eenigzins door regten of meerder gezag van de andere geloovigen zou verschillen; deze waren allen, volgens den Koran, gelijk. Gregorius daarentegen schiep eene kaste van zielenherders, die hij, als eene hoogere
klasse van wezens, zoo verre boven de leeken verhief, dat zelfs een gewoon Priester, als zoodanig, den rang boven den Keizer verdiende. Gelijk dus mohammed door de zinnelijkheid, dus hoopte gregorius door den niet minder sterken prikkel der eer- en heerschzucht dat ligchaam van menschen, aan hetwelk hij, voor de verzaking der zoetste banden en het afzien der

{==12==} {>>pagina-aanduiding<<}
teedere vadervreugde, onbepaalde heerschappij over de gemoederen wilde verschaffen, aan zich te verbinden. Zulk een beginsel droeg de kiem van ontbinding in zichzelve, zoodra het licht van beschaving en Christendom eenmaal genoegzaam zou zijn doorgedrongen, om de niet-Geestelijken te doen beseffen, dat zij, volgens het Evangelie, zoo wel als hunne trotsche herders, tot het koninklijk Priesterdom behoorden, aan 't welk alle de geestelijke gaven der nieuwe bedeeling zijn toegezegd.
Wanneer wij nu de gaven van den geest en de kundigheden der twee Mannen vergelijken, zoo vinden wij, dat gregorius, hoezeer in de schoolsche Wijsbegeerte en Godgeleerdheid van zijnen tijd niet onervaren, geenszins dat dichterlijke, wegslepende talent had, waardoor de Profeet van Mekka tevens de eerste Redenaar en de eerste Dichter van zijn Volk werd; zoodat de Koran niet minder ook als dichtstuk bij de Muzelmannen in eere is, dan de Ilias bij de Grieken, en de welsprekendheid van demosthenes bij dezen niet zoo veel vermogt, als die van mohammed bij Arabië's zonen. Maar van de overige wetenschappen kende hij niets. Doch de genoemde kunsten waren ook juist geschikt, om op eene nog onbeschaafde, hoog dichterlijke Natie te werken; gelijk zich hildebrand zonder zijn monnikenlatijn, zijne scholastiek, en zijne kennis aan het kerkelijke regt en de ondergeschovene regten der Paussen, op zijn standpunt niet had kunnen staande houden. Beiden waren dus voor hunnen tijd en omstandigheden met het noodige toegerust om indruk te maken; maar het zou hun, zonder de verbazende kracht van geest, die hen bezielde, en den ijzeren wil tot overwinning van alle zwarigheden, weinig gebaat hebben.
Wat kracht van ziel aangaat, staan beiden daaromtrent op eenen hoogen trap. Gregorius wist door de zijne, en door den eerbied, dien de Volken reeds voor den Stoel van petrus koesterden, het groote gezag, dat de Duitsche Koningen door hendrik III ook over Rome en de Geestelijkheid hadden erlangd, te ver-
{==13==} {>>pagina-aanduiding<<}
gruizen, en de Christenheid bijna van zijnen wenk te doen vliegen. Mohammed moest zich gedeeltelijk daartoe van de wapenen bedienen, die gregorius nimmer zelf bezigde; maar hij moest zich ook eenen aanhang en aanhangers scheppen. Eindelijk had gregorius alle hartstogten, behalve eerzucht en trots, overwonnen (zoo men zijn dubbelzinnig gedrag omtrent mathilda uitzondert); mohammed was daarentegen buitensporig aan den wellust verslaafd.
Wat nu beider lot betreft: mohammed en gregorius waren tot de vlugt genoodzaakt; maar de eerste vond daarin een middel tot zegepraal. Het is die vlugt uit Mekka naar Medina (de Hedsjra), van welke nog de tijdrekening der Muzelmannen zich dagteekent, en die, door de vrijwillige gehoorzaamheid der Medinezen, den eersten grond tot de verbazende heerschappij van den Profeet zou leggen: want uit dit punt werd de reeks van veroveringen begonnen, die zich eerlang op verre na niet met de grenzen van Arabië tevreden zou stellen. Gregorius daarentegen zag, als door een regtvaardig oordeel Gods, het ongeluk hem vervolgen, van het oogenblik af, dat hij zich te Canossa zoo schandelijk vergrepen en het smeeken des Konings op eene zoo stuitende wijze veracht had. Hendrik werd al sterker en sterker in Duitschland, versloeg den Tegenkeizer, dien de Paus hem verwekt had, en deed een' anderen Paus kiezen. Met dezen trok hij naar Italië, veroverde Rome bijna huis voor huis, en belegerde gregorius in het kasteel St. Angelo. Nog echter wilde dat onbuigzame gemoed niet zwichten, hoewel de nood aan de lippen was. Met de standvastigheid of hardnekkigheid (naar men het noemen wil) van den oud-Romeinschen Senaat bleef hij hendrik voor afgesneden van de Kerk beschouwen. Hij werd eindelijk door robert den Noorman bevrijd; doch kon het in Rome niet houden, maar moest tot zijnen redder naar Salerno vlugten. Van hier kwam hij niet terug, maar moest het nog beleven, dat zijn gezworen

{==14==} {>>pagina-aanduiding<<}
vijand door den Tegenpaus clemens tot Keizer gekroond werd.
Wanneer men beider uiteinde leest, komt men tot het besluit, dat zij of de snoodste en verachtelijkste huichelaars geweest zijn, die in het plegtig oogenblik der scheiding zich als getuigen der waarheid en als opregte dienaars Gods wilden doen voorkomen, of dat zij, met al het berispelijke hunner daden, nogtans ter goeder trouwe geweest zijn. Mohammed, zijnen dood voelende naderen, (hij meende door eene Jodin vergiftigd te zijn) deed plegtig de bedevaart naar Mekka. Te Medina teruggekeerd, begaf hij zich, op den arm van zijnen Schoonzoon ali leunende, naar de Moskee, en zeide: ‘Muzelmannen! is er iemand onder u, dien ik heb doen geeselen, hier is mijn rug; dat hij toesla! Heb ik iemands eer geroofd, hij ontneme mij de mijne! Heb ik iemand beleedigd, dat hij mij weder verguize! Heb ik zijn geld geroofd, hij neme het mijne! Dat niemand mijne wraak vreeze!’ Slechts één man uit de gansche vergadering kwam te voorschijn, en zeide, dat de Profeet hem drie drachmen (eene kleinigheid, omtrent een gulden) verschuldigd was. Hij ontving die met de interest, en bijvoeging van deze woorden: ‘De schande dezer wereld is ligter door te staan, dan die in de volgende.’ Kort daarna herinnerde hij nog zijnen volgers, tegen de afgodendienaars te waken, aan alle nieuwbekeerden de regten der Muzelmannen in de volste uitgebreidheid te geven, en getrouw te zijn in het gebed. Daarop gaf hij aan zijne slaven de vrijheid, en liet zich, zoo lang hij nog krachten had, dagelijks naar de Moskee brengen, om in 't openbaar te bidden; en toen hij dit niet meer vermogt, droeg hij zulks op aan zijnen getrouwen Vriend en Schoonvader abu-bekr, dien hij ook tot zijnen opvolger had benoemd, en tot op het laatste oogenblik zijns levens hield hij zijne waardigheid van Godsgezant
staande.
Gregorius stierf in zijne ballingschap te Salerno; maar zijn ongeluk vermogt zijne ziel niet ter neder

{==15==} {>>pagina-aanduiding<<}
te slaan, of hem op zijne loopbaan met droefheid het oog te doen werpen. Terwijl de Kardinalen en Bisschoppen, die zijne partij nog getrouw waren gebleven, rondom zijn bed stonden, en hem voor zijne leeringen dankten, sprak hij: ‘Mijne geliefde Broeders! alles, wat ik geleden heb, acht ik voor niets, en vertrouw slechts op dit ééne, dat ik steeds de geregtigheid heb liefgehad en het onregt gehaat.’ Toen zijne vrienden en aanhangers het lot, dat hun na zijn verscheiden toefde, bejammerden, hief hij oogen en handen ten hemel, en zeide: ‘Daarheen begeef ik mij, en zal ulieden met vurige gebeden aan den goeden God opdragen.’ Tevens noemde hij drie personen op, welke met den meesten ijver zijne maatregelen ondersteund hadden, en waaruit hij wenschte, dat hem een Opvolger zou worden verkozen.
Kunnen wij zulk een gedrag van beide Mannen als schijnheiligheid beschouwen? Ik beken, dat mij zulks ongeloofelijk voorkomt, maar dat hunne herhaalde, blijkbare en somtijds zeer snoode afdwalingen mij voorkomen te moeten worden toegeschreven aan het beginsel, dat ook hen zal bezield hebben: Het doel heiligt de middelen.
En welk was nu het gevolg der nieuwe leer en der inrigting, door beiden gepredikt? Die van mohammed verspreidde zich reeds bij zijn leven over geheel Arabië, en na zijnen dood, door de onweêrstaanbare dweepzucht zijner voor het geloof strijdende volgers, over de helft van Azië, het geheele Noorden van Afrika, Spanje, Sicilië, en naderhand ook over het Grieksche Keizerrijk en Europa. Misschien heeft zelfs het Romeinsche Rijk, in den tijd van zijnen hoogsten bloei, zoo vele onderdanen niet geteld, als het Khalifaat onder de Ommiaden; Khalifen, die te Damascus regeerden. Het geestelijke en het wereldlijke gezag waren hier in ééne hand (die van den Khalif) vereenigd. - Hoe zouden, wanneer dit hem had mogen gebeuren, de stoutste wenschen van gregorius verwezenlijkt zijn! Deze laatste

{==16==} {>>pagina-aanduiding<<}
had weldra eenen opvolger, urbanus II, die in zijnen geest werkte, en de Christenheid tegen den overal zegevierenden Islam, onder de banier van den Paus, in de wapenen bragt. Toen ontstond die vreeselijke worsteling tusschen de stelsels van mohammed en hildebrand, welke men de Kruistogten noemt! - van mohammed en hildebrand; want de Kerk en het Koningrijk van jezus christus, die niet van deze wereld zijn, hadden daarmede niets te maken. In het eerst scheen de Hiërarchij te zullen zegepralen. Jeruzalem en een gedeelte van Syrië en Egypte werden veroverd; maar het meeste ging door den herlevenden ijver der Mohammedanen verloren, en ook het overige bezweek, toen de Christenheid ophield, jaarlijks scharen van ijveraars derwaarts te zenden, die met denzelfden geest bezield waren, als de vroegere volgers van mohammed. Maar die zelfde togteu dienden, om in het Westen meer licht te ontsteken, den nevel der barbaarschheid te verdrijven, en dus ook het dwaallicht, dat Rome nog bescheen, te doen verbleeken. Allengs brak Gods woord door dien nevel heen, en het stelsel van hildebrand, alleen misschien als noodhulp voor woeste tijden geschikt, bekwam door de gezegende Kerkhervorming eenen slag, die het ook in nog Pausgezinde landen geheel ondermijnde. Thans bestaat het nog slechts (en naauwelijks) in de eischen en aanmatigingen der Roomsche Curie. - Het stelsel van mohammed is, wat de vereeniging der tijdelijke met de geestelijke magt door het Khalifaat betreft, reeds voorlang gevallen; en, schoon de tegenwoordige Turksche Sultan nog dien titel voert, moest hij echter meer
voor zijnen Mufti of Opperpriester beven, dan deze voor hem, tot dat de val der Janitsaren, dezer dagen voorgevallen, het geheele Turksche staatsgebouw veranderde. Even als de Christelijke leer ten tijde van hildebrand, zoo is thans de Islam, door tallooze bijvoegselen, bijgeloovigheden en de vereering van Heiligen, in verval geraakt; en het zal te bezien staan, of de Wechabiten, die vóór weinig jaren

{==17==} {>>pagina-aanduiding<<}
voor de magt van den Egyptischen Pacha bezweken zijn, niet weder eenmaal het hoofd verheffen, en, met hetzelfde geluk als de Protestanten in de Christenheid, de leer en zeden der Muzelmannen van de tallooze overleveringen zullen vermogen te reinigen. Intusschen naderen de Regeringen in het Oosten, door krijgsinrigtingen en burgerlijke beschaving en zeden, meer de Europesche, naar mate de ijver voor hunne eerdienst afneemt; en schoon het werk van mohammed nog niet in zoo verre afgebroken is als dat van hildebrand, zoo is het toch in vele der magtigste landen, waar het wortel geschoten had, reeds ondermijnd; want de geestdrift, die het bezielen moest, is daaruit geweken.

Iets over het ontdekken der aannadering van schepen op eenen afstand van honderd en meer mijlen.

Niet zelden gebeurt het, dat ontdekkingen, wier toepassing van zeer groot nut zou kunnen zijn, gedurende geruimen tijd bijna onopgemerkt blijven, en eindelijk gevaar loopen geheel in vergetelheid te geraken. Daaronder kan men die tellen, dat er mogelijkheid bestaat, om niet slechts met zekerheid aan te kondigen, dat er schepen naderen, wier verre afstand het ook het sterkst gewapend oog onmogelijk maakt dezelve te ontdekken, maar zelfs hun aantal met genoegzame zekerheid te bepalen.
Een Franschman, etienne bottineau genaamd, legde te dien opzigte, ten jare 1793, hoofdzakelijk de volgende verklaring af aan het toenmalig Fransch Bewind:
‘Reeds in 1762, tijdens ik in eene ondergeschikte betrekking bij de Koninklijke Zeemagt geplaatst was, kwam het mij voor, dat een schip, hetwelk het land naderde, eene zekere werking op den dampkring moest uitoefenen, en dat daardoor een geoefend oog in staat gesteld moest worden zijne nadering te ontdekken, vóór dat het schip zelf zigtbaar was Ik deed dienaangaande

{==18==} {>>pagina-aanduiding<<}
talrijke waarnemingen, die somtijds gelukkig uitvielen, maar ook meermalen faalden, zoodat ik eindelijk aan het wel slagen mijner pogingen wanhoopte. In 1764 bekwam ik eenen post op Isle de France, waar ik, meer ledigen tijd hebbende, mijne geliefkoosde proefnemingen hervatte. Mijne nieuwe verblijfplaats leverde mij daartoe talrijke voordeelen op; want, vooreerst, waren de heldere lucht en zuivere dampkring, op zekere uren van den dag, gunstig aan mijne studie; en daar een geringer aantal schepen naar dit Eiland stevende, was ik minder aan dwaling onderhevig dan op de kust van Frankrijk, waar onophoudelijk schepen voorbijzeilen, sommige van welke rooit in het gezigt kwamen, al had ik de door mij vermoede kenteekenen werkelijk opgemerkt. Na verloop van zes maanden hield ik mij van de zekerheid mijner ontdekking overtuigd, en beschouwde de Nauscopie als iets, dat, bij meerdere ondervinding, een' rang onder de werkelijke wetenschappen zou innemen. Naardien de Officieren op het Eiland een werkeloos leven leidden, stonden zij dikwijls op het strand, en zagen door hunne kijkens uit naar de uit Europa komende schepen. Dikwijls wedde ik, dat zoodanige schepen naderden, een, twee, ja drie dagen vóór zij werkelijk in het gezigt waren; en, daar ik mij zelden bedroog, won ik met deze weddenschappen beduidende sommen. In het eerst schreven de Officieren zulks toe aan eene buitengemeene scherpte van gezigt, maar stelden daar dan tegenover, dat ik mij nooit, gelijk zij, van kijkers bediende. In 1780 deelde ik mijne ontdekking aan den Maarschalk de castries, toenmaals Minister van Marine, mede, die daarop den Gouverneur van het Eiland last gaf, mijne aankondigingen wegens de nadering van schepen, ten minste twee jaren lang, in zijne registers op te teekenen. Hiermede werd den 15 Mei 1782 aangevangen; den volgenden dag kondigde ik aan, dat drie schepen koers naar het
Eiland zetteden; den Officieren, wier taak zulks was, werd gelast, hunne kijkers in de door mij aangewezene rigting aan te wenden: hun rapport

{==19==} {>>pagina-aanduiding<<}
luidde, dat er geen schip in het gezigt was; maar den 17den berigtten zij den Gouverneur, dat zich juist een schip boven den gezigteinder vertoond had; den 18den was een tweede in het gezigt, en den 19den een derde. Nu liet de Gouverneur mij tot zich roepen, en bood mij een geschenk van 10,000 livres en een jaargeld van 1200 livres, van Gouvernementswege, aan, bijaldien ik mijn geheim wilde ontdekken; maar ik verwierp dit aanbod, omdat het mij te gering voorkwam. Eenige maanden later schreef hij aan den Minister, dat hij zich overtuigd had van mijne bekwaamheid, om schepen op honderd, honderdvijftig, ja tweehonderd mijlen afstands te ontdekken; dat de gehoudene registers staafden, hoe mijne voorspellingen bijna altijd vervuld waren, en dat, wanneer een aangekondigd schip ook al niet werkelijk was binnengekomen, het bij onderzoek gebleken was een vreemd vaartuig geweest te zijn, dat het Eiland op verren afstand was voorbijgevaren.
Eenmaal verzekerde ik, (dus vervolgt bottineau) dat eene vloot van elf schepen het Eiland naderde, hetwelk groote ontsteltenis veroorzaakte, naardien men een' aanval van de Engelschen duchtte; er werd eene oorlogssloep op kondschap uitgezonden, doch, vóór hare terugkeering, begaf ik mij naar den Gouverneur, en zeide hem, dat de teekenen in den dampkring verdwenen waren, en dat de vloot een' anderen koers had genomen. Weldra liep een schip uit de Oostindiën binnen, verklarende, dat het eene vloot had ontmoet van elf schepen, naar Fort St. William stevenende. - Kortom, van 1778 tot 1782 kondigde ik de nadering van niet minder dan 575 schepen aan, van sommigen zelfs vier dagen eer zij zigtbaar werden.
Kort daarop besloot ik, naar mijn Vaderland weder te keeren, en scheepte mij in op een van 's Konings schepen, dat onder de bevelen stond van Kapitein dufour. Gedurende den togt werd ik, tot mijne blijdschap, gewaar, dat men niet slechts aan land, maar

{==20==} {>>pagina-aanduiding<<}
ook op een zeilend schip de aannadering van een ander schip, uit de door mij waargenomene verschijnselen in den dampkring, kan opmaken; en mijn oog was nu zoo geoefend geworden, dat ik mij, op de geheele reis, hierin niet eenmaal bedroog. Maar wat mij nog grooter voldoening verschafte, dewijl ik het, zoo mogelijk, nog voor nuttiger in de toepassing hield, was, dat ik mij nu ook van de mogelijkheid overtuigde, om, aan boord van een schip zijnde, de nabijheid van land aan te kondigen. Zoo zeide ik den Kapitein op zekeren tijd, dat wij geen dertig mijlen meer van het land verwijderd waren; en, ofschoon hij dit eerst wedersprak, erkende hij later, in dwaling verkeerd te hebben, en veranderde oogenblikkelijk van koers. Driemalen ontdekte ik op deze wijze land gedurende den togt, eenmaal zelfs op eenen afstand van honderdvijftig mijlen. Den 13 Junij 1784 kwamen wij te l'Orient aan, en ik begaf mij onverwijld naar Parijs, doch werd door den Minister niet ter audientie ontvangen, maar verkreeg alleen ten antwoord, dat men mijne ingediende stukken in overweging zou nemen. De Abt fontenay, toenmaals uitgever van den Mercure de France, vond goed, in plaats van mijne talrijke getuigschriften in te zien, mijne waarnemingen in een bespottelijk licht te plaatsen, door te zeggen, dat ik geene schepen in de zee, maar kasteelen in de lucht ontdekt had. Dus is de zaak gebleven, en ik heb er verder niets bij te voegen dan dit, dat, wanneer miskenning en tegenwerking mij ten grave doen dalen, alvorens ik in staat gesteld worde mijne ontdekking op te helderen, de wereld vermoedelijk gedurende langen tijd van eene wetenschap zal verstoken zijn, die der XVIIIde eeuwe tot roem verstrekt zou hebben.’
Uit de fragmenten eener andere Memorie van bottineau blijkt nader, dat hij op het eerste denkbeeld zijner uitvinding gebragt was door op te merken, dat een zeilend schip altijd vergezeld en lang voorafgegaan

{==21==} {>>pagina-aanduiding<<}
wordt door zekeren nevel; waaruit hij opmaakte, dat deze nevel grooter en verschillend gewijzigd moest zijn, naar mate het aantal schepen grooter was en zij zich nader bij of verder van elkander af bevonden; zoodat hij, volgens zijne verklaring, nooit verscheidene schepen heeft aangekondigd, wanneer er slechts een of twee naderden. Wel had hij het nog niet zoo ver gebragt, om altijd, zonder zich ooit te vergissen, het juiste getal op te geven; maar hij twijfelde niet, of, door naauwkeurige en langdurige opmerkingen, zou men het eindelijk zoo ver kunnen brengen van ook dit met zekerheid te bepalen; terwijl hij zich verder vleide, dat de aanwending zijner wetenschap, vooral ten opzigte der landontdekking, talrijke onheilen zoude voorkomen, die nu het gevolg zijn van de onzekerheid der stuurlieden, werwaarts zij moeten stevenen.
De bekende Schrijver jouy, die persoonlijk met bottineau bekend is geweest, heeft eenige levensbijzonderheden van hem opgeteekend, waaruit blijkt, dat hij te Chatouceaux, in Neder-Anjou, geboren was, en zich reeds vroeg aan de zeevaart wijdde. Zijne boven vermelde ontdekking berokkende hem talrijke vervolgingen, niettegenstaande het Fransche Gouvernement zich die meermalen ten nutte maakte, om schepen te gemoet te zenden aan rijke konvooijen, wier aannadering hij verkondigd had. De koele ontvangst bij den Minister van Marine, tijdens zijne terugkomst in Frankrijk, schijnt alleen daaruit te kunnen verklaard worden, dat hij, in eene uitgegevene Memorie, het Bestuur van Isle de France had durven gispen. Hij keerde derwaarts weder, en was er ten jare 1810 nog in leven.





{==22==} {>>pagina-aanduiding<<}

Reisverhaal, of een stuk uit mijn dagboek.

door C. Hooijer. (*)

In het najaar komen de meeste vogelsoorten in onrustige beweging. De kleineren vliegen in wilde kringen; maar de grooten nemen het hoog op, en drijven naar andere landen over. Dit zelfde heeft in het voorjaar bij vele menschen plaats. De lentezon lokt hen uit huizen en steden. Zij loopen zonder bepaald doel door de groene velden rond, en eenigen verzamelen zich, om verre togten te ondernemen. Dan zijn de rivieren met booten vol vrolijke reizigers bedekt. Dan draven de paarden langs de wegen, en voeren de vreemdelingen voort. Dan is elke rustplaats te klein, waar men zich verdringt tot onder de dakpannen, of gelijkt ieder vermaard oord wel een mierennest, waar men tegen en over elkander loopt; en als men dáár in de vreemdenboeken de namen der tienduizenden leest, schijnen alle steden haar deel te leveren, sommige landen geheel uitgeloopen, en half Europa op reis. Het beginsel dier uitvliegers is meestal nieuwsgierigheid. Sommigen zoeken ontspanning van drukkende bezigheden; anderen slechts verstrooijing hunner ijdele gedachten. Eenigen gaan uit smaak voor de schoonheden der natuur. Enkelen vereenigen hiermede een hooger doel, om namelijk van het zigtbare tot het onzienlijke op te klimmen. Het ware te wenschen, dat dit laatste doel minder vergeten werd. Zoekt men enkel vermaak op reis, zoo zal men zich bedrogen vinden; want onaangenaamheden zijn aan het reizen noodwendig verbonden. Maar zoekt men iets nuttigs voor den geest, dan vindt men ligt genoeg, om alle moeijelijkheden te vergeten. Dan keert men, als de bij, met honig terug, en zal niet alleen op reis het beste genoegen smaken, maar nog lang daarna ondervinden, dat het verstand een' ruimer kring van gedachten, en de gansche ziel nieuwe kracht ontving, om zich op de vleugelen der verbeelding tot het Eeuwige te verheffen.

{==23==} {>>pagina-aanduiding<<}

Doch wij dwalen af van hetgeen wij wilden mededeelen. Wij hebben namelijk ook aan dien treklust voldaan, in zooverre tijd en omstandigheden zulks toelieten. Een klein gedeelte van onzen togt wilden wij u, M.H., mededeelen, en uwe aandacht bij een paar kantons van Zwitserland bepalen. Wij zullen uitgaan van Zurich, om op den Righiberg te overnachten, en van denzelven afdalen, om in Lucern te eindigen. Gaarne laat ik mijne gedachten teruggaan tot die twee aangename dagen; maar als ik mij de heerlijke tooneelen voor den geest roep, welke mijne oogen toen met verrukking hebben beschouwd, gevoel ik de onmogelijkheid, om dezelve te beschrijven. Wie kan ook met woorden eene afbeelding geven van gezigten, welke het edelst penseel van den begaafdsten schilder niet dan ten halvé of zeer gebrekkig afmalen kan? Daarom mag ik niets meer beloven, dan een eenvoudig reisverhaal, genomen uit mijn dagboek, hetwelk elken avond voor de legerstede met vermoeide hand en half slapend oog geschreven is. Ik hoop echter, dat uwe toegevendheid zoo groot zal zijn, als mijn wensch, om u te voldoen!

Dat Zurich is eene heerlijke stad! Het ligt om de punt van een groot meer, aan de snelvlietende Limath, tusschen bergen van twaalf- en vijftienhonderd voeten hoog. Beroemd is het hôtel, das Schwert, om zijne schoone ligging, en gij zult het niet ligt voorbijrijden, want daar hangt een zwaard uit, alsof het van goliath was. De Herr Oberkellner verklaart, dat hij geen plaats voor ons heeft, maar zal ons in de buurt eene kamer bezorgen. Nu, dat is spoedig klaar, en wij hebben een' gids bekomen, die, tot ons groot genoegen, Duitsch en Fransch verstaat. Zoo wandelen wij naar de schoonste punten der stad. Maar die gids, in plaats van ons den weg te wijzen, slingert achter ons aan. Als wij iets van hem weten willen, loopt hij ons voor de voeten of valt ons op het lijf. Op een' der schoonste wallen zoekt hij twist met een' eenvoudig' Zwitser, die de goedheid had mij iets uit te leggen, en in de Baugarten jaagt hij mij kleur op kleur aan, want daar blijft hij, met de voeten wijd vaneen, voor de aanzienlijke Societeitsleden staan, onophoudelijk buigende, en soms zoo diep, dat hij drie passen vooruit moet, om het evenwigt te herkrijgen. Genoeg, ik laat den dronkeman aan mijn' vriendelijken reismakker over,

{==24==} {>>pagina-aanduiding<<}
en wandel alleen de steile straten op en af. Doch weldra begint de avond te vallen, en ik zoek weder in de nabijheid van het groote Zwaard te komen. Hier kuijer ik op de druk bezochte brug, die over de Limath ligt, of sta stil voor het effen meer, hetwelk de vonkelende lichten der omliggende huizen terugkaatst. Zwart staan de bergen van alle zijden, en over het donkere water de zwijgende Alpen-rij met een deksel van dikke wolken. De avonden hebben tusschen de bergen eene ongemeene somberheid. Nergens zie ik den horizon, maar overal de duistere schaduw der bergen. Als muren staan zij dáár, tot aan den hemel opgetrokken, en de zwaar beladen regenbuijen hangen op en over den bogtigen rand dier ontzaggelijke muren. Het wordt mij wel wat benaauwd om het hart, want het is als ware ik in eene vervaarlijke spelonk opgesloten, en als ik dáár eene zwarte schuit over het donkere water zie sturen, behoef ik weinig verbeelding, om mij in de benedenwereld der Grieken te verplaatsen. Schemerende gedaanten gaan mij als schimmen voorbij. Zij spreken eene taal, daar ik niets van begrijp, en ik wenschte wel, dat de dronken gids maar weder bij mij was. Maar neen! ik wil aan andere kennissen denken, die hier nog vóór eenige jaren geleefd en gewandeld hebben. Aan u, eenvoudige gesner! wiens Idyllen eenmaal het wilde vuur mijner jongelingschap hebben geheiligd. O, hoe zoude ik thans gestemd zijn, om mij in dien gelukkigen tijd terug te dweepen, en mijn hart in eenvoudigheid voor u te ontsluiten! En gij, eerwaardige hess! (om van u, godvruchtige lavater! niet te gewagen) waarom zijt gij ook reeds henengegaan, zoodat ik u voor het nut uwer schriften niet danken, en uwen vaderlijken zegen niet meer vragen kan! - Zoo denkende en drentelende, geraakte ik onder een drom van voerlieden, en begon nu
zoolang den naam johan te roepen, tot dat de korte, dikke mensch met den hoed in de hand voor mij stond, en mijne bevelen voor de afreis van morgen ontving. Ik mogt dien man wel lijden, ofschoon hij mij altijd de kale kruin van zijn gebogen hoofd en zelden het aangezigt liet zien. Op de eetzaal was het intusschen levendig geworden. Onder het eten sprak ik wat met twee jonge Graven uit Parijs, met welke ik te Lauffen in eene drieplank onder het donderen van den waterval gedobberd had, en met eenige Engelschen, welke ik reeds vroeger in een dorpje aan den Donan ontmoette.

{==25==} {>>pagina-aanduiding<<}
Daarna zocht ik op de donkere straat mijn logeerhuis op. Geen schel of klopper vindende, duwde ik met al mijne krachten de vierkante deur open, die aanstonds weder achter mij toeviel, en mij in een' stikdonkeren nacht liet staan. In de verte zag ik evenwel iets schemeren, en daar regt op afgaande, vond ik een' breeden steenen trap, die op een groot portaal uitkwam, waar eenige naauwe gangen op uitliepen, en een tafeltje met eene flaauw brandende kaars het middelpunt uitmaakte. In dezen doolhof kon ik onmogelijk mijn slaapvertrek vinden, en nam dus de vrijheid zoo lang te roepen, tot dat ik beweging boven mij hoorde, en eene spitse, vinnige dame verscheen. Zij plaatste zich regt voor mij, maar scheen van mijn Duitsch niets te verstaan. Toen beproefde ik het in 't Fransch; en nu nam zij, altoos zonder een woord te spreken, eene andere kaars. Dezelve aangestoken hebbende, bragt zij mij voor eene zwart glimmende deur, die volmaakt op de deuren van de oud-ouderwetsche kabinetten geleek, zoodat het was, als moest ik in een kabinet gesloten worden. Zij drukte hare magere vingers op eene ijzeren klink, zoo groot als ware hij van de stadspoort geleend, en nu was ik dan, waar ik wezen moest. Op een onbehangen leger sliep ik aanstonds in; maar mijne gedachten sliepen niet. Allerlei gedaanten gingen voor mijn' geest voorbij. Één man trok bijzonder mijne aandacht. Hij zag ook met zulke donkere oogen op mij; en spoedig vroeg ik hem, waarom hij mij zoo aanzag. Daarop vroeg hij op zijne beurt, met eene holle, diepe stem, of ik ook vrienden in Holland had, en wees mij op eene vrouwelijke persoon, die, luid gillende, met losse haren en de handen hoog boven het hoofd, in een huis liep, hetwelk ik eensklaps voor mijns vaders huis herkende. Verschrikt vloog ik op, en gevoelde mij zoo koortsachtig, dat ik mijne oogen niet weder durfde sluiten. Nu hoorde ik, ontwaakt zijnde, gezang in de verte, en, nader
gekomen, was het de nachtwacht, die, in den smaak der Allemannische gedichten van hebel, maar in minder verstaanbaren tongval, zong:

Loset, was i euch wille sage, 
D'Glocke het zwölfi geslage, 
Und wo no in der Mitternacht 
N'Gmüeth in Schmertz und Gummer wacht, 

{==26==} {>>pagina-aanduiding<<}

Se geb der Gott n'wünsige Stund, 
Und mach di wieder froh und gzund! 

Ik dankte den man voor zijnen wensch, want ik was op dat oogenblik niet vrolijk en ook niet regt gezond. Dommelende tusschen waken en slapen in, hoorde ik op eens weder dezelfde heldere stem regt onder mijn raam:

Du arme Tropf! di Schlof isch hi. 
Gott sorgt! Es wär nit nöthig Gsi! 

Ja, dacht ik, God zorgt. Het is niet noodig, dat ik beangst ben, vooral niet om een' ijdelen droom; en thans zonk de zoete slaap weldadig op mijne oogen. Dat mag een paar uren geduurd hebben; maar nu hoorde ik geraas aan de groote klink, zag een flikkerend licht naar mij toe komen, en achter hetzelve een mager, bleek gezigt. Knorrig vroeg ik, wat dat nu weder beduidde, en de mond opende zich, zeggende, dat het half vijf en de voerman reeds klaar was. Nu opgevlogen, naar het hôtel gegaan, ontbeten, naar de koffers gezien, en zoo het hooge Alpische gebergte op. Van den eersten bergrug gleden wij weder af in het dal, waar de Sihl tusschen hooge bosschen stroomt, en waar gesner zijn buitenhuis bewoonde, terwijl zijne lieve vrouw het brood won met den boekwinkel in de stad. Langs dat water kwamen wij aan de herberg van den Unter-Albis, en hier hadden wij niet alleen voorspan noodig, maar moesten zelve op onze voeten tegen de steile hoogte op. Warm kwamen wij boven, en namen daar een glas Kirschwasser; maar dat Kirschwasser, hetwelk bij ons wel eens eene lekkernij wordt genoemd, schijnt dáár zoo veel als liqueur de canaille te zijn; ten minste ik heb het nooit een fatsoenlijk heer, zelden een' voerman zien drinken. En men is er dan ook niet karig mede; want als ik om een mondjevol vroeg, kreeg ik eene gansche flesch vol, met eene karaf water er naast, en een stuk brood van een half el lang. Het gezigt van de hoogte is uitstekend schoon. Jammer, dat wij geen tijd hadden, om den geheel vrijen top Schnabelberg of Hochwacht te bezoeken. Doch wij zagen reeds genoeg, om tevreden te zijn. Dáár breiden zich de groene dalen uit, en worden door achter elkander liggende bergen gesloten. Ginds liggen de kleine dorpen aan schuimende beken, en de witte kapel-
{==27==} {>>pagina-aanduiding<<}
len op glooijende
heuvels. Hier schijnen de opeengestapelde huizen van Zurich het onderste boven in het heldere meer. Dáár loopt het meer tien uren voort, tot dat het in de schaduw der Alpen verdwijnt. En zien wij digter rondom ons over bosschen en veldgewas, dan slingeren zich wegen en paden in allerlei kronkelingen, en blinkt ginds en overal de bonte kleeding der kerkgangers, terwijl het statig klokkengelui als koormuzijk tot ons oprijst. Dit alles zien wij bij eenen fraai bewolkten hemel, die tot de schoonheden der landschappen behoort; en terwijl wij dit opmerken, breekt door de wolkengordijn de blijde zon, die levendige kleuren, door diepe schaduwen afgezet, met duizend schitterende lichten voor onze oogen toovert. O! wij zijn rijkelijk beloond voor de moeite van het klimmen, en rijden weder lustig de andere zijde des bergs af. Eerst echter gaat het zoo lustig niet, want de raderen worden met de Hemschuhe vastgezet, en wij schuiven over eene harde rots naar beneden, ziende over den voerman en de paarden neder in het donkergroene water van de Durlersee. Doch toen sloegen wij links om, en nn gleed de weg gemakkelijk over de vlakte, of dook zacht in de valleijen, of slingerde weder de heuvels op, of warde tusschen vruchtboomen van allerlei soort. De keurigste schilderijen, zoo als nooit een kunstenaar maalde, gaan onophoudelijk voor onze oogen voorbij. En deze schilderstukken zijn schoon gestoffeerd door Zwitsersch landvolk, wandelende in zijn zondagspak, of schietende achter de houten huizen met den boog naar het wit. Zoo komen wij langs den Zouzerberg het laag liggend stadje Zug binnen. Zum Hirsch stappen wij af, klimmen naar het Belvedere op het dak, eten vervolgens, krijgen twist met onzen voerman, en rijden met een ander rijtuig verder. Die weg langs het Zuger-meer heeft dit
eigenaardige, dat hij aan de eene zijde eene afwisseling van de bevalligste landschappen biedt, en aan de andere zijde, schuins vooruit, de reuzen van twaalfduizend voeten hoog, die, teruggespiegeld in het meer, eene dubbele hoogte schijnen te bezitten, on van uit de diepte tot aan de wolken rijzen. Door Aart gereden, kwamen wij eensklaps in eene wildernis. De naakte berghelling, de ongelijke, onbebouwde, met wilde struiken begroeide grond, en de groote en kleine rotsbrokken ginds en derwaarts geworpen, zijn de duidelijke teekenen eener geweldige omkeering, welke hier heeft plaats gehad. In 1806 was het hier

{==28==} {>>pagina-aanduiding<<}
ook nog een der vruchtbaarste dalen van Zwitserland, bewoond door een goedhartig en gelukkig volk. Maar die berg dáár, Spitsbühl, wierp een deel zijns gewigts naar beneden, en de dorpen Goldau, Lauwertz, Röthen en Busingen waren uit de schepping weggevaagd! In ééne vreeselijke minuut zag men het meer van Lauwertz verschrikt in de hoogte spatten, huizen en kerken verpletten, en vierhonderd menschen begraven! Een klein kerkje en enkele huizen maken het nieuwe Goldau uit, en van hier zullen wij den Righi beklimmen. Zij staat regt voor ons, die regina montium, of koningin der bergen. In vele opzigten is deze berg de merkwaardigste van gansch Zwitserland. Hij staat, van alle anderen afgezonderd, op een' voet van bijna tien uren in den omtrek. Deze voet wordt door drie meren bespoeld en door vele dorpen versierd. Zijne zijden zijn met allerlei soort van houtgewas begroeid, en met boerenhoeven, veehutten en ontelbare koeijen en geiten bevolkt; terwijl zich in den zomer boven op de kale kruin elken nacht vele vreemdelingen ontmoeten, die uit alle landen van Europa, ja zelfs uit andere werelddeelen, dáár zamenkomen, om, bij het opgaan der zon, op Zwitserland neder te zien. Onze gids pius heeft onze jassen al op zijn' rug. Wij nemen den bergstok in de hand, en onder het vinnig steken der zon gaat het naar boven. Het is juist drie ure, en wij kunnen nog vóór zonsondergang den top bereiken. Eerst ging het vrij gemakkelijk, bij tusschenpoozen over hellend weiland en vreemd gebouwde boerenwoningen; maar spoedig werd de weg zoo vermoeijend, dat een frissche dronk waters, welken mij een schoon kind uit eene hut, tegen de rots gehan gen, aanbood, zeer
welkom was. Nu is het alles bosch, tusschen welks boomen ons pad doorkruipt over omgeworpen sparren en opeengestapelde steenen. Boven ons hooren wij het berggezang van afkomende dalbewoners. Wij zien de vrolijke knapen dwars over de diepe paden springen, en met een' vreugdekreet in het hout verdwijnen. De meisjes volgen de kronkelingen van den weg, dansende van den eenen steen op den anderen, zwevende boven en tusschen de struiken, en dan weder lager voor den dag komende, altijd judelende uit de heldere keel. Pius houdt er een paar staande, de eene met een korfje aan den arm, de andere met eene citer in de hand; maar wij liggen op een' harden steen uitgestrekt, te moede om te luisteren naar het

{==29==} {>>pagina-aanduiding<<}
gesnap, waar wij geen letter van verstaan. Aan de Unterdoechli gekomen, zitten wij op eene ruwe bank, met een glas slechten wijn in de hand, blazende van de hitte, en ziende naar het meer van Lauwertz, de rotspiramiden van vijfduizend voeten hoog, en de honderdjarige sneeuw daar achter van het hooge Glärnische gebergte. Verder geklommen, bereikten wij een kruis, waarop te lezen stond, dat dit de eerste station der pelgrims was, en waren niet aangenaam verrast, toen wij vernamen, dat er nog veertien zulke kruisen zouden komen, en wij dan nog niet waren, waar wij wezen moesten. Die stations waren gelukkig nog al zoo groot niet. Voorbij de vijfde begint de Oberalp, en konden wij een half uur uitwinnen, door over bemoste rotslagen regt naar boven te klauteren, hetwelk wij echter niet verkozen. Van toen af liep het pad effen en gelijk langs de zijde des bergs. Links zagen wij steil af in eene diepe kloof, en tegenover dezelve tegen een' bruinen rotswand, Rothenfluh genaamd. Dezelve stond daar als een muur van Babels toren, en boven over den scherpen rand wentelt zich de stroom Stoenbach, die, als een zilver lint, daar de wind mede speelt, ik weet niet hoeveel honderd voet naar beneden op een dennenbosch stort, en van daar weder over een vooruitstekend stuk, zonder iets te raken, even diep op een' zwaren rotsklomp, en nu regtsaf naar de donkere diepte. Verrukt zien wij dat vallend water, en luisteren naar deszelfs gebruis, maar hooren ook heldere watermuzijk in onze nabijheid, waar de Righibach met ongeloofelijken spoed over de steenen schuurt en schuimt, en spuitende en spattende naar beneden stuift. De dichter zou hier het treffend beeld van twee gelieven hebben gezien, die elkander toeroepen van de hoogten, en naar beneden vliegen, om elkander in het dal te omhelzen. Ik
voor mij was nu juist zoo dichterlijk niet gestemd, en wandelde naar de Malchuskapel, om uit te rusten bij de gewijde beelden. Van daar gaande, ontmoetten wij drie Capucijner-monniken, en dachten toen wel, dat wij niet ver meer waren van de kerk der Lieve Vrouw van de Sneeuw. Dat was de laatste station, en eenige herbergen, die daar staan, worden te zamen das Hospitium genaamd. In eene derzelven verscheen bij onze aankomst voor elk raam een aangezigt, dat er juist in paste, en bragt eene boerenmeid ons een bak met melk, waar twee kommetjes op dreven als de schepen op de zee. Wij zagen

{==30==} {>>pagina-aanduiding<<}
eens rond in het vriendelijke dal, hetwelk zulke heerlijke uitstapjes naar das kalten Dad, of die Känzell, oplevert, en wandelden verder in een langwerpig dal, langs eene beek, die in den ijzerharden grond een pad heeft geboord, en langs diepe rotsholten, die als donkere gewelven naar de binnenste ingewanden des bergs schijnen te leiden. Hoe schoon deze weg ook wezen mogt, waren wij toch zeer verheugd, toen wij eindelijk den rand des bergs, met eene herberg daarop, tegen de blaauwe lucht zagen uitsteken. Dat is de Staffel, waar men een gezigt naar beneden heeft, zoo als onze oogen nog nooit hadden gezien. Wij dronken daar warme melk, en verzamelden onze laatste krachten, om den Kulm of hoogsten top te bereiken. Pius stapt vooruit en zingt zonder ophouden. Dat gezang bestaat enkel uit geluiden, zonder woorden, diep uit de keel gehaald, en altijd gevarieerd. Het is eigenlijk hard en scherp; maar in deze wijde wereld streelt het ons oor, als de liefelijkste muzijk. Zoo stappende in de maat van dat gezang, zetten wij eindelijk onzen voet op de hoogste punt. De houten herberg, hier in 1816 gebouwd, neemt ons in, en, na den dauw der vermoeijenis uit mijne kleederen gewrongen te hebben, trok ik den overjas over mijne ooren, en ging toen een schouwspel zien, ‘un des plus sublimes tableaux de la nature’ genoemd. Eerst liep ik even in de gelagkamer, waar eene Iersche familie dapper zat te eten, en de zon maar stilletjes liet ondergaan. Buiten sprongen vele Duitschers rond met kaarten en verrekijkers, telkens enthusiastisch uitroepende: ‘Schön! wunderschön!’ En op eene stellaadje, van balken gebouwd, lag een Franschman op zijne knieën. Ik meende, dat hij bad, want deze natuur is wel zoo, dat men lust tot bidden gevoelt; maar hij
zeide tot mij: ‘Je suis à la gravure, Monsieur!’ En waarlijk, met den rug naar de prachtig ondergaande zon gekeerd, sneed hij zijnen naam in een' balk, opdat de late naneef nog zien zou, dat hij ook op den Righi was geweest! - Wat zal ik nu zeggen van het schouwspel, over hetwelk mijne verbaasde oogen rondvliegen, niet wetende, waar zij rusten, of wat zij het meest bewònderen moeten. Bij de zesduizend voeten boven de oppervlakte der Middellandsche zee verheven, ligt er een onaszienbare cirkel rondom mij, vol bergen en bosschen, meren en steden. Op den scherpen rand, waar, ééne span voor mijn' voet, de berg eensklaps afbreekt, en steil als een muur naar beneden

{==31==} {>>pagina-aanduiding<<}
loopt in de Vierwaldstättersee, druk ik de ijzeren punt van mijn' bergstok diep in den grond, om niet af te waaijen in de onmetelijkheid. Alles is vreemd voor mij; alleen de zon is mijne kennis, en zij zinkt langzaam achter de toppen der ver verwijderde bergen, spelende met haar goudachtig licht tegen de hooge wolken, of de heldere sneeuwtoppen kleurende met zachte, afwisselende tinten, en de dalen in twijfelachtigen schemer achterlatende. De meren vangen nog enkele stralen op, van de wolken teruggekaatst; maar ook die tintelende lichten verdwijnen, en nu is er voor het oog niets meer te zien; alleen het oor luistert nog naar het klingelen der schellen aan den hals der koebeesten, die op eenige glooijingen grazen, of der geiten, die tegen de klippen hangen. Als men mij vraagt, welken indruk dat gezigt naar beneden op mij gemaakt heeft, moet ik bekennen, dat het eene koude rilling over mijn lijf joeg; maar het is eene andere vraag, of het mij aangenaam getroffen heeft. Neen! dan ben ik liever tegen de helling van kleine heuvelen gezeten, waar het vruchtbare dal voor mijne voeten kronkeft, en de blaauwe bergen in de verte staan. Men ziet het landschap uit een verkeerd oogpunt, als men er uit zulk eene ontzaggelijke hoogte op nederziet. Men staat ook veel te hoog, om in dat landschap eenig mensch of levend wezen te onderscheiden, hetwelk noodzakelijk iets doodsch geeft aan het anders prachtige gezigt. - Na het avondeten ging ik nogmaals aan den rand staan van den donkeren afgrond. Alles is stil en duister. Eene kleine streep van de maan schijnt treurig op mij af, en werpt een somber blaauw op de sneeuw der Alpen. Deze vertooning heeft iets zeer bijzonders en plegtigs. Zij is buitengemeen geschikt, om vreemde gedachten in te blazen, en te roeren door ongewone gevoelens. Gij hemelhooge Alpen, wat staat gij daar roerloos en stil! Gij spot met de wenteling der eeuwen, die over uwe witte kruinen gaan,
zonder dat gij veroudert. Het ijdel menschenkind gevoelt zijne geringheid in het gezigt uwer verbazende grootheid. Ach, wij worden ongemerkt geboren, leven, in vergelijking uws ouderdoms, slechts enkele minuten, om in onbekendheid te sterven! Maar toen gij geboren zijt, was de gansche aarde in barensnood; en als gij weder van hare oppervlakte verdwijnt, zullen hare pilaren zich bewegen. Hoe vele geslachten dezer aarde hebt gij aan uwen voet zien komen en weder verdwijnen, en wat blees

{==32==} {>>pagina-aanduiding<<}
er overig van die allen? Uit de honderdduizenden nog niet de naam van éénen! Daar beneden woelen de menschen weder onder elkander, gelijk zij in de vervlogene eeuwen hebben gedaan. Door allerlei beginsels gedreven, door allerlei driften geslingerd, zwoegen en zweeten, slaven en draven zij, en vallen in het graf; terwijl een nieuw geslacht opstaat, even driftig gejaagd, en even bitter teleurgesteld. O, wat zal toch het einde zijn van al dat wentelen en woelen der geslachten? Wie kan het uitleggen? Dat is eene diepte, als thans voor mijn' voet; eene duistere diepte, waar alles in donkere nevelen door elkander drijft. Maar wij gelooven, dat het eene diepte is der wijsheid en der kennisse Gods. Als alle menschen uitgewoeld en uitgeslapen hebben, zal er eene zon opgaan over het donkere dal van dit leven, en dan zullen wij zien, dat de twijfelachtige duisternis de nuttigste overeenstemming met de schoonste verscheidenheid verborg. Woelt dan maar voort; maar doet het zoo, dat gij gerust inslapen, en met blijdschap den nieuwen morgen verwachten kunt! - Thans begaf ik mij naar mijn eng plankenverblijf. Vermoeid wierp ik mij op het leger, en, de lage zoldering digt boven mijne oogen ziende, vloog de gedachte aan de laatste slaapplaats des menschen door mijn hoofd. Toen sloot ik het oog, biddende, dat ik, zoo van deze als van de laatste, mogt opstaan tot een' blijden morgen!
Eensklaps klonk mij het schelle geluid van den Zwitserschen herdershoorn in de ooren, en in weinige oogenblikken stond ik, met alle de kleederstukken, welke ik bij mij had, op het lijf gehangen, voor de deur van de herberg. Het vroor streng; de grond was hard, de wind buitengemeen fijn en scherp. Allen liepen in een' draf dooreen, want het was te koud om stil te kunnen staan. Waarlijk een zonderling tooneel! Dames met kostbare pelzen overladen; heeren met de dekens hunner bedden over het hoofd, bibberende en stampende, en sommigen zelfs vloekende van de koude. Indien iemand, niets wetende van de beroemdheid dezes bergs, ons bont en dwarlend gezelschap had kunnen zien, zou hij gewis aan eene vergadering der tooverheksen van den Broksberg gedacht hebben. En wat zagen wij nu in de grijze morgenschemering? Wij zagen duizend voeten beneden ons witte, koude wolken drijven, en tusschen dezelve door in de donkerheid. De lucht was rondom helder, behalve eene lange streep, achter welke de zon zoude opkomen. Doch

{==33==} {>>pagina-aanduiding<<}
de hooge sneeuwtoppen gloeiden reeds in het helderste licht. Andermaal klonk een lied uit den houten hoorn, en dáár, achter dat hooge kruis, zie ik het vuur van den morgen branden, uit hetwelk de God des dags schitterend boven de kimmen rijst. Met onbegrijpelijke snelheid werpt hij ons zijne stralen toe, en strooit vurige vlokken op bosschen en bergen, of vonkelt op de meren door den ochtendwind bewogen. Nu rijst de gansche schepping uit de nevelen op, en het oog verlustigt zich op nieuw in haren veelkleurigen dos, en in de veelheid en grootheid harer wonderen. Mijn blik zinkt op groene weiden en vruchtbare dalen, waar de huizen, door de zon beschenen, als gestrooide zandkorrels tegen de donkere bosschen slikkeren; of ik zie op gele en roode rotswanden, tegen welke de vlakte stuit, en waarachter zich nieuwe landschappen verheffen, of blaauwe waterplassen opdoen, door lusthuizen omzoomd en door steden verlevendigd. Dáár is de Dôle van het Jura-gebergte, ginds de burg van Biberach aan de Bodensee, en in eenen blik meet mijn oog eenen afstand van zeventig mijlen. Hoe donker staat dáár die zwarte berg uit ijzerharden steen, en hoe helder hier die torens van ijs en sneeuw! Met den kijker voor het oog dwaal ik over die ijshoopen en sneeuwvelden, waar geen levend wezen komt, maar alleen de Lämmergeyer wordt gezien, die, als hij daar in breede kringen zweeft, niet grooter schijnt dan eene vlieg. O, als ik zoo over bergen en dalen rondom mij zie, is het als zweef ik zelf boven het wolkengespan, en ik wenschte wel, dat ik het gezigt van den adelaar bezat, om niets te verliezen. - Terwijl ik zoo rondzag, was het grootste deel der vreemdelingen reeds naar de gelagkamer gegaan. Ik volgde weldra hun voorbeeld, en een kop koffij met brood en honig verkwikte mij. Toen werd de aftogt geblazen, en de een na den anderen daalde
het pad af, dat naar den Staffel voert. Het was aangenaam, om telkens eens langs het kronkelpad naar boven te zien. Eenige Franschen met hunne ringbaarden en gele stroohoeden vooraan; daar achter de Duitschers met grijze of witte kielen, en groene of gele ransels op den rug; dan de langzame Engelschman, met Schotsche shawls om de ooren geknoopt, en enkele meisjes of vrouwen in leuningen hangende op kleine paarden, die bevende met den kop op de voorpooten den eenen voet voor den anderen zetten. Dit alles wordt verlevendigd door de gidsen, die ieder bij zich heeft, en de

{==34==} {>>pagina-aanduiding<<}
beste paden uitzoeken, of met hunne lange stokken naar alle zijden wijzen, of, vooruitdravende, hunne bergkreten uitstooten, dat door gelijk gezang onder en boven beantwoord wordt. Aan den Staffel slaat onze weg links af, en nu gaat het zoo gemakkelijk niet meer. De grond is zoo steil, dat wij onophoudelijk springen en dansen moeten, hetwelk ons spoedig verveelt. De laars scheurt op de scherpe steenen van den voet; de beenen zijn nog stijf van gisteren, en evenwel kunnen wij niet langzaam gaan, maar moeten wel springen en dansen naar beneden. Wij zien de kapel van tell, op de pleats gebouwd, waar hij den wreeden gesler doorschoot, en met een' kleinen omweg kunnen wij haar bezoeken; maar wij springen en dansen maar voort, hartelijk verlangende, dat daaraan een einde kome. Eindelijk naderen wij de bouwlanden van het bevallige Kusnacht, en, achterom naar boven ziende, kunnen wij ons pad niet wedervinden, noch begrijpen, hoe wij langs de hooge rotsmuren zijn afgekomen. Onder het genot van wijn en brood nemen wij afscheid van onzen goeden pius, en rijden langs het Vierwaldstätter-meer. De warmte was ons aangenaam, en de wolken, die straks nog diep onder onze voeten dreven, zien wij thans hoog boven ons hoofd. In Lucern houden wij stil voor het nieuwe en op eene uitgezochte plaats gebouwde hôtel, zum Schwan. Daar hebben wij ons spoedig verkleed, en wandelen naar den tuin van den Heer pfyffer, om den leeuw van thorwaldsen te zien. Voorbij eene kapel met het pax invictis en door digt houtgewas brengt ons het slingerpad eensklaps aan het water, uit hetwelk een rotswand rijst, waar de liggende leeuw van achtentwintig voeten lang in uitgehouwen is. ‘Rien de plus simple à la fois et de plus poëtique,’ las ik
in eene beschrijving, en dat is volkomen waar. Met een' pijl diep in de borst gezonken, valt hij op de lelie der sourbons, en sterft strijdende, of strijdt stervende. Zijn vreeselijke klaauw is nog zoo dreigend, dat men vreest een' slag te krijgen, en hij sterft zoo natuurlijk, dat men medelijden heeft met het arme beest. In Frankfort heb ik de Ariadne van dannecker bewonderd, maar mij geërgerd aan het bekrompen kamertje, waarin dit wonder van Duitschland staat; hier is alles met zoo veel smaak ingerigt, dat het kunststuk heerlijk uitkomt, en men diep gereerd wordt door de fides ac virtus Helvetiorum. - Teruggekomen in het hôtel, begaf ik mij naar de vorstelijke eet-
{==35==} {>>pagina-aanduiding<<}
zaal en op het ruime balkon, om voor het laatst nog een' blik op die voorwerpen te slaan, welke wij straks, waarschijnlijk voor altoos, zullen verlaten. Beneden ons staan vele rijtuigen, van welke de voerlieden met de gidsen praten, en de oogen op ons vestigen, om ons naar het Oberland of de grenzen van Italië te voeren. Voor ons drijven de ligt overdekte schuiten, die vol vrolijke reizigers af- en aankomen, of onder het zingen der roeijers spelevaren aan den voet der trotsche bergen. Ik volg hen met begeerige oogen, tot dat zij verdwijnen in de schaduw van den bronskleurigen Pilatus, en blijf met mijn' blik op dien zwarten voorganger der Alpen rusten, die hoog uit het water uitsteekt, met eene breede wolk als een hoed op het hoofd. Daarachter de versche witte sneeuw, door de voormiddagzon beschenen, hangende bij lange strepen als een wit doek, dat uit de wolken ontrold is, of staande als helder marmeren zuilen, waar het zwerk op rust, of gelijkende op torens van bouwvallen en steden, gebleekt door den tijd, en in het zacht azuur des hemels gebouwd. En gij, rijzige Jungfrau,
waar na zoo vele eeuwen nog geen vlek op kleeft; of gij, schoone koningin der bergen, met uwe dalen en diepten, bronnen en bosschen, ontvangt mijnen laatsten groet! O, hoe verwilderd moet hij wel zijn, die geen gevoel heeft voor de menigvuldige afwisseling uwer onnoemelijke bevalligheden, ontelbaar in verscheidenheid, en dooreengemengeld op allerlei wijs! Hoe gaarne zou ik telkens, door de dwaasheden der menschen vermoeid, of door eigene begeerlijkheid afgemat, wederkeeren aan deze plaats, om uit de duizende bronnen uwer bekoorlijkheden lafenis te scheppen! Hier, ja hier zou ik eerst rein genoegen smaken, zoo rein en schuldeloos als dat der hemellingen! Daarom, o heilige Natuur! neem ik, met een weemoedig hart, afscheid van uwe zoete betoovering. Maar nog lang zal de herinnering uwer stille rust mij met blijden ernst, uws onuitputtelijken rijkdoms met innerlijke verrukking, uws onmetelijken omtreks met verbazing en bedwelming vervullen. Het zal mij gaan als den priester, die in het heilige der heilige de tegenwoordigheid des Heeren heeft aanschouwd, en nog lang de ontroering gevoelt, welke zijne ziel tot in het binnenste bewoog. Want gij, Natuur, zijt de tempel des Almagtigen, en hier is het immers de binnenkamer uws heiligdoms! Hier verheffen zich dan alle mijne gedachten tot de Bron van alle schoonheid en

{==36==} {>>pagina-aanduiding<<}
heerlijkheid. Hier wil ik den lof vermeiden van den aanbiddelijken Bouwmeester dezer aarde:

‘Doch, driewerf groote God! geen tongen 
Van zwakke scheps'len zijn bekwaam, 
Om al de wonderheên, tot eer van Uwen naam, 
Te melden, schoon zij eeuwig zongen. 
Hij, die uw Godlijk werk wil roemen naar waardij, 
Moet zoo oneindig zijn als Gij!’ 





Verslag van een togtje op de ijzerbaan van Mechelen naar Brussel. Door L. Rellstab.

(Uit het Hoogduitsch.)

Daar tegenwoordig iedereen van ijzerwegen spreekt, daarnaar uitziet, en er zelfs ook wel van droomt; daar in Duitschland schier geene stad van eenige beduidenis is, die geene plans tot aanleg derzelven ter bane gebragt, aandeelen voorgeslagen, Commissiën benoemd heeft ter daarstelling of tot onderzoek; met één woord, daar de ijzerbaan meer op de baan des gespreks is, dan zelfs de baan der Komeet van halley: zoo meent steller dezes, ofschoon als een leek voor leeken schrijvende, eenig belang te wekken door een verslag zijner bevinding op een togtje per ijzerbaan, waartoe hij zich dezer dagen voornamelijk naar Antwerpen begaf. Zijne eerste vraag aldaar was dus naar het bureau des ijzerwegs. Want men betaalt, om op denzelven naar Brussel te komen, terstond zijne plaats te Antwerpen, hoewel de baan zelve eerst 6 lieues van daar, te Mechelen, begint. De bureaux der diligences verkoopen ook de biljetten voor den ijzerweg; hun rest naauwelijks eene andere station dan Mechelen, want wie wil nu nog het overige van den togt tot Brussel per gewonen wagen afleggen! De afstand van Mechelen naar Brussel bedraagt 5 lieues, d.i. 4 Brabandsche land-uren. Er zijn vierderlei prijzen. De hoogste, in de zoogenaamde berline, is 2½ fr,; de tweede, 1½ fr. Op beide plaatsen heeft men overdekte wagens met kussens; die in de berline is alleen wat eleganter dan in de diligence. De derde plaats, op den zoogenaamden char-à-bancs couvert, kost 1 fr., en wordt door de fatsoenlijke klassen het meeste gebruikt; men zit er op wagens, die geene kussens hebben, maar houten banken;

{==37==} {>>pagina-aanduiding<<}
doch, bij de geringe beweging des wagens en den korten duur des togts, is dit gemak ligtelijk te ontberen. Die wagens zijn met een ligt, maar tegen den regen genoegzaam beveiligend deksel van gewast linnen of zeildoek voorzien. Er zijn, op 5 banken, te zamen 25 plaatsen. De laagste plaats, eindelijk, kost ½ fr., maar is even zoo goed als de vorige; alleen is de wagen onbedekt. Deze wordt, wel is waar, door de geringere klasse bezet, maar, bij goed weêr, evenzeer ook door de hoogere. De prijzen zijn, in 't geheel, nog 50 percent lager, dan die onzer goedkoopste gewone reisgelegenheden van Berlijn naar Potsdam. Men legt den weg van Mechelen naar Brussel, naar omstandigheden, af in 30 à 35 minuten, dus per mijl in 10 minuten. Lezen wij de beschrijvingen onzer (Duitsche) harddraverijen, dan blijkt, dat de winner niet sneller de baan doorloopt. Ja, nog sneller kan de stoomwagen voortijlen! Immers de Elefant, die het sterkste stoomwerktuig heeft, heeft den weg met 1500 personen in 22 minuten afgelegd; en bovendien legt men onderweg nog eenmaal aan. Vraagt men: ‘Kan men bij dusdanige snelheid nog ademhalen?’ mijn antwoord is: Volmaakt wel. Bovendien kan men zich deswege, theoretisch, daardoor geruststellen, dat het eenerlei is, of men tegen den wind in rijdt, dan de wind tegen ons. Harde wind echter is nog merkelijker sneller dan de ijzerwegrid. Zeer heftige wind beneemt dus ook voor eenige oogenblikken den adem; en ditzelfde is het geval geweest, toen de Elefant den togt in 22 minuten deed; waarom dan ook, uit vrees voor onheil op de opene wagens, de vaart verminderd werd. Zoo als zij thans is, ontwaart men slechts eene ligte, niet ongevallige zuiging, die echter (ik wil dit niet tegenspreken) bij fellen tegenwind wel tot werkelijke onaangenaamheid kan opklimmen. Maar daarvoor heeft men ook de
overdekte wagens, die alle bezwaar van dien aard afkeeren. Wie dus geen lust heeft, bestendig een' doek voor den mond te houden of zich om te keeren, of wie in den winter veelligt het springen der opperhuid wil vermijden, die bestede een halve frank meer, en rijde in een' char-à-bancs couvert. Om mijzelven eenig bepaald denkbeeld dier snelheid te vormen, mat ik, als 't ware, dezelve bij sekonden. Afgedeelde stukken land van ongeveer 15 schreden breedte, ter wederzijden van den weg, boden mij daartoe den besten maatstaf. Met elke sekonde verscheen een nieuw stuk; zoodat men, slag op slag, graan, stoppelen, grasland, tuingrond

{==38==} {>>pagina-aanduiding<<}
enz. zich zag afwisselen. Daarna volgden stukken van 6 a 7 voet: hierbij viel natuurlijk aan geen tellen te denken. Struiken, planten enz. aan den weg vormden te zamen eene wegsmeltende bonte streep. Voorwerpen, welke men nadert of van welke men zich verwijdert, worden, terwijl men er op staart, als in een punt des tijds duidelijker of onduidelijker. Eenige honderd schreden b.v. van ons af vertoont zich eene zwarte stip. 't Schijnt een menschelijk wezen. Bij de volgende sekonde onderscheidt men reeds ligchaamsdeelen - men ziet kleuren - alles is nu klaar; doch in het naaste oogenblik is 't ook weêr voorbij. Mechelen heeft eene zeer schoone hoofdkerk met hooge torens. Men ziet dit grootsche gebouw bij het afrijden digt voor zich, en onderscheidt al de enkele deelen en versieringen der rijke architectuur. Maar vestigt men zijne opmerking, voor eenige oogenblikken, op andere voorwerpen, telt men eenige stukken bouwland, praat men met zijn' buurman, en wil men dan weêr naar het reuzengevaarte omzien - weg is het; men zoekt het met het oog, en ontdekt het nog even aan den horizon, als eene blaauwe, nevelige massa tusschen ver verwijderd geboomte. Nog vijf minuten, en de geweldige toren is geheel verdwenen. - Een jagthond, die op de ijzerbaan kwam toeloopen, leverde een ander sterksprekend bewijs van die snelheid. Het beest zelf scheen er van verbaasd te staan, dat die zwarte trein van wagens hem zoo pijlsnel voorbijvloog. Hij stond een oogenblik stil, keerde zich om, en liep nu, blaffend, uit alle magt de wagens na, en, wel is waar, hij bereikte ze weder, ja haalde zelfs den voorsten wagen in, maar al hijgend en in den sterksten ren. Een paar minuten hield hij zoo den togt bij; maar toen verzwakten reeds zijne krachten; hij begon achter te blijven; men hitste hem aan; hij spande op nieuw zijne krachten tot het uiterste in, doch vruchteloos; hij bleef geheel achter, en was, eer eene minuut verliep, niet meer zigtbaar. - Eene
andere vraag, die men gemeenlijk doet, betreft den aard en de mate der schudding, door den voortgang veroorzaakt. Velen wanen, dat dezelve de borst of de hoofdzenuwen zou aandoen, enz. Ik beantwoord zulks door de eenvoudige daadzaak, dat ik onder het rijden mijne brieventasch uithaalde, en daarin mijne aanteekeningen even gemakkelijk nederschreef, als zat ik voor mijn' lessenaar. Het op Engelsche veren zich wiegende, zorgvuldigst ingerigte rijtuig is nog eene onrustige zee, in

{==39==} {>>pagina-aanduiding<<}
vergelijking van de spiegelgladde baan des ijzerwegs. Alleen de eerste ruk, wanneer de machine begint te werken, gevoelt men sterk. Vervolgens bestaat de gansche beweging in eene zoo ligte trilling, dat het oor alleen onvrijwillig kennis van dezelve neemt, doordien men de slagen der machine hoort. Deze zijn echter alleen onaangenaam in den naasten wagen; en daarom volgen de wagens elkander dan ook in eene omgekeerde dan de gewone rangorde. Ook hier zijn de eersten de laatsten. De voorste wagens zijn de slechtste, zoo omdat daarin het geraas der machine, alsmede de schudding, het sterkst gevoeid, als ook, bij ongunstige windstreek, de rook en damp over dezelve heengaat, zoodat de kleederen met fijne kool- en slakkendeeltjes bestoven worden. De orde der wagens is deze: De wagen, waarop het stoomwerktuig is geplaatst, opent den trein: hier heeft de Conducteur zijne zitplaats; hij regelt alles, en bestuurt de machine. Van dezelve is niets te zien, en het geheel gelijkt naar eene op vier wielen geplaatste kast met eenige treden en zitplaatsen, en, even als de stoomvaartuigen, van eene ijzeren schoorsteenpijp in 't klein voorzien. Aan dezen wagen is een andere gehecht, voor de pakgoederen der reizigers (die echter vooralsnog weinig gebruikt wordt) en andere zaken, door middel van een' korten, zeer sterken ketting, die hem met de locomotive verbindt. Hierop volgen 5 à 6 onbedekte chars-à-bancs; daarna de overdekte; vervolgens de diligences, en eindelijk de berlines. Aan die alle zijn dikwijls nog eenige ledige wagens van de vier opgemelde soorten verbonden, om plaats voor nog al meerdere passagiers te hebben. Eenmaal wordt op dezen togt stilgehouden, bij Vilvoorden namelijk, waar men kan op- en afklimmen. Dit doen ophouden geschiedt daardoor, dat de kracht des stooms reeds een' geruimen tijd te voren verminderd wordt, tot dat men eindelijk als onmerkbaar
stilstaat. Men verliest daardoor betrekkelijk veel tijds, en een stoomwagen op eene ijzerbaan kan dus slechts zelden pleisteren. Een plotseling doen stilstaan der wagens is onmogelijk, dewijl de ontzettende schok alles zou verbrijzelen. - Van de mogelijkheid en het gevaar der ontmoeting van twee wagens kan hier vooralsnog geene sprake zijn, dewijl er slechts één spoorweg is, op welken de togt door dezelfde wagens heen en weêr volbragt wordt. Twee afzonderlijke spoorwegen echter, waar die bestaan, maken elke botsing evenzeer onmogelijk. - De in-
{==40==} {>>pagina-aanduiding<<}
rigting der baan zelve is zeer eenvoudig: een vastgeslagen weg, zoo veel mogelijk regt, maar toch eenige bogten toelatende, waarop zich twee evenwijdige ijzeren sporen bevinden. De wagenwielen zijn zoo ingekeept of uitgehoold, dat zij juist op de buiten- en binnenzijde der sporen passen, maar niet overgrijpen, gelijk bij vroegeren aanleg van ijzerwegen plaats vond. De maat der zwaarte, waarop de snelheid der vaart berekend is, is mij niet juist bekend; wel weet ik, dat telkens 2 à 300 personen te gelijk vervoerd worden. Zulks heeft dagelijks 10 à 12 maal plaats, te weten 5 à 6 maal heen en weder. Gemiddeld reizen dus dagelijks ongeveer 2000 menschen op deze wijze van Brussel naar Mechelen af en aan. Voorheen bedroeg zulks naauwelijks het tiende deel. Alweder een bewijs, dat het bestaande niet ten grondslag bij dusdanigen aanleg kan gelegd worden, maar dat door den aanleg zelven eerst zulk een resultaat geboren wordt. (*) - Deze ijzerweg ligt omtrent een kwartier uurs van den gewonen weg af. Hij wordt echter van 6 of 8 andere wegen doorsneden, die met slagboomen zijn afgesloten, welke in de tusschentijden, dat de stoomwagen niet passeert,
voor de vrije gemeenschap openstaan, wanneer de sporen gedekt worden tegen alle beschadiging door overrijdende rijtuigen enz. Aan elk dezer wegen staat een man in eene soort van uniform, of althans met eenig onderscheidend teeken, wiens geweer in een' grooten bezem bestaat, dien hij schoudert, terwijl de wagens voorbijrijden. Deze man is belast met het openen en sluiten der slagboomen, zoodra de naderende stoomwagen zeker bepaald aangewezen punt bereikt heeft. Alsdan mag niets meer den weg passeren. Aan beide zijden is dezelve voorts door vrij diepe groeven of kuilen ingesloten, opdat geen vee uit aangrenzende weiden denzelven te digt zou naderen; want zoo b.v. een ferme os os (dom) genoeg ware, om den stoomwagen in den weg te treden, zoo wierd hij ongetwijfeld door denzelven oogenblikkelijk ter neêrgeslagen en verbrijzeld, maar kon ook den trein veelligt een zwaar onheil beloopen. Men moet dus der ijzerbaan niet te na komen! - Vraagt men eindelijk: ‘Waar vangt zij aan, en waar neemt zij een einde? Reikt zij tot in de stad, of niet?’

{==41==} {>>pagina-aanduiding<<}
Zij begint een half kwartier van de poort van Mechelen, zijwaarts van die stad, en eindigt even digt aan de poort van Brussel. Maar aan beide deze punten staan wagens gereed, om, voor hoogstens een halve frank, de passagiers naar hun logement te vervoeren. Om, ten besluite, nog eene kieine vergelijking daar te stellen tusschen de snelheid van beide soorten van rijtuigen, behoef ik slechts te vermelden, dat er meer tijds verliep, met in een omnibus van de Brusselsche poort tot aan het logement op de Plâce royale te komen, dan ik besteed had tot den ganschen weg van Mechelen naar Brussel.

Eens Duitschers oordeel over het Zweedsche volk en deszelfs tegenwoordigen koning.

(Uit de Allgemeine Zeitung.)

Er is een drank, wiens oorsprong uit het phlegmatieke Holland afkomstig is. (*) Voorheen perste men dien uit druiven, vervolgens uit ceres' gaven, thans uit de alles verdommende, de jeugd tot vroege geslachtsdrift, den ouderdom tot vermeerdering der overbevolking aanprikkelende aardappelen. (†) De roode neuzen en natte lippen der volken aan gene zijde der Elbe kennen wij. Wij kennen de Russen met hunne bleeke, vochtige huid. Maar ook Scandinavië omgeeft eene blaauwe, geestverdoovende nevelwolk: in die Germaansche bakermat der Gothen zijn de tooneelen algemeen, welke een hogarth in zijne prent: Ginlane, geschetst heeft. Zweden alleen had vóór veertig jaren nog genoeg aan vijf millioen kannen van dezen drank; thans zijn tweeëntwintig millioen niet meer toereikend, om zijnen jaarlijkschen dorst te lesschen. Drie vierde deelen der misdaden ontspringen, volgens statistieke opgaven, uit het kleverige glas. Bij gastmalen op het platte land is't op sommige plaatsen de gewoonte, dat de vrouwen een mans doodhemd medenemen, om, des vereischt, hare mannen christelijk te kunnen ver-
{==42==} {>>pagina-aanduiding<<}
zorgen. (*) Het geslacht ontaardt. Een derdedeel der jaarlijksche Conscriptie is onbekwaam, om voor het vaderland te strijden. En, om Koning te zijn, begaf zich te midden dezer uitwafemingen een Man, aan den voet der
Pyreneën geboren; die het in napoleon niet kon verdragen, dat hij met de hand in den rokszak tastte, om te snuiven. Bernadotte is thans 72 jaren oud. Hij heeft het leger op Franschen voet ingerigt. Hij staat des middags om 12 ure op, onderteekent tot 2 ure, verleent dan gehoor, eet om 6 ure, geeft weêr audiëntie tot in den nacht, en gaat om 2 ure ter ruste. Hij verlaat alleen het kasteel om kerk of wapenschouw te bezoeken. Des winters ziet men hem nergens; hij kan de koude niet verdragen. Zijne lektuur is de Fransche letterkunde en het Parijsche tooneel. Naijverig op zijnen roem, bestudeert hij alle Mémoires, die er betrekkelijk de Revolutie en den Keizertijd in 't licht verschijnen.
De Zweden koesteren op dit tijdstip twee bepaalde denkbeelden. Het eene zal wel nimmer vervulling erlangen; het betreft Finland. Het andere is de afdanking des Konings. Men wenscht oscar op den troon, en eenen Vorst, die niet enkel door een minzaam oog en vriendelijken lach, maar ook door vaderlandsche spraak (bernadottf spreekt het Zweedsch niet) de harten boeit. Deze hoop kan vervuld worden.

Engelsche speculatie.

In de Coventry-straat te Londen heeft men een vertrek ingerigt, geheel zoo als dat van fieschi. Achter jaloezijen is eene getrouwe nabootsing van het helsche werktuig vervaardigd, waaraan men zelfs de verbrijzelde loopen vertoont, waarbij (let wel) fieschi geknield ligt, op het punt staande van de machine los te branden. Deze in het oog vallende anachronismus verhindert echter niet, dat het gemeen (John Bull) dagelijks daarheen stroomt, en met gretigheid het ellendige ameublement aanstaart, hetwelk, mede overeenkomstig de beschrijving, uit een' stroozak, een paar schamele stoelen, twee grijze hoeden, het tot ontvlugting bestemde touw, enz. bestaat. In eene morsige achterkamer ver-
{==43==} {>>pagina-aanduiding<<}
toont men den moordenaar op zijne legerstede, met al zijne wonden. - Hoe kiesch en keurig is niet de Engelsche volkssmaak!

Een schoone trek uit het leven van Joachim Murat.

Niet onnatuurlijk was het, dat wij, toen Nederland onder de overheersching van napoleon zuchtte, niet slechts zeer ongenegen waren, om in dien Keizer zelven eenige goede zedelijke hoedanigheden te erkennen, maar dat wij dien afkeer ook uitstrekten tot die leden van zijn geslacht, welke, elders door hem in hoogheid geplaatst, en in zijne wapenfeiten deelende, ons als zoo vele kleinere dwingelanden voorkwamen, die geen ander doel kenden, dan hunne troonen in menschenbloed te bevestigen, en alle gevoel van menschelijkheid hadden uitgeschud.
De tijd, die de hartstogten doet bedaren, heeft sedert den opmerker doen inzien, dat dit oordeel, ten opzigte van sommigen hunner althans, te eenzijdig is geweest; en, terwijl hij waarschuwt voor het vervallen in een tegenovergesteld jammerlijk uiterste, de bewondering namelijk van den Overheerscher, zijn stelsel en zijne handlangers, - eene bewondering, welke zekere partij ons zoo gaarne zou inboezemen, - eischt echter de billijkheid, ook van die, vroeger welligt al te streng beoordeelde mannen, welke, ten opzigte hunner staatkundige verrigtingen, de werktuigen in de hand des Keizers waren, zoodanige trekken mede te deelen, welke der menschheid tot eer verstrekken.
Een zoodanige trek, uit het leven van joachim murat, voormalig Koning van Napels, wordt ons door een Fransch reiziger medegedeeld, die denzelven, in een gezelschap te Florence, uit den mond der nu bedaagde Gravin lipona, de Weduwe van genoemden Vorst, opteekende.
Toen Italië nog aan Frankrijk onderworpen was, (dus verhaalde zij hoofdzakelijk) brak bij een onzer regementen, hetwelk te Livorno in garnizoen lag, een opstand uit, die zeer bedenkelijk en veel meer dan eene gewone muiterij onder de soldaten was. De Keizer werd buitengemeen vertoornd, toen hij hiervan berigt ontving, verlangde een afschrikkend voorbeeld te stellen, en belastte murat met het straffen van dit wederspannige regement. Zijne bevelen

{==44==} {>>pagina-aanduiding<<}
waren stellig en verschrikkelijk: hij wilde geen krijgsgerigt, maar eene onverwijlde executie.
Joachim kwam te Livorno, liet het regement op de paradeplaats bijeentrekken, en kondigde den soldaten aan, dat de Keizer hem had opgedragen te straffen, en dat hij straffen zoude. Zijne krachtvolle woorden, zijne strenge en dreigende blikken, en boven alles de invloed van zijnen naam, hadden de hoofden der rebellen reeds tot onderwerping gebragt; de soldaten stortten op hunne knieën, en smeekten om genade. Joachim werd geroerd; maar hij had bevelen, en onderdrukte zijne ontroering; hij behield zijn toornig uiterlijk, en met eene vreeselijke stem beval hij, het regement te decimeren.
Gelijk men zich ligt kan voorstellen, was de verslagenheid groot; het regement, in de kaserne opgesloten gehouden, zond verscheidene deputatiën aan murat, om genade af te smeeken. Officieren en soldaten zwoeren hem, zich in den eersten veldslag onder het oog des Keizers te zullen doodvechten. Lang bleef murat, schijnbaar althans, ongeroerd; eindelijk scheen hij door zoo groote onderworpenheid getroffen, - maar de overtreding was te groot, en het stellen van een voorbeeld te noodzakelijk; hij verlangde alzoo, dat drie der schuldigsten uit de muiters zouden worden uitgekozen, om het vergrijp van het regement met hun leven te boeten. De drie slagtoffers waren weldra gevonden; men stelde hen in arrest, en kondigde hun, tegen den volgenden dag, hunne strafvoltrekking aan, terwijl het regement in de kaserne geconsigneerd bleef.
Te middernacht liet joachim de drie soldaten, door eenen cipier, op wiens stilzwijgendheid hij staat kon maken, voor zich brengen.
‘Gij zult morgen doodgeschoten worden,’ dus sprak hij hun toe, en de soldaten stortten tranen; ‘bereidt u tot den dood en valt als dapperen, om uw misdrijf te boeten. Ik neem op mij, aan uwe vaders en moeders uw laatst vaarwel en de betuiging van uw berouw over te brengen. Uwe familiën verdienden betere kinderen, dan gij zijt. Zegt mij, hebt gij wel aan uwe moeders gedacht?’ (Op dit woord snikten de soldaten.) ‘Die ongelukkige vrouwen zouden er trotsch op geweest zijn, indien gij in den strijd tegen de Oostenrijkers gevallen waart. Maar nu, rampzaligen! gaat; ik zal u eenen Priester zenden, opdat gij de vertroostingen

{==45==} {>>pagina-aanduiding<<}
der Godsdienst moogt ontvangen. Denkt aan God en aan Frankrijk; van nu aan behoort gij niet meer tot deze wereld!’
De soldaten wierpen zich aan joachim's voeten, niet meer om genade af te smeeken, maar om vergeving, vóór dat zij den dood ondergingen. Toen zij zich verwijderden, riep hij hen echter terug, en sprak: ‘Hoort, wanneer ik u het leven schenke, zult gij dan regtschapen mannen worden?’
‘Neen, wij willen sterven,’ antwoordde een der soldaten; ‘wij hebben den dood verdiend, en ons geschiedt regt, wanneer wij dien ondergaan.’
‘En wanneer ik u nu niet wil laten doodschieten?’ riep joachim met eene ontroerde stem uit: ‘Waarom zoudt gij sterven, wanneer ik begeer, dat gij leeft? Ik heb nooit bloed vergoten dan op het slagveld; ik heb nooit vuur! gekommandeerd dan tegen den vijand; ik wil het niet kommanderen tegen u, die mijne broeders, die, ofschoon hoogst strafbaar, Franschen zijt;’ - en, dit zeggende, kon de dappere krijgsman zelf zijne tranen niet wederhouden. ‘Hoort mij aan!’ zeide hij met eene zachte stem: ‘Gijlieden zijt zeer strafbaar; maar het verblijdt mij, zooveel sterkte van geest in u op te merken: ik schenk u het leven; maar voor het oog der wereld, en vooral voor uw regement, moet gij dood zijn. Morgen, vóór het aanbreken van den dag, wordt gij op de wallen voor de Pisasche poort gebragt; een pelotonsvuur wordt op eenen afstand van twintig schreden op u gerigt; - gij valt voor dood neder; - om dien tijd zal de laatste afdeeling van uw regement, dat van garnizoen verwisselt, langs den grooten weg voorbijtrekken, ten einde eene afleiding te maken; - de donkerheid zal ons begunstigen; - een man, van wiens stilzwijgendheid ik mij verzekeren zal, moet u dan op eene kar leggen en u naar het kerkhof rijden; - daar zult gij matrozenkleederen vinden, en aan elk uwer worden 1000 franken uitbetaald; - gedurende twee of drie dagen blijft gij verborgen in eene herberg, die men u zal aanwijzen; - daarna voert een Amerikaansch schip u naar Nieuw-Orleans over, waar gij als brave lieden leven zult, verstaat gij? - zoodra de wind gunstig is, zal men u aan boord brengen. Weest omzigtig, en doet alles, wat ik u voorschrijf. Gaat! ik zal voor uwe familiën zorgen.’

{==46==} {>>pagina-aanduiding<<}

Alles viel uit, gelijk de Vorst het berekend had. Het regement ontving een streng voorbeeld, zonder dat er bloed vergoten werd; en de Keizer, op eene gelukkige wijze bedrogen, betuigde naderhand zijne tevredenheid, dat joachim het leven van niet meer dan drie menschen aan de eischen der krijgstucht had opgeofferd. Hij heeft nooit iets van deze edelmoedig bedachte list vernomen, en zij werd zelfs nooit aan iemand medegedeeld, vóór dat die mededeeling niemand meer benadeelen kon.

Aan het uiteinde eens digt bij Nieuw-Orleans gelegen wouds klopte, in den herfst des jaars 1831, een jager aan de poort van een bevallig landhuis, ten einde eene schuilplaats tegen den woedenden storm te zoeken. De gastvrije poont opende zich, en de vreemdeling werd door eene bejaarde vrouw in eene eenvoudig gemenbelde zaal geleid, welke schier geheel met Parijsche lithographiën, de voornaamste Fransche wapenfeiten voorstellende, behangen was. ‘Het schijnt,’ dus sprak hij, ‘dat mijn goed geluk mij bij landslieden gebragt heeft.’ - ‘Gij zijt dus Franschman, Mijnheer?’ hernam de oude Dame. ‘Dat ben ik, Mevrouw, en wel een echte Franschman; ik vind zelfs betrekkingen hier in deze zaal.’ - ‘Mijn zoon is in den tuin; ik ga hem roepen; hij zal blijde zijn u te zien.’ - ‘Uw zoon, Mevrouw, is dus ook Franschman?’ - ‘Ja, Mijnheer,’ hervatte zij, eenigzins aarzelende; ‘hij woont hier sinds verscheidene jaren, en het rouwt hem niet. Dit landhuis behoort hem toe. Wij genieten hier liefde en achting en zijn gelukkig.’ - In dit oogenblik trad de huisheer binnen. ‘Deze Heer doet ons de eer aan,’ dus vervolgde zij, zich tot haren zoon wendende, ‘eenige oogenblikken bij ons uit te rusten, om den storm te laten bedaren; hij is een der onzen - hij is Franschman.’ - De huisheer greette op militaire wijze, en stamelde eenige complimenten; want het scheen, dat de gelaatstrekken des vreemden een' buitengewonen indruk op hem maakten en hem ontroerden. Eindelijk, zich eenigzins hersteld hebbende, sprak hij: ‘Zoo gij mijne vraag niet onbescheiden keurt, Mijnheer, wenschte ik uwen naam te weten; uwe trekken’..... ‘Dat is juist de éénige vraag, welke ik niet kan beantwoorden. Ik kon u
gemakkelijk misleiden, door u eenen aangenomen' naam te noemen; maar ik geef jegens u aan het stilzwijgen de

{==47==} {>>pagina-aanduiding<<}
voorkeur. Iemand, die mijnen naam voert, verstaat zich op het liegen niet.’ (De eigenaar van het landhuis glimlachte en zweeg.) ‘Hebt ook gij, Mijnheer,’ dus vervolgde de vreemdeling, na eene kleine tusschenpoos, ‘veelligt reden, om den uwen te verzwijgen? Anders.....’ ‘Ja, Mijnheer; de naam, dien ik hier te lande draag, is niet de mijne; en waartoe zonde ik u dien openbaren? Ik ben hier onder den naam van claude gerard bekend.’ - ‘Evenwel,’ viel nu de oude vrouw daartusschen in, ‘Mijnheer behoeft niet te denken, dat mijn zoon reden heeft, zich zijns vaders naam te schamen; hij heeft zijne gronden, die.....’ ‘Zoo gaat het ook mij,’ hernam de jager; ‘ik noem mijnen naam alleen dengenen, die verdienen hem te hooren; maar van dit oogenblik af acht ik u zulks waardig: ik ben achilles murat; ik ben de zoon des Konings van Napels.’ - Als van den bliksem getroffen, vielen claude gerard en zijne moeder den gastheer weenend te voet. De Prins, thans Burger der Vereenigde Staten, stond ver baasd, en kon niet spreken. Toen claude zich eenigzins hersteld had, wees hij naar den wand en op de afbeelding des Konings van Napels, en sprak tot den zoon: ‘Aanschouw het beeld uws roemruchtigen vaders! Ik moest sterven, en hij redde mijn leven.’ - ‘Op het veld van eer?’ vroeg murat. - ‘Neen! op het veld der schande. Ik had mij vergrepen; mijne hersens waren verbijsterd; ik had den dood verdiend. Men voerde mij, met twee mijner kameraden, even schuldig als ik, voor de poort van Livorno; men gaf vuur op ons; wij vielen .... Murat was het, die alles zoo beschikt had; op zijne kosten geraakten wij naar Amerika. Mijne beide kameraden zijn vóór een
paar jaren te New-York overleden; ik leef nog, en heb mijn leven uwen vader te danken. Ik heb gearbeid, en ben daardoor in goeden doen geraakt. Mijne arme moeder, die het narigt van mijnen dood had overleefd, en mij zoo smartelijk had beschreid, stierf bijkans van vreugd, toen zij, na verloop van ettelijke jaren, eenen brief van haren zoon ontving, die haar naar Amerika riep.’ - ‘Daaraan herken ik mijnen edelmoedigen vader!’ zeide achilles murat, met tranen in de oogen. - ‘Er waren nog een aantal anderen, wie hij genade verleende,’ hernam gerard. - ‘Hemzelven schonk men geen genade!’ sprak de zoon.


{==48==} {>>pagina-aanduiding<<}

Iets nopens den arend en zijne jongen.

In het boek Deuteronomium (XXXII:11, 12) vinden wij eene zeer fraaije en levendige toespeling op den Arend en diens wijze, om de jongen tot het ondernemen van hunne eerste vlugt op te wekken, in het schoone gezang van mozes, waarin jehova's zorge voor zijn volk, en zijn onderwijs in het streven en bereiken van hemelsche voorwerpen, vergeleken worden bij die van den Arend omtrent zijne jongen. Dus luidt die plaats: Gelijk een Arend zijn nest opwekt, over zijne jongen zweeft, zijne vleugelen uitbreidt, neemt ze en draagt ze op zijne vlerken: zoo leidde hem de Heere alleen; en daar was geen vreemd God met hem. De Hebreeuwsche Wetgever spreekt hier van der jongen verlaten van hun nest. Sir h. davy was eenmaal getuige hiervan, en beschrijft het aldus: ‘Ik aanschouwde eens een zeer belangrijk iets, boven eene der steile rotsen van Ben Nevis, terwijl ik jaagde op bruin wild. Twee Arenden leerden hunne beide jongen vliegen. Zij begonnen met zich te verheffen van den top eens bergs in het aanschijn der zon. 't Was omstreeks den middag, en de lucht, voor dit klimaat, zeer helder. Eerst omschreven zij kleine kringen, waarin de jongen hen navolgden. Zij toefden op hunne vleugels, tot dat deze hunne eerste vlugt volbragt hadden, en maakten vervolgens een' tweeden en grooteren cirkel, altijd naar de zon gekeerd, en den vlugtkring verbreedende, zoodat dezelve eene trapswijs zich uitbreidende spiraal vormde. Het kroost volgde hen langzaam, blijkbaar beter vliegende naar gelange het steeg; en aldus ging dit verheven onderrigt voort, steeds rijzende, tot dat zij slechts stippen in het zwerk vertoonden, en eerst de jongen en vervolgens de ouden voor ons starend oog geheel verdwenen.’
Welk eene les voor Christenouders ligt hierin opgesloten! Hoe moet het hen aansporen, om hun kroost vroegtijdig naar boven, naar de Zon der Geregtigheid te leeren opzien, en deszelfs gedachten meer en meer te verheffen op de vleugelen van Geloof en Liefde; en henzelven, om het altijd voor te gaan en te bemoedigen door eigen voorbeeld!


{==49==} {>>pagina-aanduiding<<}

Lof aan god.


De bloemen van het veld, 
Wie heeft die ooit geteld? 
De starren van 't heelal, 
Wie die ooit tellen zal? 
 
De Schepper, die regeert, 
Die eeuw op eeuwen keert, 
Haar wet bij wetten stelt, 
Telt bloemen van het veld. 
 
Den Vorst van 't starrenrijk, 
Waar zonnen staan te prijk, 
Is elke star bekend, 
Waarheen zij zich ook wend'. 
 
o Schepper der Natuur! 
'k Aanbid U ieder uur; 
U, die 't heelal vervult, 
Die alles tellen zult! 
 
Wees Gij dan ook mijn God! 
Dan heb ik 't besse lot, 
In uwe gunst mijn' lust, 
En in mijn' boezem rust. 

Oosterhout.

j.p.l.

Taback-roocken.


Waer men komt en waer men gaet, 
Waer men sit en waer men staet, 
Siet men, hoe der mannen mont 
Roockt en smoockt ten allen stont, 
Siet men blauwe kringhen damp 
By den dagh en bij de lamp, 
By het werck en by de fles: 
Maer wie denckt er om de les, 
Die er seker en gewis 
In die saeck te vinden is? 

{==50==} {>>pagina-aanduiding<<}

Vrienden! hoort die nutte leer 
En vergeet se nimmermeer; 
Dan, hoe oock onnut in schijn, 
Sal u 't roocken leersaem zijn. 
 
Siet den jonghen die begint 
Tot taback te zijn gesint, 
Siet hoe het hem tegenstaet, 
Siet hoe of hy metterdaet 
Qualijck van het roocken wort, 
Maer er toch niet over mort, 
En niet light er toe besluyt 
Met de pijp te scheyden uyt, 
Maer gelijck een deftigh man 
Volhout tot hy roocken kan. 
 
Let er op, o swacke mensch! 
Die, als alles nae uw wensch 
Niet maer daetlijck vlotten wil, 
Sit terstont bedruckt en stil; 
Die laet sacken allen moet 
Als niet alles gaet soo goet, 
Als niet yeder soo sich hout 
Als gy het soo geerne wout. 
Let er op en leer er van, 
Dat het niet en past een man 
Om den eersten tegenspoet 
Te verliesen lust en moet. 
Leer van 't jonghsken dat volhart 
Vol te houden in de smart, 
Op te roeyen tegen stroom, 
Voort te seylen kloeck en vroom, 
't Oogh te righten op het wit, 
Tot gy wat ge wenscht besit. 
 
Maer wanneer gy roocken siet, 
Vrienden! soo vergeet het niet, 
Dat gelijck de blauwe roock 
Is uw eyghen leven oock. 
Even als de damp verschijnt 
En dan snellijck weer verdwijnt, 
En geen spoor meer achterlaet 
En als in sich selv' vergaet, 

{==51==} {>>pagina-aanduiding<<}

En al stijgent nae omhoogh 
Sich onttreckt aen 't starent oogh, 
Even als die walm en smoock, 
Vrienden! is ons leven oock. 
Och! hoe spoedigh gaet het heen 
Onder lagchen en geween, 
Onder smert en onder vreught, 
Onder lief en ongeneught. 
Siet men op 't verleen terugh, 
Wat verdween het wondervlugh! 
En hoe dickwijls wil men 't weer, 
Maer het keert, eylaes! niet meer, 
Even weynigh als de kringh 
Van den roock die eens vergingh. 
 
En gelijck het brantbaer kruyt, 
Dat de pijp in sich besluyt, 
Gantsch niet blijft soo als het was, 
Maer verteert tot stof en asch, 
(Vrienden! hoort opmercksaem aen) 
Sal het u oock eenmael gaen. 
Hoe oock krachtigh en gesont, 
Eenmael wis genaeckt de stont, 
Dat de doot u roepen sal 
Uyt dit ondermaensche dal; 
Dat uw lijf, nu sterck en schoon, 
Wort den wormen tot een woon; 
Dat gy wederkeert tot de aert, 
Waer gy uyt genomen waert; 
Even als Tabagoos plant 
In de pijp tot stof verbrant. 
 
Denckt dan als gy siet den roock: 
Soo vergaet mijn leven oock. 
Denckt dan als gy siet den asch: 
Soo verteert mijn leven ras; 
Soo wort eenmael oock mijn lijf 
Stof en asch in 't lest verblijf. 
Dan, hoe oock onnut in schijn, 
Sal u 't roocken leersaem zijn. 

Utr. 1835.

r.p.v.





{==52==} {>>pagina-aanduiding<<}

Onwederlegbaar betoog.

Eene ware Anecdote.


In zek're zamenkomst der Ridders van de Plak 
(Die, zoo men weet, in vele zaken 
Hun stem te vaak beslissend maken) 
Werd, bij 't verschijnen van een' nieuwen Almanak, 
Dien de eene prees en de and're scherp bleef laken, 
Ook over 't draaijen van den aardbol fel getwist. 
't Geschil werd heftig, en, juist daardoor, niets beslist. 
Een schrand're bol, die zich door niets liet buigen, 
En door geen reden, hoe gegrond, was te overtuigen, 
Hield op 't hardnekkigste den strijd met allen vol. 
‘Ik zeg u,’ riep hij, ‘ja 'k blijf stijf en sterk beweren: 
't Is schande voor ons vak, zoo iets der jeugd te leeren! 
U allen is 't verstand op hol. 
De zon draait, dit is buiten kijf, 
En de aarde is slechts een platte schijf. 
Wilt gij hiervan 't bewijs, gij hoeft niet ver te loopen; 
Sla 't boek van Josua maar open; 
Daar vindt gij, (zwijg, wie niet gelooven wil!) 
De Rigter wenkt, de zon staat stil.’ - 
Een Predikant, die 't lang had aangehoord 
En wien 't getwist verveelde, nam nu 't woord 
En sprak: ‘Gij hebt gelijk, men vindt dit daar geschreven; 
Doch waar vindt gij vermeld, (wil 't vrij te kennen geven) 
Dat, na volbragte dienst, gestuit op hare baan, 
Held Josua der zon beval weêr voort te gaan? 
Dat de aard' dus draait, blijf ik op d'eigen grond beweren, 
En gij kunt nu voortaan der jeugd dit veilig leeren.’ 
 
h.c. dresselhuys. 





Bede aan het nieuwe jaar.


Weer, smeeken wij, o Jaar! kan 't wezen, 
Wie 't licht meer dan den Kerktwist vreezen, 
Met Loodsvernielers, Muntbesnijders 
En orde- en rust- en heilbenijders! 
Schenk liefde in Kerk en Staat en woning, 
Den Vrede, en zegen onzen Koning! 
 
ij. 






{==53==} {>>pagina-aanduiding<<}

Mengelwerk.

De kardinaal infant Ferdinand van Spanje, gouverneur-generaal der Spaansche Nederlanden.

Door N.G. van Kampen. (*)

Wanneer het iemand voegt, wereldburger te zijn in den waren en goeden zin van het woord, zoo is het de Geschiedschrijver. De moeijelijkheid dezer taak evenaart hare noodzakelijkheid en hare verdienste. Het is geene beuzeling, de indrukken van opvoeding, van godsdienstige denkwijze, van omgang met zijne landgenooten, van vooroordeelen zelfs en van de natuurlijkste vooringenomenheid te bestrijden, om daar slechts waarheid te zien, al ware het dan ook eene voor ons Vaderland nadeelige waarheid, waar deszelfs belangen in het voorledene met die van andere volken in tweestrijd kwamen; het is misschien nog moeijelijker, die waarheid alsdan openlijk te durven verkondigen. Niet minder, ja misschien nog bezwaarlijker is het, aan het karakter der vijanden van ons Vaderland opregtelijk hulde te bieden. - Het is geenszins te verwonderen, maar wel te verontschuldigen, dat de Romeinen den grooten hannibal, hunnen zoo gevaarlijken vijand, met eene reeks van ondeugden hebben beticht, waarvan ongetwijfeld zijn hart vrij was; of, om een voorbeeld uit onze Geschiedenis te ontleenen, dat onze Schrijvers aan parma zoo weinig regt gedaan hebben. Des te lofwaardiger was dan de poging van den te vroeg overledenen van cappelle, om de verdiensten dezes voortreffelijken Veldheers en Staatsmans opzettelijk in het licht te stellen, in een, helaas! onvoltooid gebleven tafereel. Het lust mij thans, Mijne Heeren! uwe aandacht te bepalen op een ander, maar

{==54==} {>>pagina-aanduiding<<}
veel minder bekend bestrijder van ons Vaderland; eenen man, die deszelfs zegevaart, terwijl hetzelve reeds het toppunt zijner magt had bereikt, wist te stuiten, en gelijktijdig den krachtigen, schier onweêrstaanbaren richelieu, toen hij alle de magt van het door geweld vereenigde Frankrijk tegen de zuidelijke Nederlanden aanvoerde, in de teugels te grijpen en zijne zegekar te doen wenden. Ik wilde u spreken over ferdinand, Infant van Spanje en Gouverneur-Generaal van België van 1635 tot 1641.
Het komt mij voor, dat dit onderwerp niet vreemd kan geacht worden aan vrienden der Vaderlandsche Geschiedenis. Immers, wanneer in eenen kamp de overwinning verheerlijkt of de nederlaag vergoelijkt wordt door de hoogere waarde des tegenstanders, zoo moeten de tegenspoeden, die ons Vaderland in het bedoelde tijdvak heeft ondergaan, ons minder bevreemden en grieven, wanneer zulks het gevolg was van de verdediging eens waardigen vijands. Misschien kan deze beschouwing hier en daar eenig licht verspreiden over een tijdvak van den Spaanschen oorlog, hetwelk veel minder dan vroegere gedeelten, naar oorzaken, afloop en gevolgen, is behandeld geworden. Vergunt mij, eer ik tot de beschouwing van den Held zelv' overga, u eene schets van Europa's gesteldheid, toen hij het groote tooneel betrad, voor oogen te stellen.
Zoo het bekende gezegde van horatius: ‘De Eeuw der Vaderen, ver beneden die van het voorgeslacht, bragt ons, nog ellendiger kroost, voort, om een nog onwaardiger nageslacht achter te laten,’ immer zijne vervulling erlangde, het was bij de nakomelingen van Keizer karel den V. Het was of de straf des Hemels, ten zoen voor de stroomen bloeds der martelaren, door die Vorsten geplengd, dat onwaardige kroost, zoo ligchamelijk als verstandelijk en zedelijk, steeds dieper en dieper deed zinken. Wat was reeds de achterdochtige, beschroomde, altijd aan zijn kabinet geboeide, bijgeloovige, verraderlijke filips de II, bij den moedigen, werkzamen, even als de zon zijn geheele gebied bereizenden ka-
{==55==} {>>pagina-aanduiding<<}
rel den V? Wat was filips de III weder, die slaaf der grillen van zijnen staatsdienaar en van den Groot-Inquisiteur, die niet ééne koninklijke eigenschap bezat, bij filips den II? En dan filips de IV, die niet wist, wat regeren was, die met gevoellooze onverschilligheid het Rijk aan den Grootvizier olivares overliet, en, terwijl hij zijne vermaken najaagde of in het Escuriaal missen hoorde, Portugal, Catalonië, Roussillon en bijna Napels verloor, Nederlands onafhankelijkheid en de sluiting der Schelde erkennen moest! Maar nog dieper (hetgeen toch onmogelijk scheen) zonk de Zoon van filips den IV, de jammerlijke karel de II, die in een veertigjarig leven nimmer mondig werd; die, zwak naar ligchaam en ziel, gedoogen moest, dat vreemde Mogendheden hem, in den vollen mannelijken leeftijd, tot voortplanting van zijn geslacht onbekwaam verklaarden, en bij voorraad zijn Rijk verdeelden! In deze steeds toenemende
kwijning van anderhalve Eeuw vertoont zich in dit geheele verbasterde geslacht niet meer dan één Man, in den vollen zin des woords, en toch een Man, die, eigenlijk voor de Kerk bestemd, tot geen bedrijvig leven in de staatkundige wereld bestemd scheen. Het was ferdinand, Zoon van filips den III, reeds tot de waardigheid van Kardinaal en Aartsbisschop van Toledo verheven, die in rust de onmetelijke inkomsten, aan dezelve verknocht, had kunnen blijven genieten, maar wiens aanleg tot den krijg hem het bevel over de legers deed toevertrouwen, hetwelk sedert karel den V geen Oostenrijksch Vorst van beide takken, zoo van Spanje als Duitschland, vóór den nog levenden Aartshertog karel, buiten hem, immer heeft durven op zich nemen.
De omstandigheden waren inderdaad dreigend, ja schijnbaar wanhopig, voor Spanje. Met de vernieuwing der vijandelijkheden tegen Nederland, na den afloop van het twaalfjarig Bestand, had Spanje, vermetel genoeg! ook deel aan den dertigjarigen oorlog in Duitschland genomen: het kon dit op dat oogenblik doen, omdat het

{==56==} {>>pagina-aanduiding<<}
eenen spinola had; maar met de terugroeping van dien grooten Veldheer waren de zaken des lands ongeloofelijk verachterd. Frederik hendrik had Grol, Wezel, 's Hertogenbosch met de geheele Meijerij, Venlo, Roermond, Maastricht, Rhijnberk en den geheelen loop der Bovenmaas ingenomen, en eene met geweldige inspanning tot stand gebragte onderneming tegen Zeeland, met verlies voor den vijand van 50 schepen en 5000 man Spaansche troepen, verijdeld. Het was zoo verre gekomen, dat filips de IV de Staten zijner Nederlanden vergunnen moest, den overwinnaar bij Maastricht om den vrede te smeeken; doch vruchteloos: met berispelijke volharding in het oorlogsstelsel, liet de meerderheid onzer Staten eene gelegenheid ontsnappen, om den oorlog met voordeel en luister te eindigen; want men dacht, dat Spanje, buiten adem gestreden, door inwendig verraad en partijschap in België nog meer verzwakt, weldra zou moeten bezwijken. Deze hoop deed den vredehandel geheel afbreken, en in 1634 een aanvallend en verdedigend verbond met richelieu sluiten, waarop in het volgende jaar dat onstaatkundige verdrag van verdeeling volgde, hetwelk aan Frankrijk alle de sterke plaatsen van België tot de grenzen van Staatsvlaanderen, aan Holland de opene steden en het platte land van Braband toewees.
Maar, behalve Frankrijk en Nederland, had het Huis van Oostenrijk een' geduchten vijand in Duitschland. Met de snelheid eens adelaars had gustaaf adolf van Zweden in één jaar zijne banieren van de Oostzee tot de grenzen van Oostenrijk uitgebreid. Te Lutzen was hij in de armen der overwinning gestorven, en de voorspoed der Zweedsche wapenen duurde, onder het staatkundig beleid van oxenstiern en door het zwaard van bernard van Saksen-Weimar, onverpoosd voort. Ook hier gaf richelieu de hand aan Zweden, gelijk in Nederland aan onzen Staat, en ferdinand van Oostenrijk had zichzelv', in wallenstein, van den besten Veldheer beroofd. Alles scheen te voorspellen, dat eerlang de beide Huizen van Oosten-
{==57==} {>>pagina-aanduiding<<}
rijk, van magt en aanzien ontbloot, tot de laagte zouden afdalen, waartoe reeds hendrik de IV ze wilde vernederen. Regensburg, die gewigtige stad aan den Donau, is reeds ingenomen, en daarmede Oostenrijk op nieuw bedreigd.
Het was onder deze omstandigheden, dat de Kardinaal Infant, een jongman van 24 jaren, geheel ongeoefend in den oorlog, die met zijnen stand scheen te strijden, in Duitschland verscheen. Na den dood der in België zoo beminde isabella, zijne bloedverwante, had de Koning hem tot Landvoogd zijner nu herkregene Nederlanden benoemd. Doch hij wilde aldaar niet onverzeld komen. Naar Italië overgestoken, brengt hij aldaar een heir van ten minste 12000 man, meestal oude soldaten, bijeen, en trekt er mede over de Alpen.
Het doet mij leed, niet de minste berigten omtrent de jeugd, de opleiding en de vroegere lotgevallen van ferdinand te hebben kunnen bekomen. Dat hij, als Kardinaal, een leger aanvoerde, strekt hem niet tot berisping, wanneer wij bedenken, dat dit, zoo 't schijnt, met de zeden van dien tijd overeenkwam, en ook in Frankrijk het geval was, alwaar de Kardinaals richelieu en la valette aan het hoofd van krijgsheiren stonden, en alwaar, kort daarna, de Kardinaal de retz, geheel in de staatkunde verdiept, als volksleider te voorschijn trad. Het schijnt geene vermetele gissing, dat ferdinand, tegen zijnen zin, door eene familieschikking, waarin hij geene stem had, van kindsbeen af tot den geestelijken stand werd bestemd. En het was immers ook voor de belangen der bedreigde kerk, dat thans het zwaard werd getrokken! Indien ooit eenige oorlog eenen Spanjaard heilig moest voorkomen, zoo was het deze, waar hij voor zijne, naar hij meende, bedreigde kerk, en voor het gebied des Keizers zoo wel, als des katholijken Konings streed. Dergelijke gronden waren althans geldig voor den Kleinzoon van filips den II, en volgens zijne opvoeding en begrippen handelde hij, bij

{==58==} {>>pagina-aanduiding<<}
de bestrijding der Zweden, Duitsche Protestanten en Nederlanders, volkomen pligtmatig.
Zijne komst gaf dadelijk eene andere wending aan het oorlogsgeluk. De Keizerlijken, hierdoor bemoedigd, belegerden de Rijksstad Nördlingen in Zwaben, welke saksen-weimar trachtte te ontzetten. Ferdinand haastte zich, zijnen naamgenoot en bloedverwant, den Zoon des Keizers, ter hulpe te snellen; en het was onder de muren dier stad, dat de beslissende slag werd geleverd, waar zelfs bernard van Saksen-Weimar, de eigenlijke overwinnaar bij Lutzen, moest zwichten. Ferdinand gaf in dezen slag blijken van persoonlijken moed: vijf Onderbevelhebbers vielen aan zijne zijde. Maar de overwinning was ook volkomen. Horn, Schoonzoon van oxenstiern, werd gevangen. De overwonnelingen verloren alle hunne bagaadje, 12000 dooden, 6000 gevangenen, 60 stukken geschut; alles, wat vlugten kon, vlood uit Zwaben naar het toen nog Duitsche en Protestantsche Straatsburg; Zweden scheen alle vertrouwen op zijn geluk verloren te hebben, en, had de Keizer eenige toegevendheid getoond, zoo ware de zaak van het Protestantismus op dien dag verloren gegaan. - Kort daarop volgde de afval van Saksen, een der magtigste Protestantsche Staten, van het verbond, die in een' afzonderlijken vrede zich zelfs bij den Keizer voegde, en door een aantal kleinere Staten gevolgd werd.
Dus was de Keizerskroon weder op het hoofd van ferdinand den II bevestigd. Doch de Spanjaard, zijn naamgenoot, vertoefde niet langer in Duitschland. In het voorbijgaan, als 't ware, had hij de zaken van zijn Huis aldaar hersteld. Beschouwen wij hem thans in zijne eigenlijke taak, als Landvoogd van België.
Den 8 Februarij 1635 was het bovengenoemde verdrag van verdeeling geteekend; en dus was de klagt in de kort daarna gevolgde oorlogsverklaring van Frankrijk, wegens het opligten van den Keurvorst van Trier, niet meer dan een voorwendsel, vermits die gebeurtenis na dien tijd plaats had.

{==59==} {>>pagina-aanduiding<<}
Zorgelijk was nu de toestand van België. Ferdinand, als 't ware tusschen twee vuren geplaatst, uit het Noorden en Zuiden bedreigd, had ook uit het Oosten voor Maastricht te vreezen. En van hier zou de hoofdslag hem treffen. Het Fransche leger, onder oranje's Neef, den Kleinzoon van coligny, en eenen Schoonbroeder van richelieu, baande zich een' weg door de schitterende overwinning bij Avein; hij kwam frederik hendrik onder de wallen dier vesting als Opperbevelhebber hulde bieden; en nu trok deze, de beroemde Stedebedwinger, aan het hoofd van 40,000 welgeoefende krijgslieden, België in.
Men volgde nu - hetzij richelieu, hetzij de Prins dit plan had ontworpen - eene geheel van de gewoonte dier tijden afwijkende krijgskunst. Geene grensvesting werd belegerd; maar men trok Braband juist van het zwakste, van het kwetsbaarste punt binnen. Verlokt door de gedachte van algemeene ontevredenheid in de Spaansche Nederlanden, en door het denkbeeld, dat een Fransch-Hollandsch leger zich slechts zou hebben te vertoonen, om de bevolking tot opstand te brengen, rukte men onmiddellijk op Brussel aan, 't welk volgens het deelingsverdrag aan Nederland moest komen; en men twijfelde niet, of de val der Hoofdstad zou dien van het overige weldra naar zich slepen. Uit Spanje kon geene hulp ter zee komen, waarvan de Nederlandsche vloten meester waren, en de 12000 man voetvolk en 3000 ruiters, die ferdinand had medegebragt, en die inderdaad bijkans de eenige troepen waren, op welke men rekenen kon, schenen in een land vol misnoegden niet bestand tegen eene bijkans driedubbele overmagt, onder een' der grootste Veldheeren zijner Eeuw.
Het was toen, dat ferdinand, als Veldheer, zich in alle zijne grootheid vertoonde. Het vijandelijke leger tegen te trekken, en eenen slag te wagen, was het gevaarlijkste, 't welk men zou hebben kunnen doen; en de Spaansche Veldheer volgde liever alva's voorbeeld in een gelijksoortig geval, na den overtogt van oranje

{==60==} {>>pagina-aanduiding<<}
over de Maas. Hij verzamelde alle zijne krachten, ook door de terugroeping van den Graaf de fontaines, die Fort Philippine belegerde, en plaatste zich langs het riviertje de Geete. Zijne magt bedroeg slechts de helft van die der Bondgenooten; maar hij wachtte een Oostenrijksch leger onder piccolomini. Van de Geete deinsde hij af naar de Dyle; doch de Bondgenooten, hoogerop dien stroom overgetrokken zijnde, noodzaakten hem, ook van hier af te deinzen, en de bedreigde Hoofdstad te hulp te komen. Tienen was door de Bondgenooten ingenomen, maar geplunderd en verbrand; iets, 't welk hunne verdere ontwerpen, indien zij inderdaad op medewerking der ingezetenen hadden gerekend, niet dan benadeelen kon.
Op eene vaderlandlievende poging der Belgen kon de Kardinaal Infant wel niet rekenen. De ondervinding aller oorlogen, gedurende de zeventiende en achttiende Eeuwen in dit strijdperk der Natiën geleverd, heeft genoegzaam de lijdelijkheid van dat Volk, terwijl men over deszelfs heerschappij kampt, doen blijken. Ferdinand was te Brussel met veel eerbetoon ontvangen; maar hij vond er in de ure des gevaars noch harten noch handen. Dan, terwijl de Bondgenooten hunnen tijd te Boutersum en Rozebeke verkwistten, woekerde ferdinand met de oogenblikken. Merkende, dat de Prins hem van zijne Hoofdstad zocht af te snijden, haastte hij zich, die te bereiken, legerde zich voor Brussel aan de vaart naar Vilvoorden, en wierp 4000 man voetvolk en zeven kornetten ruiters in Leuven, onder den dapperen verdediger van 's Hertogenbosch, grobbendonk. De Bondgenooten, die, volgens aitzema, eenen sleep met zich voerden, die over de honderdduizend man sterk was, begonnen nu het beleg om Leuven te slaan, daar men de stelling van den Infant voor Brussel te sterk vond; ten minste dit was het gevoelen der Franschen. Maar na verloop van acht dagen hadden het gebrek aan levensmiddelen en eene besmettelijke ziekte, in het Fransche leger uitgebroken, zoodanig toegenomen, dat het

{==61==} {>>pagina-aanduiding<<}
onmogelijk was de belegering voort te zetten, vooral na de komst van octavius piccolomini met 15000 Oostenrijkers en Kroaten. Men moest dus, door aandrijven der Franschen, schandelijk van eene zoo weinig versterkte stad als Leuven aftrekken, in weerwil aller vertoogen, verzoeken en aanbiedingen van levensmiddelen door frederik hendrik. Men begaf zich, over Aarschot en Diest, naar Roermond.
Vertoeven wij een oogenblik bij deze zoo kwalijk gelukte onderneming. Fransche Schrijvers, en daaronder zelfs de anders waarheidlievende aubéry du maurier, hebben durven beweren, dat frederik hendrik, om zich op richelieu wegens eenen aanslag op het Prinsdom Oranje te wreken, het Fransche leger bij gebrek van levensmiddelen zou hebben doen omkomen. Doch, behalve dat de Prins nimmer eenigerlei blijk gegeven heeft van eene zoo diepe zedelijke laaghartigheid, dat hij, ter wrake op éénen Staatsdienaar, duizende onschuldige krijgslieden van eene Natie, die hij beminde en hoogachtte, zou hebben op de slagtbank geleverd, of den nog wreederen hongerdood doen sterven, is een oogopslag op de gebeurtenis en op het tooneel derzelve genoegzaam, om dit vermoeden te wederleggen. Op de gebeurtenis: of deed de Prins niet, volgens hetgeen hij zelf of zijn vertrouweling in de bekende Mémoires heeft te boek gesteld, 30,000 pond brood aan de Franschen aanbieden en ook ter hand stellen; terwijl zij niettemin in hunne weigering om te blijven volhardden? Op het tooneel der gebeurtenis: of lagen Brussel en Leuven niet in het gedeelte van België, 't welk bij het jongste verdrag aan de Staten was toegewezen? Indien de Prins met het Nederlandsche leger ware opgeroepen geworden, om eene voor Frankrijk bestemde stad te veroveren, zou er, bij de zedelijke onwaarschijnlijkheid, nog eenige staatkundige mogelijkheid voor eene schanddaad bestaan, als die, waarmede men oranje beschuldigt. Maar, moedwillig zijne eigene eer als Opperbevelhebber, de eer van inneming der vijandelijke hoofdplaats en van eene

{==62==} {>>pagina-aanduiding<<}
nabijgelegene belangrijke stad, en het belang van den Staat, door de inneming eener rijke Provincie, benevens de duurgekochte vriendschap van Frankrijk, op het spel te zetten ter voldoening eener kinderachtige wraakzucht voor eene onderneming, die toch mislukt was, - dit behoort wel tot de hersenschimmen, die slechts in het brein van onnadenkenden kunnen opkomen. Zeggen wij liever, dat de maatregelen van den Kardinaal Infant zoodanig zullen geweest zijn, dat het voor de weinig vooruitzorgende Franschen onmogelijk was, zelfs in het rijke België, levensmiddelen te bekomen; terwijl daarentegen de Prins, naar den meer voorzigtigen aard onzer Natie, de verzorging in dit opzigt niet had verwaarloosd.
Het was den werkzamen ferdinand niet genoeg, den aftrekkenden vijand terstond te vervolgen, en Diest in drie dagen te hernemen; hij volgde hem ook over de Maas, en stoorde het ontwerp des Prinsen, om Gelder te belegeren, door het afzenden van 5000 man naar Stevenswaard onder den Hertog van Lerma, en door het nemen van het kasteel te Gennep. Zeshonderd man dezer afdeeling onder den kloekmoedigen eenholts verraste daarop het sterke Schenkenschans aan de scheiding van de Waal en den Rhijn, 't welk voor den sleutel der Nederlanden aan dien kant gehouden werd, en waar men, door de verovering der Maas-gewesten tot boven Maastricht, volstrekt geen gevaar meer dacht te vreezen te hebben. De inval in onze Provinciën door een leger Spanjaarden, gelijk in 1629, hing, zegt van wijn, aan een' zijden draad. Nu werd frederik hendrik genoodzaakt, terwijl het Fransche leger, tot op een derde of vierde gesmolten, geene dienst meer kon doen, alle andere ontwerpen te laten varen, en zich, tot in de helft des volgenden jaars, eerst met de berenning, daarna met de regelmatige belegering van Schenkenschans, hetwelk door de Spanjaarden in haast versterkt werd, bezig te houden. Ferdinand wierp troepen in Gock, Kleef en Gennep, ten einde het beleg te ver-
{==63==} {>>pagina-aanduiding<<}
hinderen, en bemagtigde, nog vóór het einde des jaars, de stad en het kasteel van Limburg.
Er dringt zich ons, bij de beschouwing van dezen voor de Bondgenooten zoo noodlottigen veldtogt, eene vergelijking op, die wij niet kunnen voorbijgaan. In die zelfde gewesten, waar toen het oorlogstooneel was, hebben wij het in onze dagen weder gezien. Diest, Tienen, Boutersum, Leuven, Beringen, door welke plaats de Hollanders aftrokken, zijn ons allen gemeenzame namen. Vanwaar toch, dat, terwijl de grootste Stedebedwinger van zijnen tijd acht dagen te vergeefs voor Leuven ligt, zonder die stad te kunnen innemen, en na eenen togt van vijf weken onverrigter zake terug moet, schoon hij eene zegevierende krijgsmagt, ook van Franschen, onder zich heeft, die in den beginne de vijandelijke ver overtreft, - vanwaar, dat in onzen tijd, van den intogt in Zuidbraband gerekend, slechts vier dagen noodig zijn geweest, om Tienen, Leuven enz. te bemagtigen, den vijand van Brussel af te snijden, en van die stad zoo goed als meester te worden; dit alles alleen met Nederlandsche troepen, die zekerlijk in getal bij de troepen in 1635 te kort schoten, en juist die zelfde Franschen te vreezen hadden, die daar hun te hulp kwamen? Mijne Heeren! het antwoord op die vraag is eenvoudig. Een bondgenootschappelijk leger bezit zelden de eenheid van een heir, uit vaderlandlievende soldaten en burgers ééner Natie zamengesteld, die haren volksroem moet handhaven; en de aangevallene had in onze dagen geen hoofd: immers aan wezens als terhoven en daine zal men dien naam niet geven. In 1635 had de vijand eenen man, die, minder door oefening en ondervinding, dan door talent en genie geleid, niet alleen de vijandelijke legers van het Belgische
grondgebied wist te verwijderen, maar zelfs aan te vallen, en den oorlog op hunnen grond over te brengen. Wat meer is, hij wist zelfs de onverschillige of met het Bestuur ontevredene Belgen zekeren moed in te boezemen, zoodat mer te Leuvenniet alleen op grobbendonk's vijfdui-
{==64==} {>>pagina-aanduiding<<}
zenden, maar ook op de Burgerij en Studenten kon re kenen. Hoe men dit in 1831 kon, behoeft geen betoog.
Nadat nu door de verovering van Schenkenschans, die frederik hendrik een half jaar bezig hield, de Spaansche Nederlanden voor het oogenblik waren beveiligd, besloot de Landvoogd in Frankrijk te trekken. Vereenigd met den Keizerlijken Veldheer jan de weert, trok hij in het landschap Picardie, nam de plaatsen Capelle en le Catelet, digt bij den oorsprong der Schelde, en zelfs het sterke Corbie. Toen verspreidde zich de schrik in Parijs; een groot aantal inwoners nam de vlugt, en de weert zou voorgeslagen hebben, onmiddellijk op die Hoofdstad te trekken, en haar in de eerste verslagenheid te bemagtigen. Doch de Infant, welke beter dan die voortvarende krijgsman de middelen wist te berekenen, welke de wanhoop aan eene geheele bevolking kan aan de hand geven, wilde zijn kleine leger zoo diep in 's vijands land niet op het spel zetten. Hij had geene honderdduizenden te zijner beschikking, gelijk de Bondgenooten, die in onze dagen tweemaal dat plan volvoerden. Ook verkeerde de schrik te Parijs spoedig in eenen grooten ijver tot verdediging; men wapende zich algemeen, en ontbood uit de verschillende legers in alle haast troepen, zoodat de Koning in persoon, aan het hoofd van 50,000 man, de Spanjaarden te gemoet trok. Doch dezen waren, bezetting in de veroverde steden achterlatende, reeds naar Vlaanderen wedergekeerd, voornamelijk ook doordien de Infant een gedeelte zijns legers tegen de Nederlanders, die Breda bedreigden, had moeten afzenden.
In den veldtogt van 1637 werd het beleg van Breda door den Prins inderdaad begonnen; doch eerst wilde hij zich meester maken van Duinkerken. Maar de maatregelen van ferdinand aan den eenen, eene windstilte, die de Hollandsche vloot drie weken lang te Rammekens, in Zeeland, werkeloos hield, aan den anderen kant, deden dit plan mislukken. Doch te Breda werd de Infant door den Stededwinger frederik

{==65==} {>>pagina-aanduiding<<}
hendrik voorgekomen. In allerijl brak hij wel van de Fransche grenzen op, en trok over de Schelde te Antwerpen; maar, daar hij tegen de werken der Nederlanders niets vermogt, hoopte hij hen óf door eene afleiding van Breda te verwijderen, óf ten minste elders eenig voordeel te behalen. Dit laatste gelukte; het eerste niet. Te Venlo, eene welvoorziene en versterkte vesting met 1100 man bezetting, wordt deze door een' plotselingen schrik bevangen, en geeft zich dadelijk over. Dit zelfde was bijna het geval geweest van Roermond; en de Prins was grootelijks verwonderd, dat, op het bloote gezigt van den Spaanschen Veldheer, steden zich overgaven: men veroordeelde de Bevelhebbers, bij afwezigheid, tot den dood. Dit was aan de Spaansche zijde eenige vergoeding voor Breda, hetwelk kort daarna bezweek. Daar de Infant steeds aan twee zijden vijanden te bestrijden had, kon hij niet beletten, dat de Franschen dit jaar ook, terwijl hij zijne hoofdmagt tegen frederik hendrik wendde, voorspoedig waren; maar deze voorspoed bestond slechts in de herovering van hetgeen ferdinand in het vorige jaar had gewonnen, benevens het kleine Landrecy.
Zoo moest de Landvoogd jaar op jaar de Spaansche Nederlanden aan wederzijden tegen de Fransche magt en die van het nieuwe, bloeijende Gemeenebest, door Europa's, Azië's en Amerika's wereldhandel verrijkt, verdedigen. En hij deed het lang, zonder, na Breda, ééne stad van belang te verliezen. Met eene veel kleinere magt wist de Infant de ontwerpen zijner vijanden te doen mislukken, en zich beurtelings noordwaarts en zuidwaarts te wenden, of uit Brussel, als het middelpunt, de werkzaamheden aan wederzijden te besturen. In 1638 had frederik hendrik de belegering van Antwerpen op het oog. Deze koopstad was toen zeer van hare oude grootheid vervallen; maar nog had zij de natuur te baat, en behoefde slechts met de Vereenigde Gewesten vereenigd te worden, om het grootste gedeelte van derzelver koophandel tot zich te trekken. Er wer-
{==66==} {>>pagina-aanduiding<<}
den heimelijk van hier krijgsbehoeften derwaarts gezonden; maar dit wist de Prins, en hij had zijne maatregelen diensvolgens genomen. Graaf willem van Nassau werd dus met 6000 man naar den linkeroever der Schelde gezonden, om, uit Liefkenshoek, Kalloo te bemagtigen, en zich dan tegenover de stad te legeren; terwijl de Prins haar van den regteroever zou aantasten. De Franschen bedreigden intusschen beurtelings Namen, Kamerijk, Grevelingen en St. Omer. Tegen alle deze aanvallen nam ferdinand maatregelen. Bij gebrek aan genoegzame manschap in het land van Waas, doet hij geruchten uitstrooijen, dat er zich eene geduchte magt bevindt, en dat hij gereed is, de Hollanders op den linkeroever van het hoofdleger af te snijden. Al
te ligtvaardig gelooft dit Graaf willem, reeds meester van Kalloo; hij trekt, om zijne gemeenschap open te houden, naar Liefkenshoek terug, maar des nachts. Op dezen aftogt ontstaat verwarring: de vijand, hoezeer niet talrijk, slechts 8000 man, maar, volgens sommigen, door ferdinand zelv' aangevoerd, bedient zich daarvan; weldra slaat alles op eene wilde vlugt; men werpt de wapenen weg, en komt, met verlies van 2000 dooden, waaronder ook maurits, de veelbeloovende Zoon van Graaf willem, van bagaadje, 80 schepen met levensmiddelen, al het geschut en alle de paarden der ruiterij, weder te Liefkenshoek. De schrandere Kardinaal Infant had alle zijne krachten naar dezen kant gewend, daar hij wel begreep, dat eene nederlaag van Graaf willem de geheele onderneming moest doen mislukken, gelijk het geval was. Alle pogingen der Nederlanders waren dus ook voor den geheelen veldtogt verlamd, en men moest zelfs het vroegere plan op Hulst laten varen.
Terstond zendt ferdinand een gedeelte der troepen, tot ontzet van Antwerpen bestemd, zuidwaarts, ter hulpe van het bedreigde St. Omer. Twee zijner Veldheeren, piccolomini en Prins thomas, snijden dadelijk 1500 man der belegeraars af, nemen dezen

{==67==} {>>pagina-aanduiding<<}
gevangen, en doen het beleg opbreken. Intusschen had frederik hendrik, om de nederlaag bij Kalloo uit te wisschen, tot het beleg der stad Gelder besloten. Zij ligt in eene voordeelige stelling tusschen de Maas en den Rhijn, en kon dus ruim het verlies van Venlo vergoeden. Maar de onvermoeide Spaansche Prins toonde zich ook hier frederik hendrik's waardigen mededinger. Hij zette te Venlo over de Maas, tastte den Stadhouder van Friesland, hendrik casimir van Nassau, aan, bemagtigde diens geschut, en nam een paar aanzienlijke Bevelhebbers gevangen. De Prins moest het beleg van Gelder opbreken.
In 1639 herhaalden zich dezelfde gebeurtenissen bijkans op andere plaatsen. De Franschen, die Thionville belegerden, werden door piccolomini geheel en al geslagen, verloren 4000 man aan dooden, 2000 aan gevangenen, waaronder de Veldheer feuquières zelf, al hun geschut en alle de vaandels; doch men maakte geen behoorlijk gebruik van deze schitterende overwinning, en de Franschen konden zelfs het plaatsje Hesdin, in Artois, bemagtigen. Maar, door de snelheid en doelmatigheid zijner bewegingen, wist ferdinand tweemaal de belegering van Hulst en andermaal die van Gelder te beletten. Overal, aan de Schelde gelijk aan de Maas, kwam hij frederik hendrik voor.
Maar het was niet mogelijk, alleen tot de hulpbronnen der Spaansche Nederlanden bepaald, zulke inspanningen lang vol te houden. Welke ook de bekwaamheid, de vlugheid, de onvermoeide werkzaamheid van ferdinand waren, de stoffelijke hulpmiddelen, geld en manschap, moesten hem eindelijk beginnen te ontgaan. Uit het heerschende land, telkens gevoed door de schatten der Oude en Nieuwe Wereld, de Koloniën van Spanje en het nog daarmede vereenigde Portugal, moesten de hulpbronnen komen, die eenigzins de worsteling tegen Frankrijk en Nederland konden verlengen. Dit geschiedde dan ook. Spanjes groote vloot, in 1639

{==68==} {>>pagina-aanduiding<<}
onder oquendo uitgerust, was hoogstwaarschijnlijk naar de Nederlanden bestemd. Door verpanding der Italiaansche Domeinen was het Hof van Madrid geslaagd, van den Groothertog van Toscane en de Genuezen de noodige gelden tot eene aanzienlijke wapening te bekomen, daar de zoo even genoemde bronnen reeds spaarzaam, of liever langs zijkanalen naar den vijand, begonnen te vloeijen. Maar het is bekend, hoe deze geduchte wapening, 70 schepen sterk, met 10,000 man landingstroepen, door tromp en evertsen, ondersteund door eene ongeloofelijke inspanning der Natie, nog vóór het einde van 1639 vernield, en dus de hoop van ferdinand teleurgesteld werd.
Eene tweede ramp was de terugroeping der Oostenrijkers onder piccolomini, die de Keizer, zeer in het naauw gebragt door de Zweden, niet meer kon ontberen. Ook was de Spaansche Monarchij door het slechtstmogelijke Bestuur reeds geheel ondermijnd, en in het jaar 1640 zou de uitbarsting volgen. De gunsteling des Konings, olivares, wien het slechts om het bijeenschrapen van schatten en het pressen van krijgsvolk te doen was, had alle regten der burgers in de onderscheidene gewesten des Rijks, ten einde slechts dat oogmerk te bereiken, baldadig geschonden. Vandaar, dat twee landen, in het Oosten en Westen des Spaanschen Schiereilands gelegen, bijna gelijktijdig het voorbeeld der Nederlanders volgden en van Spanje afvielen, Catalonië en Portugal: het eerste stelde zich onder de bescherming, dat is onder de heerschappij, van Frankrijk; het laatste verkoos den wettigen erfgenaam des troons, den Hertog van Braganza, tot Koning. Om de maat van welverdiende rampen, die Spanje gelijktijdig bestormden, te vullen: de Hertog van Savoije, Bondgenoot der Spanjaarden, verloor zijne Hoofdstad Turin, nadat de Franschen reeds vroeger het beleg van het sterke Casal hadden doen opbreken; en door deze twee gebeurtenissen werden zij in Italië meester.
Terwijl dus der Spaansche Monarchij van alle zijden

{==69==} {>>pagina-aanduiding<<}
instorting dreigde, overtrof het de krachten van den Broeder haars Konings, haar in het afgelegene België staande te houden. Ferdinand had tot hiertoe tegen overmagt en geluk voorspoedig geworsteld; dit jaar waren hem beide te magtig. Gelijk een schermer, die, van voren en van achteren bedreigd, door weergalooze kunst en snelle wendingen alle slagen beurtelings weet af te wenden, maar eindelijk door één' stoot, dien hij niet kan afkeeren, bezwijkt, minder van zwakheid dan van verdriet en hartzeer, dus was het met ferdinand! Nogtans moeten wij de standvastigheid bewonderen, waarmede hij nog in het eerste gedeelte des jaars 1640 alle pogingen der tegen hem vereenigde vijanden wist te leur te stellen. Voornamelijk had hij het oog naar de noordelijke grenzen gewend, alwaar de Prins, met buitengewonen onderstand uit Frankrijk, zich tot eene beslissende onderneming voorbereidde. Hij begaf zich dus in persoon naar Gent, en had zijne onderbevelhebbers tegen twee Fransche legers gezonden. Frederik hendrik wilde Brugge, Damme en de omliggende schansen belegeren, en zich dus een' weg naar Duinkerken banen. Tweeëntwintigduizend man ontscheepten te Philippine, en trokken tot op een half uur van Sas van Gent en van daar tot Maldeghem voort. Reeds ziet de Prins de torens van Brugge. ‘Dit is de bruid,’ zegt hij tot zijn krijgsvolk, ‘die gij te winnen hebt!’ Maar de Infant had zijne maatregelen genomen, en alle de naderingen waren zoo goed versterkt, dat de Prins, na een schutgevaarte van Graaf hendrik casimir van Nassau met den vijand, van zijne onderneming moest afzien. Toen sloeg men het oog op Hulst; maar
ook daar was de onvermoeide ferdinand in de voorbaat geweest: alles in den omtrek was goed versterkt; eene redoute, die de nadering belette, werd te vergeefs aangevallen, en bij die gelegenheid ontving zelfs de dappere hendrik casimir, Stadhouder van Friesland en Groningen, eene doodelijke wond, die hem na acht dagen in 't graf ruk-
{==70==} {>>pagina-aanduiding<<}
te. De onderneming was mislukt, en het leger keerde naar de Maas terug, alwaar men nog te vergeefs eenen aanslag op Gelder beproefde.
Terstond wendde zich ferdinand zuidwaarts. Ook Frankrijk, bemoedigd door Spanjes rampen, had buitengewone inspanningen gedaan: richelieu zond twee legers, onder drie Maarschalken van Frankrijk, naar Nederland. En toch waren alle vestingen in zoo goeden staat, en door het bestel des Landvoogds van zulke wakkere bezettingen voorzien, dat de ondernemingen op Charlemont en Marienburg mislukten. Toen vereenigden zich de twee legers, onder den Maarschalk chatillon, den kweekeling van maurits en frederik hendrik en Neef van dezen, chantries en la meilleraye. Daar bevond zich de bloem des Franschen legers; en onder eene menigte Helden, wier namen toen of naderhand in de Geschiedenis uitblonken, schittert vooral die van den twintigjarigen Hertog van Enghien, sedert, als de groote condé, de schrik geworden van Spanje, Duitschland en Nederland. Het doel was de inneming der hoofdstad van Artois, het sterke Arras of Atrecht. Hiertegen verzamelde nu ferdinand zijn heir, met ervarene Veldheeren, gelijk Hertog karel van Lotharingen, de Keizerlijke Generaals van lambry, beck en anderen, en deed alles, wat menschelijke moed en inspanning vermag, om het beleg te doen opbreken. Met 30,000 man poogde hij de levensmiddelen aan de belegeraars af te snijden, liever dan zijn leger aan eenen veldslag te wagen, waarvan het verlies noodwendig dat der stad moest hebben naar zich gesleept. Reeds begon inderdaad het gebrek in het Fransche leger zich te doen gevoelen; reeds dacht men aan opbreken, -
doch richelieu's ijzeren wil, die versterkingen en stellige bevelen zond om te volharden, deed de belegering voortzetten. Zeventienduizend man moesten een' verbazend grooten voorraad van levensmiddelen naar het leger geleiden. Terwijl twee Maarschalken dien te gemoet gaan, tast ferdinand,

{==71==} {>>pagina-aanduiding<<}
die nu het geschikte oogenblik ziet, den derden in zijne verschansingen aan. Maar de wanhopige moed der Franschen deed dien aanval mislukken. De Infant, hierdoor niet afgeschrikt, bereidt zich tot een' tweeden, toen hij de witte vlag van den toren ziet wapperen. De stad had gecapituleerd.
Dit brak den Spaanschen Veldheer het hart. Reeds het toen loopende spreekwoord!

Quand les Français prendront Arras, 
Les souris mangeront les chats! 

hetwelk de overwinnaars sedert zoo geestig beantwoordden, door slechts de p in den eersten regel weg te nemen, - dit algemeen aangenomen denkbeeld van de sterkte der stad moest ferdinand hebben doen vermoeden, dat de bevelhebber, in het gezigt van 30,000 vrienden, nog wel eenen storm zou hebben afgewacht. Hij had zich bedrogen, zag een der beste bolwerken van Spaansch-Nederland in handen des vijands; en men mag, naar mijn inzien, van dat oogenblik de kwijning dagteekenen, die den op het punt van eer zoo kieschen Veldheer in het volgende jaar ten grave deed dalen. Tot nu toe had hij niet ééne belangrijke vesting verloren, behalve Breda; maar daarvoor had hij in Venlo en Roermond eenige vergoeding gevonden. Arras was het eerste punt, waar zijn roem, zoo hij waande, geheel werd beneveld. Daarbij kwam nu nog de ontzettende tijding uit Portugal, dat thomas van Savoije en de Hertog van Lotharingen met Frankrijk afzonderlijke verdragen hadden aangegaan. Zoo verloor dan Spanje bijna dagelijks onderdanen en Bondgenooten: van waar zouden de middelen komen, om in volgende veldtogten, bij telkens klimmenden nood, twee vijanden tevens van onderscheidene zijden in België het hoofd te bieden? Ook was ferdinand in den volgenden veldtogt (1641) dezelfde niet meer. De Franschen veroverden het sterke Aire. Ferdinand deed het wel terstond weder belegeren; doch hij beleefde de herovering niet, en verloor in dien

{==72==} {>>pagina-aanduiding<<}
tijd de plaatsjes Lens en Bapaume, waarvan het laatste vooral van belang was, aan de Franschen, en Gennep, door hem in 1635 ingenomen, aan de Nederlanders onder frederik hendrik. Hij overleed den 9 November aan de kwijning, die hem reeds den geheelen zomer in zijne werkzaamheden belemmerd had.
De dood van den Kardinaal Infant is in onze Geschiedenis naauwelijks opgemerkt; en nogtans namen de zaken in 1642 eenen voor Spanje hoogst ongunstigen keer aan den Nederrhijn, waar de dappere lambry door de Franschen geslagen en met verlies van 7200 man en 80 vaandels gevangen werd, en in 1643 in de Nederlanden. Enghien vernielde bijkans het oude Spaansche voetvolk in de vlakte van Rocroix, en veroverde Thionville; daarop volgden, in weinige jaren, Grevelingen, Mardijk, Bourbourg, Bethune, Armentières, Kortrijk, St. Wijnoxbergen, Veurne, Duinkerken, aan de Franschen, - de Nederlanden, Sas van Gent en Hulst, aan de Nederlanders. Ook vóór 1634 waren de Bondgenooten, zoo als wij gezien hebben, buitengemeen voorspoedig geweest. Zou men de teleurstellingen, in het tusschenvak dier jaren geleden, blootelijk aan de jaloerschheid tegen Frankrijk, zoo als doorgaans geschiedt, moeten toeschrijven? Of was er ook eene andere oorzaak, die dezelve te weeg bragt? Het is waar, nergens heb ik opzettelijk den lof van den Kardinaal Infant vermeld gezien. Spaansche Schrijvers zouden dien misschien kunnen bevatten; maar ik heb geene gelegenheid gehad, dezelve te raadplegen. Mariana en ferreras loopen zoo ver niet. Aitzema zegt niets van zijn karakter, maar deelt zijn Testament mede, en doet, bij gelegenheid der daarin voorgeschrevene zielmissen, eene geleerde Verhandeling over het Vagevuur en het gezag der Kerk. De Schrijver der Gedenkschriften op naam van
frederik hendrik vermeldt ook alleen 's mans afsterven, zonder meer. Slechts één later Schrijver, (zoo ver mij bekend is) een ongenoemd Geschiedboeker van het Huis van Oostenrijk, zegt, dat deze Vorst, met de achtingwaardigste eigenschap-
{==73==} {>>pagina-aanduiding<<}
pen versierd, zeer betreurd werd. Verdiende hij dan waarlijk geene opzettelijker loffelijke vermelding? Gij moogt er over oordeelen, Mijne Heeren, aan wie ik eenvoudig de daadzaken, door gelijktijdige Schrijvers vermeld, heb herinnerd. Ik beken het, bij zijnen grooten voorganger parma staat hij in de schaduw. Maar hoe waren ook de omstandigheden veranderd! De doorslepene staatstunde, waarmede farnese de Walen kon winnen en den Belgischen Adel tegen willem den 1 opruijen, was niet meer van toepassing tegen eene geheel Protestantsche, den zachten, verdraagzamen Zoon van willem den I en louise de coligny aanbiddende Republiek. Men had thans niet enkel eenen nog kwalijk gevestigden opstand, maar eenen Staat, die reeds diepe wortelen geschoten en bezittingen in drie werelddeelen had, te bestrijden; eenen Staat, daarenboven, door de geheele magt van Frankrijk levendig ondersteund. Ook parma had wel in het laatst van zijn leven tegen het laatstgenoemde Rijk te strijden, maar vond daar een' magtigen aanhang; en verloor zelfs hij niet door die afwending Breda, Zutphen, Deventer, Nijmegen, Hulst, Steenwijk en Koeverden? De overeenkomst der rampen, aan beide groote Veldheeren overgekomen, is inderdaad opmerkelijk. Dáár de tegenspoed der onverwinnelijke vloot, hier die der groote uitrusting van
oquendo, die beide aan den oorlog in Nederland een nieuw leven moesten bijzetten. Dáár het opbreken der belegering van Bergen op Zoom en het verlies van alle de evengenoemde steden, hier dat van het voor onwinbaar gekeurde Arras. Doch wij bekennen gaarne, dat ferdinand parma als Staatsman op verre na niet bereikte; schoon wij, door het volslagen gebrek aan Geschiedschrijvers bij de Belgen, de inrigtingen niet kennen, die hij binnenslands tot vermeerdering der algemeene welvaart of verzachting van de rampen des oorlogs kan hebben gemaakt. Dit is althans zeker: de Belgen, die, vóór zijne komst, onder albertusen isabella eene soort van zelfstandigheid als een' eigen'

{==74==} {>>pagina-aanduiding<<}
Staat genoten, en zelfs toen niet tevreden waren, blijkens den opstand van van den berg, warfusé en de geheime kuiperijen van anderen, vlijden zich gewillig onder den Kardinaal Infant. Gedurende deszelfs zevenjarig bestuur lezen wij van geene opstanden, zelfs van geene woelingen, in weerwil van de schoonste gelegenheid daartoe door de uitnoodiging der vereenigde Mogendheden, met de wapenen ondersteund, om de Spanjaarden te verdrijven en zich in vrijheid te stellen. Nog eens: wij lezen niets van dien aard, misschien omdat van deze tijden slechts de uitwendige Geschiedenis te boek gesteld is: maar zouden wij niet mogen vermoeden, dat de geestkracht van ferdinand veel heeft bijgedragen tot deze onderwerping der Belgen, die somtijds (in zoo ver dit bij Belgen mogelijk is) zelfs tot eene soort van moed overging, gelijk in 1635 te Leuven?
En welke is nu de werking van ferdinand van Spanje geweest op ons Vaderland in vergelijking van die van parma? Deze heeft honderdduizend nijvere, welvarende en ijverig godsdienstige inwoners uit België naar Holland gedreven, daardoor het eerstgenoemde land verarmd, en zijns ondanks het laatste verbazend verrijkt. Ferdinand is op eene andere wijze, ook tegen zijnen wil, voor ons Vaderland bij uitstek nuttig geweest. Hij heeft dat heillooze verdeelingsverdrag van België belet, hetwelk ons, door het lokaas van landäanwinst, doodelijk zou geweest zijn. Men kent toch den staatkundigen regel van de witt, om Frankrijk wel tot vriend, maar tot geenen prijs tot nabuur te hebben; eene staatkunde; door willem den III beäamd, toen hij de grootheid van ziel en den juisten staatkundigen blik had, om het hem door Spanje aangebodene België van de hand te wijzen. Ferdinand's geestkracht heeft het verbond van 1635 met Frankrijk, waarin men voorbariglijk tot die deeling de hand had geleend, vernietigd, den Staten tijd gegeven, hunne belangen beter in te zien, en dus den weg gebaand tot den voor ons allezins voordeeligen Munsterschen vrede,

{==75==} {>>pagina-aanduiding<<}
en om het Spaansche Bestuur in België, hetwelk ons in 1672 van Frankrijks heerschzucht hielp verlossen, in wezen te houden.
Moge deze geringe poging, om aan een' waardigen tegenstrever van frederik hendrik hulde te doen, ul., Mijne Heeren, niet geheel ongepast of overtollig zijn voorgekomen!






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 778 des vorigen jaars.)

Avondwandeling, 13 julij 1834.


Du disque de Phébé la lumière argentée 
En rayons tremblotants sous ces eaux répétée, 
Ou qui jette en ces bois, à travers les rameaux, 
Une clarté douteuse et des jours inégaux, 
Des différents objets la couleur affaiblie, 
Tout repose la vue et l'âme recueillie. 
Reine des nuits, l'amant devant toi vient rêvé, 
Le sage réfléchir, le savant observez. 
 
lemière, les Fastes, Ch. VII. 

Het was op mijne kamer nog drukkend warm, toen ik des avonds ten half elf ure te huis kwam. Ik had nog geen lust, mij naar bed te begeven; de vrees van door de hitte den slaap niet te zullen vatten, het schoone weder en heerlijke maanlicht deden mij besluiten, in plaats van voor het geopende venster, 't welk uitzigt tegen vier hooge muren geeft, mij neder te zetten, liever eene wandeling te doen. Luchtig en op mijn gemak gekleed, stapte ik de deur van het Hôtel Mazarin weder uit, ging de reeds stiller en stiller wordende Rue Mazarine door naar de Quai de Conti, en stapte de Pont des Arts op, alwaar ik mij op eene der houten banken, welke zich aan beide zijden bevinden, neêrzette. Aangenaam verkwikte mij het slaauwe windje, dat over de Seine zweefde; de lucht was helder en van het schoonste blaauw; de maan, nagenoeg vol, verlichtte de

{==76==} {>>pagina-aanduiding<<}
voorwerpen, die zich aan mijn gezigt opdeden, terwijl duizende sterren aan het azuren uitspansel des hemels flonkerden. Allerlei soort van denkbeelden kwamen mij voor den geest, en beurtelings ondervond ik melancholische en huiveringwekkende gewaarwordingen. Hoe gaarne had ik ze allen in het geheugen willen houden, maar daartoe was hun getal te groot; of met een woord willen aanteekenen, maar daartoe volgden zij elkander te spoedig op. Ook zijn er oogenblikken, en deze zijn meestal rein van genot en onschatbaar zalig, waarin men, denkende over alles, wat ons omringt, en nog meer geheel met zijne verbeelding alleen, deze den vollen teugel vierende, ongeschikt is tot het besturen van de pen of de potloodstift op het papier. In die oogenblikken is onze geest in zijne volle kracht werkzaam; hij voelt het stoffelijk ligchaam, dat hem omgeeft, niet meer, maar zweeft vrij naar de verste stranden; en, is het hem al niet vergund, de gordijn, die de toekomst voor ons verbergt, op te ligten, hij tracht het in die oogenblikken voor 't minst te doen; Tijd en Eeuwigheid smelt hij ineen; en van de grijze oudheid, wier tempels hij meent te zien, met wier goede en groote mannen hij gemeenschap oefent, wier daden, alsof zij werkelijk in deze vlugtige oogenblikken gebeurden, hij ons levendig voor den geest brengt, daalt hij weder af tot het heden, van de vorige menschengeslachten tot het tegenwoordige, en wandelt denkbeeldig met de opvolgende geslachten rond; van het stoffelijke klimt hij op tot het onstoffelijke en eeuwige, en gaat langs de uitgestrekte rij van wezens; bestijgt dien trap, waarvan charles bonnet spreekt; ‘een' trap, welke, al de werelden verbindende, al de sterren omvattende, zich van het kleinste stofje tot den verhevensten der Cherubs uitstrekt.’ Ja, zoo verheft hij zich tot den oppersten Bouwheer des Heelals! - In zulk eene stemming was ik eenigen tijd verzonken; de mij omringende voorwerpen maakten er een einde aan.
Maar deze toestand van onzen geest kan, geloof ik, ook niet zeer lang duren: de zaligheid, die wij genieten, is te groot, om lang aan te houden; het genot te zuiver, te onvermengd voor den nog in het stoffelijke ligchaam wonenden geest. Genoeg hiervan: deze kostbare minuten vergeet men niet ligt; hare verdere beschrijving is dus onnoodig.
Hoe geheel verschillend is de indruk, dien het gezigt der

{==77==} {>>pagina-aanduiding<<}
Seine, der groote, ja kolossale over haar liggende bruggen, der aan hare oevers zich verheffende prachtige gebouwen op ons maakt, naar mate men dezelve bij dag of bij avond, of wel, zoo als thans, bij nacht beziet. Levendig herinner ik mij het oogenblik, toen ik, uit de Rue des petits Augustins komende, voor de eerste maal de Tuileries en de Louvre voor mij zag liggen. Bij dag is hier alles leven en gewoel en geruisch, en den vreemdeling vergaat in de eerste dagen hooren en zien. Honderden rijtuigen van allerlei vorm, van de schoonste tot op die, welke door ouderdom elk oogenblik schijnen te zullen ineenzakken, van de prachtige landauer tot de eenvoudige vrachtkar en koekoek, kruisen elkander, en doen ons dikwijls verbaasd staan over de juistheid en behendigheid, waarmede de voerlieden hunne paartien weten te besturen. Duizende voetgangers wemelen dooreen als mijten op eene kaas, en geen vijf voetstappen kan men in eene regte lijn doen; telkens moet de een voor den ander wijken. Deze levendigheid heerscht langs beide kaaijen, maar inzonderheid echter op de Pont-neuf; ouden en jongen, armen en rijken, goeden en kwaden, den werkman en den luiaard, alle standen, alle rangen, alle leeftijden kan men, den geheelen dag door, op deze brug vinden; het is een perpetuum mobile; een dorp zoude men gemakkelijk kunnen bevolken met de menigte, die zich in een kort tijdsbestek op de Pont-neuf bevindt, of liever die er altoos is, regenachtig weêr uitgezonderd.
Verwonderlijk inderdaad zijn toch de menschen! Met gretigheid loopt menigeen naar eene arme nabootsing van de natuur, naar een kunstig Panorama; bij het zien eener decoratie in den schouwburg roept men uit: ‘het is de natuur! het is schoon, prachtig!’ enz. en koud en zonder het op te merken gaat men een door de natuur gevormd landschap, of een der schoone gezigtpunten, welke eene stad oplevert, voorbij; - bij het zien der decoratie in Robert le Diable, waar de oude vervallen abdij door de maan verlicht wordt, is iedereen betooverd door de nabootsing van dat maanlicht; terwijl men op de heerlijke effecten van een maanlicht in de natuur geheel geen acht slaat; en zeker is dit laatste toch oneindig schooner dan het eerste; het gezigt van het parterre, der loges, van het voetlicht enz. herinnert ons telkens, dat wij in een' schouwburg zijn; terwijl de decoratie zelve, hoe schoon dan ook, genoegzaam aantoont, dat de

{==78==} {>>pagina-aanduiding<<}
kunst immer verre beneden de natuur blijft. Deze aanmerking kan men overal, en dus ook in Parijs, maken. Hoe menigeen immers gaat niet, geheel zonder het op te merken, de Pont des Arts over, van waar zich het heerlijkste Panorama aan onze oogen opdoet! Vooral is dit het geval in het begin van den avond, of bij maanlicht in den nacht. In het begin van den avond ziet men overal lantaarns, die door hare groote menigte en door de uitgebreidheid des gezigts eene heerlijke illuminatie vormen; voeg daarbij alle de bewegelijke lichten der groote menigte van rijtuigen, de weêrkaatsing in het water, enz. Maar overheerlijk is het gezigt van deze brug bij maanlicht, zoo als heden avond het geval was; fraai het contrast van het warme licht der réverbères tegen de huizen met het koude maanlicht, en nog fraaijer het afschijnsel en de weêrkaatsing in de kabbelende golfjes der Seine. Trotsch doen zich thans het Palais du Louvre en de Tuileries voor; terwijl men bij het zien der prachtige en kolossale paleizen denkt aan de groote mannen, die dezelve weleer bewoonden, en van daar het geluk over een geheel land en volk deden uitgaan. Jammer, dat men zich daarbij ook herinnert, dat zij niet zelden de verblijfplaatsen waren van dwingelanden, wellustelingen, in één woord van Vorsten, den naam van mensch onwaardig. Een der keurigste effecten maakt het standbeeld van henri IV op de Pont-neuf, en met meer genoegelijke gewaarwordingen beschouwde ik hetzelve, dan dat van napoleon op de Place Vendôme. Het behoeft dan ook, mijns bedunkens, geen betoog, wie van deze beiden een standbeeld tot zijne nagedachtenis verdiende. Immers is op napoleon geheel toepasselijk: ‘Een overweldiger, die, zonder andere inzigten dan zijn eigenbelang
en de voldoening zijner eerzucht, moord en roof en wanhoop om zich heen verspreidt, doet in het groot, wat cartouche in het klein deed; en wel verre, dat deze grootheid ons bewondering zou inboezemen, moet zij veeleer onzen haat en verachting opwekken, in eene mate, geëvenredigd aan het onheil, dat er voor het algemeene welzijn uit ontstaat.’
Met welgevallen liet ik mijn oog, terwijl ik mij boog over de ijzeren leuning der brug, over het water weiden; doch na eenige oogenblikken wendde ik huiverig het gezigt af. Ik verbeeldde mij, de misdadige moeder de vrucht van eene wulpsche liefde, hare schande zullende verraden en

{==79==} {>>pagina-aanduiding<<}
openbaar maken, die vrucht, dat kind, haar eigen kind; welligt te voren reeds verminkt en levenloos, in den stroom te zien werpen, den moordenaar zijn slagtoffer aan denzelven prijs geven, om, na verloop van eenige dagen, geheel onkenbaar en misvormd, of aan de oevers, of op de door den soms lagen stand der rivier droog gewordene beddingen, te worden wedergevonden. Hoe vele lijken, o Seine! naamt gij al niet in uwen waterschoot op! hoe velen vinden in u nog dagelijks hun graf! Ook gij en de aan uwen oever opgerigte Morgue herinneren ons, dat de thermometer der zedelijkheid in Parijs jammerlijk laag staat; terwijl de in de dagbladen aangekondigde maatregelen van het Gouvernement zulks bevestigen. Immers eenige weken geleden las ik in een derzelven, dat er wachters waren aangesteld tot voorkoming van het aantal moorden en zelfmoorden aan en in de Seine. Hoe velen moeten niet huiverig langs u gaan, of de bruggen betreden, die zich boven uwen stroom verheffen! Die stroom, welke aan ieder' ander' eene genoegelijke gewaarwording verschaft, herinnert u steeds aan hen, die er door u den dood in vonden; hij doet uw geweten levendig en schrikkelijk in u spreken, want hetgeen chateaubriand van den moordenaar en zijne wroegingen zegt, is waarheid: ‘Zijn bij uitstek scherp gehoor verneemt geruisch en beweging, waar elk ander kalmte en stilte gewaarwordt!’ Hoe velen wandelden niet in uwe nabijheid rond, terwijl wanhoop, verdriet of wel misdaad hen teisterden; terwijl een enkel ongelukkig oogenblik hun deed vergeten, dat de mensch, zichzelven het leven niet gegeven hebbende, er ook zelf niet over mag beschikken, en het niet door eigene hand mag verkorten! Menigmaal zag ik die akelige overblijfselen in de Morgue ten toon gespreid; - nergens vertoonde zich de dood onder schrikkelijker gestalte aan mij, dan op deze schrikkelijke plaats. Ongelukkige,
die gij waart! welk antwoord zult gij gereed hebben, voor den hoogsten Regter staande, wanneer Hij u rekenschap vraagt van uwe daden? J.j. rousseau heeft gelijk gehad met te zeggen: ‘De zelfmoord is een verachtelijke en schandelijke dood; hij is een diefstal, gepleegd aan het menschelijk geslacht.’ O! had een vriend u de woorden van den wijsgeer van Genève slechts kunnen herhalen, en, ware het mogelijk geweest, ze aan u, die in den verloopen nacht, gelijk ik thans, rondwandelde, maar met geheel andere plannen in het hoofd, doen hoo-
{==80==} {>>pagina-aanduiding<<}
ren: ‘Onzinnige! indien er op den bodem van uw hart nog het minste gevoel voor deugd is overgebleven, kom, dat ik u het leven leere beminnen! Zeg telkens, wanneer u de lust bekruipt het vaarwel te zeggen, tot uzelven: dat ik nog eene goede daad verrigte, vóór ik ga sterven! Ga verder een' noodlijdende zoeken om te helpen, een' ongelukkige om te troosten, een' verdrukte om te verdedigen. Indien deze handelwijze u heden terughoudt, zal zij dit ook morgen, overmorgen, uw geheele leven doen. Houdt zij u niet terug, sterf dan; gij zijt slechts een deugniet.’ Zou de zelfmoordenaar geheel vergeten, dat het met dit leven niet gedaan is? Schrikkelijke vergissing! Immers matthias claudius zegt te regt:

Hij dacht zich door een' korten dood 
Te redden uit den bangen nood; 
Hoe heeft hij zich bedrogen! 
Hier stak hij achter struik en heg 
Zich voor het oog der menschen weg; 
Daar boven staat hij moedernaakt, 
En wat hem 't hier heeft bang gemaakt 
Is derwaarts met hem heengetogen: 
Hoe heeft zich de arme dwaas bedrogen! 

Ik was de Pont des Arts over gewandeld, en stond aan de Louvre voor het hek, 't welk de begraafplaats omringt van hen, die in de beruchte Julij-dagen het leven voor de vrijheid verloren, en op wier graf men leest:

Dormez, nobles martyrs de l'éternelle gloire, 
Contemplez le soleil de l'immortalité; 
Sur vos lambeaux sanglans la glorieuse victoire 
Agite dans ses mains l'astre de liberté. (*) 

Hier was het, dat ook de Zwitsers, getrouw aan den eed, aan charles X gedaan, allen den dood vonden. Vrijheidsvlaggen prijken op deze graven; een dergelijke wappert van de Louvre en van alle openbare gebouwen. Waarvoor toch zijt gij, arme slagtoffers, gestorven? De vrijheid, die Frankrijk wilde, was een droombeeld; - iedereen klaagt, jammert en verfoeit de ketenen van louis phi-
{==81==} {>>pagina-aanduiding<<}
lippe nog meer, dan die van charles X. Nog woelen en wemelen honderden springende en razende Revolutionairen; maar, als deze Eeuw verloopen is, bestaat geen enkele meer van hen, even min als la fayette of louis philippe!
Ik wandelde langzaam de Pont-neuf over naar huis. Tot de schoone lucht en de lieve maan opziende, maakten zich aangenamer denkbeelden van mij meester; ik legde mij ter ruste, maar vatte niet spoedig den slaap.

(Het vervolg hierna.)

Apologie der centen-magazijnen.

In No. VII der Vaderlandsche Letteroefeningen voor Junij 1834 werd een wenk nopens de Letterkundige Centenkramerij gevonden. Reeds toen was ik voornemens iets daartegen te schrijven. Als een groot voorstander der verlichting, zijn de Penny-, Heller- en Cent-bladen mij steeds als de geschiktste middelen daartoe voorgekomen. Wat is aangenamer, dan verlichting? - die goedkoop te kunnen bevorderen, is immers het uiterste punt van wenschelijkheid! Die wenk schijnt mij ook van eene niet geheel onpartijdige hand te komen. Wel is waar, die veel pennys, hellers of centen aan printen en uittreksels uit rijp en groen besteedt, houdt weinig over tot den aankoop van andere tijdschriften en degelijke werken; maar wat zegt het, van waar men zijne kennis haalt? Op het bezit daarvan komt het immers slechts aan.
Wanneer de hoogere standen hun Conversations-Lexikon hebben, of hunne Woordenboeken van kunst, wetenschap en smaak, om, vóór zij naar hun praatgezelschap of Societeit gaan, het een of ander artikel te lezen, om over te kunnen praten; mag dan de minvermogende voor zijne centen ook niet iets hebben, al heeft hij ook het opzet niet, om met het gelezene te gaan pronken? Ik zie er ook volstrekt niets in, dat Engeland ons zijne houtsneê-printen (eigenlijk is het toch tinnen waar) toezende. Waarom zoude de gemeene man met deze afgevallene broodkruimels niet mogen gevoed worden? Onze hoogere kringen zijn in den Schouwburg dikwijls zeer ingenomen met Fransche voortbrengsels, welke zelfs te Parijs zulk een gunstig onthaal niet zouden vinden; of loopen weg met Zangeressen, die daar, als verlegen waar, geen

{==82==} {>>pagina-aanduiding<<}
aftrek meer vinden, en ons dan, voor onze centen - neen! voor onze guldens - nog, op eene smadelijke wijze, de hielen laten zien. Over het algemeen vindt men er niets in, de kinderen door Engelsche Nurses, Fransche of Zwitsersche Bonnes te laten voedsteren; terwijl Fransche Gouverneurs en Duitsche Gouvernantes verder de laatste hand aan de opvoeding der Hollandsche jeugd leggen. Die het niet zoude kunnen gelooven, logestraffe mij door ééne Haarlemsche Courant, in welke, alle door elkander genomen, geene aanvrage van dien aard in de Fransche taal zal gevonden worden. Die zich niet in het licht der zon kan verheugen, moge zich, gelijk Meester Maarten Vroeg plagt te zeggen, met dat van een stallampje tevreden stellen. Het voegt den meesten menschen ook niet, jaarlijks een reisje naar Cleef of den Rhijn te ondernemen. Velen kunnen het niet eens zoo verre brengen, het Monument van laurens koster te gaan zien, om te helpen beslechten, of het eene lamp of eenig ander huishoudelijk werktuig is, van hetwelk het licht moet afstralen; of op eene andere plaats af te wachten, of desiderius erasmus een blad van zijn boek zal omslaan. Hoe genoegelijk dus voor dezen, in eene onoverzienbare printenkraam op dit alles vergast te worden; in dezelve voor eenige centen te ontmoeten hetgeen men voor veel gelds bij van aken, hoe wèl zijne Menagerie ook voorzien was, niet bijeen kon brengen! Grondige weterschap en degelijke kennis! zij blijve voor degenen, welke haar volstrekt niet kunnen ontberen; en hoe weinige zullen deze zijn! Men denke aan het gezegde van rabener, dat, wie een ambt verkrijgt, het verstand van zelf aankomt; en wat helpt grondige wetenschap zonder eenen Mecenas, wat degelijke kennis zonder eenen kruiwagen? Doch waartoe
over bekende zaken uitgeweid, en als menigen Recensent, ook der Recensenten, gehandeld, die wel en breed van hunne gevoelens spreken, maar de zaak niet aan den eenigen toetssteen, de waarheid, beproeven? Het zal echter ook hun, die de zaak wat ernstiger opnemen, op den duur niet aan hulpmiddelen van dezen aard ontbreken. Reeds mag men zich in een ontleedkundig Penny-Magazijn verheugen. Eene Médecine pittoresque, half om niet, ziet het licht. Eerlang komt de Exegese met houtsneê-platen te voorschijn; de Pandecten, met de twaalf tafelen in steendruk, volgen spoedig, en aan uittreksels van plato, cicero, aristoteles en vooral

{==83==} {>>pagina-aanduiding<<}
van plinius, met heerlijke houtsneden, zal het niet ontbreken. Justinus gaf toch reeds een goed voorbeeld met het werk van den ouden trogus pompejus.
Ik ben door een gelukkig toeval in de gelegenheid gesteld, met afdoende bewijzen de Penny-, Heller- en Centen-Magazijnen te kunnen verdedigen. Ik zal slechts van eene onderneming gewagen, welke te Weenen zal plaats hebben, van waar een werk zal uitgaan, hetwelk geheel en al zijnen oorsprong aan dezen ondernemingsgeest verschuldigd is. Ten einde, waar daden het best kunnen getuigen, woorden te sparen, deel ik mede, wat mij van de zaak bekend is. Welligt ben ik tevens zoo gelukkig, den naijver in ons land op te wekken, dat, terwijl men reeds tien Hoogduitsche Heller-Magazines telt en er zeventien Engelsche alleen te Londen in de wandeling zijn, ook wij het bij één of bij enkele niet zullen laten berusten. Verkiezen wij even achterlijk te blijven, en laat onze trage geaardheid niet toe, Duitschland na te streven, - Duitschland, gelijk een Duitscher zegt, das alles Originelle sogleich auffasst, - zoo wil ik den genen, die gaarne eenige winst willen doen met hoofd- of handenwerk, den weg naar Weenen wijzen, waar den Schrijvers een honorarium wordt toegezegd, hetwelk, wordt het bekend, onze vertaal fabrijken in ééns den nekslag zal geven, indien de vertaalbazen niet goedvinden het werkloon te verhoogen. Wie zou langer hier zich voor een dagloon afslocven, waarbij men het naauwelijks hooger dan aardappelen en koffijnat kan brengen, wanneer men te Weenen van de Redactie voor één vel Novellen, vertellingen, reisbeschrijvingen enz. zes gouden dukaten kan ontvangen? Wie verlangt niet naar dat land van beloften, naar de Hoofdstad, waar de Gastronomie metderdaad bestaat, die in het roemruchtig
Parijs, in spijt van zijne kookkunstige Omnibus en Restaurants, voor Weenen moet onderdoen? Getuige eens de opgang der Stolliaansche geneeswijze, die te Weenen beteren aftrek voor hare braak- en purgeermiddelen vond, dan het Vampyrismus, hetwelk zich te Parijs met enkele bloeddroppels moet tevreden stellen! Ook teekeningen worden schitterend (glänzend) beloond, mits zij nieuw, frappant en interessant zijn, vooral waardig om medegedeeld te worden. Nu, dit spreekt van zelf! Die iets mededeelt, acht dit daartoe dubbel waardig.
Maar, aan wien moet men zijne bijdragen zenden, om de kunsten en wetenschappen te bevorderen en gelijktijdig voor

{==84==} {>>pagina-aanduiding<<}
zichzelven een winstje te doen; twee dingen, wier verbinding niet onaannemelijk is? - Het Bureau der Theaterzeitung te Weenen is het punt, waarheen geest en handen derzelver voortbrengsels kunnen zenden, om op eene tot dusverre ongehoorde voordeelige wijze afgezet te worden. Zes gouden dukaten voor het vel! Het agio bedraagt als winst reeds meer, dan het loon voor een vel druks in zekere vertaal-fabrijken, waar het werk bij aanneming wordt uitbesteed. Maar, om welke reden zoude men hier eene uitzondering op den thans algemeenen regel willen maken, dat de aannemer wèl moet varen, al vaart het werk er ook slecht bij? Mogten onze dijken en waterkeeringen slechts hiervan uitgezonderd worden! - Het is van dit Bureau, dat een Penny-, Pfennig-, Heller- of Centen-blad zal uitgaan. De Redacteur van het Weener Theaterblatt is de schepper van eene onderneming, over welke zelfs de Engelschen versteld zullen staan, en voor welke hunne houtsneê platen als de Steendruk voor de Graveerkunst zullen wijken.
In verband met dit Theaterblatt zal het Penny-Magazin uitkomen. Terwijl het eene ons zal vertoonen alles, wat bezienswaardig is, zal het andere behelzen berigten uit de geheele wereld van alles, wat er op haar goeds, nuttigs en schoons gebeurt. Niet slechts van alle de tooneelen der wereld, maar tevens alles, wat in de kunst en voor het leven van eenig belang is, kan op plaatsing en op een honorarium aanspraak maken. Men verzekert, dat de Redactie er zelfs op uit is, verbindtenissen met de Maan aan te knoopen, om deze onderneming zoo wel eene boven- als ondermaansche te doen worden. Men verzekert, dat men zelfs met de Komeet van halley onderhandelingen heeft trachten aan te gaan. - Waar het oog zich op vergasten kan, blijke uit hetgeen beloofd wordt: modebeelden, zoo als zij tot dusverre niet gezien zijn; de beroemdste tooneelspelers in derzelver voornaamste rollen; voorts het inwendige van slaapen huiskamers, pronk- en danszalen, kerken, tempels, Synagogen en Moskéën; alles afgezet of in zwarte-kunst; niet meer of niet minder dan vijfhonderd platen 's jaars, en dit alles voor nagenoeg f 32 per jaar; voor hem echter, die inteekent, zal het nog geene f 26 bedragen. Onder de eerste voortbrengsels, aan wier uitvoering eene bijzondere zorg zal besteed worden, geeft men reeds op: de wieg en de doodkist van den Hertog van Reichenbach; eene stichtelijke herin-
{==85==} {>>pagina-aanduiding<<}
nering, hoe 's menschen begin zich dadelijk aan het einde knoopt; - de vier Temperamenten op een Bal, of aristoteles dansende; - de elefant op de koord, of de Acrobatie ten top gedreven.
Voornemens zijnde deze onderneming zoo veel mogelijk te begunstigen, heb ik desgelijks drie schetsen van belangrijke gebeurtenissen, zoo wel uit den vroegeren als lateren tijd, vervaardigd, met welke ik dit werk zal trachten te versieren, om de begeerlijkheid der oogen door iets buitengewoons, treffends en ongehoords te prikkelen; voor het gewone, natuurlijke wordt men toch hoe langer hoe onvatbaarder. Mag ik al op geene nieuwheid en vinding roemen, de uitvoering zal aan de volgende voorwerpen eene Egyptisch-piramidale duurzaamheid verzekeren.
Het eerste zal eene ongehoorde gebeurtenis uit het leven van Polichinel bevatten: bezig een haverbrood door te snijden, hetwelk hij tegen de borst houdt, heeft hij, door de scherpte van het mes, ongevoelig het brood, zichzelven en eenen boom, waartegen hij leunde, doorgesneden; en, indien een daar achter staande muur het scherpsnijdend werktuig niet tegenhield, wie weet, waar de voortvarendheid van Harlekijn hare grenzen zoude vinden?
Het tweede tafereel moet een tooneel uit een der tijdvakken der Fransche geschiedenis verlevendigen, toen de scherpregter door het veelvuldig onthoofden zulk eene vaardigheid had verworven, dat een delinquent reeds zijne straf ondergaan had, en evenwel nog altijd den doodelijken slag wachtende was; de lijder wordt ongeduldig, en roept: ‘hoe lang nog?’ de scherpregter hervat zeer bedaard: ‘schud slechts, Mijnheer, en het hoofd zal vallen.’ Het tijdstip, dat het van den verbaasden romp valt, wordt, als het gelukkigst te kiezen moment, voorgesteld.
Eene Somnambule, eindelijk, op den Westertoren te Amsterdam, van den omloop de gebaren voor het publiek vertoonende, die zekere Magnetiseur Jodocus in zijn binnenvertrek maakt, ten bewijze van het naauw verband tusschen Magnetiseur en gemagnetiseerde, en om de werking van het Magnetismus in distans, dat is te zeggen op eenen afstand, te staven.
Na dit alles wage het nog iemand, ondernemingen van dien aard, die de verlichting en verligting van het publiek ten doel hebben, en waarbij de redactie, geheel belangeloos,

{==86==} {>>pagina-aanduiding<<}
slechts de betrekking waarneemt van het geld der weetgierigen in ontvang te nemen, om het den des begeerigen kunstenaar, of den gragen schrijver, of den van verzen overvloeijenden dichterlijken Genius wederom uit te reiken, eene Lotterkundige Centenkramerij te noemen!!! Het publiek, de vox populi beslisse!

Naschrift.

Door bijzondere mededeelingen vind ik mij in staat gesteld, allen voorstanders der Pfennig-Magazinen het aangenaam berigt te kunnen mededeelen, dat het bestaande getal reeds vermeerderd is met: Das Pfennig-Magazin der Gesellschaft zur Verbreitung gemeinnütziger Kenntnisse; Leipzig brockhaus; - dat de lieve jeugd ook niet vergeten wordt in Duitschland, welk land wij derhalve ter navolging voorstellen, ziende aldaar mede het licht: Das Pfennig-Magazin für Kinder, mit vielen Abbildungen, bij denzelfden uitgever; - eindelijk zal voor de genen, die zich tot hiertoe moesten behelpen met de platen van eustachius, welligt met die van albinus door wandelaar bewerkt, eene Centen-Ontleedkunde het licht zien; dit werk zal wedijveren met de Médecine pittoresque. Zegge nu iemand, dat ernstige wetenschappen niet schilderachtig voorgesteld kunnen worden! Met zulke hulpmiddelen zullen wij haast Hoogescholen en Athenaea ten eenemale kunnen ontberen, waardoor de bezuiniging nog meer kan bevorderd worden, dan door den ernstigen aandrang tot het opheffen eener Hoogeschool, onlangs zoo zeer gewild door eenen Volksvertegenwoordiger.




Engelsche staatkunde door een' sluwen Franschman fijntjes ontmaskerd.

Bemiddeling van Engeland.

De fabel van de oester en de pleiters is algemeen bekend. Wel nu, wij hebben thans eene soortgelijke zaak hangende. Er zijn, namelijk, twee pleiters, Frankrijk en Noord-Amerika; de dandin in de fabel is Engeland, en de oester zijn de vijfentwintig millioenen. Eene schoone oester inderdaad, en een lekker beetje voor het gehemelte! Vanhier ook, dat Engeland, onze getrouwe Bondgenoot, die appel onzer oogen, die ons alle onze Volkplantingen heeft

{==87==} {>>pagina-aanduiding<<}
ontstolen, die heerlijke oester niet zoodra ontwaarde, of hij kwam tot ons, wier Gouvernement door deszelfs voorzigtig- en kloekzinnigheid is vermaard, en sprak als volgt: ‘o Frankrijk! middelpunt der beschaving en der kunsten! wat begint gij? Gij viert bot aan uwe gramschap: bedenk de gevolgen! Gij hebt geene groote zeemagt; groot genoeg echter, om u te meten met de Vereenigde Staten, maar niet met ons. o Frankrijk! begrijp dit wel, bid ik u, veelgeliefde zuster! Wanneer gij Amerika den oorlog verklaart, zult gij het getal uwer bodems vergrooten, uwe zeeöfficieren en matrozen bekwamen, en den kwaden dunk uitwisschen, dien vroegere tegenspoed ter zee u berokkende. 't Zou alsdan kunnen gebeuren, dat, zoo het ons eens behaagde u den rug toe te keeren en uwe koopvaardijschepen u te ontstelen, uwe oorlogsschepen ons daarvan rekenschap afvorderden, en onze erkende oppermagt ter zee in gevaar bragten. Maar, geliefd Frankrijk, welbeminde zuster! gij begrijpt immers, dat wij niet kunnen dulden, dat gij u zoudt blootstellen, ons te eeniger tijd de wet te kunnen stellen; - wij zeggen dit in uw eigen belang zoo wel, als in dat van Amerika, omdat wij u beiden innig liefhebben. Vergun dan, o zeer getrouwe Bondgenoot! dat wij u beletten, eene zeemagt te hebben van eenige beduidenis, als welke ons ten dage der ontrouw zoude belemmeren; want de Franschman, gij weet het, is onbestendig; terwijl wij nooit uit het oog verliezen de vernieling onzer vijanden en de vernedering onzer Bondgenooten: dit toch is algemeen bekend. Geef u dan over aan onze opregtheid en goede trouw, en neem ons tot scheidslieden in uw geschil!’
Op deze treffende aanspraak antwoordde Frankrijk aldus: o Albion! land der steenkolen en katoenen! ik versta u en deel in uw gevoelen. Uwe belangen zijn de mijne, dewijl wij Bondgenooten zijn; want, zonder dit, zou ons verbond niet dan een woordenspel zijn: hierin herkent gij mijne oud-Fransche vroomheid, welke sommigen uwer onnoozelheid noemen. Van den anderen kant ben ik zeer verlegen met mijn gedrag. Ik geloof, dat ik mij verbeelde beleedigd te zijn. Zoo lang de vermeende oorveeg mijne wang deed gloeijen, hield ik mij overtuigd van den hoon; thans, nu de lucht mijn gelaat verkoeld heeft, ben ik niet volkomen zeker, of ik eene oorveeg ontvangen heb. Gij zult wel zoo goed zijn dit van nabij te onderzoeken en het mij te doen weten. Hier-
{==88==} {>>pagina-aanduiding<<}
in, o Albion! herkent gij zeker niet meer, hetgene men weleer mijne ligtgeraaktheid noemde; maar de tijd, die alles verandert, heeft mijn bloed ongemeen bekoeld. Ik maak mij zelden meer boos uit eigene beweging; er is eene aansporing van buiten noodig, om mijne gramschap op te wekken; en zoo gij zegt, dat ik niet beleedigd ben, zal ik u gelooven, en betalen. Gij ziet, mijn zeer getrouwe Bondgenoot! dat gij u niet in mij bedrogen hebt.’
Op deze verklaring hervatte Albion: ‘Mijne welbeminde en zachtzinnige vriendin! gij zijt zoo als ik u verlangde, gedwee en vreesachtig als eene jonge maagd. 't Is wel, en ik wil u dan nu ook mijne bijzondere welwillendheid betoonen, om u van nut te zijn. Ingevalle van een duël om geldzaken tusschen mannen van moed en eer, betaalt hij, die schuldig is, om het regt te hebben van te vechten. Bevondt ge u nog in de tijden uwer ridderlijke dapperheid, ik zou tot u zeggen: “Laad uw geschut met het goud, den Amerikanen verschuldigd, en werp het dien onbeschaamden op zulk eene wijze naar den kop!” Maar die dichterlijke tijd is voorbij. Gij zijt geld schuldig, en wilt niet betalen, omdat men u beleedigd heeft. De Amerikanen zeggen, dat gij u slechts houdt alsof gij beleedigd zijt, omdat gij niet wilt betalen. Sluit dien lasteraren den mond. Betaal - betaal.... maar niet aan hen, opdat zij niet zullen kunnen zeggen, dat het uit vrees geschiedde. Neen! stel de som in de onbaatzuchtige en bevriende handen van niet in de zaak betrokkenen, die ze hun zullen doen geworden, wanneer gij voldaan zijt over de te geven voldoening, en ze u teruggeven, zoo de Generaal jackson volhardt in zijne onbeschoftheid. Zend mij dan uwe vijfentwintig millioenen, benevens de interessen, welke gij mij zult schuldig zijn voor de zorg, welke ik zal dragen voor derzelver bewaring. Zoodra gij ontslagen zijt van uw geld, hebt gij het regt, om een' hoogen toon te voeren, en te zeggen al wat u betaamt. Tot zoo lange zult ge de houding hebben van een' kwaden betaler, die zijne schuldeischers hoont, omdat hij hen niet betalen kan.’
En Frankrijk hernam: ‘o Albion! gij spreekt gouden woorden; ik zal u mijne millioenen zenden.’
Onze vijfentwintig millioenen worden door Engeland in ontvang genomen; het geschil rekt zich, wordt heimelijk aangeblazen, meer en meer ingewikkeld, van tijd tot tijd al

{==89==} {>>pagina-aanduiding<<}
scherper en bitterder, en - wat gebeurt? Op zekeren tijd wordt een klein Engelsch koopvaardijschip aangevallen en genomen door een' gewaanden Fransch-Amerikaanschen kaper; waarop Albion uitroept: ‘Ik ben het slagtoffer van eenen wedstrijd, die mij niet aangaat; men plondert mijnen handel, men rooft mijne schepen; mij komt eene schâvergoeding toe: ik behoud de vijfentwintig millioenen!’
Gelukkig nog, zoo de bemiddeling onzes trouwen Bondgenoots ons op niets ergers te staan kome!




Brief van Hilletje aan den heer Spectator.

Gij zult het niet kwalijk nemen, Mijnheer Spectator! dat ik u ook eens schrijf, en, even zoo als gij nu reeds drie reizen gedaan hebt, din brief laat drukken. Sedert gij mij, een- en andermaal, op de teekenen des tijds opmerkzaam gemaakt hebt, vind ik er veel behagen in, insgelijks daarop te letten, en, wat mij voor de aandacht kwam, aan een geleerd man, als gij zijt, mede te deelen. Het schrijven gaat mij wel niet zoo vlug af; maar, indien allen, met wie dit het geval is, daarom het schrijven nalieten, lieve hemel! hoe schraal zou het er dan met onze Dorpsleesbibliotheek en Leesgezelschap beginnen uit te zien! Maar, dit daargelaten; want ik wilde u, geleerde Heer! doen zien, dat ik, op mijne manier, mede de teekenen des tijds tot voorwerpen van mijne beschouwing heb gekozen; en over zulk een teeken wilde ik u, in mijne eenvoudigheid, eenige oogenblikken onderhouden.
De menschen kliemen en klagen over 't algemeen dan zeer over den geldeloozen tijd, en ik heb lang geloofd, dat die klagten bij velen zeer gegrond waren; maar, Mijnheer! zou dit wel overal waar zijn? Ja, op ons dorpje klagen de zadelmaker, de slager, en zelfs onze Chirurgijn, die nog een verre neef van mij is, dat zij wel een boek vol schuld, maar weinig gevulde geldzakken kunnen toonen, en dat zal wel waar zijn; maar mij dunkt in de steden - in groote steden vooral - moet het anders gesteld wezen, en de genoemde klagt verre van algemeen toepasselijk te zijn. Niet, dat ik daar zoo bijzonder bekend ben; maar de nieuwspapieren, en, sedert eenigen tijd, vooral het zoogenoemd Handelsblad, dat ik met onzen Burgemeester en den schilder

{==90==} {>>pagina-aanduiding<<}
en timmerman van ons dorp lees, deelen mij, nu en dan, het een en ander mede, waaruit ik meen te moeten opmaken, dat het, in Amsterdam althans, met het financiewezen nog zoo ongunstig niet moet gesteld zijn, als sommige klagers ons wel willen doen gelooven. Ik wil u, Mijnheer! dit, naar mijne wijze van beschouwen, wat nader doen zien.
Er moet, namelijk, eene kleine kibbelarij, zeer onlangs, hebben plaats gehad tusschen den Directeur van het Fransch Tooneel en eene uit Parijs aangekomene Actrice. Waarover dat kibbelen ontstaan is, begrijp ik niet duidelijk, en dat doet ook niets ter zake; maar eindelijk hebben de Fransche Monsieur en de Fransche Madame het Handelsblad te baat genomen, om, gelijk men het noemt, hunne baan schoon te maken, en - hier schiet mij het bekende spreekwoord te binnen: als kok en bottelier te zamen kijven, hoort men, waar de boter blijft. Daar lees ik, tot mijne verbazing, en tevens tot mijne geruststelling, dat deze Fransche Dame, na een' eisch van 15000 franken, voor vijf maanden, gedaan te hebben, eindelijk de zaak, met loven en bieden, voor 2000 franken in de maand heeft geklonken. Dat is, naar ik reken, omtrent f 12000 Ned. in het jaar; voorwaar geen onaanzienlijk inkomen, en dat wel voor slechts ééne zangeres! Wat moeten dus de gezamenlijke uitgaven aan de overige leden van dit Tooneelgezelschap niet bedragen, en wat betaalt men derhalve niet in Amsterdam, alleen voor het vermaak om een Fransch Tooneel te hebben!
En - want zoo redeneerde ik voort - betaalt men den vreemdeling zoo ruimschoots, wat zal men dan niet, uit vaderlandsliefde, voor den Landgenoot over hebben! Het personeel van den Nationalen Schouwburg is, naar ik geloof, nog al talrijk. Wel is waar, allen vervullen geene eerste rollen, zoo als die Fransche Madame, en ik wil daarom elk hunner op geen inkomen van f 12000 's jaars aanslaan; maar stel, dat het geheele personeel uit vijfentwintig personen bestaat, en de meerdere en mindere rollen dooreen worden berekend op een inkomen van f 9000, dan verkrijgt men f 225,000 aan traktementen! Dat is wel veel geld; maar ik zeg altijd, dat de kunst betaald moet worden.
Maar (wij leeren dit ieder jaar, als de Staten bijeenkomen) bij een budget van uitgaven behoort een budget van inkomsten; en daar men, op wat wijze weet ik niet, toch al dat

{==91==} {>>pagina-aanduiding<<}
geld uit de prijzen der plaatsen, van 30 c. tot f 2-60, schijnt te kunnen vinden, en al die uitgaven dan toch maar alleen om den wille des vermaaks gedaan worden; zoo beweer ik, of ik moet den bal deerlijk misslaan, dat, althans in Amsterdam, de klagt over een' geldeloozen tijd zonder grond wordt aangeheven.
Ik sprak nog niet over het Hoogduitsch Tooneel, en repte geen woord van de menigte van Concerten, die door Duitschers, Franschen, Italianen, Polen, Zweden, Russen, en wie en wat niet al meer? worden gegeven, en die van den kunstsmaak en de kunstliefde onzer natie getuigen. De lof, die aan al deze vreemdelingen, bij elke gelegenheid, in de nieuwsbladen wordt toegezwaaid, - de ophef, waarmede hunne aankomst wordt verkondigd, en de toejuiching, die hen, bij hun vertrek uit onze moerassen, als afscheidsgroet, vergezelt, kost niets dan de moeite des opstels van deze zoo belangrijke annonces; maar de gelden, die zij naar elders heenvoeren, zijn toch door onze natie op het altaar hunner kunst, geheel belangeloos, gebragt, en daaruit ontleen ik een nieuw argument tegen de klagt over de geldeloosheid dezer dagen; terwijl ik ook hier weêr moet bijvoegen: doet men dit aan den vreemden kunstenaar, wat zal dan niet de Land- en Stadgenoot ondervinden!
Ik zou u dit, Mijnheer Spectator! welligt niet eens geschreven hebben, ware het niet, dat onze schoolmeester, anders een knap man, met mij van opinie verschilt. Zijne vrouws broers behuwdzuster, die in Amsterdam sedert jaren woont en in 't najaar bij hem logeerde, had ook over een en ander geheel strijdige denkbeelden, van de mijne wijd verschillende, en ik geloof toch het regt aan mijne zijde te hebben. Daarom besloot ik, u, als een geleerd en deftig man, naar uw gevoelen te vragen; gij weet er zeker meer van, dan onze schoolmeester.
En hier wil ik eindigen... Dan, daar valt mij nog iets in, waarover ik graag eenige opheldering zou hebben. Ik sprak daar even van die vreemde Toonkunstenaars, en van de onderscheiding, waarmede die Heeren en Dames, bij komen en gaan, in de dagbladen begroet worden. Nu, ik mag lijden, dat men beleefd is, en eere geeft, wien eere toekomt; maar ik hoorde onlangs, bij het lezen van zulk eene hoogstvereerende annonce, onzen Vrederegter zeggen: ‘Wat is 't goed, dat die vreemdelingen onze taal niet verstaan!

{==92==} {>>pagina-aanduiding<<}
Zij zouden anders denken, dat wij hier te lande niet veel gewend waren.’ En ik meende, in mijne eenvoudigheid, dat ook Nederland geenszins onberoemd is in het gebied der kunsten. Zie! beleefdheid is goed, maar men behoeft de menschen door vleijerij niet hoogmoedig te maken. Dat is mijne meening.
En nu eindig ik voor goed, en noem mij, met hooge achting,

Uwe Dienaresse,
hilletje.
20 Jan. 1836.

Iets naders over de Siamesche tweelingen.

In het Mengelwerk van ons Tijdschrift voor 1830, No. IV, deelden wij onzen Lezeren een Verslag mede van dit belangrijk Broederpaar, vergezeld van eene fraaije Afbeelding van hetzelVe. Men herinnert zich misschien, dat deze Tweelingen, in het Koningrijk Siam geboren, vóór 5 of 6 jaren reeds, Parijs wilden bezoeken; maar dat de Fransche Policie, ondanks de tusschenkomst van den Natuurkundige geoffroy st. hilaire, uit bekrompene beginselen, hun oponthoud in Frankrijk niet wilde gedoogen. Chang en eng (dus heeten zij) hebben zich toen naar Engeland begeven, Amerika bezocht, en, na de nieuwsgierigheid van twee werelddeelen te hebben bevredigd, met meer geluks eene tweede reis naar Parijs ondernomen, alvorens naar hun vaderland weder te keeren. Zij zijn thans vijfentwintig jaren oud, en wat hun tot eer verstrekt, is de verstandige wijze, op welke zij van hunnen zonderlingen toestand hebben weten partij te trekken, daar zij welligt de eersten van hunne soort zijn, die oordeel genoeg bezitten om hunne onafhankelijkheid te bewaren, hunne eigene zaken te besturen, en zich niet als vreemde dieren aan een' of anderen inhaligen avonturier te verkoopen, die zich te hunnen koste verrijkt. Zij behooren niemand toe, reizen op eigene kosten, met eigen rijtuig en bedienden, geven, wanneer zij in eene groote stad aankomen, hun paspoort aan de Policie af, nemen hunnen intrek in een goed hôtel, kiezen er een gemakkelijk en wèl verwarmd vertrek, en laten zich een goed middagmaal opdisschen, zonder af te wachten, dat men hun, na den afloop

{==93==} {>>pagina-aanduiding<<}
der vertooning, een stuk broods toewerpe. Zij nemen eenen taalmeester aan, om hun als tolk te dienen, en doen aankondigen, dat zij het publiek op door henzelven bepaalde uren afwachten.
Chang en eng (of beter chang-eng, als, in meer dan één opzigt, slechts één' persoon uitmakende) zijn, naar men verzekert, uit arme visschers geboren, en hebben zelve, tot hun vijftiende jaar, den kost gewonnen met het verkoopen van visch en schelpdieren. Van het vroeger wegens hunne vorming en vereeniging opgegevene zal het volstaan te herinneren, dat zij aan de voorzijde der borst zijn aaneengehecht, door middel der verlenging van een' vleesachtigen band ter grootte eener mans hand, die inwendig ten koste van het wederzijdsche sternum schijnt gevormd te wezen. Dit vereenigingswerktuig, dat bij hunne geboorte buigzaam en beweegbaar was, liet hun toe, zich naar alle zijden te wenden; nogtans lagen de beide aangezigten op dat tijdstip nagenoeg aan of op elkander tusschen elkanders beenen; maar, door gedurig uitrekken, hebben zij den gemeenschappelijken band verlengd, zoodat zij thans ter zijde van elkander geplaatst zijn, en twee armen zich voorwaarts, de twee andere achterwaarts bevinden, omtrent zoo als bij schooljongens, die gearmd gaan, met de hand op elkanders schouder rustende, zoodat de een zijnen regter- en de ander zijnen linkerarm vrij heeft; hoewel de twee achterwaarts gekeerde armen naar voren kunnen gebragt worden en de broeders zich in dier voege omkeeren, dat chang zich aan de linker en eng aan de regterzijde bevindt; maar deze houding is hun hinderlijk, en zij hernemen weldra de tegenovergestelde, die hun meer hebbelijk is.
De grootte dezer Siamesche Tweelingbroeders is ongeveer vijf voeten; eng is een weinig kleiner en minder sterk dan chang; hun gelaat is olijfkleurig; hunne oogen zijn klein en uitpuilende; hun haar is van het fraaiste glinsterende zwart; zij dragen het op 't voorhoofd kort afgesneden, maar vlechten het van achteren lang, en slingeren het als eene kroon om het hoofd. Op de Europesche wijze gekleed zijnde, dragen zij korte, opene vesten, en men ontwaart niets van hun ligchaam dan de verlenging, die hen verbonden houdt, tot het doorlaten waarvan eene kleine opening in het hemd voldoende is. Dit deel is thans ongemeen hard. Raakt men het in het midden aan, dan worden de beide Tweelingen de aanraking

{==94==} {>>pagina-aanduiding<<}
gelijktijdig gewaar; maar verplaatst men de hand regts of links af, dan ontwaart haar alleen diegene, aan wiens zijde de aanraking geschiedt, als raakte men elk ander zijner ligchaamsdeelen aan.
De hechtheid van dit vereenigingswerktnig is niet het eenige, wat de afscheiding der beide broeders in den weg staat; want, behalve dat zij niets willen hooren van eene kunstbewerking, die hunne afscheiding zou ten doel hebben, wordt dezelve ook onmogelijk gemaakt door de gemeenschap, die tusschen de wederzijdsche holligheden van den onderbuik bestaat, daar men de kunstbewerking niet zou kunnen daarstellen zonder den buik te openen en het peritoneum aan te doen, welke wonde, gelijk men weet, doorgaans doodelijk is.
Chang-eng handelen als een afzonderlijk mensch; zij gaan zitten, staan op, loopen, zwemmen en jagen, met dezelfde vlugheid en eenparigheid in hunne bewegingen, als bestuurde één zelfde wil alle hunne handelingen; ja, wat meer is, zij hebben gelijke en gelijktijdige verkiezingen, begeerten en behoeften. De een heeft den anderen nooit zien slapen; zij slapen in en ontwaken als één zelfde wezen, en men behoeft slechts één hunner te wekken, om ze beide te doen wakker worden. In den slaap wendt zich die ter regterzijde naar de linker, wanneer zijne eerste houding hem vermoeit, en zijn broeder rolt onder hem heen, zonder door die beweging gestoord te worden, even zoo als men des nachts de beenen kruiswijze overeen slaat. De twee broeders spreken elkander nooit toe, maar verstaan zich wederkeerig, zonder dat men eenig teeken van mededeeling verneemt, zoo volmaakt wèl, dat zij hunne moedertaal volslagen hebben vergeten, ofschoon zij bijna achttien jaren oud waren, toen zij hunnen geboortegrond verlieten. Zij leeren met eene groote gemakkelijkheid talen aan, en spreken thans zeer goed Engelsch; terwijl de wijze, op welke zij reeds eenige Fransche woorden uitspreken, doet vermoeden, dat zij ook weldra het Fransch redelijk goed zullen kennen. In hunne gelaatstrekken heerscht de grootste overeenkomst, en het is onmogelijk, aan den toon hunner stem te onderscheiden, wie van beiden spreekt.
Wanneer twee personen gelijktijdig beproeven een verschillend gesprek met hen beiden aan te knoopen, ondervinden zij eene soort van afmatting, die hun niet toelaat den loop hunner denkbeelden aldus lang te verdeelen, en weldra be-
{==95==} {>>pagina-aanduiding<<}
paalt zich hunne aandacht naar eenen en denzelfden kant; zij antwoorden beide te gelijk en nagenoeg in dezelfde bewoordingen. Zij spelen gaarne; maar het is hun even ondoenlijk, hunne aandacht te vestigen op eenig spel, dat zij tegen elkander spelen, als het ons is, vermaak te scheppen in het doen spelen onzer regterhand tegen de linker, zelfs als het bij een hazardspel is. (*)
Als de een honger heeft, heeft ook de ander honger, en wanneer de een zich vermoeid heeft, rust de ander. Zij beminnen het tafelgenot, en zelfs de goede sier, en hun smaak stemt hierin, gelijk in alle overige opzigten, volkomen overeen; inzonderheid houden zij veel van visch en oesters. Gelukkig hebben zij nog nooit de minste zucht tot het huwelijk in zich bespeurd, ofschoon zij veel werk van kinderen maken. In Amerika was de een ziek, toen de ander door eene tusschenpoozende koorts werd aangetast, en heeft zelfs eene pijnlijke gewaarwording ondervonden, toen men zijnen broeder aderliet. Kortom, wat zal men zeggen? Deze dubbele mensch is in vele opzigten niet dan één en dezelfde mensch, en men ondervindt geene geringere verlegenheid in het vinden van bewijzen voor het afzonderlijk bestaan, dan in dat van gemeenschappelijke verrigtingen en van naauw verband, tusschen deze twee wezens, die zoo innig verbonden en nogtans elk op zichzelven zoo volkomen zijn.
Wanneer men echter, om, zoo mogelijk, uit deze verwarring te geraken, zich tot het nader onderzoek zou willen bepalen, of in de zielen en verstandelijke vermogens dezer Tweelingen dezelfde vreemdsoortige zamenparing plaats grijpt als in hunne ligchamen, dan levert hunne levensgeschiedenis, die wij, jammer genoeg, slechts zeer onvolkomen kennen, nogtans eenige opmerkelijke omstandigheden op, die eenigermate tot beantwoording van dit vraagstuk kunnen bijdragen. Daarenboven is het door anatomische en physiologische waarnemingen en verschijnselen bewezen, dat al de organen dubbel zijn, en dat zulks insgelijks het geval is met al de natuurlijke functiën. Zoo is b.v. de omloop des bloeds wederkeerig onafhankelijk, daar dezelve, namelijk, bij chang

{==96==} {>>pagina-aanduiding<<}
sneller is dan bij zijnen broeder, van wiens pols men slechts zeventig slagen in de minuut telde, terwijl die des anderen in dezelfde minuut voor 't minst tachtigmalen sloeg. De broeder ter regterzijde gevoelt de aandoeningen niet, welke men den anderen doet ondervinden, door hem te knijpen of te prikken; terwijl het niet voldoende is tot stilling van den honger des eenen broeders, dien des anderen te verzadigen. - De verwonderlijke overeenstemming in neigingen en denkbeelden, die wij hebben beschreven, heeft zich, naar 't schijnt, voor 't minst eenmaal verloochend; want toen zij zich aan boord van het schip bevonden, dat hen naar Europa overbragt, gevoelde de een lust om zich in de zee te baden, terwijl de ander daartoe geene de minste begeerte had. Dit geschil werd echter, door de vriendelijke raadgevingen van den Scheepskapitein, gelukkig en gemakkelijk beslecht. - Wat de zuiver verstandelijke verrigtingen betreft, is het blijkbaar, dat deze insgelijks dubbel en bij den een' van die des anderen onafhankelijk zijn, daar de een de gedachten des anderen niet vermag te raden. Zoo kan de een een' Roman lezen, terwijl de ander zich met de studie der Geschiedenis bezig houdt; maar het is evenzeer waar, dat zij in deze soort van afzonderlijke bezigheid geen bestendig vermaak scheppen, en dat zij doorgaans hetzelfde boek te zamen lezen, even als zij te zamen de overige verrigtingen van het dagelijksche leven ten uitvoer brengen.

Wij vonden elders nog het volgende wegens dit Broederpaar, hetwelk wij hier, ten besluite, mededeelen:
Gelijk in elke vereeniging van menschen, is ook hier een bovendrijvende wil; 't is die van chang, de grootste en sterkste; eng, de zwakste en kleinste, staat, in een' zedelijken zin, tot chang als eene vrouw tot haren man. Deze invloed, die de een maakt en de ander onwillekeurig ondergaat, is gelukkig voor beiden. Immers, zoo beiden wilden en handelden elk voor zich, ware hun bestaan niet dan een aanhoudend en pijnigend heen en weder sleuren! - Zal dit tweeledige leven eens een tweeledige dood zijn? Wij gelooven neen, van wege hunne ligchaamsgesteldheid; al de kansen van overleving schijnen aan de zijde van chang. Bovendien, een geweldige dood kan den eenen treffen, den anderen sparen; want hunne gewaarwordingen zijn niet gemeenschappelijk: deze is koud, terwijl gene warm is; knijpt men eng,

{==97==} {>>pagina-aanduiding<<}
chang voelt het niet, behalve op het punt hunner vereeniging; slechts dáár zijn zij één. Zal de langstlevende dan veroordeeld zijn, het lijk zijns broeders met zich te slepen?.... Hen te scheiden, terwijl zij leven, zou eene kunstbewerking zijn, gevaarlijker naar gelange zij ouder worden, en kon voor beiden doodelijk zijn, dewijl men, naar de wet der regtvaardigheid, het kraakbeen, dat hen vereenigt, in het midden zou moeten doorklieven. In gevalle een hunner het eerst kwam te sterven, zou de scheiding gemakkelijker zijn, dewijl men dan ontheven ware van alle verschooning omtrent den dooden. - Aan tasel eet elk voor zich, of laten zij elkander beurtelings eten. Maar, hoe weinig hen ook de band, die hen vereenigt, schijnt te kwellen, dezelve kon hun wel eens zeer pijnigend worden, b.v. indien een hunner een been brak, en de ander genoodzaakt was, veertig dagen onbewegelijk stil te liggen!





Het mikroskoop, te Amsterdam en elders ten toon gesteld.


'k Mogt het wonderglas aanschouwen, (*) 
Dat mij, voor een lnttel geld, 
Eenen schat van vroom vertrouwen 
Spilziek heeft ter hand gesteld. 
'k Zag een nieuwe wereld worden, 
Openbaring van Gods magt 
In hare onnaspeurlijke orden, 
Wond'ren van Zijn scheppingskracht! 
'k Zag Gods grootheid, in het kleinste 
Groot, als in het grootst gewrocht; 
'k Zag het, en genoot de reinste 
Weelde, die 'k ooit smaken mogt! 
Wat is groot, wat klein te heeten 
In den Schepper van 't Heelal? 
Kan ooit sterv'ling Hem vergeten, 
Of ooit denken aan Geval? 
Neen! er is een God daar boven; 
Ziet Zijn wond'ren, hoort Zijn stem! 
Neen! het is geen bloot gelooven; 
Alles, alles predikt Hem! 

{==98==} {>>pagina-aanduiding<<}

Hier, hier geldt het: Ach! wij menschen, 
Wat toch zijn we? Een stofje, een drop! 
Al ons werken, woelen, wenschen 
Lost zich ééns als genen op. 
Komt en ziet! Een stofje, een droppel 
Tuigt hier van Gods mogendheid; 
Ja, het nietigst strootje of stoppel 
Toont Hem in Zijn majesteit! 
Welk een Oceaan van dieren, 
Visch en slang en krab en worm, 
Zie ik zwemmen, zwenken, zwieren, 
Ongekend in aard en vorm! 
Monsters zie ik d' een den ander' 
Fel bestoken in dien vloed, 
Als het woudgedierte elkander 
Vaak, op dood of leven, doet. 
Heel die schepping, zoo vol levens, 
Duizend scheppingen, ja meer, 
Dalen in één' oogwenk tevens 
In onze ingewanden neêr! - 
Maar, wat overschoone luister, 
Waar geen kunstgewrocht bij haalt! 
Gouden glans verlicht het duister.... 
't Is Natuur slechts, die zóó maalt! 
't Keurigst weefsel, rijk van schering; 
Schelpwerk in zijn schoonste praal; 
't Fraaist borduursel, vol schakering; 
't Kostlijkst bont, en 't eêlst koraal: 
Torren, vliegen, schubben, blad'ren, 
Boomstam-schijfjes, heestervacht 
Deden al dien rijkdom gad'ren, 
Leverden die schitterpracht!.... 
Dan, wat broddelwerk verschijnt daar, 
Op den pas ontruimden wand? 
Hoe! verzaakt zich hier Natuur? - maar 
Neen, 't is werk van menschenhand. 
Ziet die draden - neen, die touwen, 
Ordeloos ineengeward, 
Vol van leemten, kronkels, vouwen, 
Beeld van 't menschelijke hart! 
Maar die brabb'lende verbinding, 
Maar die ruiten, plomp en grof, 

{==99==} {>>pagina-aanduiding<<}

Zijn het puik van menschenvinding 
En van de allerfijnste stof! 
Doch onschatbaar is de leering; 
Sterker spreekt zij, dan elk woord, 
Brengt den twijf'laar tot bekeering, 
Geeft aan God, wat Hem behoort. 
Ziet, ter staving van mijn rede, 
Ziet dien dolk, zoo scherp gepunt, 
Met een gifbuis aan de scheede: 
Wee, op wien hij is gemunt! 
't Is het werktuig van de smarte, 
Die de steek der bij verwekt, 
Dat den onderzoeklust tartte, 
Thans voor 't starend oog ontdekt. 
Hooger nog stijgt ons verrukken; 
Dieper nog dringt onze blik: 
't Mogt door 't wonderglas gelukken, 
D' omloop van het bloed, den tik 
Van het hart eens diers te aanschouwen, 
Dat het scherpst gezigt ontvliedt, 
Maar dat hier ons, bij 't ontvouwen, 
Als het kloekst insekt zich biedt. 
Nog een staal van Alvermogen, 
Meest het stoflijke oog ontgaan, 
Maar, wie nadenkt, opgetogen 
In bewond'ring stil doet staan: 
Duiz'ling wekk' het: ‘Al de haren 
Van uw hoofd, ze zijn geteld!’ 
Maar op één van die te staren, 
Opent een nieuw wonderveld: 
Ziet! die duizend duizenddeelen 
Van een schier onnoembaar tal 
Zijn voorzien van even vele 
Buizen, eind'loos fijn en smal; 
Elk van haar erlangt hier voedsel, 
Groei en bloei, gelijk de plant 
Leven, sappen en behoedsel 
Vindt in de aarde of in het zand! - 
Wat is groot, wat klein te heeten 
In den Schepper van 't Heelal? 
Kan ooit schepsel Hem vergeten; 
Kan 't hier denken aan Geval? 

{==100==} {>>pagina-aanduiding<<}

Neen! er is een God daar boven; 
Ziet Zijn wond'ren, hoort Zijn stem! 
Neen! het is geen bloot gelooven; 
't Gansch Heelal verkondigt Hem! 

Oct. 1834.

j.w. ijntema.

Na het lezen eener redevoering, uitgesproken in de Tweede Kamer der Staten-Generaal, bij de overweging der conceptwet ter bevordering der belangen van den landbouw.


Ja, kundig Heer! gij hebt gelijk: 
De Boeren van ons Koningrijk 
Zijn niet meer die, ons door Horatius geschilderd; 
De weelde nam steeds toe, en heeft ook hen verwilderd. 
Maar, waarom naar oud-Rome heên? 
't Is geen drie eeuwen nog geleên, 
Dat zij, met hunnen stand tevreên, 
In sob're eenvoudigheid der Vad'ren grond beploegden; 
Toen ook, let wel! de Heeren Staten-Generaal, 
In ned'righeid en zonder erg 
Gezeten op den Vijverberg, 
Zich met een karig, schamel maal 
Van brood en kaas vernoegden. 

Zegwaart.

p.b.

Ongestoorde levensvreugd.


Leven! wilt gij aan de menschen ongestoorde vreugde geven, 
Leer, ei leer hen dan vergeten, dat zij hier op aarde leven! 


Naakte waarheid.


Der naakte waarheid voegt een kleed, 
Sinds vader Adam zich een schort van bladen sneed. 

In No. XVI staat, bl. 785, reg. 11, golfgegolf, lees zeegegolf.






{==101==} {>>pagina-aanduiding<<}

Mengelwerk.

Den Heere Redacteur der Vaderlandsche Letteroefeningen.

Mijn Heer en Vriend!

Ik had de bijgaande Leerrede, met eenen geleidenden aan U, gereedgemaakt, om U te vragen, of Gij ze, in deze dagen van behandeling der Lijdensgeschiedenis onzes Heeren bij onze openbare godsdienstige bijeenkomsten, ook geschikt mogt achten ter plaatsing in uw Mengelwerk, en ik stond ze zoo ter verzending af te geven, toen men mij een' bundel Leerredenen zond van den Hoogleeraar abm. des amorie van der hoeven. Ik zag aanstonds de Lijst dier Leerredenen door, en vond daarop eene over dezelfde stoffe als de mijne. Nu hield ik de laatste op, om te zien, in hoe verre onzer beider behandeling in elkander mogt loopen: doch, sedert bevonden hebbende, dat beide wijd verschillen, zie ik geene reden, om de mijne terug te houden. Zij gaat derhalve hiernevens. Gij moogt oordeelen, of ze U dienen kan, dan niet. - Ik heb de eer te zijn

Rotterdam, 26 Febr. 1835.

Uw Ed. dw. Dienaar en Vriend adr. stolker. (*)


{==102==} {>>pagina-aanduiding<<}

Jezus bij Herodes.

Leerrede over Luc. XXIII:5-15:

En zij hielden te sterker aan, zeggende: hij beroert het volk, enz.

Een der beroemdste Kanselredenaars van ons Nederland verklaarde voorheen den afgelezen tekst voor een' der dorste van het geheele lijdensverhaal, zeker eeniglijk ter verschooning van de wonderlijke wijze, waarop hij, ter gelegenheid van denzelven, spreken wilde (*). Ik kan hem hierin geenszins toestemmen. Ik erken het: die tekst stelt ons den Heiland voor herodes, in tweederlei opzigt, onder dezelfde gezigtspunten voor als voor pilatus, als ondervraagd namelijk en niet antwoordende, en als gehoond en bespot, zonder zijne gelatenheid te verliezen. Indien men nu, bij de behandeling der teregtstelling voor pilatus, hierover bijzonderlijk spreken, en daarvan thans, om herhalingen te mijden, zwijgen wil, gaat zekerlijk een gedeelte van den rijkdom der stoffe verloren. Maar ik meene, dat men, bij dezen tekst, omdat hij, in den loop van het verhaal, vóór het bedoelde verhoor voor pilatus gaat, niet zwijgen moet; en, wat betreft, dat men dan, in het vervolg, in herhalingen vallen moet, een bekwaam spreker behoort dat zoo te kunnen doen, dat de herhalingen zijnen hoorderen niet ongevallig zijn. Ik althans, Toehoorders! zal het gezegde stilzwijgen nu niet in acht nemen; en, zoo mijne rede U thans dor mogt schijnen, wijt dit niet aan den tekst, maar aan de onbekwaamheid van den redenaar, die ondertusschen God, die alle rede vruchtbaar maken

{==103==} {>>pagina-aanduiding<<}
kan tot bevordering van zijne eere, en van zijner kinderen geloof, deugd en gelukzaligheid, vurig bidt, dat Hij daartoe thans zijnen bijzonderen zegen verleenen wil. Amen!

Het gewetenloos Sanhedrin, dat den Heiland omegtvaardig had veroordeeld, had zijn doel gemist, om pilatus, zonder onderzoek van jezus' zaak, te bewegen, om het over hem gevelde gruwzaam doodvonnis te bekrachtigen. De Landvoogd had dit geweigerd. Hij had geëischt, dat men, hetgeen men tot bezwaar des veroordeelden had, zou voorbrengen. Gedwongen, om hieraan te voldoen, was men met zijne beschuldigingen voor den dag gekomen. De Stadhouder onderzocht ze, onderhield er den Zaligmaker, openlijk en in het bijzonder, over, en de uitkomst was, dat hij verklaarde: Ik vind geen schuld in dezen mensch. Zoo sprak hij, onmiddellijk vóór den tekst. Het Sanhedrin, voorziende, welk het gevolg van deze verklaring zijn zou, dat jezus namelijk in vrijheid gesteld wierd, en hun alzoo de prooi, waarnaar hunne bloeddorst zoo lang gejaagd had, en die nu eindelijk gegrepen was, ontrukt zou worden, spande, met helsche boosheid, terstond alle krachten in, om dit te voorkomen. Het hield te sterker bij den Landvoogd aan, (schrijft onze Evangelist) zeggende: hij beroert het volk, leerende door geheel Judaca, begonnen hebbende van Galilaea, tot hiertoe. Hij zet het volk overal tot onrustige bewegingen aan, (wilde men zeggen) verkondigende alomme eene oproerige leer. In Galilaea ving hij daarmede reeds aan. Gansch Judaea heeft de muitmaker sedert, alzoo predikende, afgeloopen; en nu heeft hij reeds de onbeschrijfelijke stoutheid gehad, om hier, binnen de hoofdstad zelfs, binnen het volkrijk Jeruzalem, dat thans, ter gelegenheid van het feest, van tallooze vreemdelingen wemelt, - op een' tijd, waarop de rust zoo ligt gestoord kan worden, en dikwijls, met de daad, zoo gevaarlijk gestoord werd, - zijn kwaad
zaad te komen strooijen. Zal dit ongestraft doorgaan?

{==104==} {>>pagina-aanduiding<<}
Zal zulk een moedwil niet op het gestrengst, anderen ten voorbeeld en afschrik, beteugeld en gewroken worden? - Ziet hier, Toehoorders! de leugen, de kwaadaardigheid en de huichelarij ten top, in dit aanzienlijk gespuis! Konde ooit den zachtmoedigen en vredelievenden jezus, die steeds onderwerping aan het hoog gezag predikte, iets onwaarachtigers worden te last gelegd, dan muitzucht? Doch oproer was, dacht dit slangengebroedsel, de allergeschiktste leus, waaronder de Heiland kon worden van kant geholpen. Oproer was het, waarmede het Romeinsch bewind, waaraan Judaea thans, zijns ondanks, onderworpen was, en waarmede pilatus, zoo wel als zijne voorgangers en opvolgers, onder dit wrevelmoedig volk, aanhoudend te kampen hadden, hetwelk deze Stadhouder waarschijnlijk allergereedst in jezus zou willen straffen, en waarvan Hij daarom, bij voorkeur, betigt moest worden; schoon, over het geheel, zijne beschuldigers zelve doorgaans de verwekkers of de stokebranden van alle volksbewegingen waren, uit haat tegen de Romeinen, op hoop, dat er eens een algemeene opstand door komen mogt, waarbij deze overheerschers konden worden uitgedreven.
Dan nu waren deze razende vijanden des Heilands, in hunnen blinden ijver tegen Hem, schier zelve oorzaken geworden, dat Hij, ten minste op pilatus' bevel, niet wierd omgebragt. Zij wilden Hem als een algemeen oproermaker, die overal en sedert lang er zich op had toegelegd, om het gansche volk in beweging te brengen, doen voorkomen. Hiertoe, zeiden zij, was Hij allereerst werkzaam geweest in Galilaea, en hiertoe was Hij, van daar tot in Jeruzalem, gansch Samaria en Judaea doorgetrokken, allerwegen onrust zaaijende.
Galilaea! zeide pilatus, zoo ras hij den naam van dit landschap hoorde noemen. Is deze mensch (vroeg hij) een Galilaeër? - Men moest hem ja antwoorden. - Zoo is hij dan (hervatte de Romein) uit het gebied van herodes. Begeeft u derhalve (vervolgde hij) met hem naar dezen Vorst, die zich thans hier be-
{==105==} {>>pagina-aanduiding<<}
vindt! Dat deze over hem oordeele! En daarmede trok hij zich in zijn paleis terug.
Galilaea grensde aan Samaria, gelijk dit weder aan Judaea. Eertijds was het, zoo wel als de twee laatstgenoemde landschappen, een deel van Palaestina, en werd, voornamelijk, door de stammen van Issaschar en Zabulon bewoond. Onder herodes den grooten, die ten tijde van 's Heilands geboorte leefde, behoorden alle drie de gemelde gewesten, nevens anderen, tot het Joodsche Koningrijk; doch, na herodes' dood, werd dat Koningrijk gesnipperd. Judaea en Samaria werden toen het Koningrijk van herodes' zoon, archelaus; doch deze, na weinig jaren, door den Romeinschen Keizer, onttroond en verdreven zijnde, werden zij een Romeinsch wingewest, hetwelk door Stadhouders bestuurd werd. Galilaea integendeel, aan den herodes van onzen tekst, die mede een zoon van herodes den grooten was, na zijns vaders overlijden, als een afzonderlijk Vorstendom, ten deel gevallen, werd thans nog door hem, als zoodanig, beheerscht. Het was, zoo als het heette, nog een onafhankelijk gewest, onder zijnen eigenen Vorst, die den titel van Tetrarch, of Viervorst, droeg, (schoon de vleijerij hem doorgaans dien van Koning gaf) en die uiterlijk de voorvaderlijke, of Joodsche, Godsdienst beleed. Het was de gewone toevlugt der oproerigen, die, in Judaea en Samaria, de Romeinsche overheersching vloekten, en zich aan geen heidensche overheid onderwerpen wilden. Vanhier was het bij des Keizers Stadhouders gehaat, die daarom doorgaans met
den Viervorst, herodes, in onmin leefden, zoo als wij ook, ten aanzien van pilatus, uit den tekst vernemen.
Wat nu dezen herodes nader belangt: hij was die zelfde herodes, antipas bijgenaamd, die, in ongeoorloofde min tot de geile herodias, de gemalin van zijnen halven broeder, philippus, ontstoken, haar aan dezen haren wettigen man, bij welken zij ook eene dochter had, ontvoerde, om haren wil zijne

{==106==} {>>pagina-aanduiding<<}
eigene wettige gemalin verstiet, en, in derzelver plaats, deze overspeelster huwde; - die vervolgens, wegens dezen bloedschendigen echt, door den gestrengen boetprediker, joannes den dooper, bestraft, dezen Godsgezant gevangen liet nemen, en, door de list van zijn eerloos en bloeddorstig wijf verkloekt, hem, hare wraak ten zoen, liet onthoofden. Aan dezen laffen, onregtvaardigen, en reeds met den moord van eenen onschuldigen Profeet bezoedelden, vorstelijken deugniet verwees pilatus thans het regtsgeding over jezus.
De zaak alleen van voren beschouwd zijnde, zou men schier geneigd zijn, om te zeggen: Nu gaat de Heiland gewis verloren! Zulk een gewetenloos regter zal geene zwarigheid maken, om Hem, op de dringende verzoeken en vertoogen van de hoogste en achtbaarste regtbank zijner natie, te doemen, zoo als hij weleer joannes, op het dringend aanstaan zijner vrouw, gedoemd heeft. Doch uit de uitkomst weten wij het tegendeel: en jezus zelf (welk eene voorwetenschap!) wist reeds te voren, met volkomene zekerheid, dat niet herodes, maar pilatus, in weerwil van al de slechtheid des eenen en van alle de tegenstribbelingen des anderen, het bevel tot zijnen moord zou geven: Hij wist dit, toen Hij het stellig voorzeide, dat Hij den heidenen zou worden overgeleverd, en dat Hij, door dezen veroordeeld, den kruisdood, bij de Joden in geen gebruik, zou sterven.
Wèl beschouwd, liep de Heiland ook inderdaad zoo groot levensgevaar bij herodes niet, als Hij, in den eersten opslag, zou hebben kunnen schijnen. Deze weeke en verwijfde ellendeling (want dat was hij inderdaad) was, buiten dronkenschap en de Satanslist van zijn bedorven wijf, (welke beide joannes ten verderve hielpen) veel te klein voor groote misdrijven. Hij was een wonderlijk mengsel van goed en kwaad, veel meer, dan men scheen te hebben kunnen verwachten van eenen, die geteeld was van zulk een monster in de boosheid, als herodes, die den naam van de groote zoo on-
{==107==} {>>pagina-aanduiding<<}
waardig gedragen had, geweest was. Tot welke misdaden hij in staat was, hebben wij reeds gehoord: en echter hij kon, gelijk wij uit de Evangeliën weten (zie marc. VI:20), in joannes nog den regtvaardigen en heiligen man erkennen, hem als zoodanig eerbiedigen, met genoegen naar hem luisteren, zich, in menig opzigt, naar zijne vermaningen rigten, en hem, tegen den helschen toeleg der snoode herodias, in bescherming houden; hij kon, toen zij hem eindelijk, door de schandelijkste verrassing, zijnen moord had afgedwongen, zich daarover zeer bedroeven, en, zoo 't schijnt, een' tijdlang de knagingen van zijn geweten over dien gruwel vrij levendig gevoelen. - Niet ligt schijnt men dan van hem te hebben kunnen verwachten, dat hij zich, buiten nieuwen en geweldig sterken aandrang van buiten, nuchteren en bij zinnen zijnde, andermaal aan eenen man, die nog veel algemeener, dan joannes, voor een' Profeet gehouden werd, zoo zou willen vergrijpen, als hij aan joannes gedaan had. Ik beken het, de verachting, waarmede de Heiland hem, door zijn
stilzwijgen, zoo welverdiend, bejegende, kon hem woedend maken, zoo hij voor woede vatbaar was; maar hij was, zoo mij dunkt, naar hetgeen ik reeds gezegd heb beoordeeld, zoo zwak van aandoeningen en driften, als van deugd: en ik zonder hier zelfs zijne liefdedrift niet uit, daar ik gaarne aanneem, dat de ontuchtige herodias hem meer, dan hij haar, verleid gehad heeft; dewijl zijne liefde hem niet belette, joannes, tegen dit onwaardig voorwerp derzelve, in schut te nemen.
Wat daarvan zij: vrij algemeen wordt doorgaans de Landvoogd pilatus, zonder beding, veroordeeld, omdat hij de beschuldigers des Heilands met Hem naar herodes verwezen heeft. Dit deed hij (gelijk men wil) eeniglijk, om zich van dit netelig regtsgeding, waarvan hij geene goede uitkomst zag, te ontdoen, en tevens, om herodes te vleijen, met wien hij in vijandschap leefde en zich verzoenen wilde. Hij bekommerde er zich

{==108==} {>>pagina-aanduiding<<}
(denkt men) niet over, hoe het met den Heiland mogt afloopen, en of Hij, schoon onschuldig, behouden wierd, dan sneefde, zoo hij slechts van de zaak af was, en, ten koste van jezus, dien Hij, als Regter, duur verpligt was voor te staan, en, hoe het ook gaan mogt, had moeten trachten te redden, de vriendschap van herodes maar herwinnen kon. - Voorwaar dit is eene harde uitspraak, waarover ik, zoo het eenen levenden gold, zou uitroepen: Oordeelt niet, opdat gij niet geoordeeld wordt! Ik sta toe, dat wij er thans geen ander belang bij hebben, om te weten, hoe ver deze uitspraak al, dan niet, gegrond zij, dan dat, om ons het gebeurde, zoo na mogelijk, in het ware daglicht voor te stellen; en ik betuig er zeer ver af te zijn, om pilatus als minder schuldig, dan hij waarlijk was, te willen voordragen: maar ik kan mij toch niet wederhouden van te zeggen, dat ik niet de minste waarschijnlijkheid kan vinden in de onderstelling, dat pilatus, die jezus, tot den einde toe, en ten laatste zoo plegtig, voor onschuldig verklaarde, en die waarlijk zoo veel deed, om Hem te behouden, als wij allen weten, - dat hij, zeg ik, bij 's Heilands verzending aan herodes, zoo onverschillig geweest zou zijn, of Hij verloren ging, dan niet. En wat betreft, dat hij zulken hoogen prijs op herodes' vriendschap zou gesteld hebben, als men aanneemt: hier mis ik zoo zeer den grond der Geschiedenis, als, in het vorige, den grond der billijkheid. Een Romeinsch Stadhouder, en vooral een pilatus, zou zich aan een klein, afhankelijk Vorst, die zich buiten Rome niet roeren durfde, en dan nog zulk een, als herodes, veel gelegen hebben laten zijn, en hem hebben willen vleijen, en, op
eene lage en verfoeijelijke wijze, zijne vriendschap zoeken! - Hij geloove het, die dit kan! Ik wil vragen: is de zaak niet voor eene geheel andere, en dat waarschijnlijker en gunstiger, uitlegging vatbaar? - Indien pilatus eens aldus gedacht had: ‘Men wil, dat ik dezen mensch, als een oproermaker, ten dood zal doemen. Ik heb nooit van zijn oproerig

{==109==} {>>pagina-aanduiding<<}
gedrag gehoord, en het wordt mij niet bewezen. Hij is uit Galilaea, en ook dáár, zegt men, heeft hij oproerig gepredikt. Galilaea is het gebied van herodes, en herodes is thans hier. Deze weet, wat in Galilaea is omgegaan, en kan dus over de beschuldiging, voor zoo veel zij dit landschap betreft, oordeelen. Ik niet; want ik weet niet, wat daar is voorgevallen. Daarenboven: ik ben onkundig van de Joodsche wetten; en naar dezen, beweert men, is deze mensch des doods schuldig. Herodes, die zelf Jood is, kent ze, en is dus, ook in dit opzigt, veel beter, dan ik, in staat, om hier uitspraak te doen. Best verwijs ik dan de zaak aan hem.’ Indien pilatus, zeg ik, eens aldus gedacht had, was dan deze redekaveling zoo valsch, en zijn daarop gegrond gedrag zoo slecht, dat men er geene verdediging voor maken kan? Mag dan een regter eene zaak, welke hij niet verstaat, niet aan een kundiger en bevoegd regter verwijzen, zonder onregt? vooral als hij geperst wordt, om, in zijne onkunde, den beschuldigden te veroordeelen, zonder dat de schuld hem blijkt. Moet hij liever, in zijne onwetendheid, hetzij door vrijspraak, hetzij door veroordeeling des betigten, wagen onregt te doen? - Ik sta toe, als de schuld niet bewezen wordt, moet het vonnis in het voordeel des beschuldigden geveld worden. Maar ook dien regel volgde pilatus. Hij sprak jelus, bij herhaling, vrij, en weigerde volstrekt, het reeds tegen Hem geslagen vonnis te bekrachtigen. Maar hij zond Hem nu aan herodes, den wettigen Vorst van het land, waarvan de Heiland een inwoner was, om onderzocht te worden wegens een misdrijf, waaraan men beweerde, dat Hij zich, ook in dat
land, had schuldig gemaakt, en om onderzocht te worden naar die wetten, naar welke de Heiland zelf leefde, en die Hij altijd eerbiedigde. Voorwaar ik zie hier niets, in het gedrag des Landvoogds, hetwelk, op goeden grond, te laken is, en ik geloof, dat men het in elken regter, waartegen men niet onredelijk is vooringenomen, prijzen zou.

{==110==} {>>pagina-aanduiding<<}

Maar mij dunkt, ik hoor hier eene, in schijn, allergewigtigste tegenwerping van eenen, in de Evangeliegeschiedenis ervarenen, toehoorder. Berigt (vraagt deze) onze Evangelist lucas ons niet, in het 31ste vers van zijn 13de hoofdstuk, dat jezus, niet lang vóór zijnen optogt naar Jeruzalem, om er te sterven, in Galilaea zelf dus werd aangesproken: Ga weg, en vertrek van hier; want herodes zoekt u te dooden. Blijkt dus niet, dat, wat gij hebt geredekaveld, om waarschijnlijk te maken, dat de Heiland, van wege dezen Vorst, geen groot gevaar van 't leven liep, zeer ongegrond geweest is, en dat pilatus zeer slecht deed, met Hem aan zulk eenen te verwijzen, die reeds gezocht had Hem van kant te maken? - Ik zal hierop slechts met eene wedervraag antwoorden. Wie waren het, volgens lucas zelv', welke den Heiland aldus voor herodes wilden waarschuwen? Laat ons hooren! Ten dien zelfden dage (zegt hij) kwamen er eenige Pharizeën, zeggende tot hem: Ga weg enz. - Eenige Pharizeën! Ja, Toehoorders! Deze geslagene vijanden van jezus, die het sedert lang op zijn leven gemunt hadden, en door wier invloed en bestel Hij vervolgens schier eeniglijk omkwam, - dezen waren het, die zich hier bekommerd toonden, wegens het gevaar, dat Hem van den kant van herodes dreigde. Die huichelaars! Zij zagen gewis geen zoo goede kans, om Hem in Galilaea om te brengen, als in Judaea. Daarom zochten zij Hem diets te maken, dat Hij in het eerstgemeld gewest niet veilig was, om Hem alzoo naar het laatste te lokken, en aldaar hunnen moed aan Hem te koelen. En nu
zouden wij voor goede munt aannemen, hetgeen zij zeggen, en hen gelooven! - Schrijft dan Evangelist joannes, in zijn 7de hoofdstuk, in het 1ste vers, niet uitdrukkelijk juist het tegendeel, dat zich jezus namelijk, in dezen zijnen laatsten tijd, doorgaans in Galilaea onthield, en in Judaea niet wandelen wilde, omdat men hem aldaar zocht te dooden? Doch misschien wist Hij, die niet noodig had, dat iemand getuigde van den

{==111==} {>>pagina-aanduiding<<}
mensch, dewijl hij zelf wist, wat in den mensch was, (jo. II:25) - misschien, zeg ik, wist Hij niet zoo goed, als de Pharizeën, hoe herodes omtrent Hem gezind was! - Doch, in goeden ernst, indien herodes waarlijk reeds vroeger gezocht had den Heiland te dooden, waarom velde hij dan nu het vonnis des doods niet tegen Hem, nu hij er zoo schoone gelegenheid toe had, - nu pilatus Hem in zijne handen stelde, - nu hij het, zonder eenig gevaar voor zichzelv' en met zoo veel schijn van regt, doen konde, en nu het hoogste Geregtshof zijner natie er zoo geweldig sterk op drong, en een deel dier natie het zoo onstuimig eischte? - In waarheid, Toehoorders! men bezie het van wat kant men wil, men zal nergens grond vinden, om te onderstellen, dat den Zaligmaker, van wege herodes, eenig levensgevaar dreigde. Ik zou er nog veel over zeggen kunnen; doch ik acht het reeds duidelijk genoeg, en ik besluit dus, dat ook de laatste bedenking, waarom pilatus jezus niet naar herodes had behooren te verzenden of het niet zonder misdaad heeft kunnen doen, zoo weinig om het lijf heeft, als de vorigen.

De Zaligmaker, A.T., werd dan nu naar het paleis van herodes gevoerd. Zoo ras deze Hem zag, werd hij zeer verblijd: want (zegt de Evangelist) hij was, van overlang, begeerig geweest, om hem te zien, omdat hij veel van hem hoorde. Ditzelfde had hij reeds in zijn 9de hoofdstuk berigt. Aldaar lezen wij, in het 7de en twee volgende verzen: En herodes, de Viervorst, hoorde alle de dingen, die van hem geschiedden, dat is alle jezus' wonderdadige genezingen, waarvan het vorige vers gewaagde, - en hij was twijfelmoedig, - hij wist niet, wat hij van Hem denken moest, - omdat van sommigen gezegd werd, dat joannes (de dooper namelijk) van de dooden was opgestaan: en van sommigen, dat elias verschenen was: en van anderen, dat een Profeet van de ouden was opgestaan. En herodes zeide: Joannes heb ik ont-
{==112==} {>>pagina-aanduiding<<}
hoofd. Wie is nu deze, van welken ik zulke dingen hoore? En hij zocht hem te zien. - Jezus deed derhalve waarlijk zulke groote dingen, dat elk er uit besloot, dat Hij een groot Profeet - dat hij een joannes, of elias, zijn moest. Hij deed ze in zulke groote menigte, en zij maakten zoo veel opzien en gerucht, dat niet slechts een herodes er veel van hoorde, maar er ook twijfelmoedig door werd, en dat er hem het verlangen door werd ingeboezemd, om den Heiland te
zien. Dit verschilt veel van te zoeken, om Hem te dooden. - Maar, wat deed hem sedert zoo lang het gezigt des Heilands wenschen? Was het eeniglijk, omdat Hij hem in persoon kennen wilde? Of om zich te overtuigen, of hij de verrezen joannes ware? Misschien dit wel mede; maar de voorname grond van zijn verlangen schijnt geweest te zijn, dat hij, zoo als de tekst zegt, hoopte eenig teeken te zien, dat door jezus gedaan zou worden. - Ziet daar, T., welk een ellendig wezen deze herodes was! Joannes had hij onthoofd, schoon hij hem voor een regtvaardig en heilig man hield. (Marc. VI:20.) Hij moest dus toestaan, dat hij hem onschuldig had vermoord. En, jezus mogt nu joannes zelf, die van de dooden was opgestaan, of een ander groot Profeet zijn, hij siddert niet, Hem onder de oogen te zien! Hij bedacht niet eens, dat hij, waarschijnlijk, boven de nieuwe bestraffing over zijn bloedschendig huwelijk en verdere misdrijven, van Hem het verschrikkelijk verwijt over den Profetenmoord zou moeten hooren! Hij kan zich verbeelden, dat hij die bestraffing, dat verwijt, zou kunnen ontgaan! Dacht hij welligt, dat een joannes - dat een jezus, wetende, waartoe hij in staat was, den moed niet zou hebben, hem andermaal in het aangezigt te zeggen, dat hij een snoodaard is, ook schoon zijn overspelig wijf, in allen opzigte, schuldiger is, dan hij? Of wilde hij ook, zoo hij de stem der bestraffing moest hooren, schuld bekennen, en vergeving smeeken? Of had hij eindelijk voorgenomen,
weder geweld tegen

{==113==} {>>pagina-aanduiding<<}
den Godsman te gebruiken, zoo die het ondernam, om hem zijne doemwaardige slechtheid, met nieuwe gestrengheid, onder het oog te brengen? Neen, niet het een of ander van dit laatste. Tot het een had zijne ziel geene verhevenheid, tot het laatste geene kracht genoeg, en waarschijnlijk kwam het hem niet eens in het hoofd, dat hem de donderstem der bestraffing zou kunnen tegenkomen; want hij kon hopen, dat een jezus voor hem de geliefte zou hebben, om hem een teeken te laten zien, - hij kon zich verbeelden, voor Hem nog waarde genoeg te bezitten, om te verwachten, dat Hij, louter om hem te behagen, - om zijne nieuwsgierigheid te voldoen, - hem een bewijs van zijne Goddelijke wonderkracht zou willen geven! Welk een slechthoofd, dat zich kan voorstellen, dat een Zendeling des Hemels, aan wien de Almagtige zelf deze wonderkracht heeft toevertrouwd, zich daarvan, even als een, die kunsten doet, zou willen, zou kunnen bedienen, om hem, die ze eens verlangt geoefend te zien, te vermaken, of ten hoogste te verwonderen! Zoo onwaardig, en zoo zinneloos dwaas, dachten ook sommige Pharizeën en Schriftgeleerden van jezus wegens zijn bovennatuurlijk vermogen, als zij tot Hem zeiden: Meester! wij wilden van u wel een teeken zien. (Matth. XII:38; ook de Sadduceën, matth. XVI:1.) Maar herinnert u zijn antwoord, T.! Het boos en overspelig geslacht (sprak Hij) verzoekt een teeken; maar hun zal geen teeken gegeven worden, dan dat van jonas den
Profeet; dat is, dan dat van mijne opstanding. - Zulk een hard antwoord verdienden deze huichelaars, die niet begrepen, of niet wilden begrijpen, dat het, ook in dit opzigt, den Goddelijken Zendeling volstrekt onwaardig is, het heilige den honden te geven, en paarlen te strooijen voor de zwijnen. Of zou het Gode, die bij elk waarachtig wonderwerk zelf werkzaam is, immer kunnen betamen, om, als deugmeten, bij welke geen wonderwerk eenig der heilige of weldadige einden, waartoe God ze eeniglijk doen wil, bereiken kan, het slechts wenschen, zijne almagt te

{==114==} {>>pagina-aanduiding<<}
oefenen? Welke jammerlijk verblinden, die dit wanen kunnen!
Zulk een verlicht hoofd was deze herodes, die, in de vaste verbeelding, dat nu eindelijk aan zijn langgerekt verlangen, in dit opzigt, eens voldaan zou worden, en zich, zoo het schijnt, niet eens de mogelijkheid voorstellende, dat zijne verwachting teleurgesteld kon worden, zich daarom zeer verblijdde, toen hij jezus zag! Welligt dacht hij, dat, daar 's Heilands lot nu aan hem, herodes, was in handen gesteld, Hij, op hoop van hem te zijner gunste te bewegen, uit vreeze des doods, ten uiterste gereed zou zijn, om hem, in alles, ten wille te wezen.
Jezus staat daar, met Goddelijke waardigheid, voor herodes. Na Hem met een oog van verbazing beschouwd te hebben, begint hij Hem vragen te doen, maar - krijgt geen antwoord. Hij vraagt op nieuw. Jezus zwijgt. Zijn toon verheft zich; hij vraagt met drift; hij vordert antwoord. Te vergeefs. Nu dreigt, nu hoont, nu vloekt - en wat verkrijgt hij? - Niets, dan hetzelfde diep stilzwijgen. Dit was het sidderen voor den dood, dat hij zich had voorgesteld; - dit was de ijver, waarmede hij zich verbeeld had, dat jezus hem zou trachten te behagen! Verbeeldt u, Toehoorders! zijne teleurstelling! Hij staat stokstijf van verwondering over 's Heilands houding en onverschrokkenheid, en is verstomd.
De Overpriesters en Schriftgeleerden redden hem uit de verlegenheid. Zij beginnen jezus te beschuldigen. Herodes verwacht, dat Hij zich zal verantwoorden; maar ook nog doet Hij den mond niet open. De beschuldigers gaan voort, en Hij blijft dezelfde. De drift, die hen, in dit geheele geding, verhitte, stijgt tot woede, over zijn zwijgen: zij beschuldigen hem heftiglijk; en toch komt geen woord over zijne lippen.
Vreemd zwijgen! zal welligt de een of de ander uwer denken, Toehoorders! en bij zichzelven de vraag opwerpen: Waarom toch sprak de Heiland niet? Waarom

{==115==} {>>pagina-aanduiding<<}
verdedigde Hij zich niet? En waarom hooren wij hier nu ook niet één enkel woord van bestraffing van het vorstelijk zwak- en slechthoofd?
Ik antwoorde: het eerste zou noodeloos en nutteloos, het laatste nutteloos en gevaarlijk geweest zijn. - Gij weet, wat men tegen jezus, zoo bij den Hoogepriester, als bij Pilatus, heeft ingebragt; en gij hebt het, of als kwaadaardig verdicht en gelogen, of als waarachtig, maar ook schuldeloos en onstrafbaar, naar pilatus' eigene, en tot den einde toe volgehoudene, verklaring, leeren kennen. Voor herodes werden gewis slechts dezelfde beschuldigingen herhaald: want, zoo men iets nieuws had voor den dag gebragt, zou het vervolgens ook voor pilatus zijn te berde gekomen. Welke tegenspraak konde nu datgene behoeven, hetwelk of zichzelf wederleide, of geene schuld inhield? ja, waarin ook herodes zelf, schoon jezus het met niet één woord verwaardigd had, geene schuld kon vinden? - Indien aldus, ook schoon de Heiland zweeg, zijne onschuld duidelijk bleek, wat had Hij dan noodig te spreken? Zijnen Regter behoefde Hij er niet door te overtuigen; want die was het buiten dat. Onschuldigverklaring behoefde Hij er niet door te bevorderen; want die volgde toch zijn zwijgen. Of zou men ook mogen denken, dat Hij er zijne vijanden door overreed, hen tot inkeer gebragt, en van hunne onregtvaardige vervolging tegen Hem afgetrokken zou kunnen hebben? Helaas! dezen hadden hunne rede verloren. Drift en woede hadden hen tot dieren verlaagd. Zij jaagden hunne prooi, als hongerige tijgers. Wie kan dezen stuiten? Wat zou hier spreken en zich verdedigen hebben kunnen uitregten?
Wat het bestraffen van herodes belangt: wat had dat van joannes geholpen? Was de overspeler en bloedschender daardoor van zijne boosheid afgebragt? Had hij sedert aan zijn eerloos wijf eenen scheidbrief gegeven? Was integendeel joannes' gevangenis daarvan niet het onmiddellijk gevolg geweest, en bragt die gevangenis den ijverigen en vromen man vervolgens niet

{==116==} {>>pagina-aanduiding<<}
in zijnen dood? Wat zou eene nieuwe, en, zoo immer, dan thans vooral ontijdige, bestraffing van den verharden zondaar, door jezus, gebaat hebben? En wat zou daarvan vermoedelijk het gevolg zijn geworden? Dat herodes jezus niet aan pilatus teruggezonden, maar zelf Hem veroordeeld zou hebben, en dat alzoo jezus' voorzegging niet vervuld wierd. Nieuwe bestraffing toch, en dat van den gevangen jezus, die thans voor hem te regt stond, en wiens leven of dood van hem afhing, moest herodes onfeilbaar geweldig vertoornen en verbitteren, en zou, door hem, en allen, die hem omringden, terstond als Vorsten- en Regter-hoon en als Majesteitschennis zijn uitgekreten. Jezus zou, als aan zulk misdrijf schuldig, ter dood verwezen zijn. Zijne veroordeeling zou een' schijn van regtvaardigheid hebben aangenomen, waaraan het haar nu volstrekt heeft blijven ontbreken. - Doch, herodes had joannes' bestraffing zoo euvel niet opgenomen. Waarom zou hij die van jezus zoo veel zwaarder gewogen hebben? - Indien zij hemzelv' al niet terstond in de hevigste drift en tot een gestreng besluit gebragt mogt hebben, hij was omringd van zijne hovelingen en vleijers; dezen zouden niet nagelaten hebben, hem tot wraak te porren, en te beduiden, dat hij, behoudens zijne achtbaarheid en waardigheid, zulk eene gewaande beleediging niet dulden kon, niet dulden mogt: en hoe hij zich, ook door zulke bedenkingen, tot den moord van joannes had laten brengen, heeft de Geschiedenis ons niet verzwegen.
Te regt dan sprak jezus niet, en hebben wij hier, in zijn zwijgen, niet alleen zijne Goddelijke grootheid en wijsheid te bewonderen, maar Hem ook als een voorbeeld van navolging te beschouwen, in alle gevallen, waarin verdediging, tegenspraak, of bestraffing, nutteloos is, en, in plaats van goed, niet dan kwaad kan uitwerken.
Ondertusschen was 's Heilands stilzwijgen toch ook een bewijs van de welverdiende verachting, welke Hij

{==117==} {>>pagina-aanduiding<<}
voor herodes voedde. Anders zoude Hij hem, zoo als pilatus, ten minste met eenig woord verwaardigd hebben. Maar Hij heeft niets voor hem over. Dit treft den hoogmoedigen, en hij wil verachting met verachting wreken. Daarom bespot hij Hem met zijne krijgslieden en laat Hem een blinkend kleed aantrekken; dat is, Hem als een Koning versieren; dewijl ééne der beschuldigingen hield, dat Hij zich daarvoor had uitgegeven; en, alzoo versierd, zendt hij Hem aan pilatus terug. Hij wil dezen Stadhouder vleijen; hem een bewijs van erkentenis geven, omdat deze hem een' Galileschen gevangenen, die onder zijn regtsgebied behoorde, wel had willen in handen stellen. Hij doorgrondde pilatus' redenen niet. Maar, daar deze nu, die hem anders niets telde, en, gelijk wij uit het Evangelie weten, zich vroeger niet ontzien had, om, zonder zijne kennis, en zonder zijne toestemming te vragen, (luc. XIII:1 env.) ettelijke Galilaeërs, zelfs in den tempel te Jeruzalem, te laten ombrengen, - daar deze, zeg ik, nu dien hem aangedanen hoon, zoo als hij het waarschijnlijk had opgenomen, scheen te willen beteren, is hij daardoor ingenomen en met hem verzoend. Van dien tijd af is hij zijn vriend, zoo als slechte Vorsten en Grooten vrienden kunnen zijn, daar hij te voren in vijandschap met hem leefde.
Gewis liet hij hem, bij deze terugzending des Heilands, zeggen, dat hij geene doodschuld in hem gevonden had: want pilatus verklaart dit vervolgens uitdrukkelijk aan de Joden. Als hij hen bijeengeroepen had, (zegt lucas) zeide hij tot hen: Gij hebt dezen mensch tot mij gebragt, als eenen, die het volk afkeerig maakt; en ik heb hem, in uwe tegenwoordigheid, ondervraagd, en heb in hem geen schuld gevonden. Ja ook herodes niet: want ik heb u tot hem gezonden; en ziet, er is door hem niets gedaan, dat des doods waardig is.
Zoo zien wij dan, M.H., dat geen van alle de regters, voor wier regtbank de Heiland gesleept werd, eenige

{==118==} {>>pagina-aanduiding<<}
schuld in Hem gevonden hebben, dan zijne bittere vijanden, de Joden, die in hunne eigene zaak vonnisden, en tevens zijne beschuldigers en zijne regters waren, hetgeen noch naar menschelijke, noch naar Goddelijke regten geoorloofd is. Bij de herziening van hun vonnis door pilatus, die en een hooger regter en volmaakt onzijdig was, en die het naauwkeurig onderzocht, werd het, door de verklaring van jezus' onschuld, met de daad, als onregtvaardig, vernietigd: en ook herodes, zelf een Jood, die kennis van zaken had, die reeds in staat geweest was eenen onschuldigen joannes te verwijzen, en die zoo weinig met den Heiland ingenomen en zoo onregtvaardig tegen Hem was, dat hij Hem, onverdiend, hoon en bespotting aandeed, - ook herodes weigerde dit vonnis te bekrachtigen. Naar geen regt in de wereld had het dus eenig gevolg mogen hebben: en echter de bittere, de door hunnen haat verblinde, de onregtvaardige, de onmenschelijke Joden, die het geslagen hadden, hebben, gelijk wij weten, vervolgens niet gerust, vóór dat zij den onwilligen pilatus, door oproer en bedreigingen, tot deszelfs uitvoering gedwongen hadden. Die monsters!
Hoe voorbeeldeloos is de Heiland verongelijkt! en hoe gadeloos was echter daaronder zijn geduld, zijne grootheid van ziel en zijne onderwerping! In welk een levensgevaar Hij zich ook bevindt, en welke mishandelingen Hij ook ondergaat, Hij blijft kalm, en wil niets doen, of zeggen, hetgeen zijns onwaardig is. Wie den dood vreesde, en het leven wenschte te behouden, mogt den regter gevleid, zijne onschuld met alle mogelijke redenen betoogd, en hem, na de erkentenis dier onschuld, onder het getier der vijanden, op het levendigst om zijne bescherming gesmeekt, of op het klemmendst tot handhaving des regts gedrongen hebben: jezus doet niets van dit alles. Het ontwerp zijns Hemelschen Vaders tot heil des menschdoms wist Hij, dat zijnen dood eischte. Hij wil dien gewillig ondergaan, en aan de gereedste voltooijing van dat ontwerp niet het minste beletsel in

{==119==} {>>pagina-aanduiding<<}
den weg brengen. De voorbereidselen tot dien dood ontzetten Hem niet, en, gewikkeld in zijne onschuld, en met het heerlijk vooruitzigt van de uitkomst zijns mannelijken strijds voor oogen, veracht Hij de smaadheid, welke men Hem aandoet, den laster, die op Hem niet kan kleven, en, verzekerd van de eindelijke zegepraal zijner zaak, ook hier op aarde, wil Hij, tot hare verdediging, ook niet één woord uiten.
o Herodes! wat zijt gij klein, hoe zinkt gij weg in uwe nietigheid, bij eene vergelijking met Hem! Gij gevoelt u ten diepste vernederd, door zijnen onwil, om u te gelieven, - door zijne verachting van het gevaar des doods, - door zijnen hemelschen trots, als een eindeloos waardiger Koning, dan de vleijerij u durft noemen, - door zijn onverwinnelijk stilzwijgen. Laat u vrij, zoo als alle kleine zielen, vervoeren tot verguizing en bespotting van Hem, tegen wiens grootheid gij, als tegen eene voor u nimmer bereikbare boogte, opziet; de Allerhoogste slaat uwe doemwaardige slechtheid gade, en zal er u eens voor doen boeten, zelfs in dit leven!
Wilt gij hooren, Toehoorders! met welk eene waarheid ik dit zegge? Zoo weet, dat deze laffe Viervorst, in vervolg van tijd, toen hij, op aanhitsen van dezelfde herodias, aan welke hij, in weerwil van joannes' bestraffing, steeds gehecht bleef, en van welke hij zich aanhoudend besturen, en van de eene misdaad en dwaasheid tot de andere vervoeren liet, - dat hij, zeg ik, toen hij van den Romeinschen Keizer een Koningrijk ging vragen, hetgeen hij nog nooit bezeten had, van denzelven, in plaats van troon en kroon, een vonnis van verbanning kreeg, en met zijn trotsch en heerschzuchtig wijf, waaraan hij alzoo zoo wel zijn ongeluk, als zijne meeste euveldaden te wijten had, naar Lions, in Gallië, verwezen werd, alwaar zij nu, uit de hoogte in het slijk nedergeworpen, in gedurige wroegingen over hunne tallooze misdrijven, het ellendig leven mogten slijten, tot dat zij, voor den troon des Almagtigen zel-
{==120==} {>>pagina-aanduiding<<}
ven, ter verantwoording zouden gedaagd worden. - Zoo strafte God hier, en zoo straft Hij vaak de boosheid, reeds aan deze zijde van het graf; maar al de vergelding, welke zij verdient, zal zij eerst aan gene zijde vinden. Het strekke den boozen tot waarschuwing, tot afschrik, en tot verbetering; en ons strekke het gedrag, door jezus, in den tekst, gelijk onder al zijn lijden en al het Hem aangedaan ongelijk, gehouden, tot algemeene aanwijzing, hoe wij, onder soortgelijke omstandigheden als Hij, altijd ook, als menschen, onze waardigheid hebben te handhaven, en ons, gelaten, onverschrokken, en in alles, ook tot den dood, onderworpen aan Gods wil, hebben over te geven, in de onbetwijfelde verwachting, dat Hij ons daartoe altijd de krachten wil verleenen, en, zoo wij tot den einde toe volharden, de kroon der overwinning zal schenken: want (jezus heeft het
gezegd) die overwint, ik zal hem geven, met mij te zitten in mijnen troon, gelijk ik overwonnen heb, en met mijnen Vader gezeten ben in zijnen troon. Amen!




Reistafereelen van eenen Hollander.

I. De aankomst in Munchen.

Ik verlangde naar Munchen, dat wel door monniken gesticht is en daarvan den deftigen naam Monachium draagt, maar thans eensklaps, zonder regt te weten hoe, uit een groot klooster en nog grooter bierhuis gemetamorphoseerd is in eenen nieuwmodischen tempel van oud-Grieksche en oud-Duitsche kunst, en in het reusachtigste liefdadige gesticht van geheel Europa voor speelkinderen en vondelingen. Ik had geen rust meer, of ik moest de nieuwe wonderstad zien, wier naam, te voren bijna geheel onbekend of vergeten, thans op de tongen zweeft van alle reislustigen; waar, onder de vergulde zuilengangen, de Helden der Iliade gearmd wandelen met die der Nibelungen, en chriemhilde met eene stijve middeleeuwsche nijging den deftigen Griekschen hoofdknik van penelope beantwoordt; waar de eenvoudige Herders van

{==121==} {>>pagina-aanduiding<<}
theocritus in de marmeren zalen van het nieuwe paleis schuilhoekje spelen met de luchtige Sylphiden uit den Oberon van wieland; en de vischwijven van Athene, even luidruchtig als zij door aristophanes zijn afgeschilderd, in de Assembleezaal der Koningin een zusterlijk praatje houden met die eerbare blaauwoogige en blondgelokte Germaansche Jonkvrouwen uit de Hermanschlacht van klopstock. Maar niet dit zuiver artistisch instinkt alleen prikkelde mij, bejaarden, gemakkelijken en weldoorvoeden Hollander, tot de snelle trekvogelvlugt naar het Zuiden; ook het belang mijner politieke studiën, in welke ik mij tegenwoordig, om bij mijnen tijd toch niet ten achter te blijven, geweldig verdiep, dreef mij daarheen met de rijzweep der nieuwsgierigheid. Uit mijnen schooltijd met den ouden zetregel bekend, dat Dichters en. Wijsgeeren eigenlijk dezelfde personen waren, en daarop het orakel van plato: Gelukkig het land, waar de Koningen Wijsgeeren zijn of de Wijsgeeren Koningen! toepassende, wilde ik het gewijde grondgebied van den gekroonden Dichter betreden, die zijne distichen op de beschilderde wanden van zijnen Bazar en de zuilen zijner overdekte wandelplaatsen in gouden oud-Duitsche letteren doet graveren, en daardoor gezorgd heeft, dat zijne kernspreukige tweeregels ten minste het talrijke publiek vinden naar hetwelk zijne beide onopgesnedene bundels tot heden te vergeefs smachten. Ik moest het zien, hoe gelukkig zulk een land is, dat beurtelings de eene week klassisch en de andere romantisch geregeerd wordt; want lodewijk de Beijer vereert en bemint beide de Muzen, de Grieksche
en de Germaansche, met dezelfde hartstogtelijkheid, en zijn heerlijk, pas volbouwd paleis is eene Apotheose voor beiden, in hetwelk beider heiligdom met elkander gemeenschap heeft door een slaapsalet.
Ik vloog dus om deze en duizend andere redenen naar het geheel vernieuwde Monachium; en, ten einde u eenig denkbeeld van de snelheid mijner pelgrimsreis te geven, spring ik alle tusschenliggende plaatsen van Nijmegen af over het hoofd, en presenteer mij aan den toegenegen lezer halfliggende in eene verouderde calèche, welke men in Parijs voor geene Pot-de-chambre naar Versailles zou gebruiken. Door de rookwalmen henen, welke ik uit mijn kersenhouten pijpenroer van eene Nederlandsche el lengte om mij blies, staarde ik langs de dubbele rij van dwergachtige lijsterbessen-, pruimen- en vruchtboomen, die, mager en met gerimpeld blad,

{==122==} {>>pagina-aanduiding<<}
geen zweem van schaduw wierpen op de chaussée, waar men die echter bij het branden der zon dubbel noodig had; en ik zag, dat de talrijke bordjes, die, overal vastgespijkerd, den boomschender met lijfstraf en stokslagen bedreigden, niets tot den wasdom der koninklijke kweekerij bijdroegen. Ik was half blind geteld op de steenen mijlpalen, die om de tien minuten de uitgestrektheid van het Beijersche Koningrijk den volke verkondigen, en, daar zij voor een kwartieruurs gelden, hetzelve een derde grooter maken dan het wezenlijk is. Waarlijk eene aardige en eenvoudige uitvinding, die ver boven oorlog en protocollen is aan te bevelen aan elken kleinen Potentaat, die een langer en breeder strook gronds ten minste in schijn wil beheerschen. Zoo reed ik, tusschenbeiden met mijnen luchtigen Kutscher over allerlei treffende onderwerpen, als boomschenders en voorbijgaande boerinnetjes, bedelende handwerksborsten en verdacht uitziende wildstroopers, redenerende, vrij vervelend door de effene maar hoogliggende vlakte, welke zich aan deze zijde van Munchen uitstrekt, dat, volgens de uitspraak van den Beijerschen Waterstaat, (en die Heeren misrekenen zich nooit) 1568 Parijssche voeten boven den waterspiegel der Adriatische zee ligt. Mijn oog, vermoeid van de tallooze, tusschenbeiden met glinsterend zink gekroonde minarets, en van de witgekalkte, met roode pannen gedekte duiventillen, die hier voor dorpstorens dienen, verwelkomde met geestdrift de stoutgetakte, nevelblaauwe, scherp door de zonnestralen goudgerande lijn der Tyroolsche bergen, welke uit de verte ter regterhand opschemerden aan den gezigteinder. Zij stonden daar als eene rij van reuzen, die den ingang bewaren tot dat wonderland van dapperheid en ijs, van onpeilbare afgronden en herderlijke eenvoudigheid, dat in onze dagen de mirakelen van den verouderden
Zwitserschen heldenmoed hernieuwde, en Helvetiës natuurschoonheden doet vergeten; waar de contrasten in de schepping Gods hand aan hand gaan met die in de maatschappelijke schepping der menschen. Daar, achter die bergen, woont nog de eerwaardige weduwe van den ongelukkigen Tyroolschen tell, den kroeghouder andreas höfer, en rookt, al is zij met hare kinderen en kindskinderen tot den Adelstand des Heiligen Roomschen Rijks verheven, nog even smakelijk haar zwartgebrand pijpje, als in die vroegere dagen, toen zij, in haar bierhuis de Zon, den pseudo-Beijerschen garstendrank uit de blinkende kan aan hare waggelende klanten toeschonk. Uit

{==123==} {>>pagina-aanduiding<<}
de droomende, schemerachtige zielsstemming, in welke elk dichterlijk gemoed (en de lezer zal, vertrouw ik, reeds bemerkt hebben, dat ik, die te voren geheel poëet was, thans op zijn minst nog kwartdichter ben) nederzinkt, als het de scherpgekleurde beelden van heldhaftige en slechtbeloonde zelfopoffering voor zich ziet henenzwenen, werd ik eensklaps opgewekt door eene eenvoudige invallende gedachte. Het was eene ongelukkige fabel, die mij ongenood en onverwacht door het hoofd vloog, - de fabel van eenen ezel, die.... Maar genoeg, of, geleerder gesproken, sapienti sat; - men mag niet personeel zijn, en ik heb allen eerbied voor den Koning maximiliaan jozef, den kroeghouder andreas en Keizer frans, thans allen te zamen zaliger gedachtenis, gelijk zij voorheen te zamen de hoofdacteurs waren in dat bloedige treurspel, hetwelk den gegeneraalden Zonnehospes den kop kostte. Die mannen verdienen waarlijk allen een monument. Dat voor Keizer frans is in de maak; dat van höfer, ik geloof op de groote markt te Inspruck, staat reeds op 't vallen; maar de goede Koning max heeft dubbel reden om tevreden te zijn, want zijn standbeeld doet waarlijk in gewigt voor dat van den kleinen Korporaal op de Place Vendôme niet onder; de laatste staat wel eenige vademen hooger, en ziet van onder zijnen driekantigen hoed en boven van de veroverde spiraalkolom zijner overwinningen en zegepralende intogten zoo veelbeteekenend en zoo ernstig op de groote wereldstad, die zoo dikwijls het lot der wereld besliste en slechts hem wist te gehoorzamen; maar daarvoor zit de Beijersche Koning ook op zijn gemak in een' fraaigewerkten fauteuil, en glinstert als louter goud in de zon; terwijl napoleon er zwart, dreigend zwart uitziet. Ja, het reusachtig
bronzen zitbeeld, (een nieuw, maar hier noodzakelijk woord, want standbeeld komt van staan) dat de eerlijke Munchenaars hem, als de maat hunner dankbare nagedachtenis, met eenige honderd centenaars hebben toegewogen, beeldt den goeden, dikken man af in een der gewigtigste oogenblikken van zijn leven, toen hij zat, en aan zijne getrouwe Beijeren de Oorkonde, of liever het Octrooi van zijne Grondwet overreikte, welke tot weinig anders gediend heeft, dan om sommige, al te luidruchtige, vrijheidskraaijers nederig excuus te doen vragen aan het portret van zijn' Zoon, dat in elke dorps-raadzaal voor dergelijke satisfactiën is opgehangen, en om anderen, die er niet aan dachten, dat de letter doodt,

{==124==} {>>pagina-aanduiding<<}
maar de geest levend maakt, eenige jaren in eene behagelijke maar goed verzekerde eenzaamheid na te doen denken over het onwetenschappelijke en onkritische eener al te letterlijke exegese. Daar zit de kolossale massa, in de verledene maand October plegtig ter gelegenheid van de zilveren bruiloft zijns Zoons ingehuldigd, en biedt het ongedekte maar eerbied inboezemende kale hoofd aan de gloeijende zonnestralen, die, over het nieuwe paleis henenschierend, zich om het hooge glinsterende erts zamendringen, en hetzelve met eene heiligenglorie omkransen; daar zit hij met een zoo vaderlijk en joviaal uitzigt, zoo goedig en zoo weldoorvoed, dat ik het maar volstrekt niet vermogt te begrijpen, hoe höfer tegen zulk een' Koning zoo verwoed kon vechten, en nog minder, hoe de arme hospes op het bevel van zulk een' Regent, die het uiterlijk heeft van geen kind iets in den weg te zullen leggen, kon worden doodgeschoten; terwijl Vader frans, in plaats van eene poging te doen om hem uit de wolfsval te krijgen, aan de weduwe en de kinderen een stukje parkement ten geschenke zond, waarop, door een' der Adjunctcommiesen van zijnen Hoogen Raad van Adel, een veelkleurig prentje netjes was afgeteekend.
Maar ik raak van mijnen tekst, door die ongelukkige fabel, welke mij toen gelukkigerwijze (ik kies dit woord om niet consequent te zijn, want ik ken geen lastiger eigenschap of bijvoegelijk naamwoord in de zamenleving of in de taal) uit mijne droomerijen opwekte; want Munchen, niet meer het Hertoglijke, maar het Koninklijke Munchen, dat ik om zijnen regtschen achtergrond van Tyroolsche bergen langen tijd had over het hoofd gezien, lag voor mij. Geen trotsche Munster of Dom, gelijk die van Keulen met zijnen kaapstander, of de dubbele torenstomp der Parijssche Nôtre Dame, of de slanke, slechts door den bliksem trefbare, Jonkvrouw der Straatsburgsche Cathedrale, zelfs niet het luchtige, doorschijnende, als van hardsteenen kantwerk, aan den wind prijsgegevene pronkstuk der Antwerpsche Lieve Vrouw, houdt wacht over de stad, welke, om den zich toegeëigenden eernaam van het Duitsch Athene te bevestigen en op te houden, hare moeder en naamgeefster, daar ginds aan den Pirëus, voor Beijersche Geschiedenisdaalders laat opflikken en opbouwen. Weinig verheft zich de stad boven de dubbelrij der haar omringende lage heuvelen, langs welke de Isar, eens zoo rijk aan het vreedzaam geslacht der bevers, henenbruist;

{==125==} {>>pagina-aanduiding<<}
en weinig verheffen zich zelfs hare voornaamste torens, die van de Theatijnen en onze Lieve Vrouwe, boven de horizontale streep, welke door de breede maar niet hoogschijnende gebouwen langs den gezigteinder wordt getrokken. Geene Rotonde als die van het Pantheon, geen koepel als die der Invaliden, zelfs geen enkele hooggewiekte windmolen, die aan onze kleinste Hollandsche stadjes zulk een rijzig en bedrijvig uitzigt geeft, breekt de eenvormigheid. Munchen ligt naakt en bloot, aan deze zijde door geene lommerrijke boomen beschaduwd; en langs het vlakke exercitieveld, dat eenige honderden bunders beslaat, en slechts door een paar kazernloodsen en een honderdtal stukken geschut, in de verte naar molshoopen gelijkende, gebroken wordt, vliegt het oog over de stad henen, gelijk de blik des jongskens boven over het Neurenbergsche fabrikaat, dat hij uit zijne speeldoos gepakt en op zijne kindertafel in rij gebouwd heeft. Geheel ontnuchterd door dit ijskoud gezigt onder eenen reeds half Italiaanschen hemel, wierp ik mij grommend (want dit is een hoofdgebrek, dat mij telkens overvalt bij eene te leur gestelde verwachting of een door de werkelijkheid uitgewischt ideaal) in mijne hotsende calèche om, keek links, keek regts, en eindelijk bleef ik regts uitkijken, want iets zeer zonderlings boeide mijne aandacht. Hoog boven eene lange, rijziggetopte laan, welke op een klein uur afstands regtlijnig met onze chaussée naar de stad scheen voort te loopen, wapperde iets in de lucht, dat in zijne glinsterende witheid, ieder oogenblik van gedaante veranderende, veel overeenkomst had met een fladderend zeil, dat, van zijnen mast weggereten, door den wind vlakliggend of drijvend wordt weggevoerd, of met dat witte laken, dat aan den Apostel..... Schrap uit - haal door - ik denk aan
lulofs' diklijvige Badreis, en aan zijne magergetheologiseerde Recensenten. - Intusschen, dat fladderend zeil of dat hagelblanke laken, het toog niet als een luchtschip naar Oost of West, het hief zich niet ten hemel of sloeg niet ter aarde, maar bleef met bevallige, kronkelende slangenbewegingen steeds op dezelfde plek ronddwarlen, en - bedroog mijn tooneelkijker mij niet - dan zag ik eene gouden spits boven hetzelve flikkeren, gelijk bij eene zonëklips eene ster boven eene voorbijdrijvende wolk. Wat duivel kan dat zijn? riep ik, kwaadaardig op mijzelven, hardop uit, toen ik alle de honderd vakjes van mijne hersenkast had rondgehold, en

{==126==} {>>pagina-aanduiding<<}
toch geene verstandige oplossing voor dit zonderling raadsel vinden kon; en mijn Kutscher, die mij reeds eenigen tijd glimlagchend regts had zien kijken, antwoordde mij oogenblikkelijk zeer lakonisch en zeer onverwacht: Das ist nicht der Teufel, Herr Doctor, aber der vörderste Springbrunnen von Nymphenburg. Ik stak de teregtwijzing, een weinig voor mijzelven blozende, dat ik de voorste fontein van het koninklijk lustslot voor een Apostolisch tafellaken, of de Hemel weet wat anders, had aangezien, in mijn' vestzak, en zeide, om ten minste contenance te houden: Das dachte ich wohl; das muss ganz hübsch seyn; en zoo reden wij den echt Hollandschen vliet voorbij, aan welks helder water de koninklijke Zwemschool gebouwd is, in welke zich de Munchensche jeugd, onder bescherming der witte en blaauwe Beijersche vlag, in de beweging der visschen oefent, ten einde, bij gebrek aan scheepsgelegenheid, veilig naar het arme Hellas met zijne gedroomde gouden bergen te kunnen overvaren, en snorden langs de kazernloodsen henen; door eenige zweepslagen raakten de bonken van paarden in galop, en wij stonden voor - de barrière.
Ja wel stonden wij voor den witgeverfden slagboom, en dat omtrent een half uur lang; want er was meer tijd noodig, om ons en onze carriool met alle mogelijke formaliteit in te klaren, dan een Oostindievaarder met zijne volle lading bij ons aan het Voornsche kanaal, door mijne vrienden gegraven en door mijne vrienden bewaakt, behoeft. Wij hadden derhalve den tijd om rond te zien. Het fraaije cirkelvormige plein, waarop wij in de zon stonden te braden, heette het Luitpoldsplein, naar een' van de Zonen des Konings; maar gebouwen, die het omzoomden, of boomen, die groot genoeg waren om hetzelve schaduw te geven, waren er volstrekt geene te zien. Getrouw aan de scheppende natuur des dichters, heeft de tegenwoordige Koning uitgebreide voorsteden door zijn magtwoord uit het niet te voorschijn geroepen; hij heeft de pleinen en straten af laten steken, met wit zand bestrooid, met kleine boompjes beplant, met deftige namen gedoopt; maar, helaas! de volgrij van huizen ontbreekt, en de bewoners en bewandelaars zijn nog te zoeken. Om de honderd schreden ziet men een deftig gebouw, geheel kant en klaar, dat eenmaal, misschien over eenige jaren, bewoond zal worden; vijf seconden verder weder een prachtig hotel, maar slechts tot de eerste verdie-
{==127==} {>>pagina-aanduiding<<}
ping opgetrokken en met planken gedekt, ten einde het zoo lang voor het inwateren te beschutten, tot men weder fonds gevonden heeft om aan de tweede verdieping te beginnen, welke men eerst over jaren zal voltooijen; nus teekt men eene dwarsstraat over, die, aan de Londensche Regentstreet in aanleg gelijk, zich een gezigt ver regts en links uitstrekt, maar naauwelijks tien meestal groote en meestal publieke gebouwen bevat, zoodat men bijna zoude denken, bij ons over den straatweg tusschen Arnhem en Velp, of tusschen Lisse en Hillegom te rijden, indien de verschillende groenschakeringen van het
dikstammig geboomte, dat dáár ons oog betoovert, of het malsche grastapijt, dat dáár de terrassen vormt, hier te vinden ware; maar de tusschenliggende vakken zijn meestal kaal, naakt, bestoven en met bouwmaterialen bezaaid, die misschien eerst over tien jaren, of waarschijnlijker nooit, zullen worden gebruikt. Het is blijkbaar, dat hier de nieuwmodische staatsregel gevolgd is, dat de huizen niet gebouwd moeten worden om de menschen, maar de menschen geprocreëerd om de gebouwen; en men begreep door eene zeer logische sluitrede, dat, daar het accessorium sequitur suum principale, de bewoners als onkruid zouden opschieten, zoodra er ruimte was, om hun hoofd onder de daken van houten leijen neder te leggen. Anders en in politico-oeconomische termen uitgedrukt: de klimmende verhouding der bevolking versnelt zich, naar mate er overvloed van natuurprodukten en woonruimte, en gebrek is aan eters en woners. Nu is het onbetwistbaar, dat men in Munchen alles inspant, om deze staatkundige inzigten van den Vader des Vaderlands zoo veel mogelijk te bewaarheden; de ongehuwden doen, uit louter patriotisme, nog meer hun best dan de getrouwden, zoodat het er tegenwoordig eene zeldzaamheid wordt onder de aankomende hoopvolle jeugd, dat een knaap den naam van zijn' vader draagt. Maar waarhenen worden alle deze menschenplantjes verpoot! Welig en talrijk schieten zij eensklaps op, gelijk de paddestoelen rondom vermolmde boomstronken; maar, opgegroeid, huizen zij niet in de ledige paleizen, die daar, met geslotene en ongeverfde zonneblinden, zoo verlaten staan te treuren en rouw te dragen om hunne gefailleerde opbouwers. Neen, zij vergrijzen in de Verbeterhuizen, de Bagno's en gindsche ontzaggelijke nieuwgebouwde Frohnveste (Gevangenhuis), of laten zich doodschieten door de nieuwe neven in Griekenland, die hun-
{==128==} {>>pagina-aanduiding<<}
ne buitenlandsche bloedverwanten liefst met
Albanesche ganzenroeren verwelkomen, en den gulzigen eters een geregt van looden erwten in plaats der Beijersche aardappelen toedienen.
Eindelijk, nadat mij de heilige Policie, door hare welhergebragte formaliteiten en de getrouwe vergelijking van mijne ligt kenbare gestalte en onschuldig gelaat met het signalement op mijn' halfversleten pas, overvloedig tijd gelaten had tot deze en dergelijke beschouwingen, ging de slagboom tot het nieuwe Athene open, en wij reden moedig voorwaarts. Nog wel een goed kwartieruurs duurde dezelfde tooneeldecoratie voort; hier een bewoond hotel, daar een paar aardappeläkkers; links een huis van minder allooi, regts eene schrale weide, in welke de Beijersche koetjes graasden; dan een plein, waar men bezig geweest was met bouwen, en zoo altijd verder. Het werd mij wonderlijk te moede in deze doodelijke eenzaamheid, welke door het contrast der enkele nieuwe en witgepleisterde gebouwen dubbel voelbaar, en door de gedachte, dat men zich echter in eene groote hoofdstad bevond, eigenlijk beangstigend werd. Ik troostte mij echter met de heerlijke straat, over welke wij henenrolden, en de trotsche paleizen, welke ik ter linkerzijde even eenzaam in het vlakke veld, met groen omzoomd, zag oprijzen, en die mij de voerman als de Pinakotheke, Glyptotheke, Botanische tuin, en zoo vele andere Grieksche namen, natuurlijk behoorlijk geletterbraakt, deed kennen. Eindelijk hoor ik een steeds klimmend gemurmel, als van eenen gonzenden bijenzwerm; wij draaijen een weinig links, de Schuttersstraat uit, en eensklaps, als door den slag van de tooverroede eener Fee, verwisselt zich die drukkende, benaauwende eenzaamheid in het vreeselijkst menschengewoel en gejoel, dat ik immer zag of hoorde. Wij waren op het Maximiliaansplein, en op dat plein was het Dult, (zoo heet de kermis in Munchen) en van die Dult was het de laatste en vrolijkste dag. Schel en scherp schetterde de
Janitsarenmuzijk van een Dragonderregiment over de ontzettende menschenmassa henen, die zich om de van ruwe planken opgetimmerde beestenspellen en waarlijk niet Hollandsche kermisloodsen verdrong, de hansworsten toejuichte, de goochelaars aangaapte en langs de lage kramen henenwoelde, of, met eene bierkan in de regter en eene braadworst in de linkerhand, op gevaar van doodgedrongen of omvergeworpen

{==129==} {>>pagina-aanduiding<<}
te worden, dit onnavolgbaar Hogarthsche tafereel wijsgeerig aanschouwde. Mij was de plotselijke overgang van die diepe stilte tot dit helsch geraas te krachtig; ik stopte mijne ooren toe, maar niet gelijk ulysses die zijner makkers voor het gezang der Sirenen, en bezwoer mijnen Kutscher, om mij toch zoo spoedig mogelijk door die zinverdoovende branding in eene rustige haven binnen te loodsen; hetwelk hem eindelijk, door moorddadig zweepgeklap, waarvan wel een enkele kermisgast misschien nog heden de sporen draagt, en nog moorddadiger krachtvloeken, in zoover gelukte, dat wij eindelijk de dubbele Karelspoort, (want, om het tweeslachtig karakter zijner hoofdstad voor den binnenrijder treffend en terstond te verzinnelijken, heeft de brave ludwig voor het oud-Gothische Karlsthor eene nieuwe houten triomfpoort in Griekschen smaak laten optimmeren) en door dezelve het oude Munchen, de eigenlijke Monniksstad, binnenreden. God dank! hier was het rustiger, schoon nog woelig in overvloed door de talrijke Dult liefhebbers, die naar buiten stroomden, en bezig waren, om hunne verschrikkelijke pijpen voor den dag te halen, die eerst buiten den gewijden omtrek mogen worden aangestoken. Ik was moede naar ligchaam en ziel, want de afgelegde rid was kras, het weder drukkend, en ik verlangde dus naar niets meer dan naar eene gemakkelijke canapé op eene stille kamer en een vierkant fleschje Wurzburger Steinwein van 1827; maar ik smachtte lang te vergeefs. Ik wilde mijn hoofd nederleggen onder de vleugelen van den zwarten Arend, om de eenvoudige reden, dat dit het eenige fatsoenlijke hotel of Wijnlogement (Weingasthof) was, dat zijn uithangbord niet met het bijvoegelijk naamwoord van gouden laat
prijken, welk praedikaat mij toescheen een gevaarlijk voorteeken voor mijne arme tientjes te zijn; maar de Arend verkoos mij niet onder zijne kiekens op te nemen; de kermisvreugd had alle plaatsruimte in beslag genomen; - toen naar den gouden Beer, - deze gromde mij af; - de gouden Ooijevaar wees mij kleppend terug, ofschoon ik plegtig betuigde een Hagenaar en dus van de familie te zijn; - eindelijk ontsermde zich de gouden Haan over den zoo dikwijls teruggewezenen, en waarlijk ik dankte naderhand het lot, want ik had het zeer goed in zijn eerbaar Serail, en bemerkte niets van zijnen Harem, dan twee lieve, spijtige dochters en drie zeer leelijke dienstmaagden.
Dus, mijn dierbare Lezer! ik ben eindelijk behouden in

{==130==} {>>pagina-aanduiding<<}
Munchen, en zit wel met de vierkante flesch Steinwijn, reeds half, helaas! uitgedronken, voor mij, maar, o wee! niet op mijne stille, rustige kamer, die op de Pieterskerk, met hare in de buitenmuren vastgemetselde grafsteenen, en op den heiligen en steenen bronbak, met welks gewijd water zich de vrome Munchenaar besprenkelt, uitzigt heeft; - want ik had honger. Ik toog dus naar beneden in de Restauratiezaal, waar ik mij met een malsch kropslaadje en een half dozijn heerlijke rivierkreeften vergenoeg; terwijl ik van mijnen welbespraakten hospes zoo ontzettend veel hoor over alle de kunstschatten, prachtgebouwen en brijhuizen, (lach niet! dit wil zeggen bier- of brouwhuizen) die hier elkander verdringen, en van zijne dochters zoo veel over alle de Militaire Missen, Redoutes, Pantoffelparades, Buitenconcerten en Bals Champêtres, dat mij het reeds moede hoofd geheel omloopt, en ik, de Zwitsersche binnengalerij, die naar mijne kamer loopt, optredende, aan mijne lieve vertelsters verzoek, het gesprek den anderen morgen met mij voort te zetten, gelijk ik thans mijnen aandachtigen lezer uitnoodig, om het vervolg in een aanstaand nommer geduldig af te wachten; want hetgeen ik toen deed, doe ik ook nu, - ik ga ter ruste, und wünsche ihm wohl zu schlafen.




Antwoord aan Hilletje.

Het is er verre af, mijne onbekende Vriendin! dat ik u de genomene vrijheid, om aan mij te schrijven, en wel publice te schrijven, ten kwade duiden zou! Integendeel deedt ge mij daarmede eer en genoegen, en ik gevoelde er tevens mijne eerzucht eenigzins door gestreeld; immers blijkt uit uwe letteren ten duidelijkste, dat mijn vroeger schrijven, althans in betrekking tot het letten op de teekenen des tijds, bij u eenig goed gevolg heeft te wege gebragt; en welk Schrijver ziet niet gaarne, dat er notitie van zijnen arbeid genomen wordt? Voorts behoefdet gij voor uw schrijven geene verschooning te vragen, door de erkentenis, dat het u niet zoo vlug afgaat. Waarlijk, mijne goede hilletje! de Spectator ontving dikwerf brieven van Vrouwen en jonge Dochters, verre boven u in geboorte, opleiding en stand verheven, die, van hare Fransche, Zwitsersche of Duitsche Gouvernantes, al zeer slecht Nederduitsch geleerd hebben,

{==131==} {>>pagina-aanduiding<<}
en het met den stijl niet beter, dan met de taal, maken. Vanhier, (en dit is mede een teeken des tijds) dat de bedoelde Dames met het schrijven van Fransche brieven zoo drok in de weer zijn. Wie zou, trouwens, ook anders kunnen weten, dat zij eene gesoigneerde educatie genoten hadden?
Dan, spoeden wij ons ter zake! (zeggen de Redenaars.) Indien de welverdiende lof, u zoo aanstonds welmeenend gegeven, u soms een weinig hooggevoelend omtrent uzelve mogt maken, zoo wil ik, door u te doen zien, mijne goede hilletje! dat gij overigens hier en daar den bal hebt misgeslagen, zulks eenigzins trachten te temperen. Gij zult het nuttige van die handelwijze aldra inzien, en er mij gewis voor danken. Ik wil u dit een en ander wat nader ophelderen.
Dat de zadelmaker, de slager en de Chirurgijn van uw dorp geene betaling hunner rekeningen ontvangen, scheent gij te houden voor een bewijs van een' geldeloozen tijd; dan gij bedriegt u hierin grootelijks. Dit niet betalen van den leverancier is niets anders dan een finantiéle maatregel, die zeer economisch kan worden toegepast. A., B. of C. zijn, sedert drie, vier jaren, aan zadelmaker, slager en Chirurgijn geld schuldig; zij betalen echter niet, ofschoon zij de middelen daartoe overvloediglijk bezitten: dan het is, uit een geldelijk oogpunt, veel voordeeliger, die gelden op intrest te blijven uitzetten, dan rekeningen te voldoen, die, eenmaal voldaan zijnde, minder waarde hebben dan uitgestelde schuld, als welke, gelijk ge wel zult weten, geene rente geeft. A., B. of C. zouden zeer slechte financiers zich betoonen, door de te hunnen laste loopende rekeningen te betalen; de f 12000, of f 20000, de f 40000, die deze Heeren schuldig zijn, geven hun f 600, f 1000, f 2000 rente in 't jaar; en hoe zouden zij bij mogelijkheid op den dwazen, burgerlijken en platprozaïschen inval komen, om deze voordeelen van de hand te wijzen? Het is slechts jammer, dat deze finantiéle manier van handelen niet meer algemeen is, en dat er botteriken gevonden worden, die de zaak niet kunnen, en stijfhoofden, die dezelve niet willen begrijpen! Begreep een ieder zijn belang beter, en volgde men meer algemeen de groote toongevers, geloof mij, mijne Vriendin! de klagten zouden al minder en minder worden. Elk reäliseerde - zonder betalen!
Uwe oordeelvelling omtrent het finantiéle in de groote ste-
{==132==} {>>pagina-aanduiding<<}
den, en uwe gevolgtrekking over hetgeen daar van tijd tot tijd gebeurt, zijn insgelijks verre van rigtig te wezen; maar het is geen wonder, dat men hetgeen b.v. in de Hoofdstad gebeurt op een eenvoudig boerendorp uit een geheel ander oogpunt beziet. Omtrent dat verschil tusschen den Heer Directeur van het Fransche Tooneel en zijne eerste Zangeres weet ik niets meer, dan wat daarvan, door het Handelsblad, pro en contra, ter kennisse des publieks is gebragt; en, inderdaad, de zaak zelve is van te veel algemeen belang en gewigt, dan dat het niet onvergeeflijk zou geweest zijn, het gebeurde met stilzwijgen voorbij te gaan. - Ook ik meng mij in den gerezen twist geenszins; maar, wanneer gij nu, met uwe berekeningen, tot den voordeeligen toestand van al de Amsterdamsche geldbeurzen besluiten wilt, mijne goede hilletje! dan moet ik u al weder tegenspreken. Evenmin geloof ik, dat onze nationale Tooneelisten zulke schitterende appoinctementen genieten, als gij u verbeeldt, en, bij forme van herleiding, uit het Fransche budget hebt opgemaakt. Gij dwaalt insgelijks, door de nationale kunstenaars met de vreemdelingen in dezelfde finantiéle cathegoriën op te nemen. Wáár zou dat toch heen? Men kan immers van den buitenlander, die de verre reize van Petersburg, Moscou, Weenen of Milaan onderneemt, om ons, op Tooneel of in Concert, met zijne groote talenten te vereeren en te vervrolijken, bij geene mogelijkheid vergen, dat hij de reiskosten voor zijne rekening nemen zal! Ten andere neme men den stand en rang dier kunstenaars in aanmerking! Hier verschijnt een Professeur; elders eene
Kamerzangeres van wie weet welk Hof; ginds eene Chanteuse van het K.K. Theater te ****. En ligt het nu niet in den aard der zaak, dat deze menschen... wat zeg ik!... dat deze eerste, beroemde en schitterende talenten, overeenkomstig hunnen of haren rang, finantieel geaccueilleerd worden? Ten derde spreekt het wel van zelf, dat het vreemde het bekende verre in waardij moet overtreffen, en dienvolgens een hooger prijs waardig is, dan het inlandsche. Voorheen was men nog niet op de hoogte, om dit te beseffen; maar buitenlandsche Gouverneurs en Gouvernantes hebben ons desaangaande beter ingelicht. (*) Voorheen was men tevreden, in

{==133==} {>>pagina-aanduiding<<}
de gelegenheid te zijn en tevens de middelen te bezitten tot het doen van een reisje naar het nabijgelegen en toch zoo heerlijke Gelderland; thans kan niemand meêpraten, die niet den Simplon of Snowdon bezocht, en het water van Seine, Theems of Donau gedronken heeft. En te regt; hierdoor bewijst men zijne goede educatie. Dat het vreemde alzoo verre boven het inlandsche gesteld, gewaardeerd en betaald wordt, is iets zeer natuurlijks; en even zoo, mijne goede hilletje! is het ook met de kunstenaars gelegen. Of hebben wij, in het gebied van kunsten en wetenschappen, niet alles aan vreemden - aan Grieken en Romeinen te danken? Het vreemde en de vreemdeling verdienen, derhalve, voorkeuze en begunstiging.
Ik zal er maar niet meer bijvoegen; immers zult gij reeds inzien, dat uwe gemaakte berekeningen en vergelijkingen geen steek houden. Landgenooten staan van zelf reeds op lager trap, dan de vreemdeling; en het ware eene onverantwoordelijke geldverspilling., eene nationale Tooneelkunstenaresse b.v. op een even groot appoinctement te stellen, als men dit ten aanzien van eene Fransche Chanteuse gewoon is. Maar worden nu onze kunstenaars ongelijk minder bezoldigd, dan vervallen ook uwe berekeningen van de honderdduizenden, die, naar uwe meening, de Amsterdammers, in balkon of op de schellingsplaats gezeten, daartoe zouden bijdragen? Nog onlangs berigtte ons het Handelsblad, dat Z.M., ter gemoetkoming in het aanzienlijk deficit in de kas van den Amsterdamschen Schouwburg, eenige duizenden aan de Directie had geschonken. Waarlijk, dit is geen bewijs van den algemeenen voorspoed en het welvaren des volks!
Maar, is het hiermede nu niet zoo blinkend gesteld, als gij wel schijnt te vermoeden, dan rijst daarbij de hooge kunstliefde onzer natie des te meer. Gij dwaalt, door hier alleen aan de zucht tot vermaak te denken. Lieve hemel! welk vermaak steekt er in, in één speelsaizoen, dezelfde stukken bij herhaling en al wederom, tot twintig- en meerdere malen toe, te zien opvoeren? welk vermaak is er in gelegen, meestal zoutelooze, dikwerf onzedelijke Vaudevilles en Opera's te moeten bijwonen? Neen, het vermaak kan hier nooit op den voorgrond staan; en het is veel meer natuurlijk, hier aan eene blakende kunstliefde en hooge achting voor derzelver beoefenaars te denken. Deze gedachte is te meer aannemelijk, daar de dusgenoemde geabonneerden tot de hoog-
{==134==} {>>pagina-aanduiding<<}
ste klassen en rangen der Maatschappij behooren, van wie men niets anders dan den voorstand en de bevordering der schoone kunsten kan en mag verwachten, zij het ook, des noods, ten koste van eenige geldelijke opoffering. Maar ook oefent de goede smaak hierbij een' aanzienlijken invloed uit. Is het toch ontwijfelbaar, dat het vreemde, in waardij, het inheemsche te boven streeft, wie zou dan van een' valschen smaak blijk geven, door het laatste hooger of, voor 't minst, op gelijken prijs met het eerste te stellen? Dat de lagere standen zulks doen, is alleen aan gebrek van oordeel, smaak en kunstzin toe te schrijven; de hoogere standen staan ook, trouwens, op een' hoogeren trap van beschaving en verlichting.
Op deze wijze de zaak beschouwende, mijne goede hilletje! zal de hooge lofspraak, die den vreemdeling in sommige bladen te beurt valt, door u met een ander oog bezien worden. Het is zoo, zoo als gij, in uwe onkunde, dezelve voorstelt, zou het den schijn hebben, dat uw Vrederegter gelijk had. Dan, hoe komt de man op het denkbeeld, dat men zich, door het toezwaaijen van lof aan vreemde talenten, bespottelijk zou maken? Want, vooreerst, is die lof nooit anders dan welverdiend; en ten tweede geeft men, in denzelven, het sprekend blijk van eigen kunstgevoel, kunstzin, kunstsmaak en zucht tot kunstverheffing. Bevooroordeelden en weetnieten alleen kunnen hier een vervelend stilzwijgen bewaren. Thans toont men den vreemdeling, op eenmaal, hoe hoog de kunst hier gezeteld is, en hij verkrijgt zekeren eerbied voor een volk, hetwelk talenten weet te kroonen en loonen. Ten aanzien van den Landgenoot zijn zulke hooge lofspraken overbodig te achten: primo, omdat onze kunstenaars, ook zonder dezelve, weten, hoe hoog zij bij hunne medeburgers geschat worden! Secundo, omdat men gevaar zou kunnen loopen, den verdienstelijken Landgenoot, door het toezwaaijen van al dien wierook, te bedwelmen. Tertio, omdat men daarbij blijk zou geven van nationalen hoogmoed en volkstrots. Bescheidenheid is het schoonste sieraad van den talentvollen kunstenaar; en men behoort te zorgen, dat hoogmoed dit sieraad niet baldadig verbrijzele. Eindelijk, het hindere u niet, wanneer de reizende Virtuosen, bij komen en gaan, met uitbundigen lof in de dagbladen begroet worden! Zelve kunnen zij toch dien lof wel niet verbreiden, en daarom is deze

{==135==} {>>pagina-aanduiding<<}
taak, zeer wijselijk, aan de geheel onpartijdige redactie der nieuwspapieren verbleven. Waarom zou men aan hunne verdiensten zulk eene schatting niet betalen, die tevens den stadgenoot naar Schouwburg of Concert lokken zal? Kleingeestigheid en kunstnijd alleen kunnen hiertegen hunne stemmen doen hooren. U hindere het dus niet, wanneer de komst van den vreemden kunstenaar, even als die van een' vreemden en magtigen Potentaat, wordt aangekondigd! Of is niet die kunstenaar, in het heiligdom der kunst, tot Priester van het schoone gehuldigd? Krachtens dien hoogen rang, behoorde hij den voorrang altoos te verwerven; en alwat, tot hem in betrekking staande, in een dagblad verschijnt, moest, uit dien hoofde, vóór alle andere, ook de meestbelangrijke tijdingen, eene plaats worden ingeruimd.
Voor de vuist gesproken, mijne van aangezigt mij onbekende Vriendin! hebt gij, met uwe voorstellingen, redeneringen en berekeningen, het gewigtige vraagstuk, over het al of niet geldelooze van dezen tijd, weinig opgehelderd. Denk echter niet, dat ik u dit ten kwade wil duiden; want mij zou het, in uwe plaats zijnde, niet beter gaan. De Tijd heeft veel van den God janus, die met twee aangezigten vertoond wordt; en die gezigten hebben, als er sprake is van geldbezit en geldgemis, veel van Jean qui rit et Jean qui pleure. En dan kan men op dat lagchen en weenen nog niet altijd staat maken; want daaronder loopt dikwerf veel van St. Anna. Daarom plagt mijn grootvader te zeggen: klagers hebben geen nood, pogchers geen brood. Hier zult gij een' lagchenden Jan vinden, die wel weenen mogt, en een' weenenden, die wel lagchen kon. Zoo zijn de menschen - zoo de wereld - zoo de tijd! Er is niets nieuws onder de zonne. Evenwel brengt men het thans, in de hooge finantiéle wetenschappen, verder, dan in salomo's tijd.
En hiermede groet ik u, mijne goede hilletje! van heeler harte, en noem mij, met bijzondere achting,

3 Febr. 1836.

Uw' heilwenschenden Vriend, de spectator.

Post scriptum. Gisteren verhinderd wordende dezen aan u te zenden, bleef dezelve, tot heden, ongesloten. - Toevallig geraakte ik, gisteravond, met een kunstminnend vriend

{==136==} {>>pagina-aanduiding<<}
in gesprek over uwe letteren. Mijn vriend wilde beweren, dat sommige, der echte kunst vijandige, wezens de vermelding van der vreemdelingen lof aan omkooping toeschreven; terwijl weder anderen van gedachte waren, dat de redactie en uitgevers der bedoetde dagbladen door het verkrijgen van biljetten van vrijdom in Schouwburg en Concertzaal tot het toezwaaijen van zoo veel wierooks werden aangespoord!.... Zulke armzalige bedenkingen zijn evenwel beneden alle kritiek te beschouwen. Zij kunnen alleen voedsel vinden in een hart, dat voor de bedoelingen der laagste baatzucht openstaat. Boven zulke kleingeestige oogmerken zijn gewis onze Nederlandsche dagbladschrijvers, redacteurs en uitgevers verre, zeer verre verheven! Zij laten zulke ellendige kunstgrepen gaarne aan intriguérende vreemdelingen over, van waar ook geboren, en in welk patois zij ook spreken mogen. - Vale!






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 81.)

Een blik op Dupuytren.

‘La Chirurgie, c'était M. dupuytren.’



Revue de Paris, Fevr. 1835.
‘Een der groote voorregten (zoo spreken de verzamelaars en uitgevers der Leçons orales de Clinique Chirurgicale van dupuytren) van de Chirurgie Clinique (praktisch heelkundig onderwijs) van het Hôtel-Dieu te Parijs bestaat in het groot getal buitengewone, ongekende, naauwelijks denkbare of gebrekkig verklaarde ziektegevallen, welke er zich dagelijks der waarneminge aanbieden. Maar, terwijl dit tooneel van menschelijke ellende rijk is aan deze laatsten, kan de beroemde Heelkundige, welke er zijn genie laat schitteren, teregt het beste gedeelte van de vermaardheid, door dit gesticht verkregen, zichzelven toeëigenen.’ Het was in April 1834, dat ik mijn eerste bezoek in het Hôtel-Dieu aflegde, zoo als natuurlijk is geheel gespannen verwachting zijnde, om den man te zien, en diens wijze van handelen te

{==137==} {>>pagina-aanduiding<<}
leeren kennen, die niet alleen in ons vaderland van zich deed spreken, maar een Europeschen naam, zoo wel bij al wat wetenschappelijk is, als inzonderheid bij Genees- en Heelkundigen, verwierf. Wie toch, tot de beschaafde wereld behoorende, kent den naam van dupuytren niet, of hoorde hem nimmer roemen, als handig, bekwaam, vindingrijk Operateur, als duidelijk en tevens diepgeleerd en welsprekend Leeraar; of vernam nimmer iets van de talrijke en buitengewone (en dikwijls nog zonderlinger opgegevene of verhaalde) genezingen, door hem daargesteld? Deze man heeft een' zoodanigen naam verworven, dat een Fransch dagblad zijnen dood bijna gelijkstelt met een ‘événement politique.’ Het Hospitaal binnentredende, en den Concierge te kennen gevende, dat ik vreemdeling en Heelkundige was, en de Clinique van dupuytren wenschte bij te wonen, verwees hij mij, na het vertoonen van mijn' pas, naar de zaal St. Jeanne. Ik trad in, en zag aan een der ledekanten een reeds vrij bejaard man, (dupuytren was omtrent 56 jaren oud, maar scheen mij 66 à 68 toe) omringd door 30 à 40 jongere en oudere lieden, (want juist waren dien morgen weinig Studenten aanwezig) die hem van den eenen lijder naar den anderen volgden. Een schijnbaar lagchende, vriendelijke en toch strenge trek omgaf zijnen mond; grijze favorits en lang haar, dat van onder een opgeslagen ouden pet te voorschijn kwam; een vest, tot aan den hals toegeknoopt; los om den hals zittende zwarte das en groote boorden; een groen jagtbuis of korte rok en een lang wit sloof of voorschoot aan, - ziedaar het voorkomen en de kleeding van den mij nog onbekenden, waaraan echter nog ontbreekt het versiersel van het lint van het Legioen van Eer; dit laatste alleen deed mij vermoeden dupuytren
te zien, want de beschrevene kleeding maakte het onmogelijk, aan een' Baron, Officier van het Legioen van Eer, of Professeur de la faculté de Médecine te denken. Op mijne vraag aan een' der oppassers, wie die Geneesheer was? ten antwoord krijgende: ‘Monsieur, c'est le Baron dupuytren,’ werd mijn vermoeden zekerheid. Ziedaar dus den grooten Heelkundige voor mij, dien ik tot heden niet dan bij name gekend had! Aandachtig sloeg ik hem gade, en bespiedde de minste zijner bewegingen; want wonderlijk toch is de uitwerking, welke het zien van groote mannen op ons heeft; dan toch staat alles, wat zij groots en goeds deden, ons levendig voor den

{==138==} {>>pagina-aanduiding<<}
geest, en met bewondering zeggen wij tot onszelven: ‘En dat alles deedt gij, dien ik thans voor mij zie en hoor spreken!’ Dupuytren's gelaat moet veel veranderd zijn geweest; ik vond echter zijne trekken nog schoon, regelmatig en edel. Twee jaren geleden werd hij door eene beroerte aangetast: tijdige geneeskundige hulp ontrukte hem aan een' wissen dood; maar deze ziekte moet sporen op zijn gelaat hebben achtergelaten. Immers zegt men, dat die pijnlijke, ons lagchend toeschijnende, trek van zijnen mond, zijn flets oog, zijne moeijelijkheid in het spreken zijne vrienden diep bedroefden. Vóór dien eersten verkondiger van den dood, was dupuytren schoon, levendig, vol warmte en beweging. - Bedaard, en zeer kleine stappen makende, gaat dupuytren van den eenen naar den anderen belangrijken zieke, of laat ik liever zeggen naar ieder' lijder, die eene krib op de zalen inneemt. Het is waar, velen spreekt hij slechts aan met te zeggen: ‘Çà va bien, mon ami,’ of: ‘Comment te trouves-tu?’ maar te zeggen, dat ‘bij het gewone morgenbezoek de hooggeleerde Heer er te zeer overheen loopt, alleen de merkwaardigste lijders beziet, en niet naauwkeurig genoeg de wijze van derzelver behandeling opgeeft,’ schijnt mij toe in de meeste gevallen overdreven en ongegrond te zijn; ten zij men wilde vorderen, dat de man, die iederen dag zoo vele en zoo gewigtige bezigheden verrigt, bij elke verouderde verzwering of gering gebrek bleve stilstaan. Veeleer doe ik hulde aan zijnen ijver en trouwe pligtsbetrachting. Of is het geen ijver en liefde tot de wetenschap, geen belangstelling in zijne lijders, wanneer een grijsaard, die genoegzame middelen bezit om ruim en buiten beslommering te kunnen leven, geen', ook zelfs geen' enkelen morgen verzuimt, reeds ten zes ure in het midden der zieken te
zijn? Wij vereenigen ons geheel met een' zijner lofredenaars, die zegt, ‘dat hij, met geestdrift bezield voor de wetenschap, eene kunst, waarin velen niet dan walgelijks en ontmoedigends vinden, vurig beminnende, zijn geheele leven toewijdde aan de zieken van het Hôtel-Dieu, zijn koningrijk, zijne heerschappij! Eene der schoonste loftuitingen, welke men dezen beroemden Geleerde kan toezwaaijen, bestaat daarin, dat hij gedurende den winter ten zes ure des morgens, gedurende den zomer ten vijf ure nooit heeft gehaperd, zelfs niet een' enkelen dag, op zijnen post te zijn. Dikwijls, wanneer de herinnering van eene

{==139==} {>>pagina-aanduiding<<}
des ochtends bewerkte operatie hem zelfs bij zijne bezigheden in de stad vervolgde, keerde hij terug naar het Hospitaal, om den lijder zelf te ondervragen, hem in de oogen te lezen, hulp en verligting aan te brengen, versterkenden wijn toe te dienen, en hem aan de oppassers aan te bevelen.’ Inderdaad, zijn dagelijksch bezoek des morgens, herhaald des avonds, zijne om niet plaats hebbende consultatiën, de heelkundige kunstbewerkingen, zijne clinische lessen, - dit alles wordt door hem verrigt met een' ijver en standvastigheid, welke men zich bezwaarlijk in hoogere mate kan voorstellen! - Dupuytren is driftig, en het verwonderde mij, toen hij de kamer voor de consultations gratuites wilde ingaan en deze gesloten vond, dat hij een' geruimen tijd op den gezocht wordenden sleutel wachtte, eer hij over het verzuim duchtig uitvoer. Niets hindert hem bij deze consultatiën, en ook bij de visite in de zalen, meer, dan het veel praten des lijders, het ontwijkend of kwalijk en verkeerd antwoord geven op zijne vragen. Vindt hij een' door hem nog niet gezien' persoon, dan vraagt hij gemeenlijk: ‘Que voulez-vous? votre nom? quel âge? quelle profession? ou avez-vous du mal?’ Spreekt men, deze vragen beantwoordende, meer dan noodig is, dan hoort men: ‘Allons, bref!’ of: ‘Dis donc, pour l'amour de Dieu, oui ou non! Cela suffit.’ - Dupuytren is nu reeds overleden: hij stierf, in den ouderdom van 56 jaren, in het begin des jaars 1835. Wat hij voor de Heelkunde deed, is te wijdloopig hier op te sommen. Hij zelf schreef niet veel; anderen zamelden zijne waarnemingen en zijne aanmerkingen op dezelven in, en gaven ze met zijne voorkennis en door hem nagezien in het licht. Hij was een dier buitengewone menschen, die het geluk hebben, in hunnen naam
óf eene wetenschap óf eene kunst óf eene regering te omvatten, en bij het noemen van dien naam aan eene derzelven te doen denken. De Heelkunde, deze was dupuytren! - Geestig en beschaafd in alle maatschappelijke betrekkingen, kon dupuytren zich op de vriendschap van vele Grooten beroemen. Zijn omgang, zegt men, was bevallig, levendig, soms echter bijtend; zijne stem zacht en aangenaam; welsprekend was hij in den vollen zin des woords; althans mij bezielden zijne redenen, zelfs die over de meest afgetrokkene zaken. Men heeft hem wel eens verweten, stuursch omtrent zijne patiënten te zijn. Grootendeels is dit voor-
{==140==} {>>pagina-aanduiding<<}
oordeel geweest, of gevolg van het kort afvragen van de toestemming des lijders tot eene kunstbewerking: en, om de woorden van een der Fransche tijdschriften tot de mijne te maken, ‘is het zoo heel zeer te verwonderen, dat een man, die zoo veel ledematen af te zetten heeft, u slechts kortaf vraagt: Mijn vriend, wilt gij u het been laten afzetten, of wilt gij het niet? Ik geef u vijf minuten om na te denken: anderen wachten.’?

(Het vervolg hierna.)

Een bureau van uithuwelijking te Parijs.

Naar men zegt, bestaan er te Parijs meer dan dertig bureaux van uithuwelijking. Een jongman van een innemend voorkomen, maar omtrent wien de fortuin zich minder gunstig betoond heeft dan de natuur, verlangt zich te verbinden met eene persone, die begaafd is, niet met bekoorlijkheden, (een vrij overtollig artikel in een huishouden) maar met een huwelijksgoed van honderdduizend franken. Hiermede kan men zijne zaakjes beginnen, en, als het den hemel behaagt, in zijne geboorteplaats stilletjes gaan leven, met een verzekerd inkomen voor het overige zijner dagen. Dit zijn zoo de gebruikelijke uitdrukkingen; en de voorwaarden (zoo het heet): zonder eenige onkosten voor de Dames, en zonder voorafgaande uitgaven voor de Heeren.
Zien wij nu, hoe de ontvangst is van den bedoelden jongeling bij de Dame, die patent genomen heeft, om de huwelijkstoorts te ontsteken voor lieden uit alle standen der Maatschappij.
Na aan eene kleine deur te hebben aangescheld, wordt hij in een salon binnengeleid, dat gemeubileerd is met eene canapé en drie met trijp bekleede armstoelen; voor de vensters hangen neteldoeksche gordijnen; eene albasten pendule en vazen versieren den schoorsteenmantel; in het midden van het vertrek staat eene bureau, waarop elf portefeuilles liggen, op ééne van welke, in letters van middelbare grootte, geschreven staat: te sluiten huwelijken, terwijl men op de overige, in groote letters, leest: gesloten huwelijken.
De oogen van den jongen mensch hebben zich bij het inkomen op de tien portefeuilles gevestigd, wier opschriften

{==141==} {>>pagina-aanduiding<<}
naar de zijde der deur gekeerd zijn; hij is te moede, alsof zijn naam reeds onder de gesloten huwelijken ware ingeschreven, en het hart klopt hem.
Mevrouw de Directrice bevindt zich in het aangrenzende keukenvertrek; bij het vernemen van gerucht komt zij binnen, aan eene grijze kous breijende.
‘Mijnheer verlangt mij te spreken?’ - ‘Ja, Mevrouw!’ - ‘Neem plaats!’ Daarop zet zij zich op de canapé neder, steekt hare breinaald op hare muts, stelt zich in postuur om den jongeling aan te hooren, die zich voor een' der drie armstoelen geplaatst heeft, en vat, daar hij het stilzwijgen bewaart, op nieuw het woord op.
‘Mijnheer komt ongetwijfeld tot het goede doel hier; hij verlangt eene echtgenoote?’ - ‘Ja, Mevrouw!’ - en, door deze bemoedigende vraag vrijpostig geworden, geeft hij, altijd met het oog op de tien portefeuilles gevestigd, zijne wenschen te verstaan. Naauwelijks heeft hij uitgesproken, of de Directrice roept, met een vergenoegd gelaat, uit: ‘Waarlijk, Mijnheer, het geluk dient u! Ik heb juist op dit pas eene jonge jufvrouw van zesentwintig jaren aan de hand, die vader noch moeder meer heeft, en honderdduizend franken in contanten bezit; gij zult u (en hier glimlacht zij) slechts over ééne zaak te beklagen hebben, namelijk dat de bruid al te schoon is, want de jonge dame bezit inderdaad een volmaakt uiterlijk; overigens zult gij er zelf over oordeelen, want het toeval wil, dat zij zich juist hier bevindt, hetgene u de moeite besparen zal van terug te komen.’ Daarop staat zij op, met verzoek, dat Mijnheer zoo goed zij een oogenblik te wachten.
Zoodra hij zich alleen bevindt, geeft hij zich geheel over aan de vreugde, welke zijn geluk hem inboezemt, en zegent den gelukkigen inval, die hem in dit huis bragt, waar de fortuin hem, als ware het, de hand heeft toegereikt. Weldra zal hij eene aanbiddelijke echtgenoote en honderdduizend franken - neen, honderdduizend franken en eene aanbiddelijke echtgenoote - aan zijn hart drukken!
In deze verliefde verrukking wordt hij gestoord door het binnenkomen van eenen Heer in een' huisjas, op groene pantoffels en met een' bril op den neus, die, met eene deftige houding, zich voor de bureau plaatst, een register zoekt in het carton der te sluiten huwelijken, den jongen mensch van het hoofd tot de voeten bekijkt, en eenige regels schrijft.

{==142==} {>>pagina-aanduiding<<}
‘Uw naam, als het u belieft?’ - ‘Ik heet eduard***.’ - ‘Uw ouderdom?’ - ‘Tweeëntwintig jaren.’ - ‘Uw stand in de maatschappij?’ - ‘Dichter.’ - ‘Uwe fortuin?’ - ‘Geene.’
Tusschen elke vraag en ieder antwoord heeft de ondervrager telkens eenige regelen geschreven. Na zijne pen nedergelegd en zijn' bril met zijnen zakdoek afgeveegd te hebben, zegt hij tot den jongen mensch: ‘Mijnheer, de kosten van ons etablissement en de statuten der administratie vereischen eenig voorschot, dat echter in geene vergelijking komt met de groote vooruitbetalingen, welke onze Confraters afvorderen. Gij krijgt eene Dame van honderdduizend franken; dit maakt dus tien franken.’
Het laat zich begrijpen, dat het gezigt der tien portefeuilles en de herinnering aan de streelende woorden van Mevrouw den Heere eduard niet toelaten een oogenblik te aarzelen. Hij haalt twee vijf-franksstukken uit zijne beurs, welligt alles, wat hem overbleef om het einde der maand af te wachten, op welken tijd zijne familie hem het twaalfde gedeelte van zijn sober inkomen toezendt, en behandigt ze aan den Heer, die zijn' bril weder opzet, eene beleefde buiging maakt, en weggaat.
Het hart van den alleen gebleven eduard klopt een weinig minder vrolijk, dan eenige oogenblikken vroeger. De betaling der tien franken en de ledige plaats, die zij in zijne beurs gelaten hebben, jagen hem eene ligte huivering aan, van welke hij zichzelven geene rekenschap weet te geven; hij ontwaart zelfs eene zekere ongerustheid, maar wordt niet lang aan zijne overdenkingen overgelaten, want Mevrouw komt terug, als het beeld der streelende Hoop.
Hier denkt men onwillekeurig aan de bekende zinspreuk van den nachtuil: stilzwijgendheid en duisternis; eene spreuk, welke ieder Ridder, die zich bij een Bureau van Uithuwelijking vervoegt, wel op zijn schild mogt doen graveren.
‘Mijnheer, gelief mij te volgen,’ zegt de Priesteres van hymen, met het geheimzinnig en veelbeduidend gelaat eener Sibille, die gereed staat haar orakel uit te spreken; ‘maar,’ voegt zij er bij, ‘ik beveel u de grootste stilzwijgendheid aan.’
Eduard vertrouwt zich aan Mevrouw, en volgt haar door een' duisteren gang, waar alleen de klank der voetstappen zijner geleidster hem den weg wijst, terwijl hij,

{==143==} {>>pagina-aanduiding<<}
als een waar dichter, dit enge doolhof bij dat van Creta vergelijkt, met dit onderscheid, dat hij niet door den Minotaurus wordt opgewacht.
De geleidster staat stil, vat onzen jongen vriend bij de schouders, doet hem op een laag stoeltje nederzitten, en sluistert hem toe: ‘Wacht hier!’ - Wij durven het niet stellig verzekeren, maar gelooven, dat eduard een weinigje beangst was.
Na verloop van een kwartier uurs, dat hem zeer lang toescheen, werd eene deur geopend, en eduard bespeurt, bij het invallend licht, dat hij in een klein kabinetje op eene tabouret geplaatst is, terwijl hij van daar in eene andere sterk verlichte kamer blikt. Hij denkt aan de vrouw, die hij zoekt; zijn hart zegt hem: ‘Dáár is zij!’ en nu wandelt, achter in die kamer, eene groote en schoone jonge Dame tot acht malen heen en weder; zij is in het wit... neen, in het zwart gekleed, want zij is eene weeze, en kan vrijelijk over haar hart, hare hand en hare fortuin beschikken!
Na deze verschijning wordt de heldere deur weder gesloten. Eduard weet ter naauwernood, hoe lang hij alleen is gebleven, en hoe hij uit het kabinetje is geraakt; want zoo zeer had de verschijning van het meisje hem het hoofd op hol gebragt, dat hij, als 't ware, niet tot zichzelven kwam, vóór dat hij zich weder in de kamer bevond, waar de tien portefeuilles liggen. Nu is hij gelukkig; hij heeft degene gezien, welke het lot voor hem bestemd heeft, de gezellin zijns levens, de moeder zijner kinderen; er blijft hem niets te wenschen over, dan de honderdduizend franken!
‘Wel nu, Mijnheer, zijt gij voldaan?’ vraagt de vrouw des huizes. - ‘Mevrouw, ik ben verrukt, betooverd!’ - ‘Nu, Mijnheer, dan zullen wij tot het tweede onderzoek overgaan. De jonge Dame bevalt u; maar wij dienen ook te weten, of gij aan de jonge Dame bevalt.’
Eduard ducht den uitslag van dit onderzoek niet; hij weet, dat hij een knappe jongen is; alleen zou hij, indien hij daarop voorbereid had kunnen zijn, zijne laarzen beter hebben doen glimmen, zijn' zwarten rok aangetrokken, zich geschoren en het haar wat bevalliger opgestreken hebben, alvorens dit huis binnen te treden. Om dit verzuim zoo veel mogelijk goed te maken, wrijft hij zijne laarzen met zijn' zakdoek af, trekt jas en das een weing op, strijkt zijne haren met

{==144==} {>>pagina-aanduiding<<}
zijne hand naar boven, en volgt Mevrouw, met de houding van eenen held, die zeker is van zijne zegepraal.
Nu is de beurt aan hem, om in de verlichte kamer op en neder te wandelen; maar hij weigert nogtans zulks meer dan zes malen doen, daar zijne waardigheid als man hem verbiedt verder te gaan. Om der waarheid hulde te doen, is het hem, als verstijfde de ontroering zijne beenen; - hij heeft eene zwarte gedaante in het donkere kabinetje bespeurd; het is zijne aanstaande echtgenoote, en zijn gevoel heeft hem overweldigd.
In het salon wedergekeerd en ten derdenmale alleen gelaten, werpt eduard zich op de canapé, en wacht, hoewel met bijna volkomene gerustheid, zijn vonnis af. Nogtans klopt hem het hart een weinig, toen hij den gebrilden Heer op nieuw ziet binnenkomen, die zich, met gelijke deftigheid en bedaardheid als de eerstemaal, voor de schrijftafel plaatst. Hij neemt zijn register weder op, sluit het zorgvuldig weg in de portefeuille der te sluiten huwelijken, en spreekt koeltjes deze noodlottige woorden uit: ‘Mijnheer, het is ons ten hoogste leed, maar gij hebt de eer niet, der jonge Dame te bevallen. Eene volgende keer zult gij, hopen wij, gelukkiger wezen.’

De blaauwe zakdoek.

(Een aandoenlijk Voorval.)

In de maand October van het jaar 1832, (dus verhaalt een reiziger) wanneer ik van Orleans naar het kasteel van Bardy wandelde, zag ik langs den landweg een regement Zwitsersche Gardes voor mij uittrekken. Ik stapte sterk door, om de militaire muzijk te hooren, waarvan ik zeer veel houde; maar vóór ik het regement had ingehaald, hadden de muzikanten opgehouden, en de trom alleen regelde de afgemetene schreden der soldaten.
Na omtrent een half uur te zijn voortgetrokken, bezette het regement eene kleine, door sparreboomen omgevene vlakte. Ik vroeg een' der Officieren, of het aldaar evolutiën zou maken. - ‘Neen, Mijnheer,’ gaf hij ten antwoord; ‘wij gaan een' soldaat van mijne compagnie verhooren en waarschijnlijk doodschieten, dewijl hij de vrouw bestolen heeft, bij welke hij gebiljetteerd was.’

{==145==} {>>pagina-aanduiding<<}

‘Hoe!’ riep ik uit, ‘moet hij te gelijk verhoord, veroordeeld en te regt gesteld worden?’ - ‘Ja, want zoo willen het de bepalingen der overeenkomst;’ (*) en deze reden scheen hem toe geene tegenspraak te dulden, alsof alle mogelijke gevallen bij traktaat waren voorzien, en de voorschriften van regt en menschelijkheid daaraan onderworpen moesten zijn.
‘Zoo gij lust mogt gevoelen om de regtspleging bij te wonen,’ voegde de Officier er beleefdelijk bij, ‘zal ik u gaarne eene plaats doen inruimen. Het zal spoedig zijn afgeloopen.’ En daar ik, uit eene onverklaarbare aandrift, der menschelijke natuur eigen, een zoodanig tooneel wel wilde bijwonen, ten einde uit het gedrag van eenen stervende den dood van naderbij te leeren kennen, volgde ik hem gereedelijk.
Het regement vormde een carré, en eenige soldaten begonnen achter het tweede gelid, nabij het geboomte, onder het opzigt van eenen Onderofficier, een graf te delven; want onder militairen wordt alles, zelfs het maken van een' grafkuil, met eene zekere orde en regelmatigheid verrigt. In het midden van het carré zaten acht Officieren op trommels; terwijl, regts van hen af, een weinig meer voorwaarts, een negende het papier, waarop hij schreef, op zijne knie had liggen, doch met blijkbare achteloosheid, en alleen opdat men niet zou kunnen zeggen, dat een der manschappen buiten de wettige vormen was ter dood gebragt.
De aangeklaagde werd geroepen; hij was een rijzig jongman, met zachte en edele gelaatstrekken. Nevens hem stond eene vrouw, die de eenige getuige tegen hem was. Toen de Kolonel deze vrouw wilde gaan ondervragen, viel de beschuldigde hem in de rede. ‘Dat is niet noodig, Kolonel,’ zeide hij; ‘ik zal alles bekennen: ik heb deze vrouw een' zakdoek ontvreemd.’ - ‘Gij, peter! Wel, men hield u voor een' eerlijken jongen en een braaf soldaat.’ - ‘'t Is waar, Kolonel, dat ik altijd getracht heb mijne Officieren te gehoorzamen. Ik heb voor mijzelven niet gestolen, maar voor maria.’ - ‘En wie is maria?’ - ‘Wel, maria, die in ons geliefde vaderland woont, nabij Arenberg, waar die groote appelboom staat. Ach! ik zal haar

{==146==} {>>pagina-aanduiding<<}
dan nimmer wederzien!’ - ‘Ik versta u niet, peter; verklaar u nader.’ - ‘Nu, Kolonel, lees dan dezen brief;’ en hij reikte den Kolonel den volgenden brief over, welken deze overluid las, en elk woord waarvan onuitwischbaar in mijn geheugen gegrift staat: ‘Mijn lieve vriend peter, ik neem de gelegenheid waar om u dezen brief toe te zenden met den recruut arnold, die bij uw regement is opgeschreven. Ook zend ik u eene zijden beurs, die ik voor u gemaakt heb. Ik heb mijn' vader niet gezegd, dat ik die gemaakt heb; want hij bekijft mij altijd, omdat ik u zoo liefheb, en zegt, dat gij nooit terug zult komen. Maar gij zult zeker terugkomen, zult gij niet? Doch, hetzij gij terugkomt of niet, ik zal u altijd liefhebben. Ik heb er het eerst in bewilligd de uwe te worden, toen gij op de danspartij te Arenberg mijn' blaauwen zakdoek opraaptet, en mij dien bragt. Wanneer zal ik u wederzien?... Wat mij veel genoegen geeft, is, dat ik vernomen heb, hoe uwe Officieren u achten, en hoe veel uwe kameraden van u houden. Maar gij moet nog twee jaren dienen. Als die eenmaal om zijn, zullen wij trouwen. - Vaarwel, mijn lieve vriend peter!

Uwe liefhebbende maria.’

‘P.S. Doe uw best, mij iets uit Frankrijk te zenden; niet dat ik u anders vergeten zou, maar om het altijd bij mij te dragen. Kus hetgene gij zendt, en ik ben zeker, dat ik spoedig de plaats ontdekken zal, waar gij het gekust hebt.’

Toen de Kolonel met lezen ophield, ging peter dus voort: ‘Even nadat ik mijn biljet van inkwartiering ontvangen had, gaf arnold mij dezen brief. Ik kon den ganschen nacht geen oog sluiten, zoo sterk dacht ik aan maria. Zij vroeg mij in haren brief om iets uit Frankrijk; maar ik had geen geld, want ik had mijne drie maanden soldij opgenomen, om mijnen broeder en neef te helpen, die eenige dagen geleden huiswaarts gekeerd zijn. Toen ik dezen morgen opstond, sloeg ik het venster open; daar hing een blaauwe zakdoek over een touw te droogen, en hij geleek in kleur en strepen volmaakt naar dien van maria. Ik was laag genoeg om dien weg te nemen en in mijn' ransel te stoppen. Daarop liep ik naar de straat; mijn geweten beschuldigde mij, en ik keerde naar het huis

{==147==} {>>pagina-aanduiding<<}
terug, om den doek aan zijne bezitster terug te geven, toen die vrouw, met een' onzer wachthebbende soldaten, op mij af kwam, en de doek bij mij werd gevonden. Dit is de zuivere waarheid. De overeenkomst eischt, dat ik zal doodgeschoten worden; laat mij dadelijk doodschieten, - maar veracht mij niet!’
De leden van het krijgsgerigt konden hunne aandoeningen niet verbergen, en nogtans verwezen zij peter eenstemmig ter dood! - Hij hoorde zijn vonnis met kalmte aan, trad vervolgens naar zijnen Kapitein toe, verzocht hem om twee franken op de hem nog verschuldigde soldij, en, deze ontvangen hebbende, naderde hij de oude vrouw, wie hij den doek ontvreemd had, en ik hoorde hem tot haar zeggen: ‘Vrouwtje, hier zijn twee franken; ik weet niet, of uw doek meer waardig is, maar zoo ja, dan betaal ik hem toch duur genoeg, en gij zult mij het te kort komende wel kwijtschelden.’ - Toen kuste hij den doek, en gaf dien den Kapitein. ‘Kapitein,’ zeide hij, ‘over twee jaren zult gij naar onze gebergten terugkeeren; zoo gij door Arenberg komt, wees dan zoo goed maria op te zoeken, en haar dezen blaauwen zakdoek ter hand te stellen; maar zeg haar niet, op welken prijs hij mij is te staan gekomen.’ Daarop knielde hij neder, stond op, na eenige minuten vurig gebeden te hebben, en trad met vaste schreden naar de plaats der strafoefening.
Ik begaf mij in het bosch, ten einde het laatste tooneel van dit hartbrekend treurspel niet te aanschouwen, waartoe ik mij nu niet meer in staat gevoelde. Eenige schoten verwittigden mij spoedig, dat het was afgeloopen!
Toen ik een uur later naar de kleine vlakte terugkeerde, was het regement afgetrokken en alles rustig; maar, langs het geboomte gaande, om weder op den straatweg te komen, bespeurde ik sporen van bloed en een versch opgeworpen aardheuveltje. Uit een paar door mij afgebrokene boomtakken stelde ik een ruw kruis zamen, en plantte dit boven het graf van hem, die weldra door iedereen, buiten mij en maria, zal vergeten zijn.





{==148==} {>>pagina-aanduiding<<}

Slapelooze nacht.


't Is doodstil om mij heen!... Toch dekt geen slaap mijne oogen; 
Mijn eenzaam leger biedt geen rust. 
Wat was de lange nacht mij eertijds snel vervlogen, 
Wanneer mijn trouwe Ga mij wakker had gekust! 
 
Stil!.. hoor ik niet een bedje kraken?... 
Mijn dierbaar kroost! heb ik uw slaap gestoord? 
Of ligt ge, als Vader, ook te waken, 
En klaagt uw nood aan God, dat Moeder u niet hoort? 
 
'k Vlieg ijlings naar de kribjes mijner panden; 
Ik luister - kniel - beschouw ze keer op keer; 
Ik druk een kus op aller wang en handen... 
Gij slaapt, mijn kroost!... en hebt geen moeder meer! 
 
Ook gij, op 't kopren feest van mijnen Echt geboren, 
Gij, die uw Moeders naam bij dien uws Vaders draagt, 
Lieftalig kind! mijn uitverkoren! 
Gij slaapt zoo zacht, alsof ge in Moeders armen laagt! 
 
Ja, slaap, mijn kind! slaapt zacht, mijn lievelingen! 
Al dekte u Moeder niet noch kuste u goeden nacht, 
Gods Vaderzorg blijft u omringen, 
Gods Englenstoet houdt bij uw kribjes wacht. 
 
Gij, Kindervriend! die, neêrgedaald op aarde, 
Als hulploos kind geboren zijt! 
'k Heb eens met haar, wier schoot mijn achttal baarde, 
Ons dierbaar kroost U plegtig toegewijd. 
 
Ik breng tot U, die lust hebt in erbarmen, 
Mijn moederlooze wichtjes weêr - 
Breid over hen uw zeegnende armen 
Ontfermend uit, mijn Heiland en mijn Heer! 
 
Schrijf in het boek des levens hunne namen; 
Stel 't Moederhart gerust, als 't naar heur kindren vraagt; 
En breng ons ééns voor uwen troon te zamen, 
Als na den langen nacht een eeuwge morgen daagt! 

1835.

abm des amorie van der roeven.





{==149==} {>>pagina-aanduiding<<}

Ter uitvaart van ons jongste dochtertje.

(Mijner kort daarna ontslapene Gade toegezongen.)

Lief kind! zoo jong van dagen 
Reeds vaders welbehagen 
En moeders hartelust, - 
In uwen levensmorgen 
Zoo vroeg in 't graf geborgen, 
Van aardschen druk en zorgen 
En rampen onbewust, - 
Wat slaapt gij daar gerust! 
 
Van 's Hemels gunst gebeden, 
In druk en tegenheden 
En bangen wederspoed; 
Met uitgerekt verlangen 
In 's Hemels gunst ontvangen; 
Hoe hebben dankb're zangen 
Van ons geroerd gemoed 
U wellekom gegroet! 
 
Wat nameloos verrukken, 
U zoo te mogen drukken 
Aan 't blijde vaderhart! 
Met open borst en armen 
Zoo teêr u te beschermen, 
Na 't liefderijkst ontfermen 
In de uitgestane smart, - 
Wat lust voor 't moederhart! 
 
Met zorg u op te voeden, 
Te waken en te hoeden, 
Naauwlettend acht te slaan 
Op alwat u zou deren, 
Zorgvuldig 't af te keeren, 
U niets te doen ontberen, - 
O taak, nooit afgedaan, 
Wat wellust bragt ze ons aan! 
 
Den Heere u toe te wijden, 
Wiens kruis en bitter lijden 

{==150==} {>>pagina-aanduiding<<}

U 't zaligste geneugt' 
Voor de eeuwigheid zou geven, 
Zoo gij Hem aan mogt kleven, 
Aan Hem geheel uw leven 
Zoudt wijden van der jeugd, - 
Wat zalige oudervreugd! 
 
O bloempje, fraai ontloken, 
In 't frissche groen gedoken 
Met zachte rozetint! 
Hoe mogt uw welig tieren 
Den lusthof ons versieren! 
Hoe mogten wij u vieren, 
Ons lief, aanminnig kind! 
Hoe dier waart gij bemind! 
 
O wellust uwer zusjes, 
Wanneer heur liefdekusjes 
Uw lelieblank gelaat 
Met zachten gloed van rozen 
Te hooger deden blozen, 
Bij zoet gezang en kozen 
En kinderlijke praat! 
O blijdschap boven maat! 
 
Ja! wellustvolle dagen, 
Als wij zoo rijk ons zagen 
In huiselijk genot; 
O snel verloopen weken! 
O maanden, ras verstreken! 
Wat zoet, niet uit te spreken, 
Doormengde ons bitter lot! 
Wat milde gunst van God! 
 
En nu...! ze zijn verzwonden, 
Die onvergeetb're stonden, 
Ze zijn in damp vergaan. 
Ach! onder duizendtallen 
Het roosje boven allen 
Is van zijn' steel gevallen; 
Dat bloempje heeft gedaan: 
Ach! 't mogt pas open gaan. 

{==151==} {>>pagina-aanduiding<<}

O dierbaarste echtvriendinne! 
O kroost, wier teed're minne 
Mijne aardsche vreugde omvat! 
Ja! schreit en weent te gader, 
Met echtgenoot en vader: 
Wie kende een' rijkdom nader, 
Dien gij zoo kort bezat? 
O vroeg verloren schat! 
 
Verloren?... neen, mijn panden! 
Geborgen in Gods handen, 
Voor mot en roest bevrijd, 
Verloren?... neen! het koren, 
Gestorven in de voren, 
Is niet voor d'oogst verloren; 
Het rijpt te zijner tijd: 
O troost, die 't hart verblijdt! 
 
Komt! met dien troost in 't harte 
De tolken onzer smarte 
Te zamen afgedroogd, 
En zonder twijf'lend vragen 
Het oog op Hem geslagen, 
Die kruis naar kracht doet dragen, 
En ons door druk verhoogt; 
Hij, die de tranen droogt! 
 
Ja! mogt ons dierbaar roosje 
Slechts een kortstondig poosjen 
Ontluiken in den hof; 
't Bloeit in den Hof der hoven. 
Laat ons den Schepper loven! 
Op, dierb'ren! 't hoofd naar boven; 
Wij hebben juichensstof. 
Algoedheid! U zij lof! 
 
P.H.v.A... 
1835. 






{==152==} {>>pagina-aanduiding<<}

Brama en Zoloë. (*)


A. 
Wel, vriend, wat vondt ge voor moraal 
In 't stuk, dat zoo veel gelds deed beuren 
Aan Amstels ruime schouwburgszaal, 
Sinds lang gewoon aan 't eenzaam treuren? 


B. 
Moraal? Wie denkt in de Opera 
Toch aan moraal?... Al wèl mag 't heeten, 
Slaat men den geest der tijden gâ, 
Wordt zij daar niet geheel versmeten, - 
Doch ja, zoo ik mij regt bezin, 
De zedeleer, in 't stuk gelegen, 
Is 't loon der zinnelijke min, 
Door Zoloë op 't eind' verkregen. 
Ei, zegt het voort, gij jonge liên, 
Wat ik met stichting heb vernomen, 
Hoe men hier leeren kan en zien, 
Dat h.... n in den hemel komen! 
 
IJ. 





De Eichhorns.


A. 
Hebt gij nog de eichhorns niet gehoord? 
Weet, dat ge uzelven dan bezondigt, 
Ja zelfs uwe eeuw op 't felst verstoort! 
(Dit heeft ons 't Handelsblad verkondigd.) 


B. 
Gij kent mij als een Christen toch, 
Die van zijn' pligt zich graag wil kwijten? 
Maar 'k wacht een grooter lokäas nog, 
Dat mij bewege om toe te bijten. 
Eerst speelde 't wond're broederpaar 
De vedel als gewone menschen; 
Vervolgens op eene enk'le snaar, 
Zoo mooi als men dit maar kon wenschen: 
Dat blijft er nog gewis niet bij; 
Zij zullen 't best voor 't lest wel sparen, 
En eerstdaags, denk ik, spelen zij 
Op twee violen zonder snaren! 
 
IJ. 






{==153==} {>>pagina-aanduiding<<}

Mengelwerk.

Redevoering, over de praalzucht.

Door J.C. Loman, Ev. Luth. Predikant te Amsterdam. (*)

Mogen wij menschen het in 't algemeen, bij onpartijdige beoordeeling van onszelven, als erkende waarheid aannemen, dat wij van nature geneigd zijn, bij de besluiten van onzen wil, het zinnelijk aangename en gemakkelijke te kiezen boven het onaangename en moeijelijke; wij worden bijzonder in zoodanig eene erkentenis bevestigd door iedere opmerkzame beschouwing van de doorgaande gezindheden en daden der menschen, ten aanzien van algemeen aangenomene goede grondstellingen. Daarin bewijzen zij metderdaad maar al te dikwijls, dat prijzen, bewonderen zelfs, nog geen beoefenen, toestemmen nog geen navolgen is; ja dat niet zelden zulk eene zedelijke hoedanigheid des harten, die meest algemeen en zonder eenige tegenspraak hoogelijk wordt geprezen, niet minder doorgaans in het werkelijke leven wordt verloochend. Ten voorbeelde en ten bewijze tevens wil ik Ul. slechts ééne grondstelling herinneren, waarop, naar mijn inzien, het gezegde geheel en in vollen nadruk toepasselijk is. Wij allen kennen de schoone spreuk van den grooten boerhaave: het eenvoudige is het zegel der waarheid. Wie vindt haar niet schoon? wie acht haar niet waardig, de zinspreuk geweest te

{==154==} {>>pagina-aanduiding<<}
zijn van eenen man, die, naar verstand en hart, en den invloed, dien hij door beide, in verband met andere gelukkige omstandigheden, op anderen had, zoo zeer verdiende een groot man genoemd te worden? Niemand is er dan ook wel, of hij erkent de hooge waarde der genoemde grondstelling. Is er grooter voorregt voor den redelijken mensch op aarde te denken, dan waarheid te mogen zoeken en vinden? Wat stelt heerlijker doel aan alle zijne vermoeijende onderzoekingen, dan hare nadering of bereiking? Wat is daarentegen 's menschen leven en verkeering, wat de werking en ontwikkeling van zijnen ijver en krachten, wanneer waarheid niet de grondslag is? Wat anders dan weifeling, dwaling, teleurstelling en ijdelheid? Daarom verdient dan ook de eenvoudigheid in uit- en inwendig bestuur en bedrijf onze hooge schatting, omdat zij zoo zeer het echte kenmerk aan waarheid geeft, dat alles, wat niet eenvoudig is, ook nimmer tot het wezen der waarheid mag gerekend worden te behooren. Wij behoeven in geenen deele de gegrondheid der aangehaalde stelling, het eenvoudige is het zegel der waarheid, te betoogen, daar zij algemeen wordt erkend. Hoe wordt niet de eenvoudigheid, waar en bij welke gelegenheid van haar wordt gewag gemaakt, door aanzienlijken en geringen met pen en mond geprezen! Hoe treft ons de eenvoudigheid der landelijke zeden! Hoe spreken wij met lof en goedkeuring van het eenvoudig schoone, eenvoudig verhevene in gesprekken en redevoeringen! Hoe verklaren wij ons, bij de ontvangst van vrienden en bekenden, voor beminnaren eener gulle eenvoudigheid van den oud-Hollandschen stempel, welke, zonder zwier, slecht en regt in onthaal en omgang, alleen met de zuiverste bedoelingen het onderling gezellig genoegen zoekt te bevorderen, en niets meer haat, dan door opgesmuktheid, pligtplegingen en uiterlijke bijvoegselen aan waarheid en opregtheid te kort te doen! Maar
hoe bewijzen ook, helaas! zoo vaak onze daarmede strijdige gewoonten en pogingen, dat prijzen en verheffen nog geen handelen is! Behalve dat wij ons niet zelden veel ver-
{==155==} {>>pagina-aanduiding<<}
oorloven, wat ons, in oogenblikken van ernstig nadenken, met beschaming de spreuk herinnert: het eenvoudige is het zegel der waarheid, zoo meen ik bovendien ook dàn zelfs niet te veel te zeggen, wanneer ik beweer, dat wij allen min of meer ons aan eene daarmede strijdige zwakheid onderworpen betoonen, door die oneenvoudigheid in woorden, daden en hebbelijkheden, welke zich onder ons menschen in praalzucht openbaart.
Verbeeldt u niet, dat ik, het wagende aldus over ons menschen in 't algemeen eenig oordeel te vellen, mij daardoor verklaar te willen scharen aan de zijde van hen, die het geheele thans levende menschdom bezeten achten van den boozen geest des hoogmoeds. Niets strijdt meer tegen mijn gevoelen, dan zulk eene vooronderstelling. Ik geloof, dat in die meening waarheid is vervat, maar zóó eenzijdig en, uit verschillende oorzaken, zóó partijdig verkondigd, dat zij daardoor wel eens ophoudt geheel waarheid te zijn. Maar toch vermeen ik het als gegrond te mogen aannemen, dat bij alle menschen in 't algemeen, en in alle tijden, eene neiging tot pralen bestond en blijft bestaan. Ik wenschte hierover nader het woord tot Ul. te rigten. De Praalzucht zal het onderwerp mijner verdere rede uitmaken.
I. Eerst wil ik tot uwe aandacht spreken over het algemeene en gedeeltelijk verschoonlijke, maar ook verkeerde en gevaarlijke der praalzucht. Dit in ons eerste en voornaamste hoofddeel beschouwd hebbende, zal ik daaruit,
II. Eenige gevolgtrekkingen voor ons oordeel en handelen, met opzigt tot deze zucht, afleiden.

I. Niemand uwer zal wel hier eene opzettelijke beschrijving van praal- of schitterzucht der menschen noodig achten, daar het woord zelf de zaak duidelijk genoeg voorstelt. Al datgene, wat door bijzondere, in het oog vallende eigenschappen van glans, rijkdom en schoonheid de aandacht tot zich trekt, en niet als bij toeval, maar opzettelijk wordt verrigt,

{==156==} {>>pagina-aanduiding<<}
om opmerking te verwekken, dat, zeggen wij, praalt. Praalzucht is dus de neiging en drift in den mensch, om een vóór of boven anderen behagelijk voorwerp van opmerking te zijn, aan den dag gelegd door het als te voorschijn brengen (naar verschillenden smaak, oordeel en vermogen) van wezenlijke of vermeende eigenschappen, welke, overeenkomstig de onderscheidene schatting en het gevoelen der menschen, met meer of min goeden uitslag worden ten toon gespreid. Wij besluiten daaruit, dat de praalzuchtige meer aan het uitwendige, dan aan het inwendige, meer aan den schijn, dan aan het wezen der zaak zich laat gelegen zijn. Al is en heeft hij werkelijk alles, wat hij vertoont; voor zoo ver hij praalt, wil hij alleen vertooning maken, en aan deze neiging tot vertooning is dan ook die, om waarlijk iets te bezitten of te zijn, onderworpen. Die zucht nu, om iets in de wereld te schijnen, om op eene of andere wijze te schitteren, noemen wij eene zeer algemeene onder de menschen, en met onze natuurlijke gesteldheid zeer naauw verbonden. Zulk eene zucht toch is deels eene werking van de ons allen aanklevende eigenliefde, deels gegrond in ons zinnelijk gevoel van schoonheid en aangenaamheid.
De liefde tot onszelven behoeft ons niet bevolen te worden. Om goed en gelukkig te zijn, hebben wij deze volstrekt noodig; en de wijze Schepper heeft dan ook aan onze natuur eenen genoegzamen aandrang tot derzelver onderhouding geschonken. Maar aan ons ligt het, der aangeborene natuurdrift eene verkeerde rigting te geven, en daardoor te doen ontaarden in eigenliefde, die bemint zonder grond, of wier grondslag niet is eene behoorlijke zelfkennis, maar verblindheid, die, wel verre van ons den weg tot wijsheid en geluk te banen, ons vervoert tot eene eenzijdige beoordeeling van onze regten en pligten, ons niet zelden van eene gewenschte tevredenheid verwijdert, maar te gelijk, door ons te hooge begrippen van ons en het onze te doen vormen, in ons doet geboren worden een valsch gevoel van regt

{==157==} {>>pagina-aanduiding<<}
op onderscheiding onder de menschen, van waarde boven anderen; waaruit weder de zucht ontstaat, om dat regt en die waarde door anderen erkend te zien. Nu wendt men dan ook pogingen aan, om dat oogmerk te bereiken. Men tracht zich voordeelig aan anderen voor te doen door de vertooning zijner goede hoedanigheden, door het verbergen zijner zwakheden. Men wil gestreeld zijn door het verkrijgen van eene aanzienlijke plaats in de schatting der menschen. Men wil uitblinken; want de eigenliefde zegt, dat men waardig is boven anderen te schitteren. Men laat zijne schoonste zijde vooral in het oog vallen, luistert die naar vermogen op, zelfs door geleende versierselen, en tracht daardoor eenen glans om zich heen te verspreiden, welke dien van anderen overtreft. Laat ons hier nog bijvoegen de opmerking, dat het natuurlijke gevoel voor den indruk van uitwendige fraaiheid, en het aangename, dat voor ons in het denkbeeld gelegen ligt anderen te overtreffen, in ons ook dikwerf de praalzucht opwerkt; en wij zullen nog minder aarzelen, deze zucht natuurlijk in den mensch te noemen. In dit geval toch is zij slechts eene verkeerde wijziging van eene tot onze natuur behoorende hoedanigheid. Wat fraai en behagelijk is voor de oogen, is ook gewoonlijk een voorwerp van de begeerte onzer zinnelijkheid. Wat wonder dan, dat de mensch, ook daarvan het bezit najagende, tot de zwakheid vervalt, om te wenschen het boven en meer dan anderen te bezitten, en, om zijne zegepraal geheel te genieten, zulks ook aan anderen kenbaar te maken, door er mede te pralen? En bovendien, de aangename gewaarwording, welke ons vervult bij de overtuiging, dat onze medemenschen, om dezen of genen glans, dien wij meenen ten toon te spreiden, ons met bijzondere opmerkzaamheid gadeslaan, streelt aller ijdelheid te zeer, dan dat zij, bij gunstig voorkomende gelegenheid, ons niet in sterke verzoeking zou brengen, om ook iets te willen schijnen. Wie leeft gaarne zoo geheel onopgemerkt,
wanneer zijne ijdelheid hem verzekert: ‘uw rijkdom, uwe geleerdheid, uw moed,

{==158==} {>>pagina-aanduiding<<}
uw post, uwe ambtsbediening verdient onderscheiding’? Hoe weinigen zijn en blijven sterk genoeg, om eene nuttige onbekendheid en onvermaardheid te blijven kiezen boven eene nuttelooze vermaardheid, wanneer zij middel zien, om de laatste, hoe dan ook, te verwerven! En aan dien tegenzin van den mensch, om achterlijk in vermaardheid bij de wereld te blijven, schijnt het te moeten worden toegeschreven, dat sommigen, bij gebrek aan lust en ijver, om door ware verdiensten te schitteren, zich eenen ellendigen roem poogden te verwerven door gruwelen en wandaden (*).
Uit het gezegde meenen wij te mogen besluiten, dat de praalzucht in hare algemeene verschijnselen ons niet bijzonder behoeft te bevreemden. Bij de verbastering van een den mensch natuurlijk eigen gevoel, veelal verwekt door aanlokselen van omstandigheden buiten hem, wordt hij van lieverlede een praler; en zoo komt het dan ook, dat de praalzucht onder die gebreken behoort, die de mensch het minst in zichzelven ziet en het moeijelijkst aflegt.
Die zucht vertoont zich dan ook bij allen, schoon op de meest verschillende wijzen. Onbeschaafdheid maakt hier den mensch niet anders, dan hij in den toestand eener fijne beschaving is. Men zoekt te schitteren door talenten en vermogens, door aanzien en rijkdom, door weelde en pracht, ja door daden van menschenliefde en zelfopoffering. In alle landen, onder alle standen treft men zulks aan. Over 't algemeen vindt men er niet minder genoegen in, iets te schijnen, dan iets werkelijk te wezen; men wil niet alleen genieten, maar ook zijn genot vertoonen. En niet minder gelukkig gevoelt zich de nog onbeschaafde Indiane, die

{==159==} {>>pagina-aanduiding<<}
met praal en zelfbehagen de glazen kraal aan ooren en neus ten schouw mag dragen, dan de hofdame, die, aan het prachtigste hof van Europa, op eenen galadag, diamanten zonnen van haar hoofd latende schitteren, zalig is in het gevoel, eene bijzondere onderscheiding in den streelenden blik der Vorstin te zullen ontwaren. Maar ook kan geen echte modezoon onder ons zich inniger en zijns waardiger verblijden, het eerst met zijne kleeding als Engelschman of anderen vreemdeling te kunnen vertooning maken, dan de Noord-Amerikaansche wilde, die zijne praalzucht uitstekend bevredigd ziet, als hij in de gelegenheid is, zich met veelkleurige vogelvederen te versieren.
Niet minder waar is het verder, dat praalzucht onder allerlei standen, bedieningen en beroepen aangetroffen wordt; want zoodra de mensch zichzelven gevoelt, wil hij zich ook doen gevoelen, en min of meer zoekt hij te schitteren, of op zichzelven, of boven anderen, in de schatting zijner tijdgenooten. De geleerde van dien stempel praalt, door, waar hij kan, uit te bazuinen het hoogstbelangrijke voor de wereld van zijne kunde en wetenschap, en de groote moeijelijkheid, aan het verkrijgen van dezelve verbonden. De hoveling praalt met de gunst, die hij bij den Vorst geniet. In 't kort, de mensch in onderscheidene betrekkingen praalt met hetgeen hij heeft en niet heeft, maar den schijn vertoont van te hebben. Ouders pralen met de bevalligheid en vorderingen hunner kinderen; kinderen, vaak daartoe door verkeerde leiding gebragt, met hunne schoolkennis, met examina en eereprijzen; de onderwijzer op zijne beurt met de leerlingen. Ja, van de hofhouding des Konings af, tot in de huiselijke inrigting der geringere standen, en langs alle derzelver tusschentrappen, geschiedt weinig zonder vertooning van grootheid, welvaart, aanzien of pracht. Met welbehagen tracht de jonge dochter hare toevallige schoonheid, door kunstige zorgvuldigheid en naauwlettendheid, al wederom naar bijzonderen smaak opgeluisterd, ten toon te spreiden; en het is zelfs der

{==160==} {>>pagina-aanduiding<<}
zedigste onder haar eigen, de uitwendige voorregten, haar door de natuur geschonken, nimmer achteloos te verwaarloozen, veelmin te verbergen voor de goedkeuring en den lof van hen, die haar niet onverschillig zijn. Maar even zoo zoekt ook de jongeling zich uiterlijk wèl voor te doen, en wenscht, door beschaafdheid van manieren, door zekere bevalligheid in uitdrukking of losheid in houding, een' onmiddellijk werkenden indruk boven anderen te verwekken op die genen, wier gunstig gevoelen hij om deze of gene reden op hoogen prijs stelt.
Wie nu veel echt blinkends heeft, kan daarmede ook schitteren. Het valt gemakkelijk voor den rijke, met zijnen rijkdom boven anderen te pralen; den geleerde, door zijne wijdomvattende of diepgehaalde kennis te verbazen; den schoonen en welgemaakten, in bevallig voorkomen anderen achter zich te laten. Maar hoe nu zij, wien daarvan de grilligheid der natuur of der fortuin minder heeft bedeeld? Immers de neiging, den mensch eigen, vraagt ook bij dezen bevrediging? Wijsheid zou hier gebieden zichzelven te beheerschen; maar wij weten het, en allen misschien eenigermate bij eigene ondervinding, dat de sterksprekende neiging der zinnelijkheid niet zelden de raadgevingen der wijsheid in den wind slaat. Is echter eene onbeperkte zucht om te schitteren, zelfs door wezenlijke voorregten van eenen of anderen aard, reeds af te keuren, en den mensch, die hoogere roeping heeft, dan om vertooning te maken, verlagend en onwaardig, hoe veel te meer dan is die praalzucht te verwerpen, welke met bedrog begint en daarin volhardt; die praalzucht, waarbij men, met geleenden glans, met gehuurde pracht, met geborgden tooi, met bedriegelijke welvaart, met schijn van kunde, zich als een rijk, aanzienlijk, geleerd persoon voordoet, en daardoor het goed vertrouwen van anderen zoekt te vermeesteren, valsche munt voor echte waar poogt uit te geven, en de zucht tot tijdelijke grootheid botviert, of de

{==161==} {>>pagina-aanduiding<<}
eischen van een verachtelijk eigenbelang door lage middelen poogt te bevredigen!
Niet altijd evenwel zijn de bedoelingen der praalzucht zóó verachtelijk, zóó gevaarlijk voor het goed vertrouwen. Dikwijls zijn zij alleen aangelegd op de voldoening van ijdelheid en eigenwaan. Beschuldigt men met grond onze Fransche naburen van het hierin veelal tot eene bespottelijke buitensporigheid te drijven, het is dan ook niet te verwonderen, dat hunne taal, voor alle de handelingen en gewoonten hun eigen, als ware het, zoo zeer de algemeene is geworden bij ieder, die de dwaasheid heeft zulke voorbeelden te volgen, dat geene andere taal woorden daarvoor heeft opgenomen. De op hunne manier pralenden vertoonen zich verheven boven anderen, óf door uitgezochte netheid, óf door in 't oog loopende achteloosheid in hun uiterlijk voorkomen. Angstig nemen zij in acht, of opzettelijk verwaarloozen zij de gewoonten der wellevendheid. Ja, op ontelbare wijzen zoekt de ijdelheid zich te doen opmerken, en allerlei wegen slaat zij in, om zich te onderscheiden. - Het is natuurlijk, dat wij voor zulk eene ijdelheid het meest in onzen jongeren leeftijd blootstaan, omdat wij in gevorderde jaren, door eigene ondervinding, tegen wil en dank dikwijls, de belagchelijkheid en nutteloosheid van eene poging inzien, van welke wij ons vroeger door goeden raad niet lieten aftrekken. Naar mate wij in jaren toenemen, leeren wij meer onpartijdig onze hoedanigheden beoordeelen, en daardoor langzamerhand afleggen dien hoogmoed, die ons in jeugdiger leeftijd zelfs op kleinigheden deed trotsch zijn. Jonge lieden echter, naauwelijks zich in de wereld vertoonende, en door den waan van eigene verdiensten, zoo niet door ongegronden ophef van ouders of vrienden, eenigen opgang makende, geven spoedig der inbeelding ruimte, dat zij reeds iets groots zijn, in plaats dat zij zouden trachten zulks door volhardende werkzaamheid te worden. En juist die inbeelding doet hun ten toon spreiden en uitkramen wezenlijke en gewaande kundigheden, om
slechts de

{==162==} {>>pagina-aanduiding<<}
oogen op zich te vestigen, en zich te streelen met de gedachte: ‘de wereld denkt wat groots van mij.’ Naar dat nu het gezelschap, welks aandacht men tot zich wil trekken, zamengesteld is, zal zich ook de praalzucht der ijdelheid voordoen. Deze praalt met den gemeenzamen omgang, dien hij met grooten en aanzienlijken heeft; met de menigvuldige uitnoodigingen, om aan voorname kringen de eer van zijn bijzijn te gunnen: want zulk een genoodigde moet dan toch zelf ook wel voornaam zijn. Een ander is naauwelijks in eenigen min of meer verheven' post geplaatst, of hij zoekt te schitteren met zeker hooghartig betoon van welwillendheid, opdat men toch vooral niet gering van zijnen rang en zijne betrekking in de maatschappij moge denken. Een derde geeft zich den schijn van drukte, vergeet het gegeven woord, of bezoedelt zelfs eigen beter zedelijk gevoel door voorgewende losheid van zeden en onverschilligheid voor regt en braafheid, alsof zulks iets heldhaftigs ware, enkel om te pralen. Zonder hierover verder uit te weiden, merken wij aan, dat, juist omdat praalzucht bij de menschen zoo algemeen is, dezelve ook niet uitsluitend aan eenige plaatsen of tijden eigen moet geacht worden. Het is wel waar, dat landaard, luchtstreek, vermenging met vreemden en andere oorzaken die algemeene zucht bij het eene volk anders dan bij het andere kunnen wijzigen; het moge tevens waar zijn, dat de toenemende beschaving, weelde bevorderende, ook de zucht tot vertooning en schittering uitbreidt; maar toch zijn alle landen en tijden elkander gelijkvormig, en in alle standen praalde men in elk tijdvak op zijne wijze. Daarom willen wij dan ook geenen vroegeren of lateren tijd bij uitsluiting beschuldigen. Wij willen wel toegeven, dat de omstandigheden der tijden de praalzucht onder ons welligt meer op het gebied der onwezenlijkheid en misleiding gebragt hebben; maar gelooven tevens, dat, alles behoorlijk nagegaan wordende, de zaken alleen in sommige opzigten van gedaante,
niet van wezen veranderd zijn. De praalzucht

{==163==} {>>pagina-aanduiding<<}
op geleerdheid, bij voorbeeld, is tegenwoordig minder belagchelijke pedanterie, dan in vorige dagen. Meesmuilen moet men, als men, de werken van vroegere geleerden openslaande, hunne menschelijke zwakheid op de eerste bladen ontwaart, in de menigvuldige lofverzen hunner vrienden, waarmede zij hun eigen werk verheffen, maar zichzelven vernederen. Over zulk eene zelfverheffing zou zich thans ieder schrijver schamen. Maar zouden wij hierbij niet mogen aannemen, dat er in onze dagen welligt juist daarom minder gepronkt wordt met eigenlijke geleerdheid, omdat het getal harer echte bezitters vooral niet vermeerderd is? Althans sedert de tijden van vernuft en smaak, die de geleerdheid zijn komen vervangen, maakt ieder daarop hoe langer zoo meer aanspraak. Zij doen ouden en jongen, mannen en vrouwen met woorden en spreekwijzen pronken; zij maken bijna allen tot dichters, die hunne pas geborene voortbrengselen al aanstonds waardig achten, in den breeden vloed der maandelijksche of jaarlijksche verzamelingen, van eene eenvoudige Boekzaal af, tot eenen prachtigen Muzenalmanak toe, opgenomen te worden. Gezelschappen worden aangelegd, waarin men, vol van kunstgevoel en smaak, vol van belangstelling in het heil en genoegen zijner medemenschen, in eigene woning of bijzondere daartoe bestaande plaatsen, redevoeringen houdt over allerlei zaken, over menschengeluk en menschenwaarde, over zedekundige, godsdienstige of staatkundige onderwerpen, over alles, met één woord, waarover men iets te zeggen of in boeken te vinden weet; en dat alles niet zelden, om door nog iets meer, dan door zijn dagelijksch bedrijf of ambacht, te schitteren. - Praal, al verder, met rijkdom, aanzien en kleeding zien wij overal; maar zij was ook den vroegeren tijd eigen. Bewijzen daarvan kunt gij overal in de vaderlandsche geschiedenis vinden; en zij vermeerderde natuurlijk steeds bij onze vaderen, naarmate de welvaart, door den handel verspreid, grootere weelde voortbragt. Dwaze
praalzucht in het spoedig aannemen van elke nieuwe kleeder-
{==164==} {>>pagina-aanduiding<<}
dragt is evenzeer oud als nieuw. Frankrijk gaf van oudsher daarin de wet, en geeft die nog. En, het zij dat men vroeger den vorm der schoengespen, naar Frankrijks grooten en goeden Koning à la Henri-quatre genoemd, verkoos, het zij dat men later, ook bij ons, naar den naam van een vreemd dier, hoeden à la Giraffe droeg, in alle tijdvakken zal het oogmerk wel hetzelfde geweest zijn, praal en uitmonstering. Ook ten aanzien van praalzucht met goede daden, gelooven wij, dat de menschen niet veel veranderen. Sommigen willen wel, ook in dit opzigt, niets goeds aan het thans levende geslacht toekennen; maar wij weten, dat, evenzeer als reeds de oudheid zoo wel, als elk ander tijdvak, hare alcibiadessen had, zich dwaselijk beroemende op rijkdom en bevalligheid, zij ook reeds in de Farizeërs onder de Joden verachtelijke praalzieken, die, trotsch op zichzelven, met hunne nederigheid pronkten, afschrikkende voorbeelden van geveinsdheid ten toon stelde, met even veel waarheid, als de latere geschiedenis ons in hare tartufes onwaardige geestelijken heeft doen kennen en verachten. Een antisthenes, die pralen wilde met vertooning van strenge zeden en onafhankelijkheid van zinnelijke behoeften, kon zijnen nederigen hoogmoed niet verbergen voor het oog van zijnen wijzen meester socrates, die hem toeriep: Antisthenes! ik zie de ijdelheid en praalzucht door de gaten van uwen mantel! En hij leverde het beeld van alle zoodanige Christenen op, die, tot schande hunner belijdenis, door een hangend hoofd, een donker gelaat, eene onbepaalde verachting der tegenwoordige wereld, en eene niet gemeende wegwerping van alle eigenwaarde, schitteren willen boven anderen, met eene
godsdienstigheid, die, in oorsprong en bedoeling onzuiver, in werking tevens schadelijk is.
Bij allerlei menschen, aan alle plaatsen en tijden is dan die zucht, om te pralen, algemeen. Zij is een bewijs van zwakheid, van verbastering, maar niet altijd even zeer veroordeelenswaardig; zij is in sommige, misschien

{==165==} {>>pagina-aanduiding<<}
m vele gevallen zelfs te verontschuldigen. Niet, alsof wij hier eene slappe zedeleer willen aanprijzen, die in hare geboden zich schikt naar de verkeerde rigting van den menschelijken wil. Neen, in het zedelijke verdient zelfs de geringste afwijking verbod en berisping. Maar, opdat wij ons in ons oordeel niet vergrijpen aan onze medemenschen, en hun door dat oordeel geen onregt aandoen, mogen wij wel bedenken, wat ter verontschuldiging van hun gedrag in aanmerking komen mag. Ééne verontschuldiging is reeds gegrond in het algemeene vertoon der praalzucht. Niemand onzer, mogen wij wel haast zeggen, vertoont zich geheel zoo, als hij eigenlijk is. Zoo iets schijnt bijna noodzakelijk geworden te zijn door onze maatschappelijke inrigtingen en verbindtenissen, waarin men wel eens, om schade voor te komen, zelfs om eerlijk voordeel te bejagen, iets van de waarheid dient af te wijken, door zich eenigzins opgesierd te vertoonen, door aan de algemeene praalzucht mede iets te offeren, door aan de wereld te geven, wat zij zich wil gegeven hebben. Die zelfde inrigtingen kunnen ons somtijds als noodzaken, onszelven op eene zekere hoogte te zetten, ons iets aan te matigen, wat wij anders niet zouden verlangen, omdat wij weten, dat de menschen over 't algemeen hen, die zichzelven uit overgroote bescheidenheid te zeer op den achtergrond plaatsen, als lagen en onwaardigen verachten, of althans onverschillig over het hoofd zien. Het is een waar spreekwoord in onze taal: het oog wil ook wat hebben. En hieruit volgt, dat de menschen zelve ons, als ware het, dringen tot vertoonmaken, waar wij zulks uit eigenen lust niet zouden doen. O, wie heeft het niet ondervonden, of althans kunnen waarnemen, hoe veel het uiterlijk voordoen op het menschelijk oordeel uitwerkt? Versta vrij uwe zaak regt grondig; maar laat u in overgroote zedigheid verdringen door eenen mededinger naar bevordering, die, ofschoon minder wetende, echter dat, wat hij weet, gelijk
zichzelven, verstaat behagelijk voor te doen, met de noodige opsiering en zelfs schrandere vergrooting; en gij kunt

{==166==} {>>pagina-aanduiding<<}
verzekerd zijn, dat zijne kans, om wèl te slagen, grooter is dan de uwe; want de menschen willen liever vinden, dan zoeken, liever gemakkelijk beslissen, dan grondig beoordeelen; en hij, die door zekere pralerij en vertooning hun daarin zoo gewenscht te gemoet komt, heeft ligt gewonnen spel. Om voorbeelden zijn wij niet verlegen, die ons bewijzen, dat, in het gemeene leven, wezenlijke verdiensten, niet ondersteund door uiterlijken in het oog vallenden schijn, min vereerd plegen te worden. Velen onzer kenden nog onzen land- en stadgenoot arend fokke, simonsz., een man van de uitgebreidste algemeene kennis, ook die van vele talen niet uitgezonderd, wiens levenslot ons een bewijs schijnt voor onze stelling, dat zekere uitwendige praal de wezenlijke verdienste moet vergezellen, om haar openlijk door de wereld te doen erkennen. Wie onzen fokke niet in persoon kende, zal wel door een of ander zijner talrijke schriften met hem bekend geworden zijn. Hoe veelsoortig en zakelijk tevens zijn die schriften niet! Welk een vermogen bezat hij, om de taal te kneden naar zijn oogmerk of onderwerp, of ook naar den vermoedelijken smaak van hoorders en lezers! Deftigheid en dichterlijkheid, geleerdheid en goede smaak, bij voorbeeld, wedijveren met elkander in zijne fraaije verhandelingen over de zes tijdperken van 's menschen leven. Levendige scherts, fijne opmerking, veelomvattende kennis, bij zeer eenvoudige voordragt, bevatten zijne geschiedenissen van Engeland en Frankrijk. Hij, die zoo gaarne ook hier het schoone in de letterkunde van elders wilde overplanten, kreeg zelfs den inval, om de Duitsche Prachtälmanakken door een' dergelijken Hollandschen te doen vervangen of vergezellen, die, aan genen gelijk in innerlijke waarde en uitwendige fraaiheid, in prijs beneden dezelve zoude blijven. Hoe hij dit ontwerp tot zijne eer voltooid heeft, kunnen
zij getuigen, die de weinige jaargangen van dit boekje bezitten. Deze man, geheel voor zijne studiën levende, bezat de hoogstmogelijke bescheidenheid; hij stelde zich nergens op den voorgrond. Ge-
{==167==} {>>pagina-aanduiding<<}
heel onopgemerkt kon zulk een man wel niet blijven. Integendeel, men hoorde hem gaarne; men las hem gaarne: maar hij maakte zoo weinig werks van eenigerlei praalvertooning, dat de wereld ook van hem minder werks maakte, en, misschien wel ten deele onschuldig, hem voorbijzag. Wel verre toch, dat fokke, gelijk anderen, zich tot uitspanning met de letteren mogt bezig houden, konde hij van dag tot dag, door het geven van lessen, in zijne weinige behoeften ter naauwernood voorzien. Allerlei genoeg bekende onaangenaamheden, waaronder ook de vervolgingen der Fransche Policie, kwelden hem op het laatst van zijn leven, deden hem vóór zijnen tijd als wegkwijnen, en geen zestig jaren had hij bereikt, toen hij den nacht des doods inging in ellende en smart, maar tevens met die gelatenheid van ziel, die den Christenwijze boven de nietigheden der wereld verheft, en met vaste overtuiging doet uitzien naar dat gewest, waar de mensch in zijne ware verdienste verschijnen en erkend worden zal.
Niet ieder echter, die aanleg tot iets groots en goeds in zich gevoelt, kan zich zóó in zichzelven vergenoegen; en bij dezulken werkt dan de zucht tot uitblinken somtijds als eene weldadige drijfveer tot het in beweging stellen der kracht, waardoor het groote en goede te voorschijn komt. En ook dit is eene andere gunstige zijde van het verschijnsel der praalzucht. Wij zouden, indien wij mogten, Ul. menschen kunnen noemen, die, uit verlangen om te schitteren in de wereld, zich bevlijtigden, hunne talenten aankweekten, en hoogstnuttige schrijvers werden. Sommige standen zelve schijnen zonder zulk eenen prikkel niet te kunnen bestaan, bij voorbeeld de krijgsmansstand, gelijk Gijl. mij toestemmen zult, zonder dat ik daarover in bijzonder betoog zal behoeven te treden. De praalzucht is bovendien niet zelden zonder erg, gegrond alleen op eene overdrevene uitdrukking van beschaafdheid, en alsdan weder eenigzins te verontschuldigen. Zij blijft echter altijd eene voor onze zedelijkheid en welvaart hoogstgevaarlijke zucht, kan alzoo, ons on-
{==168==} {>>pagina-aanduiding<<}
beperkt beheerschende, in veelvuldige opzigten de grootste schade aanregten, en moet dus door ons tegengegaan en beteugeld worden.
Iets bij onze medemenschen niet alleen te zijn, maar ook te schijnen, is ons eigen en natuurlijk; en daarom zoeken wij eere, ook door uitwendige waardigheid of uitstekendheid. De verschillende, noodzakelijke klassen der menschen moeten haren onderscheidenen betrekkelijken rang behouden, zonder welken geene orde, geene overeenstemming, ja geene burgerlijke maatschappij kan bestaan. Maar, hoe noodig blijft het ons echter, de bedoelde neiging te matigen en te besturen, opdat wij niet tot de zedelijke zwakheid vervallen, welke hare onbepaalde voldoening verwekt! Praalzucht op zichzelve gaat reeds gepaard met hoogmoed, die door schittering naar eenen hoogeren stand streeft, zonder dat men te voren met zichzelven heeft te rade gegaan, of men er ook de noodige geschiktheid voor heeft. Praalzucht is vaak misleidend en onopregt. Gelijk eenvoudigheid het zegel der waarheid is, zoo is praalzucht niet zelden het teeken des bedrogs. Door haar verkrijgt de ziel allengskens eene plooi van valschheid. Waar men door haar alleen vertooning wenscht te maken, daar spreekt de mond dikwijls, wat het hart niet meent; daar blinkt veel, wat geen goud is; maar daar ook wordt de adel der menschelijke ziel door ellendige kunstenarijen deerlijk verbasterd en bezoedeld, en de weg geopend tot het koesteren der onwaardigste gezindheden, tot het verloochenen der edelste grondstellingen. Wie altijd pralen wil, wiens eerste en laatste doel bij alles is te schitteren, komt spoedig in gevaar, zich te verlagen tot het bezigen van allerlei ongeoorloofde middelen, om zijne oogmerken te bereiken. Zijne dienstvaardigheid is schijn en eigenbelang. Tegen beter weten en overtuiging aan, zal hij het eene doen, het andere nalaten, al naar dat hij berekent daarover geprezen of gelaakt te zullen worden. Verachtelijk dan blijve alle ijdele zelfroem, al het pogchen op valsche of zelfs wezenlijke voorregten, elk vertelsel, dat

{==169==} {>>pagina-aanduiding<<}
wordt medegedeeld met het oogmerk om onszelven te verheffen bij anderen, vooral wanneer men het poogt te doen gelden ten koste van den goeden naam en het geluk des naasten.
Praalzucht is dikwijls ook bespottelijk. Den als laffen praler ontdekten valt verdiende spot ten deel, en hier kan zelfs de algemeenheid des gebreks de bespotting niet weren. Wij lagchen om de praalzuchtige modedwazen van vroegere dagen, die, met valsche heupen of haren omhangen en bedekt, gebreken voorgaven, waarmede de natuur hen niet had bezwaard; maar wij lagchen evenzeer, en velen met ons, over de praalzucht van hen, die, door het voorwenden van gebreken aan gezigt of in uitspraak, zich van het algemeen willen onderscheiden. En ofschoon in de vrouw of het meisje bevalligheid, zorgvuldigheid in tooisel gaarne gezien en geprezen wordt, eene praalzuchtige kokette wordt nooit een voorwerp van achting bij de waardige vereerders van het schoone geslacht.
Maar, bovendien ook, heillooze invloed oefent de praalzucht, die onbeteugeld gevierd wordt, op den algemeenen en bijzonderen welstand uit, vele goede werkzaamheid ondermijnende. Alwat heerlijk werkt in eenvoudigheid, verliest kracht en leven, wanneer praalzucht daarbij eene hoofdrol speelt. Leed het Christendom in de eerste dagen van zijn bestaan veel door de vervolgingen, zijnen belijderen aangedaan, zwaarder slag werd later deszelfs welstand toegebragt, toen Keizer constantinus, Christen geworden, de eenvoudige bedehuizen zijner geloofsgenooten in prachtige tempels, de praallooze Godsvereeringen in statelijke, zwierige plegtigheden herschiep, en den nederigen, deels zelfs armen leeraren der Godsdienst op eenmaal den rijkdom en luister der heidensche priesters schonk. Toen ging de doos van pandora open, en praalzucht verbreidde jammeren zonder tal en maat over de Christelijke kerk. Als later mahomed, bij de poging, om de heerschende dwaasheden, in de godsdienstige belijdenis van Christenen en Heidenen beide bestaande, te verbeteren, zich-
{==170==} {>>pagina-aanduiding<<}
zelven en eigene verheffing als hoofddoel aanzag, kon hij geen Hervormer blijven; maar hij werd, in plaats daarvan, heerscher en geweldenaar, die aan zinnelijke oogmerken alles, wat zijner betere overtuiging had behooren heilig te zijn, opofferde. - Praalzucht vernielt den welstand. Zij toch bevordert die overdrevene weelde, die altijd gerigt is op de bevrediging van zinnen en verbeelding; die met rijkdom en zwier schitteren moet, om weekelijkheid te bevorderen, hare glorie in eene prachtige leefwijze te stellen, en, door zoo vele even gewigtige als snel vervliegende uren des levens aan kleeding, opschik en gezelschap te wijden, dezelve aan de pligtmatige waarneming van het beroep, aan de opvoeding en vorming van geest en hart moet onttrekken. Dan kan de mensch van de eene zwakheid tot de andere vervallen;
dan wordt hij meer en meer gevoelig voor eigen gemis en leed, maar in dezelfde mate ongevoelig voor den nood van anderen, en daardoor ongeschikt voor moeijelijke, maar edele zelfopoffering; dan zal hij, om in de wereld figuur te maken, sommen gelds, meer dan zijn eigendom, als wegsmijten, en ze der armoede, der opvoeding zijner kinderen, zijnen schuldeischers zelfs onthouden. Zulk een gedrag moet schadelijk zijn voor het huiselijk geluk. Praalzieke weelde moge ons eene poos ten opzigte van de welvaart van een huis verblinden, zij behoeft te veel, om heil en genoegen om en buiten zich te laten gedijen. Immers kan zij het grootste tijdelijke vermogen sloopen. Maar bovendien, hoe dikwijls bouwen, te midden van eene gedruischmakende weelderigheid, zorg en kommer hare woning! En het bekoorlijk masker van vriendelijke gezelligheid verbergt niet zelden valschheid, eigenbelang en wantrouwen. Als dan de behoeften blijven en de middelen verminderen, hoe duur koopt men dan de praal, ten koste van het verlies van huiselijke tevredenheid en opgeruimdheid! Waar zal daar rust zijn, waar elk nieuw offer óf hoogmoed óf afgunst verwekt? Of, wat is eindelijk het uitzigt, wanneer men, geheel weggesleept door schitterzucht, ten laatste zich als in eene draaikolk van jam-
{==171==} {>>pagina-aanduiding<<}
meren en bezwaren stort, waaruit geene redding, zonder schande en straf, te hopen is? - Een apicius mogt de praalzucht en weelde zoo hoog drijven, dat hij zóó vele dieren, als geregten, op zijnen kostelijken disch liet brengen, dat hij ze niet eens allen wist te noemen; met eigene hand ontdeed hij zich, na zijne goederen verbrast te hebben, van een leven, door hem in deszelfs waarde geheel miskend. - Ja, praalzucht is eene hoofdbron van vele ellende. Zij verstoort maar al te ligt rust en tevredenheid, liefde en eendragt, en kweekt beleediging, wantrouwen en argwaan aan. Door haar wordt de aanzienlijke een liefdelooze verachter van den genen, die onder hem
gesteld is; de geringere een benijder der grooten. In engere kringen en verbindtenissen is zij eene bestendige oorzaak van twist en ontevredenheid. Vertoont zij zich in het gezellige leven ook maar in zekere kleinigheden, zij hindert toch terstond het genoegelijk verkeer. Hoe koud en gedwongen is niet elke omgang met anderen, waar beuzelende zucht naar onderscheiding en eerbetooning, met hare gezellen hoogmoed en afgunst, heerschen! Welk eenen vasten band des vredes knoopen daarentegen bescheidenheid en eenvoudigheid onder de menschen! Hoe bevorderen zij eenstemmigheid, wederkeerig vertrouwen en welwillendheid! Hoe verbreiden zij gezelligheid en vriendschap, met al de daaraan verknochte genoegens!
II. 1. Zoo hebben wij dan in onze tegenwoordige rede vooreerst ons herinnerd, hoe de praalzucht, zich op zoo vele verschillende wijzen bij de menschen openbarende, niet altijd even verachtelijk van oorsprong is; somtijds zelfs verontschuldiging, althans verschooning verdient; ja wel eens eenen heilzamen ijver opwekt, en de onderlinge werkzaamheid en het vertier in de verschillende standen der menschelijke maatschappij bevordert. Deze herinnering moge ons behoeden voor, ja wapenen tegen een overdreven hard oordeel over den tijd, dien wij beleven, en de menschen, met welke wij verkeeren. Als wij het goede en aangename der beschaving genieten,

{==172==} {>>pagina-aanduiding<<}
dan moeten wij dat niet ondankbaar ter zijde willen zetten, bij eene liefdelooze berisping van elke neiging om zich wèl voor te doen, en eenigzins een behagelijk uiterlijk bij anderen te vertoonen. Laat ons ook iets toegeven aan den algemeenen geest des tijds, wanneer wij zien, dat hij, bij den gezelligen mensch, het trachten naar zekere grootheid in de wereld, genoegzaam tot eene tweede natuur heeft gemaakt! Vooral laat ons bejaarderen iets aan den jeugdigen leeftijd gunnen, wat denzelven bijzonder eigen is, en wat toenemende jaren en zorgen van zelf wel zullen doen verminderen! Maar laat ons ook hier niet, door het berispen van anderen, ons in gevaar brengen van onoplettend op onszelven te worden! Meermalen werden hevige twisten gevoerd, niet om de overtuiging der waarheid, maar alleen om het bezit van den voorrang in meening of aanzien. De vaak hervatte strijd over regtzinnigheid en onregtzinnigheid in de Godsdienst bleek niet zelden slechts poging te zijn, om zich in uiterlijke magt en grootheid boven anderen te verheffen, waartoe de Godsdienst alleen ten leus moest dienen. En het openlijk voorstaan en belijden van liberale beginselen kan zeer wel plaats vinden bij menschen, die zich in gezindheden en daden al heel illiberaal betoonen. Getuige daarvan zij ons eigen Vaderland in vroegere jaren, het latere Spanje, en bovenal de ons nog versch in het geheugen liggende oproeren onzer voormalige zuidelijke landgenooten! Niet zelden waren daar en elders alle fraaije betuigingen niets meer dan groote woorden en ijdele klanken, welke men voor de ooren der menschen hooren deed, om die zelfde menschen naderhand naar zijne pijpen te doen dansen, en rang of geld te bejagen, waar men vroeger voorgaf zich voor 's lands heil te willen opofferen. Daarom zijn al die benamingen van liberaal en antiliberaal, tolerant en intolerant, en
dergelijke, welligt bij de meesten, die dezelve met bepaalde oogmerken en niet alleen in gedachteloos nazeggen van anderen bezigen, niet veel anders dan modewoorden, welke men verwisselt, naar mate men oordeelt,

{==173==} {>>pagina-aanduiding<<}
dat de wereld het zoo hebben wil, en het eigenbelang zulks vordert.
2. Heb ik niet tegen uwe overtuiging gesproken; mag ik integendeel vooronderstellen, dat het overeenstemmend met dezelve was, toen ik U de dwaasheid en schadelijkheid van een overdreven trachten naar uitwendige praal, waarin ook, schetste; wat kan dan billijker onze wensch zijn, dan dat, ter bevordering van zedelijke waarde en wezenlijk welzijn, ieder zich tegen eene zoo gevaarlijke zucht gedurig zoeke gewapend te houden, door de aanwending der tegen haar dienstige middelen. Wij wenschen voor ons en anderen, dat niemand moge vergeten, hoe gevaarlijk voor eigen welzijn de poging is, om, bij de zelfbewustheid van eenige verdiensten, ook anderen de kennis, ja behoorlijke waardering daarvan op te dringen. Wenschelijk is het, dat mannen van oordeel en ondervinding, bijzonder onder hen zij, die mij heden de eer eener aandachtige tegenwoordigheid wel wilden schenken, zich niet onttrekken aan het belangstellend geven van wijzen raad aan de zoodanigen, die, met grooten verstandelijken aanleg vele eerzucht parende, zich vooralsnog in ondergeschikte betrekking bevinden. Dat zulke mannen vooral hunnen jeugdigen vrienden, die hunnen stand in de maatschappij nog geheel of grootendeels moeten vestigen, deze of dergelijke herinnering en vermaning doen hooren: ‘Wanneer gij, mijn vriend! door uwe zucht om uit te munten, u laat verleiden, om, door lessen, ontwerpen of vertoogen, u bij uwe meerderen opzettelijk en met aandrang in uwe grootere bekwaamheid te doen kennen, houd er u dan op voorbereid, dat de meesten hunner zich in hunne eigenliefde zullen gekwetst gevoelen; dat zij ongaarne het licht uit eene ondergeschikte hand ontvangen; dat zij niet gaarne bekennen, dat de lager geplaatste weet, wat de hoogere moest weten; en dat dus de voorbarige en onvoorzigtige openbaarmaking van uwe meerdere kunde u in gevaar brengt, vermijd in plaats van gezocht te worden. Dit doe u voor-
{==174==} {>>pagina-aanduiding<<}
zigtig zijn in het laten schijnen van uw licht, opdat gij niet,
terwijl gij anderen verlicht, uzelven den weg ter bevordering verduisteren, en alzoo van denzelven af geraken moogt!’ Wij zouden bij zulk eenen raad, dunkt ons, naar mate de omstandigheden het medebragten en schenen te vereischen, ook nog dezen kunnen voegen: ‘Nog meer beneden u zij het geacht, eene eer te stellen in die uitwendige praal met manieren, kleeding of gebaren, die, voor zoo ver zij alleen een voortbrengsel der ijdelheid is, wel geduld moge worden, maar nimmer toch eigenlijken lof waardig is! Veel geschiedt te dezen enkel in navolging van anderen. Bedenk, dat, zoo daarbij nog iets van eenige waarde zijn mogt, zulks alleen in de oorspronkelijkheid zou gelegen zijn! Naäping verraadt in alles, maar vooral in die beuzelachtige uiterlijkheden, eenen kinderachtigen geest. Naäping blijve u daarom in alles verachtelijk! Gij hebt grootere, betere bestemming; verlies die niet uit het oog, evenmin als gij het echte, oorspronkelijke Nederlandsche karakter moogt verloochenen, dat waarheid en eenvoudigheid ten grondslag heeft.’
En wij, M.H., voor zoo ver op ons reeds, als verder in jaren gevordenden, andere pligten rusten, wij zullen, vertrouw ik, in onszelven opwekking genoeg gevoelen, om ons te wachten voor eene onvoorzigtige en gevaarlijke tentoonspreiding van onze uiterlijke welvaart aan de onzen, door eene overdrevene praal. Wij zullen ons wachten voor het voeden van den waan in hunne ziel, dat rijkdom het hoogste goed zou zijn, als waardoor een heerschend verlangen in hen zou kunnen ontstaan, om alleen door geld en een uiterlijk genotvol leven groot in de wereld te worden. Het uitzigt daarop maakt den jongeling traag, de jonge dochter ijdel en aanmatigend. Weten onze kinderen nog niet, hoe veel moeite het kosten kan, zich op eene eerlijke wijze zekere tijdelijke welvaart te verwerven, dat zij dan ook geene gezelschappen mogten bijwonen, waar de vruch-
{==175==} {>>pagina-aanduiding<<}
ten des rijkdoms in verkwistende overdaad worden verspild! Mogten alle ouders gemoedelijk genoeg zijn, om hun kroost niet aan behoeften te gewennen, tot welker bevrediging zij niet weten, of hun vermogen zal toereikend blijven! Laat ieder vrijelijk trachten zijnen kinderen hulpmiddelen te bezorgen, die hen in staat kunnen stellen, zich naderhand, in evenredigheid met hunne vermogens en talenten, tot hoogheid en eere te verheffen; maar dat niemand onzer hiermede zoo prale, dat ook zij verleid worden, daarin alle grootheid en verdienste te zoeken!
Wij allen, eindelijk, willen levendig blijven bedenken, hoe heilzaam voor ieder onzer de beheersching en beteugeling van opwellende praalzucht is en blijft. Alle matiging is wijsheid, en het zekerst werkend middel, om ons voor iedere ongelukkige uitspatting der hartstogten te bewaren. Zij is een kenteeken van verstand, van menschenkennis, van beschaafde zeden. Zij is in elken stand een sieraad voor den mensch. Wat verschaft den grooten der aarde meer waren roem, liefde en vereering, dan verwijdering van trotschheid en praalzucht? Wat kan den minderen standen betamelijker zijn, dan de juiste waardering van dat, wat zij zijn, maar ook niet zijn, van dat, wat zij bezitten, gelijk van hetgene hun ontbreekt? Praalzucht, met één woord, bereidt haat en verachting; bescheidenheid, daarentegen, liefde en hoogachting. Moge dan wijsheid en het haar verbeidend lot hoe langs zoo meer het deel van ons en velen met ons worden! Moge, wel verre dat onbetamelijk hunkeren naar glans en luister onze teleurstelling vermeerderen, onze zeden verbasteren zoude, die wijsheid integendeel ons, bij bezit en bij gemis van wereldsche pracht en rang, die rust der ziele blijven schenken, welke wij als ons deel in het leven kunnen smaken, door het genot namelijk van opregte vriendschap en trouwe liefde!







{==176==} {>>pagina-aanduiding<<}

Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 140.)

Koninklijk Instituut voor Doofstommen. Openlijk Examen der Kweekelingen.

‘Ainsi honneur, gloire et reconnaissance êternelles à ces amis de l'humanité.’



clerc.
Ik had (op den 4 September 1834) geen lust, op mijne kamer te blijven werken, en, hoewel denkende aan het ‘non semper tendit arcum Apollo,’ wilde ik evenwel den tijd niet nutteloos laten voorbijgaan, en besloot dus eene inrigting te gaan bezigtigen, welke, wel is waar, niet als eenig in hare soort, maar als bronwel, waaruit dergelijke in onderscheidene landen ontsprongen, mag beschouwd, en, door de herinnering aan haren stichter, voor den vreemdeling, en vooral voor den zoodanigen, die nimmer zulk eene oefenschool zag, niet anders dan belangrijk kan genoemd worden; ik bedoel het Instituut voor Doofstommen in de rue St. Jacques. Te regt komt den Abt de l'épée de eer toe, het onderwijs der Doofstommen op hechtere grondslagen gevestigd te hebben; aan hem is men de meerdere uitbreiding van het verheven denkbeeld verschuldigd, menschen aan de maatschappij terug te geven, welke de natuur, hun gehoor en spraak ontzeggende, uit dezelve voor altijd als gebannen scheen te hebben. Hij is wel de eerste niet, die dit weldadig onderwijs heeft uitgevonden; amman was zijn voorganger; maar zijne leerwijze heeft hij zelf uitgedacht, en behoeft deze eer met niemand te deelen.
Johann conrad amman werd geboren te Schafhausen, in Zwitserland, in 1669, en baande, door zijn werk over het onderwijs der Doofstommen, den Abt de l'épée, sicard, guyot en andere beroemde onderwijzers den weg. Dit werk was getiteld: Surdus loquens, werd in 1692 te Amsterdam gedrukt, en aldaar in 1700 herdrukt, onder den titel: de Loquela. Amman overleed in 1724.

{==177==} {>>pagina-aanduiding<<}

Charles michel de l'éfée werd geboren te Versailles, den 25 November 1712, en omhelsde vroegtijdig den geestelijken staat; doch zijne weigering, om zekere formulieren te onderteekenen, was oorzaak, dat hij zich op de regtsgeleerdheid toeleide en Advocaat werd. De Bisschop van Troyes bewoog hem van dit beroep af te zien, plaatste hem in zijn Bisdom, gaf hem de wijding, en bezorgde hem een kanonikaat. De Abt de l'épée bezat een inkomen van 7000 franken, toen hij zich met ijver begon toe te leggen op het onderwijzen van Doofstommen. Vurig bezield met het schoone denkbeeld, om ongelukkige wezens, verstoken van de middelen van gemeenschap met de menschelijke maatschappij, in staat te stellen, ook als nuttige leden van dezelve werkzaam te zijn, en met onvermoeide vlijt de middelen en wegen ter bereiking van dit schoone doel overdenkende, bragt hij zijne leerwijze reeds tot een' hoogen graad van volkomenheid. Alleen, zonder eenige hulp en ondersteuning, vormde hij het eerste Doofstommen-Instituut, dat in Europa bestond, en ontbeerde zelfs liever de eerste noodwendigheden, om in de behoeften zijner kweekelingen te voorzien, als de eenige voorwerpen zijner teederste zorgen. In zijn eigen huis vormde hij deze eerste oefenschool, en verzamelde er veertig Doofstommen, welke door hem alleen gekleed, gevoed en onderwezen werden. Lodewijk XVI was de eerste, die zich, op verzoek der Koningin, maria antoinetta, dit edel gesticht aantrok, een ander gebouw in het klooster der Celestijnen aanwees, en aan hetzelve eene jaarlijksche toelage van 3400 franken schonk. - De Abt overleed te Parijs, den 23 December 1789, met de zoete verzekering en troost, dat het goede, door hem gesticht, ook na zijnen dood zoude blijven voortduren. Voorzeker rigtte de dankbare nakomelingschap eene eerzuil voor
dezen menschenvriend in haar binnenste op; althans verdiende hij zulks niet minder, dan de met bloedige lauweren versierde oorlogsheld. Doch evenmin als de l'épée gedurende zijn leven lid van eenige Akademie of geleerde Maatschappij was, even min als ridderorde of titel hem versierde, (en het was misschien voor hem de eervolste onderscheiding, dat hij ze niet had) even min dekt een praalgesteente zijn graf. Gedurende zijn leven was de titel van menschenvriend hem schooner, dan de titel, aan eene orde, ster of kruis verbonden; en na zijnen dood behoeft hij zuil noch praalgraf, want elke Doofstomme, aan de maat-
{==178==} {>>pagina-aanduiding<<}
schappij hergeven, verkondigt ons luider zijne verdiensten, dan het koude en onbezielde grafgesteente.
De l'épée werd opgevolgd door den Abt sicard, die de onvolkomenheden in de leerwijze van den eersten voor het grootste gedeelte wegnam, en aanspraak kan maken op de eervolle onderscheiding, dit onderwijs bijna tot den hoogstmogelijken trap van volmaking te hebben gebragt. Sedert het jaar 1813 behoort het Instituut tot die inrigtingen, welke eene onmiddellijke ondersteuning en bescherming van het Gouvernement genieten: 70,000 franken worden jaarlijks voor hetzelve op de lijst der uitgaven van den Staat gebragt.
Des morgens ten half 12 ure begaf ik mij naar het gesticht, met oogmerk om het gebouw te bezigtigen, waarin thans 150 à 170 Doofstommen, zoo van het mannelijke als vrouwelijke geslacht, zich bevinden. Voor eene der deuren van het gebouw hielden vele rijtuigen stil, en ik vernam, dat er een openlijk examen (une séance publique) zoude plaats hebben. Gelukkiger konde ik het dus niet treffen. Men bragt mij in eene vrij groote zaal, welke reeds gevuld was met een aantal dames en heeren. Aan het einde van dezelve was eene soort van theater, althans hoogere plaats dan die, waar zich de aanschouwers bevonden, op welks achtergrond een zeer groot zwart bord zich bevond, waarop de kweekelingen met krijt schrijven en figuren maken. De borstbeelden of bustes van den Abt de l'épée en sicard, alsmede die van louis philippe, (welke laatste, geloof ik, zijne plaats zoo duurzaam niet zal behouden als de twee eersten) versierde de zaal. Zoo als in de meeste pensionaten en inrigtingen van onderwijs in Parijs, merkte ik ook hier op, dat de kweekelingen eene gelijkvormige kleeding, eene soort van uniform droegen; terwijl hunne vorderingen, even als de eerste graden en rangen in den militairen stand, door strepen op de mouwen werden aangeduid; eenigen hadden de strepen van Korporaal, anderen van Serjant, enkelen van Serjant-majoor. Door deze uiterlijke onderscheiding poogt men het eergevoel en den naijver der knapen op te wekken, en hunne vlijt en leerlust aan te wakkeren. Zonderling was het, te zien, hoe velen dezer jongelieden, welke zich aan geheel verwijderde plaatsen der zaal ophielden, door teekens een gesprek voerden, dat niemand hinderde, en voor de kenners van der Doofstommen gebaren- en teekenen-taal alleen verstaanbaar was. Een der onderwijzers

{==179==} {>>pagina-aanduiding<<}
opende de publieke séance met eene redevoering, waarin hij den ongelukkigen toestand der van gehoor en spraak beroofden schilderde, en kortelijk de middelen opgaf, door welke men, door teekens en het gezigt, het gehoor en de spraak vergoedt. Men liet ons bij een' der kweekelingen de wijze zien, waarop men het onderwijs aanvangt. Men toont namelijk het voorwerp, welks naam men in het geheugen van den leerling wil prenten, aan, en schrijft vervolgens den naam neder. Zoo b.v. toont men de hand en schrijft hand, den neus en schrijft het woord neus, enz. Dit wordt zoo lang herhaald, tot dat bij het zien des voorwerps het woord, of omgekeerd bij het zien des woords het voorwerp zich aan het geheugen aanbiedt. Onbegrijpelijk is het, op hoedanig eene wijze men het zoo verre heeft weten te brengen, dat de meergevorderde leerlingen, door het gadeslaan van de langzame bewegingen der lippen van hem, die zich met hen onderhoudt, van de uitgesproken wordende woorden kennis verkrijgen, en zij dezelve daarna, hoewel met een wonderlijk geluid, weder uitspreken. Nimmer zal ik den lieven kleinen jongen vergeten, die het storen van vogelnestjes door petit Victor (eene kindergeschiedenis) nederschreef op het groote zwarte bord, en daarna zoo naïf en duidelijk door teekens en gebaren dezelve aan de verzamelde menigte mededeelde. Om den tegenwoordigen, verledenen en toekomenden tijd uit te drukken, en wel van het werkwoord frapper, teekende een der kweekelingen een hellend vlak,

{== afbeelding 
	==} {>>afbeelding<<}
    
 en op deszelfs midden een' bal of rond ligchaam; deze bal, immer voortrollende op dit hellend vlak, stelt den nimmer stilstaanden tijd voor; de plaats, waar de bal zich bevindt, is de tegenwoordige tijd; datgene van de lijn, wat zich achter den bal bevindt, en van waar hij voorondersteld wordt afgerold te zijn tot op de plaats, waar hij zich thans bevindt, is het verledene, en het meer afdalende, waar hij zal heenrollen, het toekomende. De leerling schreef, nadat hij eerst op de plaats, waar de bal zich bevond, daarna achter en vóór dezelve op het bord met de vuist geklopt had, boven den bal je frappe, achter denzelven j'ai frappé, en vóór denzelven je frapperai.

{==180==} {>>pagina-aanduiding<<}



{== afbeelding 
	==} {>>afbeelding<<}
    

Twee daarop volgende Doofstommen schreven, de een de geschiedenis van den Abt de l'épée, de ander van charlemagne. Op de vraag, voorgesteld, of liever voorgeschreven, aan een' kleinen jongen, waarom hendrik IV een goede Koning was? schreef hij tot antwoord: ‘Henri IV était un bon Roi, parce qu'il voulait que tous les paysans mettaient le poulet au pot chaque dimanche.’ Eenige leerlingen gaven blijken van hunne vorderingen in taal- en rekenkunde, enz. enz. Een der tegenwoordige heeren schreef de volgende vraag op een kaartje: ‘Qu'est ce que la conscience?’ waarop twee élèves antwoordden. De een schreef: ‘Dieu nous a donné la conscience pour juger nos propres actions.’ De ander: ‘C'est une lumière qui dirige nos actions, un juge qui approuve les bonnes et condamne les mauvaises.’
Bij het welvoldaan verlaten van dit nuttig en menschlievend gesticht, kocht ik, ter gedachtenis, een boekje, waarin de beeldtenissen van de l'épée, sicard en der twee beroemde kweekelingen van sicard, met name massieu en clerc, gevonden worden, benevens twee merkwaardige antwoorden van clerc op hem voorgestelde vragen, welke wij hier afschrijven. ‘Welk onderscheid bestaat er tusschen den Abt de l'épée en den Abt sicard?’ - ‘De Abt de l'épée heeft de manier, om Doofstommen te onderwijzen, uitgevonden; maar hij bad veel te wenschen overgelaten. De Abt sicard heeft dezelve veel vervolmaakt; maar indien er geen Abt de l'épée geweest was, zoude er geen Abt sicard zijn. Alzoo eere, roem en eeuwige dankbaarheid aan deze vrienden der menschheid!’ - ‘Zijn de Doofstommen ongelukkig?’ - ‘Die niets gehad heeft, heeft niets verloren, en die niets verloren heeft, heeft niets te betreuren. De Doofstommen nu hebben nooit gehoord of gesproken; alzoo hebben zij noch het gehoor noch de spraak verloren, en kunnen bijgevolg noch het een noch het ander betreuren. Die niets te betreuren heeft, kan niet on-
{==181==} {>>pagina-aanduiding<<}
gelukkig zijn. De Doofstommen dus zijn niet en kunnen niet ongelukkig zijn. Maar het is een groote troost voor hen, dat zij het gehoor door het schrift, en de spraak door teekenen kunnen vervangen.’
(Het vervolg hierna.)

Avontuurlijke ontmoeting in de gebergten van Vermont. (*)

De reiziger, die Nieuw-Engeland heeft doorgetrokken, zal zich steeds de lange bergketen herinneren, die den naam draagt van het groene Gebergte, en den Staat Vermont in de rigting van het Noorden naar het Zuiden doorloopt; terwijl eene menigte onuitputbare beekjes aan den voet zijner digtbewassen bergen ontspringen, welke, na de vlakten besproeid te hebben, het noordelijk Connecticut bevochtigen en zich in het meer Champlain uitstorten. Hier en daar steekt een bergtop van somber graniet boven de overige meer geronde toppen uit; maar het algemeen overzigt van de geheele bergketen levert een ontzettend groot amphitheater van bosschen op, in welke alles, tot zelfs de rotsen en diepten, als met een digt kleed van planten bedekt is. In het zuidelijk gedeelte bespeurt men hier en daar eenige witte huizen en den kerktoren van een aardig dorpje; maar noordwaarts ontmoet de reiziger alleen de afgezonderde hutten van eenige planters, wier maïsvelden door middel van afgeknotte boomstammen bijna ontoegankelijk gemaakt zijn, en waar een tien- of twaalf-
{==182==} {>>pagina-aanduiding<<}
tal kinderen, met vlaskleurig haar, het vee hoeden. Dit is alles, wat in deze streken de tegenwoordigheid van menschelijke wezens aanduidt.
De voortgang der colonisatie en de kogels der jagers hebben de wilde dieren uit hunne oude schuilhoeken langs de boorden der rivieren verdreven; al wat daarvan is overgebleven, is naar het groene Gebergte gevlugt, waar de eenzaamheid der bosschen hun eene ontoegankelijke wijkplaats waarborgt. Daar dwalen nog, in oorden, welke de menschelijke voet nooit betrad, de zwarte beer, de cougar, de wolf en de das. Uit die onneembare verschansingen werpen zich gansche troepen vossen op de voorpleinen van den pachter, verworgen zijne lammeren en rooven zijne ganzen en kalkoenen weg. Inzonderheid zijn er de wolven nog veelvuldig en allezins geducht.
Er zijn eenige jaren verloopen, sedert ik, het schoone jaargetijde waarnemende om een togtje door dat land te doen, mij in een klein dorp bevond, dat aan de westelijke afhelling dezer bergen gebouwd is. De aanblik dezer oorden had voor mij iets bijzonder aantrekkelijks, en verscheidene dagen achtereen bleef ik deze tooneelen eener natuur beschouwen, die nog hare oorspronkelijke frischheid bezat. Onvermoeid vestigde ik mijne oogen op die reusachtige massa's wouden, wier hoogste toppen als kerktorens boven steden van ander geboomte uitstaken. Hoe zoet was het, zich in die maagdelijke eenzaamheid weg te droomen, waar de heerschende stilte slechts verstoord wordt door het ruischen eener beek, het gezang eens verborgen vogels, of door die geheimzinnige geluiden, welke milton luchtstemmen noemt, die den mensch onbekende woorden voorlispelen. Des te ligter zal men zich de nieuwheid der gewaarwordingen kunnen voorstellen, die dit schouwspel in mijne ziel verwekte, als ik er bijvoeg, dat ik sedert verscheidene maanden te midden der uitgebreide hoofdstad van Nieuw-Engeland als opgesloten geweest was, en uit mijn venster niets gezien had dan gemetselde muren en straatsteenen. Volgaarne zou ik die prachtige tooneelen nimmer verlaten hebben; zoo levendig, zoet en diep waren de eerste indrukken, die zij op mij maakten.
Ofschoon geen volleerde jager zijnde, bemin ik nogtans dit aloud vermaak; getuigen de omstreken van Boston en Nantuckett, waar de eend- en andere vogelsoorten bij honderden door mijn moordend lood gevallen zijn, en de bos-
{==183==} {>>pagina-aanduiding<<}
schen van Roxbury en Delham, die ik bijna van hunne grijze eekhorens ontvolkt heb. Nooit echter had ik eenen das gedood, en de bosschen van het groene Gebergte zijn met dassen als vervuld! Alvorens ik Vermont verliet, moest ik, dacht mij, voor het minst éénen das geschoten hebben. Derhalve leende ik een schietgeweer van mijnen waard, en sloeg, op een' schoonen morgen, den weg naar de hoogste streken in. ‘Menigeen,’ zegt sancho-pancha, ‘gaat uit om wol te zoeken en komt geschoren te huis;’ - straks zal de Lezer kunnen oordeelen, in hoeverre dit spreekwoord op mij van toepassing is.
De dassenjagt in de Amerikaansche bosschen laat zich bij die in Engeland niet vergelijken. Hier galoppeert men geene twintig mijlen ver door het vlakke veld; maar langzaam en als steelswijze baant de jager zich eenen weg door heggen en struiken, of legt zich in hinderlaag bij eene of andere opening, en wacht onbewegelijk af, dat de das zich vertoone. Van honden kan men zich op deze jagt niet bedienen, daar hun geblaf en het geritsel der struiken, door welke zij zich een' weg willen banen, het wild zouden opjagen, vóór dat de jager het bereiken kon. Dus ging ik alleen en te voet heen, met het geweer op den schouder.
De berg, dien ik beklimmen wilde, was zamengesteld uit eene menigte onregelmatige heuvelen, die op elkander lagen als de trappen van een uitgestrekt amphitheater. Hij was met dik geboomte bewassen, met uitzondering van de granietspits, die den top uitmaakte, en van de diepe watergroeven, waar de regen, door zich in schuimende watervallen te vereenigen, alles medesleept, wat hem op zijnen weg tegenstand durft bieden. Op zekere hoogte zijn ook enkele vlakten, waar de pachters hun vee laten weiden. Het bovenste gedeelte is eene dorre wildernis, van waar men een overzigt heeft van de geheele landstreek, maar die door slechts zeer weinige nieuwsgierigen bezocht wordt. De zon, die juist was opgegaan, bleef nog een tijdlang verborgen aan de oostzijde der bergketen, die hare stoute omtrekken aan den helderen hemel afmaalde. Er was geen wolkje aan de lucht; alleen eenige ligte dampen schenen zich in tallooze vlokjes te verdeelen. - Ik doorliep de velden, die aan het dorpje grenzen, en verdiepte mij in het woud, langs een eng en moeijelijk voetpad, met kreupelhout omzoomd en door een verhemelte van dooreengevloch-
{==184==} {>>pagina-aanduiding<<}
tene takken overschaduwd. Geen menschelijk wezen vertoonde zich aan mijn oog. De eekhorentjes huppelden van tak op tak en zagen mij verwonderd aan. De nachtuil slaakte, uit het hol der boomen, een' somberen kreet, toen hij zich in zijn eenzaam gebied gestoord zag. De houtsnip en korhaan sloegen met hunne vleugelen en vlogen tien of twintig schreden verder. De vos verborg zich achter de struiken; terwijl de langzame en plegtige fluittoonen der lijsters van tijd tot tijd de overigens diepe stilte des wouds af braken. Soms ook vermengde zich het verwijderd gehuil der wolven, het gebrom der beeren, of het geklapwiek van eenen arend, die boven mijn hoofd op de takken zat, met die onderscheidene geluiden. Ik was geroerd, maar niet ontsteld. Dassen zag ik nog niet.
Het was nog vroeg, en ik besloot mijnen togt voort te zetten. De helling des bergs werd al steiler en steiler. Het bosch van eiken en heesters, dat het midden daarvan bedekte, verdween nu, en ik zag niets meer dan steile rotsen, ten deele met pijn- en mastboomen bedekt. Aarzelende, gelijk de zeeman, die langs de kusten van de eene kaap naar de andere stevent, baande ik mij eenen weg. Op deze hoogte ontmoette ik niet één dier, niet éénen vogel meer, en naar mate ik voorttrad, werden de boomen niet meer dan onaanzienlijke struiken. Ten laatste leverde de barre en rotsachtige grond niets meer op, dat naar planten geleek, eenig dor gras en geelachtig mos uitgezonderd. Eindelijk bereikte ik het hoogste punt der bergketen, en konde mij tegen een grijsachtig granietblok te rusten zetten, dat zich te midden dezer kleine vlakte verhief.
Welk een heerlijk Panorama ontwikkelde zich onder mijne voeten! Het was een der schoonste zomerdagen; de doorschijnende lucht liet mij toe, al de onderscheidene deelen van het landschap gade te slaan. In de eerste plaats vestigde ik mijne oogen op den grooten berg, met zijne afgebrokkelde heuvelen, lagchende valleijen en kronkelende bosschen, waar duizenderlei groene tinten elkander afwisselden. Duidelijk onderscheidde ik de kleine stulp, die ik des morgens had verlaten. Verderop was de landstreek met diepe dalen doorsneden, in welke men eenige kampen bouwland zag; talrijke beekjes slingerden zich tusschen de donkere wouden door, en glinsterden als zilveren draden, terwijl ver in het westen de breede en schitterende kom van het meer Champlain zich,

{==185==} {>>pagina-aanduiding<<}
zoo ver het oog reiken kon, van het Noorden naar het Zuiden uitstrekte. Eindelijk bespeurde ik, aan de overzijde van het meer, de toppen van het gebergte Shawangunk, als in blaauwachtige nevelen gehuld.
Door de majesteit van dit tooneel getroffen, was ik langen tijd in de beschouwing er van verdiept, toen eindelijk de ondergaande zon mij waarschuwde, dat ik naar mijn verblijf terug moest keeren. Onder het afdalen van den bergtop zag ik met verwondering een klein wit wolkje, dat zich aan het bovenste gedeelte des bergs scheen te vormen. Weldra werd het grooter en donkerder, en kwam als regtstreeks op mij aan. Ik haastte mij af te dalen; maar toen ik de boschachtige streek naderde, was de wolk mij reeds vooruit, en die geheele zijde van den berg werd in dikken damp gehuld. Binnen een paar minuten was ik het spoor geheel bijster; ik kon geene tien schreden van mij af zien, en mij bleef niets anders over, dan op het gevoel tusschen de struiken voort te schuiven, en werktuigelijk eene opening te volgen, die ik eerst voor een voetpad hield, maar die mij weldra bleek de bedding van een' bergstroom te wezen, die denkelijk op eenen afgrond uitliep. Nu wilde ik langs denzelfden weg terugkeeren; maar de nevelen werden steeds dikker, en ik verdwaalde langs hoe meer, zoodat het mij weldra onmogelijk werd te onderscheiden, of ik aan de oost- of westzijde van den berg afdaalde. Te vergeefs beklom ik al de uitstekende rotsen, die ik ontmoette, in de hoop van eenig bekend teeken aan te treffen, dat mij uit dezen doolhof redde.
Mijn toestand werd nu zorgelijk; ik werd, voor het minst, met het gevaar bedreigd, den nacht daar te moeten doorbrengen, waar de vermoeijenis mij het verder gaan zou beletten. Ik was luchtig gekleed, en een nacht op de rotsen is koud; bovendien kwelde mij de honger, die door de hooge lucht dezer streek nog werd aangewakkerd. ‘Helaas!’ zeide ik bij mijzelven, ‘zoo ver ik voorzien kan, wacht mij geen avondeten; en slaap ik in, dan word ik veelligt in de omhelzing van een' beer wakker.’ Treurig vooruitzigt! Nogtans besloot ik voorwaarts te dringen, in de hoop, dat de nevel op mogt klaren; maar ik werd ten eenemale in deze verwachting te leur gesteld; het werd langzamerhand donker, en reeds zag ik hier en daar eenige starren glinsteren. Ik begreep, dat ik vooreerst alle hoop op terugkeering moest opgeven, en eene schuilplaats zoeken, om er tot den morgenstond uit te rusten.

{==186==} {>>pagina-aanduiding<<}
Eerst wilde ik een' boom beklimmen, om mij tegen de wilde beesten te beveiligen; maar de koude nachtwind raadde mij eene meer gemakkelijke wijkplaats aan. Eindelijk ontdekte ik eene naauwe rotskloof, diep genoeg om mij te bergen, en waarvan de wanden met een groen mos bedekt waren, dat overal op deze bergen in overvloed gevonden wordt.
Met behulp van mijn geweer gelukte het mij, een' hoop dorre bladeren en takken van pijnboomen in brand te steken, en de schitterende vuurkolom, die zich daardoor tusschen de nevelen verhief, waarborgde mij tegen de bezoeken, welke ik het meest duchtte. De zon was geheel ondergegaan, en de maan, die zich even boven den westelijken gezigteinder vertoonde, gaf slechts bij tusschenpoozen een flaauw schijnsel. Echter scheen de nevel op te klaren, naarmate de wind zich meer verhief, en met bewondering zag ik een' kring van doorschijnende dampen, met al de kleuren van den regenboog getooid, zich rondom de maanschijf vormen. Maar dit natuurverschijnsel verdween van lieverlede; de maan ging onder, de lucht werd geheel zwart, en de diepe duisternis van het woud werd door niets meer afgewisseld, dan door de roode vlammen van mijnen houtstapel.

(Het vervolg en slot in het andere No.)




De mode.

Door Dr. J.W.E. de Man.


Ridendo dicere verum, 
Quis vetat? 

In eene Departementsvergadering der Maatschappij tot Nut van 't Algemeen, met Vrouwen, eene spreekbeurt op mij genomen hebbende, zat ik met het uitkiezen eener geschikte stof voor dezelve zeer verlegen. Vooreerst toch had ik, om mijn gemengd auditorium, met het: zoo veel hoofden zoo veel zinnen te kampen, en, ten andere, vond ik bijna alle stoffen van dezen aard, bij welke vooral, zoo als plutarchus zegt, men eerst moet letten op het dorstlesschende (het nuttige van den inhoud eener Redevoering), en daarna,

{==187==} {>>pagina-aanduiding<<}
als men tijd heeft, het snijwerk op den drinkbeker (de sierlijkheid) mag bezien, door zoo veel welsprekende monden en welversnedene pennen behandeld, dat ik het schier onmogelijk rekende, mij met eenig goed vooruitzigt aan eene oorspronkelijke bearbeiding van dezelve te wagen. Dan, ook in deze mijne verlegenheid ondervond ik de waarheid van het: wereldsche zaken redden meesttijds zichzelven - en bood zich de stof (indien ik Fatalist ware, zou ik zeggen toevallig) als van zelve aan. Ik werd, namelijk, geconsuleerd over eenen Dameshoed, welke zoo kersversch van eene Modiste was aangekomen. Met mijn advies vond ik mij, daar net toilet geheel vreemd aan mijne leest is, zeer in het naauw, en wilde mij, mij op dien grond verschoonende, neutraal houden; maar men dwong mij als 't ware mijn gevoelen af, en ik zag mij dus genoodzaakt, daar ik niet wist, of men mijne opregtheid ook lagen legde, ronduit te verklaren, dat ik denzelven geheel wankleurig en allerbespottelijkst opgemaakt vond. Ik had mij echter, door mij te vleijen, dat er in mijn advies zoo veel waarde gesteld werd, zeer misrekend: op een' wreveligen toon en zonder eenig argument werd mijne uitspraak, door de magtspreuk: het is zoo de Mode, gecasseerd, de hoed, ten spijt mijner decisie, opgezet, en met alle zigtbare satisfactie gedragen.
Deze magtspreuk: het is zoo de Mode, zag ik, bij nadere overpeinzing, niet slechts in de kleeding, maar ook in veel gewigtigere aangelegenheden, menig pleit beslissen, en vooral in de Vierschaar der Vrouwen in het hoogste ressort vonnissen - en vond het daarom, bovengenoemd doel en zamenstelling onzer bijeenkomst in aanmerking nemende, niet ongepast, over de Mode eene voordragt te doen; ja, beschouw het zelfs, zoo als ik hoop dat ook mijne Lezers zullen doen, voor het Algemeen nuttig, deze voordragt, bij uittreksel en gewijzigd, door den druk bekend te maken.

Het woord Mode is te zeer bekend, om eene woorduitlegkundige verklaring te behoeven, en bevat het denkbeeld van zekere wijze van handelen of lijden, aan meerderen eigen. Zoo bestond de Mode te allen tijde en onder de meest verschillende maatschappelijke betrekkingen. Om zulks met een enkel voorbeeld te staven: onder de wijsgeerige stelselmakers stelden de volgelingen van pythagoras, dat de Godheid in de Zon, welker aangename warmte en licht zij ontwaar-
{==188==} {>>pagina-aanduiding<<}
den, huisvestte. De Ziel, als ook de tallooze Daemones (booze Geesten), beschouwden zij als een uitvloeisel der Godheid. Deze ziel kwam van buiten in den mensch, ging van het eene ligchaam in het andere, zelfs in dat der dieren, over, hetwelk zij Zielsverhuizing noemden; en wel zoo lang, tot dat zij eindelijk gelouterd was, wanneer zij tot de Zon, waarvan zij uitging, terugkeerde. Het geloof aan deze Zielsverhuizing gaf tot de belagchelijkste vooronderstellingen aanleiding. Hare aanklevers stelden, namelijk, dat de ziel van den mensch na zijnen dood in zulk een dier verhuisde, met hetwelk zijne inborst gedurende zijn leven de meeste gelijkenis had; zoodat de ziel van een moedig held eenen leeuw - die van den gulzigaard een zwijn bewoonde; zij zagen den reeds afgestorven wellusteling weêr in een' lollenden kater de daken beklauteren; zij hoorden den verwaanden, eigenlievenden gek nog na zijn overlijden in den koekoek zichzelven prijzen, enz. En, niettegenstaande het voor ons bespottelijke en zotte van dit stelsel, waren toch de Pythagoristen de Wijzen der Mode van hunnen tijd.
Het bestaan der Modezucht is veel te uitgebreid, om in eene enkele Verhandeling geheel ontwikkeld te kunnen worden; wij zullen dus alleen a. haar in onze naastbijgelegene betrekkingen, in Kleeding, Titulatuur, huiselijk en gezellig verkeer, aanwijzen; b. het bespottelijke daarvan vermelden; c. het nadeelige, den mensch onteerende, ja, vooral voor den Nederlander, schandelijke der Modezucht aantoonen.

Het meest, en zeker het oudst, heerscht de Mode in de Kleeding. De oudheid van haar gezag te dezen kunnen wij zelfs van Moeder eva afleiden: immers, terstond na den val ontdekten onze Generaal-ouders, dat zij naakt waren, en maakte adam schorten van vijgebladeren. Het eerste toilet was dus al zeer eenvoudig. Daar echter met de zonde ook de weelde en ijdelheid in de wereld gekomen is, is het niets gewaagd te stellen, dat eva spoedig op het denkbeeld van zekere elegante schikking der vijgebladeren gekomen is.
De Dames zelve zijn van dat gevoelen, zoo als zeker algemeen bekend kleedingstuk bewijst, hetwelk zij Evaatje noemen, en in een klein boezelaartje of voorschootje bestaat, dat ongetwijfeld het eerste schortje tot patroon gehad heeft.
De Mode in kleeding is ook in ons Vaderland, blijkens de Natuurlijke Historie van Holland door le francq van

{==189==} {>>pagina-aanduiding<<}
berkhey, al aan zeer veel verandering onderhevig geweest. Kortheidshalve zullen wij alleen die van onzen leeftijd, en wel ter loops, nagaan.
De voor den landman, om hem tegen de brandende zonnestralen en slagregens te beveiligen, zoo nuttige flaphoed is naar den lijkkoetsier; en dikwijls ziet men nu op het gezonde, dikke hoofd van den schaapherder een hoedje in den vorm van een suikerbrood koddig paréren.
De aloude schoudermantel van den Burgerstand is naar de visch- of groenmarkt, en heeft plaats gemaakt voor den omslagdoek, de douillet, enz. De net geplooide kanten kornet of kneepmuts is het distinctief van dienstmaagden; met welk teeken van dienstbaarheid de meesten dus lang niet in schik zijn, en ze daarom een, geheel van het primitive afwijkend, vliegend fatsoen geven. De burgervrouw moet nu eene losse muts, of opgekapt natuurlijk of kunsthaar hebben. De slippen der jakken zijn geprolongeerd tot japonnen; de beugels veranderd in ridicules; de linten hoedstrik in een bouquet of vederbos; de verwarmende zedige halsdoeken in tering aanbrengende chemisettes.
De titel van Vrouw, (om van de Titulatuur ook iets te zeggen) waarop de Nederlandsche nederige burgerhuismoeder zoo algemeen gesteld was en eenigen nog zijn, is bij verre de meesten Jufvrouw geworden.
Bij de mannen van dezen, weleer zoo gelukkigen, stand heeft ook eene groote kleederherschepping plaats: de statige driekante zondagshoed is naar de garderobe van den tooneelcomicus; de warme schanslooper naar de nachtwacht; de deftige rok met lange panden heeft thans veel van eene mislukte buis; de korte broek is olifantsbroek of pantalon; de zilveren schoen en kniegespen zijn voor zilveren lepels en vorken verruild, en zelfs schooljongetjes berekenen hunnen schoolprovoosttijd naar gouden uurwijzers.
Het woord Baas is, door Heerschap, en op sommige plaatsen door Sinjeur sluipende, tot Heer geävanceerd.
Vele kinderen, eindelijk, hebben geene Nederduitsche Vaders of Moeders meer, maar Grieksche Pappas en Mammas.
Bij de Patriciërs (d.i., die zich in navolging der Romeinen zoo noemen, omdat zij van de oudste en voornaamste familiën afstammen, en zich nu, hoewel zeer arrogant, den naam van fatsoenlijke lieden geven) is het niet beter, zoo als reeds uit de zonderlinge gedaanten en weidsche namen

{==190==} {>>pagina-aanduiding<<}
der kleedingstukken, b.v. carrick, kloak enz., blijkt. Het eenvoudige Mijnheer is voor deze fatsoenlijke lieden ook te gering, te burgerlijk; het moet ten minste zijn Weledele, zoo niet Weledelgeboren Heer.
De Patricische Vrouwen geven haren Weledelgeooren Heeren Gemalen niets toe. Zij, eertijds meest Jufvrouwen, zijn bijna allen tot Mevrouwen (in ons Land weleer de titel, toegekend aan de hoogeré rangen in de Maatschappij, b.v. aan den mantel der Edellieden, den tabbaard der Bestuurderen, den hoed der Gegradueerden, den dragon der Krijgsbevelhebbers, en in koopsteden aan de voornaamste Handelshuizen; maar niet, als het Fransche Madame, die van elke gehuwde vrouw, het zij Kroonprinses (Madame la Dauphine), het zij vechtend vischwijf (Madame de la Halle) - zij, zeggen wij, eertijds meest Jufvrouwen, zijn bijna allen tot Mevrouwen gepromoveerd, of hebben door aardige vondjes dit zichzelven gedaan, als door een naauwkeurig gestipuleerd huurcontract met de dienstboden, door regtstreeksch bevel aan de kinderen, en wat dies meer zij. De kleeding van deze ex-Jufvrouwen moet ook Mevrouwelijk zijn, en in robes, toques enz. bestaan.
Dan, genoeg over de Mode in de Kleeding en Titulatuur, daar deze bron onuitputtelijk, en het toilet mij geheel vreemd is. Beschouwen wij de Huishoudingen.
Treedt men sommige groote huizen (hôtels had ik moeten zeggen) binnen, dan komt men niet meer, als weleer, in het voorhuis, maar in de vestibule; men wordt niet gelaten in de voor- of spreekkamer, maar in de receptiekamer of antichambre; van daar gaat men niet naar de woon- of dagelijksche kamer, maar naar de eetzaal; bij plegtige partijen wordt men niet meer ontvangen in de groote of beste kamer, maar in het salon.
Bij onverwachte eetmalen, hoe veel ook afstekende bij de eenvoudigheid der vroegere gastvrijheid, en toen op fortuin van den pot, of het mes op tafel leggen, genaamd, is het hoofdmode, verschooning te vragen voor het familiaire - excuses te maken over teleurstellingen van slager, warmoezier en vischvrouw, en vooral zich te beklagen over de onoplettendheid der hedendaagsche cuisinières.
In het leven der huisgezinnen onder zich (en famille) heerscht bij velen ook eene geheel andere mode. Menig vader des Nederlandschen huisgezins, die vroeger zoo alge-
{==191==} {>>pagina-aanduiding<<}
meen zijn geluk en zijnen roem stelde in zijnen ijver voor hetzelve en in de orde zijner zaken, beschouwt nu het werk, aan zijne kostwinning verbonden, niet zelden als eenen noodzakelijken last, en is blijde, dat hij, hetgeen hij niet aan zijne bedienden kon overlaten, afgeroffeld hebbende, de societeit-, collegie- of koffijhuis-parade kan bijwonen. Zijne zonen, al moeten zij hem ook in ambt, handel enz. opvolgen, ziet hij niet dan aan het diner, en zij zijn het overig gedeelte van den dag onder de leiding en orders van eenen Gouverneur. Ja, vele huisvaders brengen hunnen tijd etende en drinkende, of, zoo als de modetaal dit zeer naïf uitdrukt, entre les pots et les plats, door.
Het is ook te verwonderen, dat de Burgervaderen nog geene bezuiniging in de kosten van de nachtwacht invoeren, daar velen hunner, met hunne fatsoenlijke onderhoorigen, eerst regt wakker zijn, wanneer deze, door hunne krassende ratels, vervaarlijke kleppen en verschrikkelijk geschreeuw, ons den ouderwetschen tijd der ruste verkondigen. Bij de tegenwoordige nacht- in dag-herschepping kon men deze gehoorpijnigers wel geheel afschaffen, ten minste hunnen waaktijd wel tierceren.
Onder de hoofden der huishouding brengt Mevrouw vaak het schoonste gedeelte van den dag, den gulden ochtendstond, zelfs het grootste gedeelte van den morgen, om de slaaptijdsschade van den voornacht in te halen, in eene nachtelijke kunstduisternis door, doodt den tijd door lang te dejeuneren, désennuieert zich door eenige uren aan haar toilet door te brengen, en is, behalve in hare garderobe, vreemdelinge in haar eigen huis. Voor haren zuigeling heeft zij eene minne of gehuurde moeder; voor de kinderen, die nog niet loopen kunnen, eene kindermeid; voor de verdere eene Bonne; voor de dochters eene Gouvernante; voor de wasch eene linnenmeid; voor het huiswerk eene binnenmeid; voor de kleeding eene kamenier; en nog soms bovendien, als Intendante van hare ménage, meest onder den titel van Jufvrouw van gezelschap, eene huishoudster.
Voegen wij hier in vele huishoudingen nog bij eenige livereibedienden. De liverei-manie toch wordt, immers in de Hofstad, tegenwoordig zoo groot, dat velen van Adel of Staatsdienaren, en eenige steden, om de menigte van mosterdjongens, wel garnizoensplaatsen schijnen; terwijl het groot aantal van equipagiën ligtelijk eene verlamming der beenen

{==192==} {>>pagina-aanduiding<<}
als Nederlandsche Epidemie (Volksziekte) kan doen vermoeden.
In de rijtuigen zelve heeft ook eene belangrijke hervorming plaats gehad: de chais werd vervangen door de carricle, de fourgon door den phaéton, de kiereboe door den charà-banc, de kapwagen door de calèche, de koets door den landauer. De knecht, die vroeger achterop stond, om in geval van ongeluk spoedig bij de paarden te kunnen zijn, zit er nu in een net kastje ingepakt achteraan.
De gewone huiselijke maaltijd, in één goed stuk vleesch en ééne gezonde groente met aardappelen bestaande, heet nu veeltijds een diner, en vereischt dus ten minste tweederlei vleesch en vier assietten bijspijzen. Eene gedekte tasel zonder wijngereedschap is dan ook te burgerlijk, te commun, en zelfs voor het couvert van het kleinste fatsoenlijke dischgenootje staat tegenwoordig, in plaats van den voor het verfrisschende water en versterkende bier vroeger bestemden beker, een wijnkelkje.
Bezien wij nu de Mode in het gezellige verkeer, of de Conversatie.
Vele zoogenoemde visites, of verzamelingen van vrienden en kennissen, als gevolg van 's menschen behoefte aan een maatschappelijk leven, zijn geene uitspanningen des levens meer, maar veeleer servituten van hetzelve; immers zij bestaan in nietsbeduidende pligtplegingen, en zijn aan vervelende étiquettes onderworpen.
Zekere lieden, welke zich Gens du bon Ton noemen, geven op dezelve, even als de a-toon op het Concert, (vanwaar de Fransche benaming ton) den toon, naar welken het geheele gezelschap de snaren moet spannen. Die dit niet doet, wordt als een valsch speler uit het orchest geweerd, of moet zich ten minste, als een onkundige, met de seconde-partij behelpen. En waarin bestaat nu deze zoo belangrijke Ton? Ziet hier eenige bijzonderheden:
1. In eene vaak allerpotsierlijkste, ten minste gedurig en wel zoo sterk afwisselende kleeding, dat de Dames te dezen eene bijzondere tijdrekening schijnen te hebben, en b.v. een fatsoen van het laatstverloopene jaar eene, zoo geene drie eeuwen ten achtere noemen;
2. In het groeten van het gezelschap: bij de salethelden meetkundig berekend naar den stompen of scherpen hoek, onder welken hunne ruggegraat zich kromt bij het buigen; en

{==193==} {>>pagina-aanduiding<<}
bij de heldinnen naar de slangswijze beweging van den hals, armen en romp, de sentimentele stelling des hoofds, het imposerend draaijen der oogen, en het gratieus vóórbrengen van den linker- of regtervoet bij het neigen, of liever buigen;
3. Bij het spreken moet men vooral eene fijne, slepende articulatie van het stemörgaan observeren, en óf Fransch spreken, (ten minste gefranciseerd Nederduitsch, zoo als ik, om verstaanbaar te zijn, nu ook veel moet doen) óf de harde letters van ons ruw Nederduitsch verzachten, b.v. niet boersch weg ja, maar zoo wat diphthongig jae zeggen;
4. Vroeger was het altijd onbeleefd, zich door veel spreken meester van het onderhoud te maken; nu is dit bij den Ton een te huis zijn in de groote wereld, een savoir vivre, mits dat men zich daarbij galant (d.i. de Dames laffe aardigheden zeggende) en interessant (d.i. over nietsbeteekenende dingen veel en enthusiastisch babbelende) gedrage.
En duizend zulke toonlooze sottises des Gens du Ton meer.
Deze bijzonderheden betreffen alleen de fatsoenlijke conversatie of de gewone partijen, welke vroeger gezelschappen, kransjes, koffij- en theebezoeken genoemd werden, en nu assemblées, cercles, saletten heeten; maar letten wij op de eigenlijke galafeesten der lieden du Ton, de déjeunés dinatoirs, de diners, de soupers, de soirées, de thés dansants, dan meent de eenvoudige Nederlander, die in deze groote wereld niet geörienteerd is, zich in een vreemd land te bevinden. Hij kent de tafelgeregten niet eens bij naam, b.v.: wie, die er niet van onderrigt is, zou kunnen raden, dat eene pâté de foie gras de Strasbourg eene pastei is van levers van ganzen, welke ongelukkige dieren men op heete platen heeft dood laten dansen, en welk lekker beetje, ofschoon alleronmenschelijkst, nog verscheidene Nederlandsche guldens kost? De nieuwsgierigheid van onkundigen is soms leelijk de dupe van deze Hooge-ton-eten-terminologie, en de oningewijde is vaak zeer blijde, zich van deze vreemde fatsoenlijke kosten op eene fatsoenlijke wijze, namelijk door ze zonder misselijk te worden maar door te slikken, of ze steelswijze aan de tafelbedienden in handen te spelen, te kunnen afmaken.
Niet alleen het verschillend eten, maar ook de onderscheidene namen der wijnen doen ons verstommen over het ter-
{==194==} {>>pagina-aanduiding<<}
minologisch genie der belanghebbenden, of doen ons eene bijzondere wijnkoopers-geographie, welke door alle tijden (zoo als Rijn, Bourdeaux, Port enz.) tot doopnamen der wijnen gediend heeft, vooronderstellen. Ik, ten minste, heb deze nieuwe vreemde namen dikwijls te vergeefs op de algemeene, gewone landkaarten gezocht. Ook ondervond ik meesttijds bij zulke Bacchanaliën, dat óf mijn wijnsmaak te burgerlijk was, óf dat ook niet alle wijnhandelaten heiligen zijn, daar ik zelden (en ik geloof niemand) in gemoede in staat was, eenig ander onderscheid tusschen vele dezer verschillende wijnen te vinden, dan in de gedaante der flesschen, in de groene, roode of witte bandjes, in de kleur van het lak, of wel in de étiquettes of doopcedullen, die er op geplakt waren.

(Het vervolg en slot in het andere No.)

Miss Burney.

De vader van Miss burney, later Lady d'arbley, kwam van een reisje naar Londen terug over Chessinton, om Sir crisp een bezoek te brengen, en vond daar toevallig zijn gezin genoodigd. Na de eerste, wederzijds verrassende verwelkoming, was de vraag: ‘Wat nieuws brengt gij mede?’ - ‘Niets,’ antwoordde Dr. burney; ‘maar ik heb een' Roman medegebragt, die thans te Londen aan de orde van den dag is, en algemeen geprezen wordt.’ Hij haalde het boek ten voorschijn. Op het lezen van den titel werd Miss burney eensklaps vuurrood en verlegeu. Zij poogde zulks te verbergen; maar, onbedreven in de kunst van veinzen, viel hare verwarring het gezelschap des te meer in het oog. Na het middagmaal deed Sir crisp den voorslag, dat de Roman zou worden voorgelezen. Dit vond algemeenen bijval, behalve bij het beminnelijke meisje, dat, beurtelings rood en bleek wordende, met eene haperende stem aanmerkte, dat de Roman te lang was, om zonder vermoeijenis voorgelezen en aangehoord te worden. Toen men nu, in hare meening niet deelende, een' jong' Heer, als een' bekwamen lezer bekend, verzocht, die taak op zich te nemen, borsten Miss burney de tranen uit de oogen; zij viel haren vader om den hals, verborg haar aangezigt aan

{==195==} {>>pagina-aanduiding<<}
zijnen boezem, en beleed, dat zij de schrijfster was van de Evelina (*). Al de aanwezigen stonden versteld. Dr. burney verwonderde zich te regt over den zoo fijnen geest van waarneming, het juiste doorzigt, de scherpzinnige opmerkingen, de rijke verbeeldingskracht en den gekuischten stijl zijner zeventienjarige dochter. Zij had dit werk buiten weten haars vaders geschreven en laten drukken. Geene opvoeding genoten hebbende, die aanleiding konde geven tot eene zucht om te schitteren, maar bestendig in den stillen, beperkten kring des huiselijken levens zich hebbende bewogen, ja nooit in de hoogere geweest zijnde, verlangde men van haar deswege eenige verklaring. Het lieve meisje betuigde, met al de naïveteit der onschuld, dat het haar niet mogelijk was die te geven; maar dat eene onweêrbaanbare aandrift haar als 't ware had gedwongen, haar talent als schrijfster te beproeven, en dat zij slechts aan haar gevoel en hare gedachten woorden had geleend, voor zoo verre zij de taal magtig was.

Aan de nagedachtenis mijner gade.

(Twee maanden later.) (*)

Zoo zocht ik, dierbaarste! u te troosten in de smart 
Van 't fel geschokte en diep gewonde moederhart: 
Ach! dacht ik, bij den troost, dien 't vaderhart behoefde, 
Wat hoogst geduchte slag reeds d'eigen boezem toefde!... 
 
Naauw vijftigwerven bragt de zon haar' loop tot stand, 
En voor 't verloren schenkt ons God op nieuw een pand. 
Wij prijzen Zijnen naam. Hij heeft u niet begeven; 
Hij is in 't hagchlijkste uur u steeds nabij gebleven. 
 
Helaas! naauw heeft de zon haar' derden loop volbragt, 
Daar grijpt een koorts u aan met onverbidb're magt. 
O God! zij laat niet af - en binnen vijfpaar dagen 
Zie ik uw dierbaar lijk reeds in de groeve dragen! 

{==196==} {>>pagina-aanduiding<<}

O matelooze ramp! o slag, zoo hoogst geducht! 
Wat geeft der ziele troost? waar vindt de boezem lucht? 
Hoe! is er dan geen God vol onuitputb're liefde, 
Vol trouwe Vaderzorg, die nooit Zijn kind'ren griefde? 
Hoe! is er dan geen God, die eind'loos wijs en goed, 
Schoon onnaspeurlijk is in alles, wat Hij doet?... 
Ach! neem het aan, mijn ziel - blijf kinderlijk gelooven, 
Ga 's Hoogsten plan ook verre uw aardsch begrip te boven! 
 
O God! mogt dat geloof mijn hart zijn ingeplant! 
Versterk het door Uw' geest, bewaar het door Uw hand! 
En, hoe Uw wijs bestel mijn pad ook moge leiden, 
Laat dezen vasten steun nooit van mijn zijde scheiden! 
O Heer! behoud, versterk, bevestig bovendien 
In mij de blijde hope op 't zalig wederzien! 
O Goddelijk berigt! o heugelijke tijding! 
Gij troost mij aan de bron der zachtste zielsverblijding, 
En, door haar opgebeurd, zet ik de reize voort. 
Ik zal haar wederzien! o dierbaar, Godlijk woord! 
 
P.H.v.A... 


Bij het graf van mijn jongste kindje.

(De Moeder binnen veertien dagen gevolgd.)

Rust zacht, mijn kindje-lief! gij kendet de onrust niet; 
Gij waart nog onbewust van zorg en zielsverdriet; 
Wat de aarde u geven zou, is u nog vreemd gebleven, 
Maar wat de Hemel schenkt, zal Gods genade u geven. 
Zie, hoe uw Moeder daar, bij de Eng'len, u verwacht! 
Rust, Engeltje! rust zacht! 

1835.

P.H.v.A...

Bals te Parijs ten voordeele der armen.

Wien is de danswoede der Franschen, met name der Parijzenaars, onbekend? Nog onlangs vermeldden ons de dagbladen, ter gelegenheid van het Carnaval (toen, in het beruchte Regtsgeding van fieschi en zijne medepligtigen,

{==197==} {>>pagina-aanduiding<<}
over dezen het sinds lang zoo ongeduldig verbeide vonnis des doods was uitgesproken): ‘Geheel Parijs is één enkel kolossaal Bal. 't Is een algemeen Bacchanaal en Saturnaliën-feest, dat eerst in den morgen, bij volle daglicht, in de Voorsteden eindigt.’ - ‘De Parijzenaars vliegen heen en weder van het Bal naar het Paleis van Justitie, en onder de dansen van den nacht worden de afspraken gemaakt, om gezamenlijk de strafvoltrekkingen te gaan bijwonen! (*) Het gaat er zedeloozer toe, dan immer te voren.’ - Een Fransch Schrijver zelfs roept zijnen lezer toe: ‘Ga naar het Bal musard, zoo gij weten wilt, wat de dronkenschap is van een Bacchusfeest, tot razernij opgevoerd!’
Te midden der Fransche uitsporigheid, welke zelfs thans eene bijzit des moordenaars openlijk huldigt, deed het ons wèl, de taal van eenen Parijzenaar te hooren, die, van beteren geest getuigende, ons zijne wulpsche en weelderige landen stadgenooten even waar als treffend vertoont, en ten toon stelt tevens, in zijn oordeel over dusgenaamde Bals ten voordeele der Armen:
‘Wie daar? (Een knecht komt binnen.) Een brief? - O! ik zie het; een biljet van uitnoodiging tot een Bal voor de Armen. Het kost twintig franken.
Een Armen-Bal! Wat al weelde, vermaak, schitterende verlichting, keurige versnaperingen enz., om den armen een pond brood, eene kaars en een takkebos te bezorgen! Verwonderlijke liefdadigheid! Wij zijn toch eene zonderlinge Natie; wij betrachten geene deugd, dan op voorwaarde, dat wij dansen! Laat men dan de Deugd doen dansen! Voldoet den Evangeliepligt op de maat van musard; streeft Hemelwaarts op den Deenschen galop; weest Christenen ten gevalle eener St. Simoniste!
Gij hebt uwe twintig franken gegeven; tien gaan er af voor de onkosten van het waslicht, versiering der zaal, ververschingen enz. Zijt ge eene vrouw, er moet toilet zijn, een nieuw kleedje, bloemen, pluimen, een kapper, handschoenen, satijnen schoeisel, een rijtuig. Maak uwe rekening zoo

{==198==} {>>pagina-aanduiding<<}
naauw beperkt mogelijk, het kost u tweehonderd franken; hierbij de twintig voor het biljet, en ge hebt 220 franken besteed; waarom? om 10 franken aan de armen te geven. Tien franken voor hen, 210 voor uw vermaak en voor uwe ijdelheid. Welk eene deugd! 't Is verwonderlijk. Ach! waarom kan men alle de voorstandsters, alle de dansers en danseressen dier zoo weldadige Bals, zoo niet zalig-, ten minste heiligspreken! (canoniseren.)
En ondertusschen, 't is maar zoo. - Laten achtingwaardige mannen, laten vrouwen, welke zich aan de verligting der armoede toewijdden, zich aan uw huis vervoegen en u om eene gift smeeken; gemelijk haalt gij een ellendig stuk gelds uit uwe beurs ten voorschijn, begraauwt uwen knecht, omdat hij zeide, dat ge thuis waart, en geeft bevel, zulke vragers in 't vervolg aan de deur af te wijzen. Maar, zoo eene bevallige uitnoodiging op rozekleurd papier, onderteekend door eene of andere Hofdame, tot u komt, haast ge u, om dezelve aan te nemen; gij betaalt in goud; gij belast u gaarne om biljetten te plaatsen: is dat uit liefde voor uwe arme broeders en zusters? neen! 't is uit ijdelheid.
Is 't niet betreurenswaardig, dat de hoofdpligt van den mensch jegens zijns gelijken niet vervuld wordt, dan alleen wanneer men heden op eene dwaasheid en morgen op eene ondeugd speculeert? Want men heeft ook loterijen voor de armen. Het zedebedervende loterijspel zelfs wordt te hulp geroepen ter gunste der behoeftigen; armhartige vergoeding voor alwat hetzelve hun heeft ontstolen!
Zijn er dan geen andere middelen, om de rijken belangstelling in te boezemen voor de ellenden der armen? Immers, men moet het bekennen, de rijke stelt te Parijs alleen belang in zijn eigen vermaak; hij heeft medelijden met de armoede, mits men hem doe lagchen; hij ondersteunt haar, mits men hem doe dansen; hij verzaakt haar niet, mits men hem bedwelme door spel en dans!
Is dit dan alles, wat men van en voor de menschelijkheid te wachten en te hopen heeft?... Indien ja; indien zij, die sedert twintig jaren aan de geldkist van den rijke kloppen in naam der armen, overtuigd zijn geworden, dat men dezelve niet kan openen, dan op den klank der viool, - danst dan, mijne vrienden! danst veel, danst altijd; maar vergunt mij u te zeggen, dat hij, die zijn offer, hoe gering ook, onmiddellijk naar de vliering des nooddruftigen zendt, zonder voor

{==199==} {>>pagina-aanduiding<<}
dat offer vooraf een regt van contredans of galopade te vorderen, de Christelijke liefdadigheid beter verstaat dan gij.
Henri, zendt dit biljet terug, en breng deze twintig franken naar het Bureau van Weldadigheid.’

Mededeeling voor hen, wie zulks aangaat.

Zij, die, om wat redenen dan ook, met de verbetering van het lager Onderwijs, gelijk dit vóór vijftig jaren nog bestond, geenszins zijn ingenomen, gronden, onder anderen, derzelver tegenstand tegen de ingevoerde verbetering op de, huns inziens, belangrijke opmerking: dat al die verkregene kennis de vaderlandsche jeugd eigenwijs, laatdunkend en hoogmoedig maakt. Ik ontken niet, dat er hier of daar een bedorven kindje wordt gevonden, dat, eerst door onkundige ouders gevleid en met stomme verbazing aangestaard, eindelijk, zijne meerderheid in noodzakelijke kundigheden boven hen gevoelende, op den minbedreven vader en moeder als uit de hoogte nederziet. Maar ligt de schuld van deze verkeerdheid bij het verbeterd onderwijs; of zouden wij dezelve niet veeleer aan de ouderlijke ingenomenheid bij het besef van eigen gebrek, en verder aan den hoogmoed van den bedorven knaap moeten toeschrijven? Mijns inziens zou de laatdunkende schooljongen, ook zonder verbeterd onderwijs, de borst hoog genoeg dragen, om zijne ouders gering te schatten. Dan, daar ik niet voornemens ben dit punt verder uit te breiden, wil ik liever eene kleine proeve geven van hetgeen men van het onderwijs der jeugd mogt wachten, indien er geene verbetering van hetzelve in ons, in dit opzigt vooral, gelukkig Vaderland ware tot stand gekomen. Deze en soortgelijke proeven zijn, welligt beter dan redeneringen, geschikt, om de tegenstanders van dat verbeterd onderwijs op het onvoegzame, dwaze, ja belagchelijke van dien tegenstand opmerkzaam te maken. Ten einde niemand persoonlijk te grieven, zal ik de vermelding van plaats en naam achterwege laten, maar in de vermelding der zaak alles naar de letter opgeven. En nu
volge de proeve zelve!
In zekere vaderlandsche stad was de post van Onderwijzeres der (gelijk er in het oude, algemeen bekende Hanenboek gedrukt staat) jonge jeugd opengevallen. Er kwamen natuurlijk sollicitanten voor dit emplooi, en onder deze zekere N.N., die zich, bij geschrifte, aan het plaatselijk Bestuur wendde, op de navolgende wijze:

{==200==} {>>pagina-aanduiding<<}

‘Mene Heere Groot Achtbare Heere en Wethouderen.

Ik beveel mij met beschuldiging UE Aan. En verzoeken om te zitten als Matres om de Kinderen te brengen van spellen tot leezen.
Blijven met beschuldiging

UE Dienaresse



N.N.

Verwachten van mij Groot Achtbare Here een gunstig Departement.’

Men kan ligt nagaan, dat er op dit verzoek geen gunstig appoinctement, of, met de schrijfster, departement, is ingekomen!
De ouderdom der schrijfster bleef mij onbekend; dan, aangezien er zich voor zulke postjes zelden jeugdige personen aanbieden, zoo mag men het voor waarschijnlijk houden, dat N.N. als eene discipelinne der oude, nog onverbeterde School behoort beschouwd te worden. En is deze gissing gegrond, dan oordeele elk onpartijdige over het voorheen en nu, en beslisse voorts de vraag: of het verstandig mag geacht worden, het onderwijs der jeugd aan zulke handen en hoofden toe te vertrouwen, alleen opdat de kinderen geen gevaar zouden loopen, om zich op verkregene kundigheden te verheffen? - Ik heb gezegd!

Iets eigenhandigs van den beruchten Fieschi.

Gedurende het Regtsgeding aan den sedert geguillotineerden fieschi schetste een der aanwezigen zijn gelaat, en wist hem die schets in handen te spelen. Hij bezag dezelve, en schreef er het volgende onder, door een Fransch dagblad letterlijk medegedeeld, met het motto er boven:
Le Style est l'Homme.



buffon.
‘Ge me trouv bien lait. Un grant ome ait tout jour bo, et na pat lerre dun lé au pard come long me la doné dant ce pore trait. Le pintre a voulu me fer du tors au prêt dais dam, mes ge lui pars dosne com ge pars dosne au garde nacio nal qui ma donnait un cou de point.’
Hetwelk wij, in verstaanbaar Fransch, aldus lezen:

Je me trouve bien laid. Un grand homme est toujours beau, et n'a pas l'air d'un léopard, comme on me l'a donné dans ce portrait. Le peintre a voulu me faire du tort auprès des dames; mais je lui pardonne, comme je pardonne au garde national qui m'a donné un coup de poing.

In No. II, bl. 75, reg. 18 en 19, leze men rêver en observer.
In No. III, bl. 109, reg. 12 v.o. leze men jezus.





{==201==} {>>pagina-aanduiding<<}

Mengelwerk.

Leerrede, ter gelegenheid der godsdienstige gedachtenisviering van het honderdjarig bestaan der Doopsgezinde kweekschool.

Door K. Sijbrandi, Leeraar bij de Doopsgezinden te Groningen. (*)

Ik ben dezen morgen met een bijzonder doel voor u opgetreden. Het bestuur der algemeene Doopsgezinde Societeit heeft de Gemeenten in ons Vaderland uitgenoodigd, om op den dag van heden gemeenschappelijk gedachtenis te vieren van het honderdjarig bestaan der Kweekschool voor Doopsgezinde Predikanten, te Amsterdam gevestigd; om dankzeggende tot den troon des Allerhoogsten te naderen; om elkanders belangstelling in deze weldadige inrigting te verlevendigen en te versterken, en om hare belangen voor de toekomst in nederig en blijmoedig vertrouwen den Algoede op te dragen. Volgaarne voldoe ik aan deze uitnoodiging. En mag ik ook niet vertrouwen, B. en Z., dat gij mij gaarne uwe aandacht zult schenken, als ik over de belangen spreek eener inrigting, waaraan onze geheele Broederschap zulke groote verpligtingen heeft, en wier bestaan en bloei ten naauwste zijn verbonden met het bestaan en den bloei van ons geheele Kerkgenootschap; eene inrigting, die, zoo als zij thans is zamengesteld, voldoet aan de behoeften van de meesten onzer vaderlandsche Gemeenten en haar van geschikte en bekwame Voorgangers en Leeraars voorziet? Inderdaad, wel mogen wij dit laatste eene verblijdende waarheid noemen, wanneer wij met

{==202==} {>>pagina-aanduiding<<}
onze gedachten eene eeuw teruggaan, en het oog vestigen op de oprigting onzer Kweekschool. Wij worden daar verplaatst in eenen tijd, (waarom zouden wij het ontkennen?) waarin zekere kleingeestigheid en bekrompenheid de vrome deugden onzer Vaderen ontsierden, en verdeeldheden over weinig beteekenende geloofspunten de zoodanigen vaneenscheidden, die door gemeenschappelijke afkomst en gemeenschappelijk doel behoorden verbonden te zijn. Wij worden verplaatst in eenen tijd, waarin onze kleine Broederschap, in onderscheidene sekten verdeeld, helaas! niet altijd de eenheid des geloofs door den band des vredes bewaarde. Ook de geschiedenis der oprigting van onze Kweekschool levert daarvan de treurige bewijzen op; die intusschen vergoed worden door de blijken van opoffering en liefde, welke eene enkele Gemeente gaf ten behoeve van het algemeen. Reeds in het laatste gedeelte der zeventiende eeuw werden er pogingen aangewend, om door onderlinge medewerking eene stichting tot stand te brengen, waarbij men, door eene gepaste opleiding, jonge lieden tot voorgangers en leeraars zoude vormen, om op die wijze den kenmerkenden geest des Genootschaps in de Gemeenten te bewaren. Deze poging echter leed schipbreuk op de weinige eensgezindheid, welke er in die dagen tusschen de verschillende afdeelingen der Doopsgezinden bestond. Het toen mislukte plan bleef intusschen aan velen wenschelijk toeschijnen, en de Amsterdamsche Gemeente vooral, vergaderende bij den Toren en het Lam, was levendig doordrongen van het belang eener dergelijke instelling. Op verschillende wijzen werden tot dusverre de jonge lieden tot hun gewigtig ambt voorbereid. Velen woonden de lessen bij der Hoogleeraren aan de Remonstrantsche Kweekschool te Amsterdam; en misschien gaf eene tijdelijke moeijelijkheid, in dit onderwijs opgerezen, benevens de buitengewone bekwaamheid van eenen der kweekelingen, mede op nieuw aanleiding, om de reeds beproefde zaak
andermaal te beproeven. De genoemde Gemeente te Amsterdam en vooral een

{==203==} {>>pagina-aanduiding<<}
harer Leeraren en twee harer eerwaardigste leden beijverden zich, om de zaak thans tot stand te brengen. Vruchteloos bleef intusschen de hoop op eene algemeene deelneming, en Amsterdam besloot eindelijk, zich de aanzienlijke opoffering te getroosten, om eene afzonderlijke Kweekschool voor Doopsgezinde Predikanten op te rigten. Dit besluit, omstreeks het jaar 1734 genomen, werd ten uitvoer gebragt, en tegen het begin van de maand December van het volgende jaar hield de jeugdige, maar geleerde tjerk nieuwenhuis zijne intreerede als Hoogleeraar aan deze inrigting. Eere zij den mannen, die, bezield door edele geestdrift, eene stichting deden ontstaan, waarvan onze Broederschap zich in de gevolgen de belangrijkste weldaden mogt beloven, en die ook zoo krachtdadig heeft medegewerkt, om haren bloei en hare instandhouding te bevorderen! Eere zij der Gemeente, die in onbekrompene liefdadigheid schatten afzonderde, om ze tot zulk een algemeen nuttig doel te besteden; die daarenboven zoo vele jonge lieden ondersteunde, wier middelen niet toereikende waren, om zich behoorlijk tot het heilige en gewigtige ambt voor te bereiden; die van deze opofferingen wel zelve mede de weldadige vruchten plukte in het bezit van bekwame en achtingwaardige leeraars, aan hare Kweekschool gevormd, maar die tevens met belangeloozen ijver voor de behoefte harer broeders en zusters op andere plaatsen zorgde! Eere zij der Gemeente, die vijfenzeventig jaren in dit liefdewerk volhardde, en, onder den Goddelijken zegen, daardoor een der hechtste steunsels is geweest, waarop het gebouw onzes genootschappelijken bestaans rustte! Onder de leiding toch van eenen nieuwenhuis, oosterbaan en hesselink, heeft hare Kweekschool een aantal van waardige mannen gevormd, door wier getrouwen ijver de belangen onzer Broederschap in verschillende Gemeenten onvermoeid werden behartigd; mannen, wier namen in de geschiedboeken van
Christelijke kennis en wetenschap met eere worden genoemd, en wier godsvrucht, in den

{==204==} {>>pagina-aanduiding<<}
kring hunner werkzaamheden, de zaak van Christelijke vroomheid ijverig bevorderde.
Van die gezegende uitwerking en vruchten der Amsterdamsche Kweekschool was men innig overtuigd, toen men, nu vijfentwintig jaren geleden, de handen ineensloeg, om eene instelling te schragen, waaraan de geheele Broederschap onberekenbare verpligtingen had. Onder den druk der tijden gebogen, werd het voor eene enkele gemeente te bezwaarlijk zich met zulk eene kostbare inrigting, aan wier hoofd de voortreffelijke hesselink toen nog stond, voortdurend te belasten. De broederlijke liefde en eensgezindheid reikten haar thans krachtdadig de hand, en de benarde toestand, waarin openbare en bijzondere bezittingen verkeerden, en die slechts moedeloosheid en bekrimping scheen te kunnen te weeg brengen, werd in de geschiedenis van onze Broederschap gekenmerkt door onbekrompene liefdadigheid, door vrijwillige en blijmoedige opoffering van duizenden en duizenden, waarbij de rijke zoo wel zijne schatten, als de arme zijn penningsken niet spaarde, om onze godsdienstige onafhankelijkheid te handhaven en aan onze Kweekschool een voortdurend bestaan te verzekeren. Vijfentwintig jaren hebben dit werk niet verijdeld. De Kweekschool staat nog daar in frisschen bloei; zij heeft den kring harer werkzaamheden uitgebreid; zij is bij de vorderingen der wetenschappen niet achtergebleven, en hare Hoogleeraren hebben telkens waardige opvolgers bekomen, eerst in den bekwamen en volijverigen r. koopmans en, na diens dood, in de twee uitnemende mannen, s. muller en w. cnoop koopmans, die thans te zamen aan haar hoofd zijn geplaatst. Jaarlijks vermeerdert dan ook het aantal der Gemeenten, die hare kweekelingen verlangen en, op haren honderdjarigen feestdag, vestigt zij het oog op het voorledene met dankbaarheid; met nederige en bescheidene zelfvoldoening staart zij op het tegenwoordige, en met blijde hoop ziet zij de toekomst te gemoet.
En wat kan ik dan nu, bij het te gemoet treden van

{==205==} {>>pagina-aanduiding<<}
hare toekomst, wat kan ik dan nu bij deze plegtige gedachtenisviering van haar Eeuwfeest, beter doen, dan mijne pogingen aan te wenden, om uwe belangstelling in onze gezegende inrigting te bevestigen en te verhoogen, en u daardoor tot godsdienstige dankbaarheid op dezen dag aan te sporen? Ik wil dit doen, door u, met weinige en eenvoudige woorden, het belang te herinneren, dat de Gemeente heeft bij den bloei onzer Kweekschool ter vorming van waardige Evangeliedienaars. Komt, verheffen wij vooraf onze harten dankzeggende en biddende ten Hemel, en smeeken wij den Goddelijken zegen over ons werk af!
Verstaat gij ook hetgene gij leest? En hij zeide: hoe zoude ik toch kunnen, zoo mij niet iemand onderrigt?

Hand. VIII:30b., 31a.
De voorgelezene woorden, T., schenen mij geene ongepaste aanleiding te zullen geven tot het behandelen van het straksgenoemde onderwerp onzer tegenwoordige overdenkingen; het belang, namelijk, hetwelk de Gemeente heeft bij den voortdurenden bloei der Kweekschool, als de plaats ter vorming van waardige en geschikte Evangeliedienaars. De tekst zelf heeft slechts weinig toelichting noodig, en eene korte herinnering van de geschiedenis, waartoe hij behoort, zal voldoende zijn.
De eerste vervolging, die de Christenen te Jeruzalem ondervonden, had een groot gedeelte der geloovigen genoodzaakt, naar elders de wijk te nemen; en de waarheid, waarvan de geschiedenis der wereld zoo vele voorbeelden oplevert, dat verdrukking meestal uitbreiding en versterking te weeg brengt, werd ook thans weder bevestigd. Van uit Jeruzalem verstrooiden de Christenen zich door het geheele land, en overal, waar zij kwamen, verkondigden zij jezus, den christus, den Zone Gods. Onder de plaatsen, waar dergelijke gezegende vruchten der vervolging met name werden be-
{==206==} {>>pagina-aanduiding<<}
speurd, behoorde ook Samaria, werwaarts onder anderen zekere philippus zich had begeven. Hij behoorde onder de meest geachten van der Apostelen leerlingen, en hij is ons ook op andere plaatsen van lucas' geschrift onder den naam van den Evangelist aangeduid. Reeds was hij een' geruimen tijd te Samaria met het gunstigste gevolg werkzaam geweest, zoodat zelfs de Apostelen petrus en joannes, ter bevestiging van het door hem verrigte, werden gezonden, toen hij een Goddelijk bevel ontving, om de stad te verlaten, en zich te begeven naar den weg, welke in die dagen van Jeruzalem naar Gaza liep. Het was eene woeste en waarschijnlijk weinig bezochte streek. Met welk oogmerk hij derwaarts moest gaan, kon hij zelfs niet gissen. Hij gehoorzaamde echter aan het ontvangen bevel, verliet Samaria en begaf zich naar den eenzamen weg. Doch weldra werd hij het doel van zijnen togt gewaar. Hij bespeurde op eenen afstand een rijtuig, dat, van Jeruzalem afkomende, langzaam naderde. Eene inwendige stem, voor philippus niet te miskennen, beval hem, zich bij den wagen te voegen, waar het hem niet aan de gelegenheid zoude
ontbreken, om in zijnen post als Evangelist werkzaam te zijn. Philippus voldeed aan zijnen last en naderde het voertuig, waarop een aanzienlijk Moorsch hoveling was gezeten. Deze wordt in het verhaal de schatmeester van candace, Koningin der Mooren, genoemd. Waarschijnlijk was hij een Ethiopiër, die met de dienst van jehova was bekend geworden door de Joden, reeds toen alomme verspreid en ook in zijn vaderland niet zeldzaam. Thans had hij, als Jodengenoot, de verre en langdurige reis niet te moeijelijk geacht, om in den tempel te Jeruzalem, naar het voorschrift der Mozaïsche wet, den Heere bij een der hooge feesten zijne gebeden en zijne offeranden aan te bieden. Wij leeren hem uit het geheele geschiedverhaal kennen als een man, vol van opregt, godsdienstig gevoel. Nog geheel vervuld van de heilige plegtigheden, die hij in den tempel had bijge-
{==207==} {>>pagina-aanduiding<<}
woond, maakte hij thans van de eenzaamheid van zijnen reisweg gebruik, om de ontvangene indrukken door het lezen der heilige bladeren te versterken. Hij had den Profeet jesaia opgeslagen, en las eene plaats, waar de heilige Godsman den Messias beschrijft, als het schaap ter slagtbank geleid, en als het lam, dat stemmeloos is voor dien, die het scheert. Naauwelijks had philippus hem deze woorden hooren lezen, of hij greep de gelegenheid aan, die hem hier werd aangeboden, om jezus christus te verkondigen, den Heer, in wien de Godspraak van jesaia was vervuld geworden. Op belangstellenden toon sprak hij den Ethiopischen kamerheer aan, met de vraag, die aan het begin van onze tekstwoorden is uitgedrukt: ‘Verstaat gij ook, wat gij leest? Is u de bedoeling der woorden van jesaia duidelijk?’ Het antwoord van den reiziger was allezins
natuurlijk. Hij, een vreemdeling, aan wien de herinneringen des Joodschen volks eerst in later leeftijd waren bekend geworden, en die misschien nog een nieuweling was in de kennis hunner heilige boeken, hij moest op menige plaats in dezelve stuiten, die voor hem duister en onverstaanbaar was. De beloften, door jehova aan de Vaderen gedaan, moesten voor hem die duidelijkheid en kracht missen, die ze bezaten voor de zoodanigen, wier vroegste begrippen daarmede ten naauwste verbonden waren. Als onwillekeurig antwoordde dan de Ethiopische kamerheer: ‘Hoe zou ik het kunnen verstaan, indien niet iemand mij onderrigtte?’ En hij deed dit antwoord vergezeld gaan van een verzoek, om bij hem op den wagen te komen, en de taak der Schriftverklaring op zich te nemen. Gereedelijk voldeed philippus aan dit verlangen, en begon hem van jezus, den christus, te spreken. Wij mogen ons thans niet met eene uitvoerige vermelding van de gevolgen dezer prediking bezig houden. Het zij genoeg, u te herinneren, dat philippus den Ethiopiër niet verliet, vóór dat aan diens begeerte was voldaan, en hij door den doop tot de gemeente der geloovigen was ingewijd.

{==208==} {>>pagina-aanduiding<<}

De vraag van philippus en het antwoord van den Moorschen kamerling schijnen mij geene ongepaste aanleiding te geven tot de overdenkingen, waartoe ik u heb uitgenoodigd. Ik wil die overdenkingen tot eene korte ontwikkeling van deze drie punten bepalen: 1o. Het bezit van voorgangers en Evangeliedienaars is behoefte voor de Gemeente; 2o. het is voor haar van belang, dat deze eene behoorlijke wetenschappelijke opleiding ontvangen, en 3o. het is van belang, dat daartoe onze eigene Kweekschool zich in voortdurenden bloei, ook voor de toekomst, verblijde. Ik vertrouw, dat de overweging van deze drie punten ons tot dankbaarheid op dezen heugelijken dag, tot werkzame belangstelling in onze inrigting, en tot regte waardering harer zegeningen zullen opwekken.
I. 1. En philippus liep toe, en hoorde hem den Profeet jesaia lezen, en hij zeide: ‘Verstaat gij ook, wat gij leest?’ En hij zeide: ‘Hoe zou ik toch kunnen, zoo mij niet iemand onderrigt?’ Deze vraag en dit antwoord, T., zijn ook nog in onze dagen en op de Christelijke gemeenten van onze tijden van toepassing. Als een eerste bewijs voor de hooge waarde, die gij aan den voortdurenden bloei onzer Kweekschool behoort te hechten, wilde ik u doen gevoelen, hoezeer elke Christelijke gemeente behoefte heeft aan het bezit van getrouwe voorgangers en Evangeliedienaars, die haar onderrigten. Het heeft wel nooit ontbroken en ontbreekt ook thans niet aan menschen, die deze waarheid meenden te mogen ontkennen. Door verschillende beweegredenen gedreven, zagen zij de noodzakelijkheid of zelfs de nuttigheid der Evangeliebediening voorbij, en trachtten op allerhande wijzen die te verkleinen en te doen miskennen. Er zijn daaronder, die geene beantwoording waardig zijn, omdat hunne minachting zich verder uitstrekt; of liever omdat zij het gevoig is hunner minachting voor de Godsdienst in het algemeen. Wie op deze geenen prijs stelt, wie met haar spot, of haar ter naauwernood eene nuttige uitvinding voor den geringen en eenvoudi-
{==209==} {>>pagina-aanduiding<<}
gen rekent, hem laten wij thans zijne jammerlijke verachting van het heiligste en dierbaarste, wat de mensch bezit. Ik behoef niet te vreezen, dat zijne bedenkingen en ongegronde aanmerkingen bij iemand uwer eene bestrijding noodig hebben. Maar er zijn er ook geweest, onder dezulken, die de zaak des Christendoms van harte waren toegedaan, ja, van heiligen ijver voor het Evangelie blaakten, die nogtans de afzonderlijke Evangeliebediening niet alleen minder noodzakelijk, maar zelfs strijdig met de bedoelingen des Christendoms waanden. Zij wijzen u op den geestelijken aard van christus' Koningrijk, waardoor al het uitwendige is afgeschaft. Zij klagen over de
verbasteringen, in dit opzigt in de Christelijke Kerk ingeslopen, waaruit ook de Evangeliebediening zoude ontstaan zijn, en noemen de Christenen een priesterlijk volk, waaronder geen afzonderlijke priesterstand behoort te bestaan. In deze en dergelijke redeneringen, T., is de waarheid met de dwaling vermengd, en de zucht, om het Christendom tot zijne oorspronkelijke eenvoudigheid en zuiverheid terug te brengen, doet deze menschen de toepassing hunner, op zichzelve ware en gegronde, voorstellingen overdrijven. Het is zoo, het Christendom is een geestelijk rijk, boven al het uitwendige verre verheven; het is zoo, tempeldienst en priesterschaar zijn afgeschaft; en met reden heft men den kreet der afkeuring aan, waar de Evangeliedienaar met woord of daad zich van zijne medebroeders afzondert, zich als priester voorstelt, of zich verbeeldt, tot eenen van anderen afgescheiden stand te behooren. Maar het is ook niet in dat licht, dat wij hem wenschen voor te stellen; met gelijken ernst verzetten wij ons tegen elke dergelijke onbetamelijke en ongeoorloofde aanmatiging. De Evangeliedienaar, die dezen naam verdient te dragen, is niet meer of niet anders, dan zijne medebroeders; hij bezit geen gezag, dan wat zij zelve hem hebben geschonken; hij staat in alles volkomen met hen gelijk, en hij is niet aanzienlijker dan de geringste, maar ook niet geringer dan de aanzienlijkste.

{==210==} {>>pagina-aanduiding<<}
Zij zelve hebben hem gekozen, om hun aller voorganger te zijn, en hunne godsdienstige belangen te helpen behartigen. En zouden wij nu deze betrekking strijdig kunnen achten met den geest des Evangelies? Zouden wij niet het aanzijn van den dienaar van dat Evangelie, ik zeg niet wenschelijk, maar noodzakelijk voor de Gemeente van christus mogen en moeten rekenen? De geestelijke aard van het Koningrijk van christus wordt toch niet weggenomen door het bestaan eener uitwendige Christelijke Kerk; en zoo lang wij menschen zijn, wezens van gemengde, van zinnelijke en geestelijke natuur, zoo lang blijft zulk eene uitwendige vereeniging, zulk een band, die de belijders van jezus ook door aardsche betrekkingen verbindt, noodig en onmisbaar. Maar er kan geene Kerk bestaan zonder bestuur, zonder voorgangers en dienaars; en deze te willen wegnemen, ware hetzelfde als het Christendom van de aarde te verbannen. Toont ook niet de geschiedenis dier Kerke zelve ons deze waarheid? Keert met uwe gedachten terug tot de eerste tijden der verkondiging van het Evangelie, en reeds het voorbeeld der Apostelen leert het u, hoe noodzakelijk voor de instandhouding en den bloei der gemeenten zij dergelijke bestuurders achtten. Gij ziet reeds daar Oudsten en Opzieners verkozen, die de tijdelijke en de geestelijke belangen der geloovigen behartigden, en het Apostolisch gezag is, als 't ware, het steunsel der Evangeliebediening. In den loop der eeuwen moge deze instelling zijn verbasterd; Gode zij dank, die door de gezegende Kerkhervorming ook in dit opzigt een nieuw tijdperk van verbetering en eenvoudigheid deed aanbreken!
Maar misschien acht men, ook bij de erkentenis der noodzakelijkheid van eenig kerkelijk bestuur, den post van leeraar en voorganger overtollig. Het Christendom, zoo spreekt men, is eene Godsdienst voor alle menschen; haar inhoud is duidelijk, eenvoudig en naar de vatbaarheid van allen geschikt. Jezus zelf verheugde zich, dat de dingen van het Koningrijk der Hemelen den kinderkens naar

{==211==} {>>pagina-aanduiding<<}
den geest waren geopenbaard. Waartoe is het dus noodig, dat er opzettelijk dienaars des Evangelies bestaan, die verklaren, wat op zichzelve voor allen verstaanbaar is? Dwaze redenering, T., en verkeerde toepassing eener verblijdende waarheid! Ja, het Evangelie is de Godsdienst voor alle menschen, deszelfs zaligende leerstukken zijn voor elken mensch verstaanbaar, maar niet zonder gepaste aanleiding en aanwijzing, niet zonder dat het verstand des eenvoudigen daarop worde bepaald, niet zonder dat zijn geest worde opgescherpt, en hij leere, over zichzelven en over de dingen, die daar boven zijn, na te denken. Zoudt gij het niet mede aan den invloed van jezus' prediking, aan die welsprekendheid, gelijk de aarde ze nimmer hoorde, toeschrijven, dat de armen van geeste Hem volgden, Hem aanhingen en in Hem geloofden? Doch wat zouden wij ons hier slechts tot dezen bepalen, waar wij spreken over eene instelling, die voor elken stand, voor elken kring in de maatschappij even weldadig mag geacht worden? Het geloof is uit het gehoor; zoo luidt de Apostolische uitspraak, en wie zou het wagen, hare waarheid en juistheid te ontkennen? Ach! wij menschen, wij hebben in het leven dezes tijds zoo veel, wat onze gedachten van God en Godsdienst astrekt. Wij zwoegen en zweeten zoo dikwijls enkel om de dingen dezer voorbijgaande wereld, en vergeten daarbij te werken voor de spijze, die blijft tot in eeuwigheid. Wat wordt er ook nu, daar wekelijks en dagelijks de gelegenheid wordt aangeboden, om ons te volmaken in het geloof en in de kennisse van Gods openbaring, wat wordt er ook nu nog bij velen van die kennis? Hoe gebrekkig en bekrompen is zij; hoe weinige oogenblikken worden er aan hare verkrijging besteed, en hoeveel gewigtiger wordt, schijnbaar althans, het streven naar wereldsche kundigheden geacht! Neemt die aangebodene gelegenheden weg, laat de Evangeliebediening ophouden en uwe voorgangers u niet meer opwekken, leeren en vermanen, of uwe kinderen
niet meer opleiden tot de waarheid, die in chris-
{==212==} {>>pagina-aanduiding<<}
tus is, - helaas! misleiden wij ons niet; die kennis zelve gaat dan weldra verloren; het Evangelie wordt welhaast een gesloten boek; het geloof verflaauwt, en met eenige geslachten ware christus, althans de inhoud van zijn Evangelie, welligt vergeten!
2. Doch ik behoef voorzeker niet breedvoeriger de aldus aangeduide noodzakelijkheid voor u te ontwikkelen. Maar misschien zijn er onder u, die meenen, dat het voorgestelde doel ook even goed, mogelijk zelfs beter zou kunnen worden bereikt, zonder dat de hulp onzer Kweekschole worde ingeroepen. Zij gaan met hunne gedachten terug tot de vroegere tijden van het bestaan onzer Broederschap, toen dit hulpmiddel niet bestond, en het nogtans niet aan mannen ontbrak, die de taak van voorgangers der gemeente op zich namen. Zij gaan met hunne gedachten terug tot de tijden, toen de meest geachten en geschikten onder de broeders in de vergaderingen optraden, en dezen door hunne stichtelijke toespraak in het geloof versterkten en bevestigden en tot heiligen levenswandel aanspoorden; tot die eenvoudige tijden, toen de predikers hun werk uit geheel belangelooze liefde verrigtten, en de dagen der week besteedden, om door handenarbeid, even als de overigen, het noodige levensonderhoud zich te verschaffen. Eere, B. en Z., zij aan deze edele mannen toegebragt, waaronder zoo velen waren, wier namen met roem zouden mogen genoemd worden. Aan hunne ijverige en getrouwe pogingen heeft onze Broederschap de grootste en onwaardeerbaarste verpligtingen. Aan hen hebben wij het dank te weten, dat de naam en de geest van ons Kerkgenootschap niet zijn verloren gegaan. Meer dan tweehonderd jaren lang hebben zij tot de instandhouding van deze krachtig medegewerkt; en die jaren, zij zijn in vele opzigten een tijdperk geweest van in- en uitwendigen bloei. Maar, terwijl wij dankbaar hunne verdiensten erkennen, zal het niet moeijelijk vallen, gelijk ik vertrouw, om u te doen gevoelen, van hoe veel belang het in onze dagen is, dat uwe voorgangers eene gepaste wetenschappelijke opleiding ont-
{==213==} {>>pagina-aanduiding<<}
vangen, en dat de plaats der vroegere Liefdepredikers door aldus voorbereide mannen worde ingenomen. Ik behoef u daartoe slechts op het verschil van tijden en omstandigheden te wijzen, waardoor de
toestand en de aard onzer kerkelijke gemeenschap grootelijks is veranderd. Wanneer gij tot de vroegere geschiedenis onzer Gemeenten teruggaat, gij vindt de Doopsgezinden in ons vaderland gekenmerkt door hooge eenvoudigheid. Het was de diepgevoelde behoefte, om de Christelijke Kerk tot hare geestelijke natuur en strekking terug te brengen, die in het begin der zestiende eeuw menno simons de Roomsche Kerk deed verlaten, en zich voegen bij de verspreide schare van hen, die een gelijk doel beoogden. De vroomheid der Vaderen, door de heerschende misbruiken misschien hier en daar tot overdrijving hunner edele beginselen verlokt, zonderde zich als geheel van de wereld af. In leefwijze, gelijk in geloof en kerkgemeenschap, omhelsden zij eene eenvoudigheid, die hen als onwillekeurig van alle anderen afscheidde. Opregt, arbeidzaam, eerlijk en godvruchtig, maakten zij eene kleine maatschappij op zichzelve uit, die, door hare, op godsdienstige beginselen steunende, weigering, om aan de openbare zaken deel te nemen, en door hare strenge ingetogenheid en afkeer van al het wereldsche, slechts weinige of geene gemeenschap met anderen had. Met den loop der tijden is deze staat veranderd. Langzamerhand zijn de strenge en overdrevene begrippen gewijzigd; men heeft leeren inzien, dat men de wereld wel mogt gebruiken, indien men ze slechts niet misbruikte. Een geest van toenadering is van alle kanten ontstaan; en onze Broederschap bezit, even als alle andere, verschillende en natuurlijke punten van aanraking met de overige gezindten der vaderlandsche Christelijke Kerk. Indien deze vrijere en ruimere denkwijze slechts niet gepaard gaat met meerdere losheid van zeden en met verlies van de vrome deugd, die bij vriend en vijand den roem onzer Vaderen uitmaakte, zoo juichen wij deze verandering van ganscher harte toe, en achten haar overeen-
{==214==} {>>pagina-aanduiding<<}
komstig den liefderijken geest des Evangelies. Maar gevoelt gij niet, hoe daarmede tevens nieuwe behoeften naar het
godsdienstige moesten ontstaan? Niet langer bleven de Doopsgezinden als onbekend met hetgene er in de overige Christelijke Kerk voorviel; zij werden zelfs daarin langzamerhand mede betrokken. Men begon ook de wetenschappelijke kundigheden der Evangeliedienaars in andere gemeenten op hoogen prijs te stellen, en hare noodzakelijkheid, of althans het wenschelijke daarvan, te gevoelen. De vrome eenvoudigheid der voorgangers kon niet langer aan de langzaam toenemende beschaving voldoen; en, indien ons Kerkgenootschap in stand en bloei zou en zal blijven, was en is het noodig, dat deszelfs voorgangers en dienaars met hunnen tijd medegingen en gaan, en zich ook, wat wetenschappelijke kennis betreft, met anderen kunnen gelijk stellen. Doch er is meer, wat deze behoefte levendig doet erkennen.
De Christelijke leer is volmaakt in hare openbaringen, en jezus christus is gisteren en heden dezelfde en tot in eeuwigheid. Maar op de ontwikkeling der groote waarheden, door Hem als grondslagen onzes geloofs in de Evangeliën nedergelegd, heeft de ontwikkeling van den menschelijken geest eenen grooten invloed. Die geest is in het godsdienstige niet veroordeeld tot trage rust, en de loop der tijden heeft over het Evangelie een meer en meer helder licht verspreid. Met de vordering in wetenschap heeft, in vele opzigten, de vordering in Christelijke kennis gelijken tred gehouden, en geschiedenis, taalkennis en uitlegkunde hebben zich als om strijd beijverd, om hare schatten aan de verklaring des Bijbels dienstbaar te maken. Voor de vastheid, voor de waardigheid en zuiverheid van uw geloof is het noodig, dat uw voorganger met deze vorderingen niet onbekend is. In zijn onderwijs moet hij daarvan gebruik maken, om u de waarheid in hare reinheid, en niet door menschenvonden verbasterd, te prediken. Hij moet u wapenen tegen de aanvallen des bijgeloofs, maar niet minder waken, dat het ongeloof zich niet listig bediene

{==215==} {>>pagina-aanduiding<<}
van datgene, wat de zaak des Evangelies kan bevorderen, om haar te benadeelen, en godsdienstige verlichting tot een dwaallicht te vernederen, dat in den doolhof van menschelijke waanwijsheid doet rondzwerven, in plaats van op den weg des levens te voeren. Dat is het, wat de oprigters onzer Kweekschool beoogden; dat is het belangrijke doel, dat hare Bestuurders ook nu in de vorming van waardige Evangeliedienaars pogen te bereiken.
3. Maar, hetzij onder onszelve, hetzij althans van anderen, hooren wij ons misschien toevoegen, dat dit doel ook zonder de voortdurende instandhouding onzer Kweekschool kan worden bereikt, en dat het in ons vaderland geenszins aan overvloedige gelegenheden ontbreekt, om ook elders den aanstaanden Evangeliedienaar wetenschappelijk voor te bereiden. Ik moet op deze bedenking met een enkel woord antwoorden, indien ik inderdaad levendige belangstelling in onze inrigting u zal inboezemen. Doch ik spreek voor eene Doopsgezinde Gemeente, en gemakkelijk zal het mij vallen, haar in dit opzigt te overtuigen. Indien wij prijs stellen op het kenmerkende van onze Broederschap; indien wij hare instandhouding wenschen: zij is alleen te verkrijgen en te bewaren door de instandhouding en den bloei onzer Kweekschool. Gelijk daar, kan nergens die kenmerkende geest worden aangekweekt en bewaard; gelijk daar, kan nergens elders die belangstelling en die liefde worden opgewekt en aangevuurd, die onmisbaar worden gevorderd. En zouden wij dien wensch naar den voortdurenden bloei onzes Genootschaps niet mogen koesteren? Onze kerkelijke gemeenschap, zij is ons als een dierbaar kleinood door onze Vaderen overgeleverd. Zij is ons eerwaardig door hare oudheid, door haren oorsprong en hare beginselen. Nog weinige weken moeten er in het welhaast aanbrekende jaar verloopen, en drie eeuwen zullen er zijn voorbijgegaan, sedert de vrome menno simons, niet aan de Doopsgezinden het aanzijn gaf, maar hen, na zijne verlating der Roomsche

{==216==} {>>pagina-aanduiding<<}
Kerk, vereenigde en als tot eene Broederschap verbond. Hun oorsprong verliest zich in de hoogste oudheid der Christelijke Kerk, en de beginselen, die hen in hunne godsdienstige handelingen bezielden, waren rein en zuiver. En zou dan onze broederlijke gemeenschap ons niet dierbaar zijn? Zouden wij, inderdaad tot vrijheid geroepen, die vrijheid niet wenschen te behouden? Zouden wij de eenvoudige kenmerken onzes Genootschaps niet op hoogen prijs schatten; kenmerken, niet in tegenstand of tegenstelling van anderen onzer hervormde broeders aangenomen, maar uit overtuiging des harten erkend en beleden en aan de vroegste tijden der Kerke ontleend?
Maar misschien werpt men ons tegen, dat wij op deze wijze een' hinderpaal stellen tegen eene gewenschte vereeniging der Christenen. Niemand wenscht vuriger, dan ik, eensgezindheid en liefde onder de belijders des Evangelies. Het is de Godsdienst der liefde; liefde is hare ziel en haar doel; en wij, wier voorvaderen het Christendom tot deszelfs oorspronkelijken geest zochten terug te brengen, wij zouden van hunne vrome gezindheid wel ontaard zijn, indien wij die liefde niet in al onzen handel en wandel zochten te bevorderen. Maar dat men zichzelven hier niet misleide! Dat men het ijdele droombeeld eener vrome hoop niet als het zekere uitzigt onzer dagen beschouwe! Dat men de wezenlijkheid niet aan eenen nutteloozen schijn opoffere, of, door te veel en te ontijdig te willen, verlieze ook wat men reeds bezit! Slaat de oogen in het rond op de Christelijke Kerk in en buiten ons vaderland, en zegt het mij, of gij er die eenstemmigheid omtrent punten des geloofs aanschouwt, zonder welke eene vereeniging onmogelijk is? Maar terwijl gij deze met droefheid ziet ontbreken, zoo wenscht niet, dat eene vruchtelooze poging diegenen in naam verbinde, die inderdaad nog zijn gescheiden. Bij het verschil van den menschelijken geest, dat wel altijd zal blijven bestaan, is misschien nimmer eene volkomene overeenstemming denkbaar; en wee hem, die ze door uitwendige banden schijnbaar zou willen be-
{==217==} {>>pagina-aanduiding<<}
werken; want hij zou slechts oorzaak van nieuwe scheuringen worden. Maar, indien al eenmaal zulk een tijdstip zal aanbreken, onze dagen - de ondervinding getuige hier! - zijn daarvoor nog niet rijp. Nog is het bestaan van een Genootschap, dat, vrij van alle banden, onpartijdig de waarheid mag zoeken en verkondigen, gelijk wij dit, Gode zij dank! mogen doen, voor de zaak des Evangelies niet onverschillig; indien slechts liefde het kenmerk zij onzer belijdenis en onzes handels; indien wij slechts de broederhand toereiken aan allen, die met ons den naam van
christus belijden; indien wij slechts niet oorzaken van twist geven of oude geschillen weder opwekken; indien wij slechts aan anderen de vrijheid laten, die wij zelve begeeren, en in waarheid de eensgezindheid zoeken, ofschoon wij in namen verschillen. Ziet, G., indien alzoo onze Kweekschool werke; indien deze de beginselen zijn, die haren kweekelingen worden ingeprent, en deze die der gemeente met woord en voorbeeld verkondigen, dan wordt hare instandhouding niet alleen eene weldadige gebeurtenis voor den bloei onzes Genootschaps, maar ook de zaak der Christelijke waarheid, kennis en liefde zal daardoor krachtig bevorderd worden, en, schenkt de Algoede haar een tweede Eeuwfeest, onze nazaten zullen dan met voldoening en dankbaarheid op het verloopen tijdperk mogen terugzien.
II. Ik heb, om van uwe aandacht niet te veel te vergen, slechts met korte woorden mijne denkbeelden kunnen ontwikkelen; maar ik hoop, dat het gesprokene toch voldoende zal zijn, om u het belangrijke te doen gevoelen der inrigting, wier honderdjarig bestaan wij heden gedenken. En heb ik dan nog vele woorden noodig, om u tot dankbaarheid aan God aan te sporen, door wiens zegen geschraagd en behoed, onze Kweekschool nu eene eeuw heeft bestaan, en in zoo menig opzigt heeft medegewerkt tot den bloei onzes Genootschaps en tot bevordering van de zaak van Christelijke kennis en waarheid? Klein was haar aanvang, door de zorg van ééne gemeente opgerigt en in stand gehouden,

{==218==} {>>pagina-aanduiding<<}
en thans mogen wij ons verheugen in hare uitbreiding, waardoor zij hare weldaden bijna over onze geheele Broederschap uitstort. Zij is het punt van vereeniging geworden, waarom bijna allen zich hebben geschaard, en eensgezindheid en liefde heeft ook door haar bijna aller harten verbonden. Daarom is onze ziel op dezen gedenkwaardigen dag vervuld van blijdschap en dankbaarheid. Daarom heffen wij, in ootmoedig vertrouwen, dankende en biddende, oog en hart ten Hemel, loven en prijzen den Gever van alle goede gaven voor zijne bescherming, aan onze inrigting betoond, en smeeken zijne hoede over haar af in het nieuwe tijdperk, dat wij thans voor haar binnentreden.
Doch, B. en Z., indien dat tijdperk een tijdvak van voortdurenden bloei wezen zal, zoo wordt ook de voortdurende belangstelling der Gemeenten dringend gevorderd. De oprigting onzer Kweekschool was een werk der belangelooze liefde. Liefde is het geweest, die haar in den druk der tijden voor vernietiging heeft bewaard, en haar tot haren tegenwoordigen bloei heeft gebragt. Liefde is het, die haar ook in het vervolg moet ondersteunen en behouden, indien zij aan hare bedoeling, in den meer en meer zich uitbreidenden werkkring, zal blijven beantwoorden. O, laat dan het voorbeeld der Vaderen niet vruchteloos blijven, die zoo veel voor hunne godsdienstige onafhankelijkheid hebben opgeofferd! Dat ook nu onze belangstelling in de Kweekschool zich door daden openbare, en dat de broederlijke liefde, die ik voor haar ook nu, bij dit Eeuwgetijde, inroep, en wier gaven wij gaarne hare bestemming zullen doen bereiken, niet te vergeefs worde ingeroepen, waar het de ondersteuning eener instelling geldt, waarmede het bestaan en de bloei onzes geheelen Genootschaps staan of vallen! Aan de vruchten kent men den boom; aan uwe bereidvaardigheid, om aan mijne aansporing te voldoen, zal men uwe belangstelling kennen.
Bovenal, G., toont het bij voortduring meer en meer, dat gij prijs stelt op de weldaden der Evangeliebediening!

{==219==} {>>pagina-aanduiding<<}
Dat niemand haar verachte, of door onverschilligheid en nalatigheid in het gebruik maken van hare zegeningen toone, onverschillig te zijn voor de zaak van Godsdienst en Openbaring zelve! Neen, waardeert uwe voorregten, B. en Z., en toont dit door belangstelling in de openbare Godsdienstoefeningen en in al het werk uwer Leeraars! Zoo worden de gezegende vruchten onzer instelling ook onder u meer en meer zigtbaar! Zoo worde ook door haar deze Gemeente en onze geheele Broederschap, zoo worde de gansche Gemeente van christus meer en meer een Godgeheiligd volk, standvastig in geloof, ijverig in goede werken, onverwonnen in de liefde, zalig in de hope. Amen!

Vlugtig schrijven van een' der medewerkers in de Vaderlandsche Letteroefeningen aan den redacteur.

Mijn Heer en Vriend!

Hiernevens gaan drie korte Recensiën. 't Doet mij waarlijk leed, dat ik zoo zelden prijzen kan, en dat van het mij ter beoordeeling toegezondene ¾ prullaria zijn, waaruit ik voor mijzelven niets leer. Hoe achterlijk is onze Vaderlandsche Letterkunde in het wetenschappelijke, en hoe weinig degelijks ziet hier het licht! Ik zeg dit niet, omdat ik met de smet van het vreemde alleen goed te keuren bevlekt ben; vurig wenschte ik, dat het anders ware. Maar onze Geleerden van beroep houden zich vaak schuil en schrijven niet, en halve en kwartgeleerden overstroomen ons land met hunne vertalingen en oorspronkelijke stukken, die armzalig zijn. Men kan hier ook met schrijven weinig eer inleggen; want de zwijgende Geleerdenkaste acht het beneden zich, er zich toe te verlagen, en ziet met mededoogen op hem neder, die uit hunnen kring vervallen is tot de klasse der Schrijvers. Alleen Predikatiën en Redevoeringen vinden genade. Van

{==220==} {>>pagina-aanduiding<<}
de Dichtkunst spreek ik niet, omdat men natuurlijk voor geen Dichter door kan gaan, ten zij men gedichten make en dit laatste geen geheim blijft. Mij is geen voorbeeld bekend van een' Dichter, dien men alleen uit zijne nagelatene gedichten heeft leeren kennen.
Zoo lang men bij ons zeer geleerd, hooggeleerd, en wat niet al, worden kan, en ook Lid van elke geleerde Instelling en Maatschappij, zonder iets te schrijven, behalve veelligt eene akademische Dissertatie en een paar Oratiën; zoo lang men in de opinie eener zekere Geleerdenkaste daalt, als men schrijft, is er geene beterschap te hopen. Baco wil, dat de goede boeken even als de slangen van mozes zullen zijn, welke die der Egyptische toovenaars opaten. En zoo is het ook. Één enkel goed boek doodt en verstikt vele slechte. Welnu, laat de gewijden optreden, en dat hunne boeken ons toonen, waarom zij voor zoo geleerd gehouden worden, en dat Holland ook nog zijnen roem handhaven kan in de wetenschappen! Van veelschrijverij ben ik geen vriend; maar dat onze Geleerden veelal niets schrijven, kan toch ook niet goed zijn. Of is er dan niets meer in het veld der wetenschappen, 't geen wel eene betere bearbeiding verdiende? Het tegendeel toonen de menigvuldige schrijvende en echte Geleerden, die de roem van Duitschland, Frankrijk en Engeland zijn, en nog bij de late nakomelingschap blijven zullen.
Door u werd mij iets voor uw Mengelwerk gevraagd. Gaarne, als ik tijd heb. Gij weet, ik huldig het vooroordeel niet, dat men niet schrijven moet, om geleerd te zijn. Moge ik daardoor ook iets verliezen in de schatting der uitgelezenen, welnu, ik wil niet meer schijnen dan ik ben. Wilt gij ('t valt mij al schrijvende in) dezen brief veelligt een plaatsje gunnen op uwen omslag of in een' achterhoek, ik heb er vrede mede. Maar dan den geheelen brief, zoo als hij mij uit de pen vloeide. Mijn' naam zou ik er ook wel bij willen voegen; maar ik vrees te verbitteren en dan niet te verbeteren. Kon ik het laatste, ik gaf er al de goedkeuring aan,

{==221==} {>>pagina-aanduiding<<}
die ik bij mijne Landgenooten, niettegenstaande mijn schrijven, mogt kunnen inoogsten. Maar vergenoeg u thans, zoo gij dit briefje werkelijk plaatst, met het onderschrift van

Alethinus.

Proeven uit de Mémoires de la Duchesse d'Abrantes.

In 1801 vertrok, op last van den Eersten Consul, de Scheepskapitein bodin, om den aardbol om te zeilen. Vele geleerden in verschillende vakken bevonden zich bij hem aan boord, onder anderen de Kolonel bory de saint vincent een groot natuurkundige, zeer ervaren teekenaar, en bij uitstek bekwaam in het vervaardigen van landkaarten en platte gronden. Terwijl de expeditie zich eenigen tijd bij het eiland St. Helena ophield, had de Heer bory gelegenheid om aan wal te gaan, en zich met het opzamelen van kruiden en verschillende steensoorten bezig te houden. Zeer wel gezien zijnde bij den toenmaligen Gouverneur, kreeg hij zelfs verlof, het eiland alleen te doorkruisen, tot aan zeker punt, hetwelk hem aangewezen werd; een punt, dat niet overschreden mogt worden, omdat men aan vreemden geene gelegenheid wilde verschaffen, om de vestingen uit te teekenen en de verdedigingswerken des eilands op te nemen. Dan, de voorzorg van den Gouverneur, wel verre van het gewenschte gevolg te hebben, wekte integendeel den lust van den Franschman op, om eene kaart van St. Helena te maken; en wat hij er van zag, gevoegd bij hetgeen hij naauwkeurig onthield van een plan des eilands, dat onvoorzigtiglijk in de biljartkamer van den Gouverneur dagelijks aan zijn bespiedend oog was blootgesteld, maakte hem het bereiken van zijn doel mogelijk. In acht dagen tijds was zijne kaart gereed.
St. Helena, dat afgelegen, voor de Engelschen, althans bij hunne reizen naar de Oost-Indiën, hoogstbelangrijk oord, had altijd de weetgierigheid van napoleon geprikkeld. Toen nu zijne uitgezondene expeditie terug was, en hij met een' en anderen der reizigers in gesprek kwam, trok in het bijzonder, wat bory de st. vincent hem verhaalde, zijne aandacht, en hij verlangde deszelfs kaart te zien. De teekenaar nam die uit zijne porteseuille en gas ze den Consul over.

{==222==} {>>pagina-aanduiding<<}
Deze spreidde ze terstond op eene tafel uit, bezag ze met de grootste aandacht, deed menige vraag met opzigt tot deze en gene plaats, welke hij den vervaardiger aanwees, en wilde zelfs de kaart behouden. Bory liet dezelve in zijne handen, en vertrok. Jaren verliepen. Het Keizerrijk werd gevestigd - vernietigd, en napoleon kwam op St. Helena! Even vóór dat hij voor altijd Malmaison verliet, wilde hij eenige meubelen doorzoeken, waarin Keizerin josephina sommige papieren zorgvuldig bewaard had; onder deze bevond zich de geteekende kaart van het eiland. Napoleon, getroffen door het denkbeeld, dat hij dezelve kon noodig hebben, dewijl hij toch, hij wist nog niet waarheen, vertrok, nam ze mede. De Heer de las casas heeft aan bory verhaald, dat de kaart, welke napoleon op zijne tafel te Longwood had liggen, die was, welke hij ontworpen had.

Is er ooit een Veldoverste geweest, die, na het volvoeren van de hem opgelegde taak, behalve de zelfvoldoening, uit het bewustzijn van zijnen pligt gedaan te hebben spruitende, geene belooning ontvangen, ja geenerlei genot van zijne schitterende daad gehad heeft, het is de Fransche Maarschalk de bourmont. Een' ieder ligt nog versch in het geheugen, hoe deze krijgsman in Mei 1830 door zijnen Koning karel X gelast werd met het uitrooijen der Algerijnsche roovers; hoe hij den 5 Junij daaraanvolgende zich meester maakte van hunne stad, en hoe de belangrijke dienst, welke hij zijn Vaderland had bewezen, geheel vergeten werd bij het rumoer der nieuwe Omwenteling, die den oudsten tak der bourbons van den troon deed storten, en den jongsten in den persoon van lodewijk filips, Hertog van Orleans, op denzelven verhief. Nadat karel X verdreven, en de rust in Parijs eenigzins hersteld was, herinnerde men zich, dat Algiers een Fransch wingewest was geworden - en de Generaal clauzel werd derwaarts afgezonden, geenszins om de bourmont de dankbare hulde der natie over te brengen, maar om in zijne plaats te treden. Den 2 September des zelfden jaars 1830 kwam clauzel te Algiers, en terstond gaf de bourmont hem het bevel over het leger over, en ging zelf vooreerst naar Gibraltar. Later zijnen verdrevenen lastgever ontmoetende, heeft deze welligt hem voor zijn roemrijk feit bedankt; maar welk

{==223==} {>>pagina-aanduiding<<}
eene schrale belooning is dit voor een' man, die zijn geheele Vaderland aan zich verpligt had!
Maar wie was die Maarschalk de bourmont? zal welligt iemand zijner tijdgenooten vragen; en, die vraag onderstellende, willen wij dezelve beantwoorden, naar aanleiding van hetgeen de Weduwe van junot, Hertog van Abrantes, in hare Gedenkschriften van hem verhaalt.
Lodewijk victor augustus, Graaf de gaine de bourmont, zegt zij, werd den 2 September 1773 op het kasteel Bourmont, in Anjou, geboren. Reeds vroegtijdig nam hij dienst bij de Fransche Gardes, en was slechts 17 jaren oud, toen de (oude) Omwenteling een' aanvang nam. Bevallig van gelaat en houding, had hij de manieren van een' Franschen Edelman van den ouden tijd, en iets innemends, dat degenen, die in gesprek met hem kwamen, dadelijk gunstig voor hem gestemd maakte. Als Aide de Camp van den Prins van condé verliet hij Frankrijk in 1790, en vertoefde aan den Rijn bij het leger der uitgewekenen tot in 1794, wanneer hij zich naar de Vendée begaf. Daar vuurde hij den verslagenen moed der Koningsgezinden weder aan, verstond zich met de scépeaux, die over de Chouans bevel voerde, nam het bestuur van die van Maine op zich, en verwijlde eenigen tijd op zijn kasteel Bourmont, dat als het hoofdkwartier van den Generaal der tegenomwentelingsgezinden aangemerkt werd. De Heer de scépeaux, die zijne bekwaamheden als redenaar, zoo wel als zijne krijgskunde en persoonlijke dapperheid kende, zond hem in 1795 naar Engeland, ten einde, in een tijdstip, waarin het Westen, met hoop op goed gevolg, den oorlog tegen de Parijsche gezagvoerders zou hebben kunnen doorzetten, eene genoegzame som gelds bijeen te brengen, om dien oorlog te voeren. Ook Schotland werd bij die gelegenheid door den Heer de bourmont bezocht; en, zich bij den toenmaals in ballingschap ronddolenden Hertog van artois (naderhand Koning karel X) vervoegd hebbende, werd hij in het sombere paleis,
eertijds door maria stuart bewoond, door den Prins tot Ridder van st. louis geslagen. Met handen vol kruisen, ordesteekenen en soortgelijke belooningen voor de dapperen der Vendée, welke artois hem medegegeven had, keerde de bourmont in zijn Vaderland terug. Dan, de luisterrijke verwachtingen, welke men gevormd had, verdwenen in rook; hoche werd door

{==224==} {>>pagina-aanduiding<<}
de Republikeinen tegen de Koningsgezinden gezonden; de bourmont nam een werkdadig deel aan den strijd, die, met enkele tusschenpoozen, tot in 1800 voortduurde, en kwam, nadat de Vrede gesloten was, te Parijs. Daar in den echt getreden zijnde met Mejufvrouw becdelievre, werd hij om zijne vroegere staatkundige gevoelens en gedragingen niet ontrust, hoewel men steeds een wakend oog op hem hield.
Op den dag van de uitbarsting der machine infernale schijnt de bourmont een' stap gedaan te hebben, om zich van de verdenking van medepligtigheid, die op hem zou hebben kunnen vallen, vrij te pleiten; ten minste Mevrouw d'abrantes zegt hier van hem: Il fut lui-même très loyalement au devant des inquiétudes. Doch later schijnt er iets minder gunstigs voor de bourmont in diens gedrag geweest te zijn; want nu zegt de Hertogin: Je sais bien, que plus tard sa conduite est difficile à excuser. Wat hiervan zij, als min of meer in eene intrigue, die door anderen tegen den Eersten Consul gesmeed was, gewikkeld geweest zijnde, werd de bourmont gevat en in hechtenis gezet, eerst in den Tempel, toen te Dyon, daarna te Besançon, en eindelijk in het Kasteel van Joux, van waar hij middel vond te ontsnappen. Eerst begaf hij zich toen naar Zwitserland, en voorts in 1805 naar Portugal, waar hij zich onder de bescherming van den Regent (Don joao) stelde, en hem bij zijnen overtogt naar Brazilië zou hebben kunnen volgen; dan, hij verkoos te blijven, terwijl de Franschen het land overstroomden, en nam zelfs dienst onder junot, toen de Engelschen dien kwamen vernestelen. Als tot het Fransche leger behoorende, keerde de bourmont, na de kapitulatie van Cintra, (21 Aug. 1808) met hetzelve in Frankrijk terug, en stapte aan wal te Nantes. Hier werd hij door den Prefect (de celles) minzaam ontvangen, doch weldra, op order van den Minister van Policie, gevangen gezet. Zoodra de Hertog
van abrantes (die te la Rochelle geland was) dit vernam, ijlde hij naar Angoulême, waar de Keizer moest doortrekken, en sprong voor zijn' beschermeling in de bres. Napoleon stemde in de loslating van de bourmont, zoo wel ditmaal als nog eens, omtrent eene maand later, toen fouché hem weder had laten vatten, - waarom? - de reden is in de duisterheid der staatkundige knoeijerijen begraven. Zoo veel is zeker, dat de bourmont nu naar Napels vertrok, dienst nam bij Koning

{==225==} {>>pagina-aanduiding<<}
joachim murat, en zich in 1813 door zijnen persoonlijken heldenmoed onderscheidde. - Nadat napoleon de kroon nedergelegd had, onderwierp de bourmont zich aan den Koning, en kreeg het bevel over de zesde militaire afdeeling. - Hier zwijgt onze oorkonde, zonder te verhalen, hoe zich de Graaf bij napoleon's wederverschijning, en vervolgens onder lodewijk XVIII, heeft gedragen; wij zwijgen met haar, onze onkunde omtrent het laatst aangestipte belijdende, en meenende onze taak afgewerkt te hebben, nu wij hebben doen zien, wie de veroveraar van Algiers geweest is, van het begin zijner loopbaan af, tot genoegzaam op den tijd, dat hij door den Vorst, die hem in zijne jeugd tot Ridder sloeg, in gevorderde jaren met de moeijelijke taak belast werd, welke hij zoo glorierijk ten einde bragt.

De Graaf van artois, later Koning karel X, leidde in zijne jeugd een ongebonden leven. Onder andere vrouwen, die hij, in spijt der goede zeden, gaarne bezocht, was de groote Tooneelspeleresse contat. Lodewijk XVI, vernomen hebbende, wie thans in hooge gunst bij zijnen Broeder stond, wenschte, zoo al niet hem geheel van zijne verkeerdheden te genezen, ten minste den Prins eens eene les te geven, die hem de welvoegelijkheid te binnen brengen moest. Ziehier wat gebeurde: Op zekeren dag, dat artois bij den Koning ten avondmaaltijd verwacht werd, zond hij zijne verschooning in, dewijl (zoo luidde de boodschap) eene geweldige hoofdpijn hem belette ten Hove te verschijnen. Lodewijk, vermoedende, dat die kwaal niet meer dan een bloot voorwendsel was, liet aan den Bevelhebber van het Hôtel der Invaliden gelasten, om, bijaldien de Graaf van artois dien avond langs dat gesticht mogt komen, het kanon te lossen. De Prins, na zijne bovengenoemde verontschuldiging, stapte in zijn rijtuig, en reed naar Parijs, vol verlangen om de schoone contat te zien. Reeds verheugde hij zich over het gelukkig slagen van zijn voorgeven, toen, bij het Hôtel der Invaliden gekomen, het gebalder des geschuts hem onverwacht in de ooren klonk. Dan, slechts een oogenblik peinsde hij over de reden van deze ongewone begroeting, en riep toen ijlings uit, zijn' kamerdienaar, die alleen hem vergezelde, aansprekende: ‘Dit is ongetwijfeld eene poets, die mij mijn Broeder speelt. Keer om, ren naar Versailles terug, rijd de paar-
{==226==} {>>pagina-aanduiding<<}
den dood, ik geef nergens om, mits ik bij tijds ten Hove kome!’ - De Hertog kwam bij tijds, en bevond zich bij 's Konings avondmaaltijd. ‘Ha, ha!’ sprak de goede Vorst, zoodra hij hem zag, ‘is de hoofdpijn geweken? Beken,
dat ik een goed geneesheer ben!’ (*)

Een woord ten nutte van het algemeen, met betrekking tot de begrafenis van een' verdienstelijken tooneelspeler.

Evenzeer als het betaamt, met gematigdheid, dan en daar, waar het voegt, in het belang eener welbegrepene verlichting op te treden, om de dwalingen te wederleggen van hen, die, geprikkeld door eenen ijver zonder verstand, de heilige zaak des Christendoms benadeelen; evenzeer is het pligt, niet te zwijgen, wanneer ligtzinnigheid de vaan des Heidendoms stontmoedig voor het oog der wereld ontrolt.
Reeds dit weinige is genoeg, om velen onzer Landgenooten ten doen zien, dat wij hier het oog hebben op het gesprokene aan het graf van een' onlangs gestorven Tooneelspeler, den Heer majofski, in hoogst aanstootelijke bewoordingen, welke wij nogtans gaarne gelooven, dat den spreker in het gevoel der bewondering, dat hem vermeesterd had, zijn ontvallen, en welke hij in bedaardere stemming waarschijnlijk zoude wenschen niet gebezigd te hebben; gelijk wij evenmin kunnen denken, dat derzelver opname in een dagblad met antichristelijke bedoelingen hebbe plaats gehad, noch dat de verdienstelijke Tooneelspeler zelf, dien zij moesten huldigen, die immer zoude hebben willen billijken.
Onze Franschman toch, de Heer vautrin, meende het bij zijne exclamatie ongetwijfeld zoo kwaad niet, als hij zijnen ontslapenen Hollandschen kunstbroeder gelukkig achtte, dat hij in de uitoefening van zijn beroep, gelijk de krijgsman op het veld van eer, de eeuwigheid was ingetreden!!! Hij vergat slechts, dat hij niet op het kerkhof van Père Lachaise te Parijs, maar in de N.Z. Kapel te Amsterdam bij eene lijkbaar stond! Met andere woorden, hij besefte niet, dat in Nederland het zegenrijke licht des Christendoms nog op den kandelaar staat, en dat, vooral in dagen, welke toegewijd zijn aan de bepeinzing van 's Heilands lijden en sterven,

{==227==} {>>pagina-aanduiding<<}
het godsdienstig gevoel der Christenen van alle geloofsbelijdenissen door eene exclamatie als de hier bedoelde dermate moest worden beleedigd, dat het niet missen kon, of de ergernis moest zich in die algemeene afkeuring openbaren, welke ieder weldenkend lezer, tot welk Christelijk Kerkgenootschap hij dan ook behoorde, het dagblad met weêrzin deed wegwerpen.
Maar, ofschoon de Christelijk-godsdienstige stemming van onzen landaard ons waarborg zij, dat die wanklanken, al werd derzelver geluid ook door de drukpers langs onzen vaderlandschen bodem voortgeplant, geene zoo schadelijke uitwerking zullen gehad hebben, als men bij den eersten opslag wel zoude vreezen, belet dit niet, dat wij ons verontrusten over de mogelijkheid, dat deze korrel verderfelijk zaad toch hier en daar in het hart van den ligtzinnigen als in een' akker valle, in welken het enkele nog aanwezige kiempje goed koren door onkruid kan worden verstikt! Bovendien mogen wij wel niet uit het oog verliezen, dat tot het dierbaar erfgoed onzer Vaderen ook behoort de deugd der godsvrucht, - eene deugd, welke ook wij op onze kinderen wenschen over te brengen; en, zoo iets, dit moet ons hinderen, dat het nageslacht ons eenmaal zou kunnen beschouwen als dezulken, wie die hoofddeugd der Vaderen niet had gekenmerkt! Het is er nu wel verre af, dat wij zouden vreezen, dat de nakomelingschap, wanneer het haar kennelijk mogt worden, dat men in onzen tijd zich openlijk, ten aanhoore eener talrijke schare, zóó durfde uitlaten en zóó iets drukken, het geheele tegenwoordige geslacht zal veroordeelen, daar het toch een Franschman en geen Nederlander was, die zoo sprak; maar wij achten het niettemin in het belang, ook van onze nationale eer, nuttig, dat het alsdan uit een echt vaderlandsch geaccrediteerd Tijdschrift van onze dagen blijke, dat er slechts ééne stem bij alle weldenkende Nederlanders te dezen werd gehoord, en wel die van een diep gevoeld misnoegen; en zoo moge die stem, eenmaal door de nakomelingschap vernomen, bij haar voor een ons regtvaardigend protest gelden tegen de verdenking, alsof wij Nederlanders, eenmaal door de
Franschen van goed en bloed beroofd, ons nu nog bovendien het dierbaar kleinood der godsvrucht door hen als lieten wegspotten, den overgang uit den tijd in de eeuwigheid voor weinig meer dan ijdel spel hielden, en het als eene beuzeling aanmerkten, hoe, wanneer en waar de, altijd ernstige, dood ons kwam verrassen!


{==228==} {>>pagina-aanduiding<<}

De mode.

(Vervolg en slot van bl. 194.)

Het bespottelijke der Modezucht, gelijk wij in de tweede plaats zouden vermelden, vloeit uit de opgenoemde daadzaken over het algemeen als van zelf voort. Staan wij nog bij eenige bijzonderheden stil.
Ziet eens vele jongelieden onzer dagen, (vooral onder de zoogenaamde fatsoenlijken) de kleinkinderen der Batavieren en Friezen, bij wie de jongelingen roem stelden in ligchaamskracht, gezonde zintuigen, manhaftigheid, en welker dochters trotsch waren op frische kleur en sterke gezondheid: zien deze spruiten van Athletische origine er niet zoo onfatsoenlijk (ongefatsoeneerd) uit, alsof zij aan het schimmenrijk ontsnapt zijn? Hunne geheele kleeding is ingerigt, of zij eene Egyptische mumie tot model genomen hebben; welke vooronderstelling nog waarschijnlijker wordt door den balsamieken dampkring, welken zij met zich voeren, en die onze jonge Heertjes als muskusdieren, en onze Dametjes als parfumwinkels doen rieken.
In plaats van een rond en sterk postuur, zoeken zij hunne gedaante wespvormig te maken, en zich te verzetten tegen de ook bij de schilders aangenomene grondslagen van het welgevormde menschenbeeld, volgens welke de man breed en de vrouw smal van schouders moet zijn. De jongeling toch maakt zich door een verwijfd corset eenen ranken borstbouw, en door ademhaling belemmerende cravattes of stropdassen eenen zwanehals (*); het meisje vergroot de onderlinge middellijn harer armen door blaas- of luchtbolvormige mouwen tot kapitaalverdubbeling (†), ja maakt hare leest, welke bij den mensch, om zijnen opgerigten gang, perpendiculair of loodlijnig moet zijn, hoeksch, door, (ik durf

{==229==} {>>pagina-aanduiding<<}
het in onze taal waarlijk niet zeggen) een kussentje in de lenden plaatsende, de cul de Paris daar te stellen!
Gezonde zintuigen (b.v. een goed gezigt) zijn geen Ton: men moet vooral bijziende schijnen; en daarom ziet men zoo veel neuzen met brillen, zoo veel halzen met lorgnetten voorzien. Deze Mode-myopie (bijziendheid) zou zeker een diep medelijden bij de Oogartsen verwekken, en gewigtige stof tot prijsvragen voor geleerde Maatschappijen opleveren, indien niet slechts de meerdere of mindere bolronde gedaante der oogbollen deskundigen overtuigde, dat de meeste dezer brillenglazen optisch neutraal, en dus maar modefatterijen zijn.
Vele jongelieden gelijken, om hunne gedurige kleederverwisseling en volmaakte navolging der model-wasbeelden, in de winkels der Modisten te pronk staande, op het beeld van pygmalion, en schijnen, even als dit door de Godin der Liefde, door het Mode-Genie bezield te zijn.
Dezer kleeding der jongelieden is echter, om het spreekwoord: het verstand komt niet vóór de jaren, veel te vergeven; dan, zoo als meermalen, zien wij ook te dezen de jaren wel eens komen vóór het verstand. Omdat men eertijds, zelfs bij de onbeschaafdste volken, eene bijzondere achting bewees aan den ouderdom, zochten de mannen van meergevorderden leeftijd de eerbiedwekkende grijsheid door gepoederd haar te naderen, en verborgen de vrouwen door een hoog rijglijf den te jeugdig schijnenden boezem. Nu, integendeel, zoeken de grijsaards de sierlijke kroon des ouderdoms door gitzwarte of kastanjebruine, poedelhondaardiggekrulde naturelletjes, welke, als in kleurcontrast met baard, wenkbraauwen en oogharen, al vrij innaturel zijn, te vermommen, en ziet men reeds bejaarde vrouwen kunstmaagdelijke boezems nabootsen, welke dan juist niet symmetrisch harmoniéren met de ingevallene wangen, vermagerden hals en regtlijnigen vorm der armen.
Ook de huisgezinnen geven ons vaak ruime stof, om ons met de modedwaasheid te vermaken. De maaltijden, b.v., verschillen, zoo als wij reeds boven aanmerkten, over het algemeen quantitatief van die onzer Voorouders; doch en famille is dit niet altijd qualitatief: immers, door de vorderingen in de edele keukengeleerdheid worden dikwijls van hetzelfde vleesch twee geregten gemaakt, b.v. op den eenen schotel blijft het de originele gedaante behouden, en wordt dan pièce de résistance (stuk, dat voor het mes staat) of plat

{==230==} {>>pagina-aanduiding<<}
d'épargne (zuinigheidsschotel) genaamd; terwijl er dagelijks stukken worden afgesneden, om, con variatione, als haché, ragout enz., de flanc te maken. Eveneens gaat het met de vier assietten voor bijspijzen: van deze worden er dikwijls twee gelijkfoortig gevuld, b.v. twee met kool en twee met aardappelen, of zijn eenige wel eens bloot figuranten; tot welke fatsoenlijke dinervermomming de met deksels voorziene assietten van latere uitvinding uitnemend dienstig zijn. Is het verschil echter ook qualitatief, dan herinnerde ik mij bij zulke gelegenheden meer dan eens het oud-Hollandsche spreekwoord: twaalf ambachten dertien ongelukken, daar het smeer (zoo als men dit in onze barbaarsche tijden uitdrukte) van alle deze verschillende potten vroeger naauwelijks voor éénen toereikend zou geweest zijn; waardoor men in de groote wereld niet alleen soupes maigres, maar ook doodmagere vleeschen en brandschrale groenten aantreft. Ook heb ik mij dikwijls verwonderd over de hoogte, waarop men tegenwoordig de wellevendheid der kinderen kan brengen; daar aan alle deze wijnglasbezittende tafelgastjes wel wijn gepresenteerd, doch voor welken door vele zoo regt hartelijk bedankt wordt, dat men waarlijk zou gelooven, dat dit bedanken hun ernst ware; niettegenstaande mij toch wel eens zulk een kleine guit, zijne ouders verradende, verteld heeft, dat dit op Papa's uitdrukkelijk bevel geschiedde, en dus deze geheele tafelmanoeuvre moet beschouwd worden als een voorbereidend dresseren voor hun aanstaand verschijnen in de groote wereld, even als de militairen de recruten met looden soldaatjes voor de martiale evolutiën exerceren.
In één woord, het opvolgen der Mode is bij sommigen zoo bespottelijk, dat hun leven een komediespelen schijnt, waarbij de decoratiën allerfraaist zijn, doch slechts dienen om het oog te misleiden: want, even als deze het ruwe schot verbergen, bedekken de schitterendste robes wel eens de grofste en haveloosste onderkleeren; en, even als de goudbeurzen der tooneelspelers met pachtspelpenningen gevuld zijn, schijnen hunne geldzakken wel Torricellische buizen, en, als deze, aan een luchtledig, aan een geldijdel te laboreren; terwijl ons bij de liverei-manie vaak onwillekeurig de Vrek voor den geest komt, wanneer wij, namelijk, denzelfden bediende heden als koetsier op den bok, morgen als lakkei achter de tafel, en overmorgen als tuinman in den kruiwagen aantreffen.

{==231==} {>>pagina-aanduiding<<}

Het nadeelige der Modezucht zal ik wel niet uitvoerig behoeven aan te wijzen, maar meen te dezen te kunnen volstaan met haar de dochter der weelde te noemen.
De weelde wordt te regt de geesel der Maatschappij, de pest der Volken genoemd. Door haar, immers, zagen wij het uitmuntende Griekenland van de Regering van perikles af aan, en het magtige Rome met het einde van den tweeden Punischen oorlog allengskens in luister tanen, en eindelijk geheel uit de rij der Volken verdwijnen. Zij is ook de zinkput van de welvaart van zoo vele huisgezinnen, waarvan men de schuld zelden in bedorvenheid des harten, maar meesttijds in eenen rampzaligen hoogmoed, om met de wereld mede te doen, of, zoo als men het noemt, om zijn fatsoen te houden, en dus in eene icarus-vlugt, moet zoeken.
Ook in het voor den mensch onteerende te dezen kunnen wij kort zijn.
Zien wij slechts op het doel onzes levens, en vragen wij onszelven met allen ernst af: Is de boven vermelde wijze van zijn gezin voor te gaan de vervulling van den edelen pligt eens Huisvaders? Bepaalt eene ellendige modepraal de heilige betrekking van Moeder - den belangrijken werkkring van Huishoudster? Zal de Jongeling den kostelijken tijd zijner jongelingschap, welke hem als voorbereiding voor zijn volgend leven gegeven is, alleen door het bijwonen van vermakelijkheden kunnen verantwoorden? Zal de Jongedochter tot hare allergewigtigste maatschappelijke bestemming door modeplaatjes gevormd worden? - Mensch! wie gij ook zijt, bedenk met mij, dat onze voortreffelijke, onze redelijke ziel ons als een te slijpen diamant gegeven is; dat men eenen diamant niet anders kan slijpen, dan met diamantstof, en gebruiken wij daarom zelfs de onschuldige zinnelijke uitspanningen niet anders, dan om aan onze broze ligchamen, als werktuigen onzer voor eene Eeuwigheid bestemde ziel, nieuwe kracht te geven; leven wij toch nimmer voor de ijdelheden der wereld, die wij toch met de wereld zelve moeten verlaten, en wier genot, daar zij de behoeften van onzen verhevenen aanleg niet bevredigen, weldra ophoudt genot te zijn, ja eerlang walgt.
Eindelijk noemde ik deze Modezucht, vooral voor den Nederlander, schandelijk.
Onze wetgevers of voorgangers te dezen toch zijn de Fran-
{==232==} {>>pagina-aanduiding<<}
schen, zoo als zelfs uit de modetaal blijkt, van welke reeds het Abé ons meer dan honderd millioen Nederlandsche guldens aan leergeld gekost heeft, - die, om er alleen dit, doch zelfs voor de nakomelingschap genoeg, van te zeggen, onze mannen, zonen en broeders, tegen alle regt van vrede en oorlog, in het dwangkasteel van den gruwelijken van alva, op eene nimmer gehoorde wijze belegerd, verminkt en vermoord, en, na eene, nergens elders in de geschiedenis voorkomende, allerroemrijkste verdediging, gevankelijk weggevoerd hebben.
Wisten, of bedachten, Neêrlands eerbare Vrouwen en kuische Dochters ook, dat de voornaamste gebiedsters van haar tegenwoordig toilet de wellustige priesteressen van venus in het Palais Royal te Parijs zijn, zij zouden zich zeker niet verlagen, om dezen tot model te nemen!

Ziedaar, geachte Lezer! eenige schetsen, welke in de onopgesmukte ervaring des dagelijkschen levens bewaarheid worden.
De eenvoudige, de algemeene waarheid geschreven hebbende, kan ik niemand beleedigd of persoonlijk (*) bedoeld hebben. Niet, als een andere Atheensche timon, uit wrevel tegen mijne tijdgenooten, of omdat ik alle Nederlanders, die onder de grootste volken het hoofd nog met edelen, met nationalen trots kunnen opsteken, voor Modepoppen aanzie; veel minder uit blinden ijver voor den goeden

{==233==} {>>pagina-aanduiding<<}
ouden tijd, welke, even als al het menschelijke onvolmaakt zijnde, ook zijne zotte modes had, b.v. alsof de grootte der allongepruik de waarde van Staatsman of Geleerde bepaalde, de lengte van den buiksdiameter de geschiktheid tot Burgervader aanbragt; maar om ons elk in het bijzonder, en vooral ons dierbaar Vaderland, nuttig te zijn, besloot ik, dit stuk ook door den druk bekend te maken. Ontveinzen wij niet, waarde Landgenooten! dat de weelde en hare dochter de Mode, de pest der volken, ook op onzen geboortegrond, in het om deszelfs eenvoudige braafheid en ware vroomheid altijd en alom geprezen Nederland, meer en meer begint te woeden. Houden wij steeds voor oogen, dat deze verschrikkelijke Volksziekte beter af te weren, dan te genezen is. Doen wij ons voordeel met de geschiedenis van Griekenland en Rome; en behartigen wij vooral de, ook nu nog zoo geheel toepasselijke, waarschuwing van den vaderlandlievenden en te weinig gelezen' le francq van berkhey (t.a.p. D. IV, bl. 628): ‘De raad, welken Madame de maintenon, zoo men zegt, aan dien gevreesden Koning (lodewijk XIV), ten aanzien van Holland, gaf, viel overeenkomstig met hare bedoeling uit. Zij had namelijk, gelijk men wil, den Koning ingeboezemd, dat er geen beter middel was, om de Hollanders van hunne gestrenge zeden en deftigheid af te trekken, dan het er op toe te leggen, om de Fransche Modes hier te lande in te voeren. En waarlijk dat slimme en doortrapte wijf, indien men 't gerucht gelooven mag, had het wèl begrepen; de uitkomst beantwoordde al vrij sterk aan hare verwachting; en vele Hollanders lieten zich overhalen, om de, door hunne Voorvaders verzamelde, schatten te verruilen voor allerlei Modes, voor bergen van galonnen, linten, strikken,
enz.’!

Avontuurlijke ontmoeting in de gebergten van Vermont.

(Vervolg en slot van bl. 186.)

In weerwil der vermoeijenissen van den dag, duurde het lang, eer ik behoefte tot slapen gevoelde. Het knappend vuur en mijn geweer beveiligden mij tegen den invloed der

{==234==} {>>pagina-aanduiding<<}
vrees, en onwillekeurig gaf zich mijn geest aan de indrukken over, welke de nacht, de eenzaamheid en de woeste schoonheden van het oord op mij maakten. Somtijds meende ik het gehuil der wolven tusschen dat der winden te onderscheiden; maar tot hiertoe had geen woudbewoner mijne eenzaamheid durven storen. Eindelijk besloot ik, mij aan den slaap over te geven, legde mij, na mijnen haard van brandstof voor eenige uren voorzien te hebben, in het diepst van het hol, met het hoofd tegen den mossigen wand en met de voeten naar het vuur gekeerd, neder, en viel weldra in een' diepen slaap, die echter door allerlei vreeselijke en wonderbare droomen werd afgewisseld.
Juist toen ik droomde, dat ik door eene wolk hoog in de lucht was opgenomen, en bij het scheuren dier wolk in het meer Champlain nederstortte, ontwaakte ik. Mijne eerste gewaarwording was, dat ik tegen iets aanviel, dat mij werkelijk als vastgeklemd hield. In een ondeelbaar oogenblik werd ik als weggerukt, en terstond daarop voelde ik een' schok, die mij bijna bedwelmde; ik meende nog te droomen, en zag rondom mij: overal dikke duisternis! Alleen ontwaarde ik boven mijn hoofd een' zonderlingen kring van licht, als ware er eene opening in de lucht, door welke een zachtroode gloed bij tusschenpoozen flikkerde. Ik stond op, en trachtte voorwaarts te treden; helaas! een regtstandige rotsmuur wederhield mij; nogmaals staarde en tastte ik in het rond, en eindelijk bemerkte ik, dat ik onder in een diep hol lag, en dat het invallend licht uit eene opening boven in hetzelve kwam, waardoor ik zoo onzacht was naar beneden getuimeld. Derhalve kon de gloed niets anders zijn dan die van het vuur mijner bivouac. Eenige kneuzingen, en de naauwe omtrek, binnen welken ik was ingesloten, overtuigden mij, dat mijn tegenwoordige toestand geen droom was.
Men vindt in het groene Gebergte vele dergelijke spelonken; de reiziger treedt over een mossig tapijt, dat zich van de eene rots tot de andere uitstrekt, en hem tot éénig steunsel strekt boven de diepten der afgronden. Het was boven eene dergelijke plaats, dat ik mijn vuur ontstoken en mij te slapen gelegd had, zonder te kunnen vermoeden, dat mijne legerstede zelve een gevaarlijke valstrik was. Of het vuur tot onder het mos was doorgedrongen en de drooge takken had aangetast, die dit dak schraagden, dat tot het plantenrijk behoorde, of dat het mos van lieverlede onder mijne

{==235==} {>>pagina-aanduiding<<}
eigene zwaarte bezweken is, zal ik wel nimmer kunnen te weten komen.
Ik wreef op nieuw mijne oogen uit, en overtuigde mij, dat ik geene eigenlijke wonden bekomen had. De grond der spelonk was met dorre bladeren, kluiten aarde en boomtakken bedekt, die mijnen val gebroken en mijn hoofd tegen de scherpte der rotsen beveiligd hadden; want ik was ten minste tusschen vijftien en twintig voeten diep gevallen. Ik tastte links en regts, en bemerkte, dat ik, de armen uitstrekkende, de beide wanden der spelonk gelijktijdig kon aanraken. Te midden eener volkomene duisternis, onderzocht ik deze beperkte ruimte; maar de wanden waren steil, en mijne hand kon niets grijpen, wat mij behulpzaam kon wezen om mij boven den grond te verheffen. Ik wendde mij om, ten einde het andere uiteinde der spelonk te onderzoeken; maar ook hier waren de wanden te steil en te glad, dan dat zij mij de minste hoop zouden gelaten hebben om er tegen op te klauteren. Was ik dan veroordeeld om hier voor altijd gevangen te blijven? ‘Laat mij tot den morgenstond wachten,’ dacht ik, ‘alvorens ik mij aan de wanhoop overgeve. Mogelijk bedekt de duisternis eenigen gewenschten uitgang voor mijn oog.’ - Eensslags word ik ontsteld door het gedruisch van iets, dat zich achter in de spelonk beweegt, - een oogenblik daarna vestigen zich twee vonkelende oogen op mij. Nu bevangt eene huivering al mijne leden, mijne haren rijzen te berge, een ijzig zweet droppelt mij van het voorhoofd, en ik sta als versteend van schrik. Een Koningrijk zou ik in dit oogenblik voor het geringste uitzigt op redding gegeven hebben! Ik was in het verblijf van eenen wolf, geheel alleen met den verschrikkelijken bewoner dezer spelonk, zonder de geringste kans om te ontvlugten!
Wij - de wolf en ik - gingen voort elkander gade te slaan; maar gelukkig verroerde hij zich niet. Weldra herkreeg ik weder eenige tegenwoordigheid van geest, en gevoelde de noodzakelijkheid van óf een vast besluit te nemen, óf mij voor te bereiden om levend verslonden te worden. Ik had nog een breed mes bij mij, waarvan ik mij voorzien had, om takken en struiken af te snijden; dit haalde ik te voorschijn, klemde het in mijne regterhand, en maakte mij gereed om op het dier aan te vallen. Het was een wanhopig besluit, en eene nadere overweging wederhield mij van

{==236==} {>>pagina-aanduiding<<}
de uitvoering. Mijn wreede vijand bleef stil aan het einde der spelonk liggen; reeds was ik sedert eenige minuten in zijne magt, en hij had nog niets anders gedaan, dan zijne vreeselijke blikken op mij te vestigen. Ik herinnerde mij, dat de wolf, hoe woest en wreed hij somtijds wezen moge, nogtans tevens als een groote bloodaard te boek staat. ‘Daar hij zoo lang gewacht heeft met mij aan te vallen,’ zeide ik tot mijzelven, ‘is hij misschien bevreesd;’ en ik sloeg hem gade, met het vertrouwen van den herlevenden moed. Zijne oogen vonkelden nog wel in het duister, maar in het pinken hunner leden meende ik de teekenen van aarzeling te herkennen. Nogtans bleef ik op mijne hoede, vast besloten, zoodra hij eenige vijandige gezindheid aan den dag legde, hem de helft van den weg uit te halen.
Mijne gissing bedroog mij niet. Waarschijnlijk had de wolf geslapen, toen ik in zijne spelonk viel, en was geweldig verschrikt geworden door dit onverwacht bezoek; want denkelijk lag hij juist onder de opening en was ik op hem gevallen, gelijk ik mij ook verward herinnerde, dat ik tegen iets, dat zich bewoog, aanstootte en door hetzelve omvat werd, toen mijn val mij deed ontwaken. Ongetwijfeld had de ontstelde wolf zich dadelijk naar den digtsten hoek der spelonk begeven, en zich daar, door vrees overmeesterd, zoo onbewegelijk mogelijk gehouden.
Het eene uur verliep na het andere, terwijl ik altijd mijn gastheer gadesloeg, steeds duchtende, dat hij de vinnige wolf zou worden, dien ik eerst gevreesd had in hem te zullen ontmoeten. Dan, zijne stemming bleef vreedzaam, en toen de eerste stralen der morgenzon in ons verblijf doordrongen, zag ik hem nog altijd in zijnen schuilhoek liggen en meer bevende dan ik. Helaas! de terugkeering des lichts verhoogde slechts mijnen angst. Overal zag ik ondoordringbare rotsen; te ontvlugten, was onmogelijk. Aan een deruiteinden van de spelonk was een enkele naauwe uitgang, of liever spleet, voorzeker die, waarvan zich de wolf dagelijks al kruipend bediende, en waardoor hij ook nu gemakkelijk had kunnen ontkomen, indien hij niet, door vrees gedrongen, eerder bedacht ware geweest om zich te verschuilen, dan om te vlugten. Ik moest dan nu een middel uitdenken om mijzelven te redden; want ik mogt niet hopen, dat eenig menschelijk wezen mij in deze onbekende wildernis te hulp zou komen; maar, kon ik de wanden mijns kerkers door-
{==237==} {>>pagina-aanduiding<<}
boren, of deszelfs bodem doorgraven, van alle kanten door rots ingesloten? Eene kleine blaauwe luchtstreep vertoonde zich op ongeveer twintig voeten boven mijn hoofd. Hoe dikwijls hief ik mijne blikken derwaarts, als wilde ik een' reddenden Engel tot mij roepen! Met welk een' diepen ootmoed herinnerde ik mij daniël, die wonderdadig uit den kuil der leeuwen gered werd! Vruchtelooze beden, naar het mij toescheen!
De wolf scheen even zoo verlegen als ik. In dezen zonderlingen toestand scheen mij niets anders over te blijven dan van honger te sterven, ten zij het dier beter achtte den zijnen aan mij te stillen, zoodra de honger zijne vrees overwon. Inmiddels verliepen nieuwe uren. Naar de invallende zonnestralen te oordeelen, vermoedde ik, dat het middag moest zijn. Angst en honger maakten mij ongesteld; ik zette mij neder, bijna in mijn lot getroost, en nadenkende over de vreemde gissingen, die men na verloop van jaren maken zou, wanneer men mijne beenderen te midden dezer rotsen vond.
Eensslags brak een dof geluid mijne overpeinzing af. Eerst dacht ik, dat het instinct van den hongerigen wolf eindelijk zijnen moed had opgewekt, en dat hij zich tot den aanval gereed maakte. Ik beval mij aan God, want ik was te zeer afgemat om de minste tegenweer te bieden; maar weldra trof het geblaf van eenen hond mijne ooren. Hoe zou ik de heerlijke gewaarwordingen, den vurigen dank aan God beschrijven, door deze stem in mijne ziel opgewekt, daar zij mij aankondigde, dat men mij te hulp kwam, en dat ik aan het verschrikkelijk lot ontrukt zou worden, van door een wild dier verscheurd, of levend begraven te worden? - Het geblaf naderde, en ik mogt er niet meer aan twijfelen, of mijne vrienden zochten mij en hadden mijn spoor gevonden. Dat, wat mij eindelijk hoop en krachten wedergaf, scheen den angst van den wolf te vergrooten. Hij sloot zich, meer en meer bevende, tegen den rotswand aan, en beantwoordde elk geblaf van den hond door een klagend stenen. Zijn meer geoefend oor had die toonen vroeger onderscheiden dan het mijne. Na verloop van eenige minuten lieten zich menschenstemmen boven mijn hoofd hooren, en de harde schreeuw, dien ik gaf, bragt hen dadelijk aan den rand der spelonk. Men kan zich hunne verbazing voorstellen, toen zij mij op den bodem van dezen zwarten afgrond vonden! Zij vloch-
{==238==} {>>pagina-aanduiding<<}
ten terstond boomtakken ineen, en maakten op deze wijze eene ladder, langs welke ik mij weder in de vrije lucht ophief.
Nu verhaalden zij mij, dat ik mijne wonderbare redding middellijk aan mijnen getrouwen hond te danken had, die, in weerwil van al de kronkelingen des bergs, mijn spoor had weten te volgen. Wat den vreemden gastheer betreft, over wiens onthaal ik mij betrekkelijk niet had te beklagen; hij ontsnapte door de opening van zijn hol, zoodra hij zich van mijne tegenwoordigheid ontslagen zag, maar werd door de zonen van den pachter gedood, vóór dat hij tweehonderd schreden had afgelegd.
Mijne haren zijn niet vergrijsd gedurende deze schrikbarende ontmoeting; maar de herinnering er aan zal mij nimmer verlaten. Hoe menigmalen heb ik sedert dien tijd, in akelige droomen, twee vlammende oogen te midden der duisternis op mij gerigt gezien! Hoe menigmalen hebben zich al de angsten in mij vernieuwd van eenen nacht, dien ik alleen met eenen wolf in zijn eigen hol heb doorgebragt!

Eenige schoone plaatsen uit Epiktetus.

Onder de voortreffelijkste Wijsgeeren der Oudheid verdient epiktetus eene der eerste plaatsen, wanneer men ten minste de Wijsbegeerte in kundigheden doet bestaan, die nuttig zijn voor de menschelijke Maatschappij, en niet in ijdele en holle bespiegelingen en droomerijen, zoo als sedert vijftig jaren in Duitschland. Epiktetus, die in het tweede gedeelte der eerste en het begin der tweede Eeuw onzer tijdrekening leefde, was een slaaf, maar met eene ziel zoo vrij, als zelden een Hoveling of Minister eene omdraagt. Hij diende zekeren epaphroditus, een' vrijgelatenen van nero, doch schijnt naderhand in vrijheid gesteld te zijn, daar hij met de Wijsgeeren, die Keizer domitianus uit Rome en Italië bande, het land moest verlaten, en zich daarop te Nikopolis in Epirus met der woon nederzette. De tijd van zijn overlijden is niet bekend; maar hij schijnt eenen hoogen ouderdom te hebben bereikt, daar hij niet slechts ten tijde van Keizer hadrianus, die van 117 tot 138 regeerde en veel werks van hem maakte, maar, volgens sommigen, nog onder deszelfs opvolger antoninus den Vromen

{==239==} {>>pagina-aanduiding<<}
geleefd heeft. Ook andere Wijsgeeren van zijnen tijd achtten hem hoog, en zijne studeerlamp werd na zijnen dood voor drieduizend drachmen, (duizend guldens) als een eerwaardig overblijfsel, verkocht. De Kerkvader augustinus, die gansch niet zacht over de Heidensche Wijsgeeren oordeelde, vereerde dezen nogtans met den titel van den zeer wijzen man. Doch bij zijn leven schijnt hij de goederen der fortuin, waarin hij zoo weinig waarde stelde, in geene ruime mate genoten te hebben. Daarenboven was zijn voorkomen min gunstig, en hij was zwak van gestel. Ook zocht hij geen' roem te bejagen: hij schreef zelf niets, even als sokrates, met wien hij zeer groote overeenkomst had, en alles, wat wij van hem bezitten, is uit zijnen mond door zijnen getrouwen leerling arrianus (een Wijsgeer, Geschiedschrijver en Krijgsheld, gelijk xenophon) opgeteekend. Het bestaat in een handboekje tot dagelijksch gebruik in het leven, en vier boeken van Gedenkschriften, waarin de Zedeleer der Stoïcijnen (welke gezindte epiktetus omhelsd had) op de verhevenste en zieltreffendste wijze wordt voorgedragen, - op eene wijze, die veel meer van het Christendom heeft, dan de vroegere geschriften der Stoïcijnen, zoodat men bijna zou denken, dat epiktetus aan het toen magtig opkomende Christendom eenige kennis gehad had.
De Zedeleer is ongemeen zuiver. Kennen zonder doen heeft bij hem geene de minste waarde; en hij wil volstrekt niet, dat men zich op zijne deugd verheffe, of iets doe, om van de menschen gezien te worden. Hoezeer door een' Keizer gevierd, predikte en beoefende hij steeds de hoogste matigheid, ingetogenheid en nederigheid; en volgens hem bestond de geheele Wijsbegeerte in twee woorden, onthouding en lijdzaamheid, waarbij echter ook werkdadige menschenliefde geenszins vergeten werd. Men moest, zeide hij, zijn huis niet met tapijten en schilderijen versieren, maar met zedigheid en matigheid, als zoo vele onvergankelijke sieraden.
Wij willen onzen Lezeren uit de rijke schatten der wijsheid van dezen edelen man, die onzes inziens veel te weinig bekend zijn en zelfs door de kenners der Grieksche taal te weinig beoefend worden, een en ander mededeelen. Wij beginnen met een vertoog: Hoe men zijne verbeelding moet bestrijden. (*)

{==240==} {>>pagina-aanduiding<<}

Alle gewoonte en ieder vermogen wordt door de opeenvolging van gelijksoortige verrigtingen vastgehouden en versterkt, zoo als de kracht van te wandelen door het wandelen, van te loopen door het loopen zelve. Wilt gij een goed lezer zijn? lees veel; een schrijver? schrijf dikwijls. Wanneer gij in dertig dagen niets gelezen, maar andere dingen gedaan hebt, zult gij de gevolgen bespeuren. Wanneer gij na tien dagen stilzittens opstaat en een' grooten weg wilt afleggen, zult gij eens zien, hoe vermoeid gij zult worden. In één woord: wilt gij iets doen? maak het u tot eene gewoonte; zoo niet? gewen u aan het tegendeel. Dus is het ook met den geest. Wanneer gij u driftig maakt, moet gij wèl beseffen, dat dit u niet als een enkel kwaad overkomt, maar dat het ook uwe gewoonte vermeerdert om boos te worden en daartoe hout op het vuur werpt. Eene enkele nederlaag door zinnelijken wellust is meer, dan dat gij slechts eens zoudt bezweken zijn: gij hebt tevens uwe zucht daartoe gevoed en vermeerderd. Want het is onmogelijk, dat door eene herhaling van gelijksoortige bedrijven de gewoonten en vermogens, indien zij er te voren niet waren, niet zouden ontstaan; indien zij reeds bestonden, niet zouden aangezet en versterkt worden. Dus zeggen de Wijsgeeren ook, dat de ziekten der ziel ontstaan. Wanneer gij ééns de geldzucht bij u ontwaart, en gij dan terstond de rede gebruikt om het kwaad daarvan in te zien, zal die drist bekoelen en het hoofdbestuur der ziel zijn gezag hernemen. Maar wanneer gij daartegen geen geneesmiddel bezigt, zal het kwaad niet op dezelfde hoogte blijven, maar, door eene gelijksoortige verbeelding op nieuw ontvlamd, spoediger dan te voren weder tot begeerte overslaan. Gebeurt dit dikwerf, zoo is het met u gedaan, en de ziekte der gierigheid is u tot hebbelijkheid geworden. Indien iemand de koorts heeft, is hij na den afloop daarvan niet meer dezelfde als vóór de koorts,
wanneer hij niet volkomen genezen is. Zoo is het ook met de gesteldheden der ziel. Er blijven (in de hartstogten) lidteekenen en striemen over; en wanneer iemand die door geenen verzachtenden balsem geneest, maakt hij, nog eenmaal door die zelfde driften gegeeseld, die striemen tot wonden. Wilt gij dus niet driftig (opstuivend) van aard zijn? voed uwe gewoonte niet, en breng niets toe, wat haar vermeerderen kan. Wees vooreerst bedaard, en tel de dagen, waarin gij niet boos zijt geworden. Eerst waart gij gewoon, dagelijks

{==241==} {>>pagina-aanduiding<<}
op te stuiven; nu om den anderen, dan om den derden, vervolgens om den vierden dag. Hebt gij het zoo ver gebragt van maar ééns om de maand driftig te worden, breng dan Gode een dankoffer toe. De gewoonte ontbindt eerst het kwaad, en neemt het daarna geheel weg. ‘Heden-ben ik niet treurig geweest; morgen ben ik het ook niet.’ Allengs zult gij het eerst om de twee, om de drie maanden zijn. Let wèl op, zoo u iets tot bekommering of drift aanzet, en het zal u gelukken. Wanneer ik heden eene schoone vrouw zie, moet ik niet tot mijzelven zeggen: ‘Hoe gelukkig zou mij haar bezit maken! hoe gelukkig is haar echtgenoot!’ want, dit zeggende, denkt men er tevens bij: ‘Hoe gelukkig zou de overspeler zijn!’ (*) Schilder in eene wellustige verbeelding hare bekoorlijkheden niet af, en stel u haar in geene houding voor, die uwe zinnelijkheid prikkelt. ‘Maar, epiktetus, wanneer de vrouw u genegen is, u toewenkt, u ontbiedt, zacht uwe hand drukt?’ Zoo ik mij dàn weet te onthouden en de overwinning wegdraag, heb ik zekerlijk oneindig meer gedaan, dan door de oplossing der moeijelijkste vraagstukken uit de bespiegelende Wijsbegeerte. Gij moet verlangen uzelven te voldoen en in Gods oog behagelijk te zijn; gij moet begeeren zuiver te zijn bij uzelven en bij God. Wanneer u zulk eene begeerte overvalt, wil plato, dat gij de tempels der Goden zult bezoeken, om gezuiverd te worden. Doch het zal genoeg zijn, in het gezelschap van edele en brave mannen toevlugt te zoeken, en u met hen te vergelijken, zoo gij iemand derzelven in leven hebt, of anders een' der doorluchtige overledenen. Ga naar sokrates, en beschouw zijnen omgang met alcibiades; zie, welk eene overwinning hij op zichzelven behaald heeft, grooter dan in de
Olympische spelen, zoodat men hem, bij God! te regt mag bewonderen, en zeggen; ‘Wees gegroet, voortreffelijke!’ Wat zijn daarbij die armhartige worstelaars en vuistvechters en schermers! Wanneer gij u zulk een beeld voor oogen stelt, zult gij uwe verbeelding bedwingen en door haar niet weggesleept worden. Vooreerst echter moet gij zorgen, door haren spoedigen aanval niet te worden verrast, maar zeggen: ‘Wacht een weinig, Verbeelding! opdat ik zie, wie gij zijt, en wat uw doel is. Vergun mij u te onderzoeken.’

{==242==} {>>pagina-aanduiding<<}
Vervolgens moet gij haar niet laten begaan, noch hare schildering voortzetten; anders zal zij u medeslepen waarheen gij niet wilt. Maar stel liever eenig ander edel en voortreffelijk voorwerp uwer verbeeldingskracht daar tegenover, en werp het snoode en verachtelijke uit. Indien gij u gewend hebt zóó te strijden, dan zult gij eens zien, hoe veel kracht uwe schouders, uwe zenuwen en uwe spieren zal bezielen! Tot hiertoe bestaat alles bij u slechts in woorden, meer niet. Hij is de waarachtige kampvechter, die zich in den strijd tegen zulke verbeeldingen oefent. Blijf, ongelukkige! laat u niet wegslepen! het is een edele strijd, een goddelijk werk; het geldt een Koningrijk, het geldt de vrijheid, het geldt uwe levensrust, het geldt een leven zonder beroering. Denk aan God! roep Hem tot hulp en bijstand aan, gelijk de zeevaarders in den storm kastor en pollux doen. Want welk een storm kan grooter zijn, dan die door sterke verbeelding de rede overstuur werpt? En de storm zelf, wat is hij, dan verbeelding? Neem de vreeze des doods daaruit weg, dan kan geen onweêr u meer benadeelen; dan zult gij ondervinden, welk eene zalige zielerust in uw harte kan wonen. Maar zoo gij, eenmaal overwonnen, zegt: Ik zal ook verder bezwijken, en dan andermaal en weder op nieuw; weet dan, dat gij eindelijk zóó zwak en ellendig zult worden, dat gij naderhand niet eens meer zult merken, wanneer gij zondigt, maar voorwendsels voor uw kwaad zult zoeken, en door uw voorbeeld bevestigen hetgeen hesiodus zegt: De man, die uitstel bemint, zal steeds met onheilen kampen.

(Wij hopen van tijd tot tijd meer dier Vertoogen te plaatsen.)

Iets ter karakterisering der onlangs in hoogen ouderdom overledene moeder van Napoleon.

In de lente van 1834 bezocht een Franschman de Moeder van napoleon, in het dusgenaamde Venetiaansche Paleis te Rome. Een Officier der oude Garde, de Heer robaglia, kwam met eenige Fransche dagbladen het salon binnen. ‘Ik lees daar,’ dus sprak hij, ‘in de Couranten een zeer zonderling voorstel, bij de Kamer der Afgevaardigden ingediend, om namelijk den Koning van Frankrijk te mag-
{==243==} {>>pagina-aanduiding<<}
tigen, de Leden der Keizerlijke Familie, te zijner keuze, den terugkeer naar Frankrijk toe te staan.’ Madame laetitia liet zich de tijding herhalen, en - ik was beducht, dat de hierop volgende losbarsting van driftvervoering haar zou dooden! Hare wangen en handen trilden van stuipachtige zenuwtrekkingen; zij rigtte zich in haar krankbedde op, en zeide, met eenen uit hare ziel stroomenden nadruk: ‘Mijne Zonen hebben geene gunst van iemand hoegenaamd te ontvangen. Mogten zij naar Frankrijk enkel als burgers, om als zoodanig met de Natie vermengd te leven, wederkeeren, zoo zal dat alleen gebeuren, wanneer de nationale wil hen uit hunne ballingschap terugriep. Zoo een hunner, buiten dit geval, zulk eene gunst aannam, dan wenschte ik mij krachts genoeg toe, hem met eigene handen te worgen!’ - Tot dusverre had ik in haar alleen de verzwakte vrouw, de familiemoeder, die hare zonen beweent, gezien; bij dit antwoord, bij dezen galvanischen schok van een geraamte, herkende ik de Keizerinmoeder, de Moeder van napoleon.

Recept tegen de babbelzucht.

IJdele nieuwsgierigheid, kwaadsprekendheid, babbelzucht en onbescheidenheid behooren van oudsher tot die gebreken, welke in kleine landsteden niet het minst worden aangetroffen. Zoodra vertoont een vreemdeling zich daar niet, of men bespiedt hem, de hoofden worden bijeengestoken, men vraagt, vorscht uit, gist en lastert. ‘Is hij rijk?’ - ‘Is hij arm?’ - ‘Van waar komt hij?’ - ‘Wat doet hij?’ - ‘Wie zijn zijne ouders?’ - ‘Is hij gehuwd, of jong heer?’ - De vragen zijn niet bij te houden.
Een jong mensch uit eene aanzienlijke stad verlangde eenigen tijd in een zoodanig landstadje door te brengen. Den dag na zijne aankomst liet hij de voornaamste inwoners, mannen, vrouwen en ongehuwde juffers, in het logement, waar hij zijn' intrek genomen had, ter maaltijd noodigen. Men verwonderde zich, maar nam de uitnoodiging aan, en op het bepaalde uur lieten zich de verzochte gasten vinden.
Nadat het nageregt was afgeloopen, schenen zij zich gereed te maken om te vertrekken. Maar de gastheer ver-
{==244==} {>>pagina-aanduiding<<}
zocht hun, nog eenige oogenblikken te vertoeven, klom op zijn' stoel, en sprak hen op de volgende wijze aan:
‘Mijnheeren en Dames! Ik kom van van A-; ik woon daar op de - gracht, en heet .....; ik bezit eene matige fortuin; ik heb in de letteren gestudeerd, om u te dienen, en denk hier eenigen tijd te blijven, om ongestoord een werk te voltooijen, welks inhoud u niet het geringste belang kan inboezemen; beide mijne ouders zijn overleden, en mijne zuster is te R - zeer gelukkig gehuwd; ik ben ongehuwd, en gevoel niet de minste geneigdheid tot het huwelijk; ik ben noch goed noch slecht; ik leef zeer eenvoudig, bezoek nu en dan de kerk, maar nooit gezelschappen of openbare verlustigingen, speel nooit kaart, rook en snuif, betaal mijnen kleeder- en schoenmaker prompt, scheer mij driemalen in de week, draag 's winters een' wollen borstrok, bezit drie rokken en een' jas, bemoei mij nooit met de politiek, sta gewoonlijk ten zeven ure op en ga ten elf ure naar bed. Dat ik u dit alles mededeel, Mijnheeren en Dames, is louter in uw eigen belang, opdat gij u om mijnentwille de tong en de herfenen niet zoudt vermoeijen. Ik ben geen lomperd; die mij spreken wil, zal mij tot zijne dienst vinden; maar ik verlang met niemand bijzondere kennis te maken, en mijn gezelschap moet u dus volkomen onverschillig-wezen.’
Dit gezegd hebbende, nam de gastheer afscheid van zijne verbaasde gasten. Sommigen vonden de toespraak onbeschaamd, anderen grappig en origineel; maar de babbelzucht zag zich den mond gesnoerd.

Nieuw Fransch letterkundig monsterstuk.

Er is thans te Parijs weder een nieuw dramatisch wanschepsel van zekeren mallefile, in zes bedrijven, ten tooneele gebragt, waarvan een Fransch Criticus dit getuigenis geeft: ‘Ziedaar eene fraaije Letterkunde en een heerlijk voortbrengsel der hedendaagsche School! Brandstichting, bloedschande, overspel, heiligschennis, oudermoord, kindermoord, broedermoord, doodslagen en ongebondenheid, - ziehier de hulpmiddelen! Eene vrouw, die haren eersten man vermoord heeft en den tweeden verraadt; die hare eerstgeborenen verbrand heeft en de overigen tot losbandigheid verleidt; een man, die moordt om te hu-
{==245==} {>>pagina-aanduiding<<}
wen, die huwt om niet vermoord te worden, en die liegt om te doen moorden; wettige kinderen, die allen als 't ware het doopsel des moords ontvangen hebben, en van roof en plundering leven; natuurlijke kinderen, die hunne gansche familie vermoorden, vader, moeder en broeders, - ziehier de handelende personen! Kinderliefde, ouderen broedermin, alle zachte, teedere en natuurlijke aandoeningen miskend, ja met voeten getreden! Zedeleer, Natuur en Godsdienst onophoudelijk verkracht en mishandeld! Ziedaar wat ons vertoond wordt in het zesde jaar der glorieuze Omwenteling, het eerste jaar der Censuur! Ziedaar de vruchten: wat dunkt u van den boom? - Het stuk heet: Les sept Enfants de Lara.’





Aan den vader, na de lezing van zijne uitboezeming: slapelooze nacht. (*)


Welluidend was uw zang voor 't hart van elken vader, 
Die echtgenoote en kroost aan 't dankbaar harte drukt; 
Maar 't brengt ook hem den Hemel nader, 
Die onder 't leed der wereld bukt. 
 
Maar bukke en buig' de mensch - de Christen staat verheven, 
En glimlacht bij het lot, dat al zijn vreugd hem rooft; 
't Onwankelbaar geloof, hem in de ziel geschreven, 
Omgloeit, als 't morgenrood, zijn afgefolterd leven. 
Wie juicht bij dood en smart? - De Christen, die gelooft! 
 
Zoo stondt ge in 't nachtlijk uur en zaagt uw kind'ren rusten; 
Een onbeschrijfbaar leed greep u - gij weendet - aan; 
Uw oog zag naar die duist're en nog verborgen kusten - 
Dáár was de moeder - dáár! - voor eeuwig heengegaan 
 
Wat is de vaderzorg, bij 't koest'ren van de moeder, 
Die in haar kind'ren leeft, en dáár haar' Hemel ziet? 
Treur, vader! treur en schrei, verlaten, arme broeder! 
Al zijt gij voor uw kind een vriend, een gids, een hoeder - 
Zijn moeder wordt gij niet! 

{==246==} {>>pagina-aanduiding<<}

Dat denkbeeld, 't greep u aan - gij vouwt de handen zamen, 
En knielt bij 't wiegje neêr, waarin uw liev'ling rust. 
Een Engel zag u daar, en lispelt zeegnend: ‘Amen!’ 
Een groet, u toegebragt van gindsche duist're kust. 
 
Toen voeldet ge u gesterkt, en stondt getroost, te midden 
Van 't sluim'rend kind'rental, dat op uw liefde wacht; 
Toen smolt de treurtoon weg in 't hartlijk, vurig bidden - 
Een helder licht scheen in den nacht! 
 
Dat licht bestrale uw' weg en kroone uw vaderzorgen! 
Verlaten vader! ween - maar rigt den blik omhoog. 
Wacht, broeder! na den nacht, een' schoonen, rijken morgen. 
Hoe ons het leven drukke en diep ter aarde boog, 
Daarheen, met u, 't gebed, het hart, de ziel, het oog! 

Amsterdam, 15 Maart 1836.

B.T.L.W.

Opmerckingh.


Eens reysde ick in een woutrijck lant 
En sagh hoe of een felle brant 
Een groote streeck geteystert had, 
Soodat die was seer kael en plat. 
Toen vroegh ick aen een ackerman: 
- Segh, goede vrient! waer komt dit van? 
Ey, segh my, immers soo gy 't weet, 
Wat was toch de oyrsaeck van dit leet? - 
Hy sprack en sagh met droeven blick 
Nae 't schoutooneel van rou en schrick: 
- Hier was voorheen een heerlijck wout, 
Waer menigh schip van wert gebout 
En menigh huys van wert gesticht; 
De boomen waren swaer van wight 
En hoogh en langh en kloeck van stam. 
Maer siet, een schricklijck onweer quam; 
De blixem sloegh met fel getier 
Er in en sette 't al in vyer, 
En dagen langh was 't gantsche lant 
In eenen noyt gesienen brant, 

{==247==} {>>pagina-aanduiding<<}

En hadde niet de Hemel self, 
Door 't senden van fijn hoogh gewelf 
Van eene sware regenvlaegh, 
De vlam geslagen nae omlaegh 
En eyndelijck geheel gedooft, 
Nogh meer waer door het vyer gerooft, 
En light dat men nogh desen dagh 
De vlammen opwaert stijghen sagh. - 
Hy sprack en sloegh nogh eens sijn blick 
Op 't schoutooneel van rou en schrick. 
 
Toen dacht en peysde ick over 't woort, 
Dat ick soo even had gehoort, 
En vont er eenen diepen sin 
En vont er nutte leeringh in. - 
Gelijck toch hier de blixemvlam 
Het hoogh geboomt aensteecken quam 
En ley het kloeck en langh gewas 
In korten tijt in kool en asch, 
Maer niet eerst sloegh in 't kreupelhout 
Van 't overschoon en statigh wout, - 
Soo gaet het dickwijls met den mensch: 
Wanneer hy nae sijn lust en wensch 
Tot hooghen staet geklommen is 
En meynt, dat seker en gewis 
Geen droevigh leet of ongeval 
Hem nu meer nederstooten sal, 
Dat hy vast op sijn toppunt sit 
En heeft bereyckt sijn hooghste wit; 
Wanneer hy in sijn dwasen trots 
Sich waent als op den setel Godts, - 
Dan siet men vaeck, dat slagh op slagh 
Brenght sijne swackheyt aen den dagh; 
Dan siet men het soo menighmael, 
Dat al sijn glans en al sijn prael 
Hem vreeslijck snel ontnomen wort 
En hy geheellijck nederstort, 
En valt al dieper nae omleegh 
Nae mate dat hy hoogher steegh; 
Terwijl de nederighe man, 
Die niet meer wil als dat hy kan 

{==248==} {>>pagina-aanduiding<<}

En dese dwase wercken laet, 
Blijft op de plaetse daer hy staet. 
 
Soo leert dan uyt dees sedeprent, 
Dat gy van hooghmoet u ontwent, 
Dat gy niet hoogher klimmen gaet 
Als past voor uwen rangh en staet. 
Want merckt het wel en let er op: 
De blixem treft den torentop; 
Hy slaet in 't hoogh en prachtigh huys, 
Maer spaert de nederighe kluys; 
Hy treft de hooghste boomen ras, 
Maer hy verschoont het kleyn gewas. 

Utr. 1835.

R.P.V.




Vaarwel aan Madam' Ponchard.


Een Fransche vrouw, gevormd in 't weelderig Parijs, 
Die dáár heeft uitgediend, als hier eene oude sijs, 
Maar vol coquetterie, mogt, spijt haar booze nukken, 
Nog Amstels Fransch publiek door haar gezang verrukken. 
‘Ik kan niet aarden in het Amsterdamsch moeras!’ 
Dus kreet ze, en nam voor Brussels paradijs een' pas. 
Vaarwel, Ponchard! gij zijt voor België als geschapen: 
Fransch bloed, Fransch spel, Fransch goud, Fransch lak - der Belgen wapen! 
 
IJ. 





Nagalm aan de Eichhorns.


Het is dan verdwenen, het minnelijk paar, 
Zoo feestlijk gewierookt op gouden altaar! 
Wij hebben in kind'ren talenten vereerd, 
Waar mannen voor zwichten, in studie volleerd. 
Niet alzoo den vader, wien dorst naar het goud 
Doet woek'ren met gaven, zijn' zonen vertrouwd. 
Wij hebben dien dorst met meer tientjes verzaad, 
Dan hij, met de zijnen, wel centen hier laat; 
Ja, doof voor de stem van erkent'nis en pligt, 
Geen noot heeft de nooddruft der armen verligt! 
Zijn kroost streeft, in kunst, Paganini op zij', - 
Hij hem ligt, in slordige schraapzucht, voorbij. 
Vaarwel dan, o Eichhorn! - uw' zonen zij de eer! 
Gij zijt slechts de vader dier kind'ren - niets meer. 
 
IJ. 







{==249==} {>>pagina-aanduiding<<}

Mengelwerk.

Twee akten van Prins Willem I tot bescherming van de Doopsgezinden.

Voorgelezen in het Zeeuwsch Genootschap der Wetenschappen te Middelburg,

door A.M. Cramer, Predikant bij de Doopsgezinde Gemeente, en Lid van genoemde Genootschap.

Daar in de voorlaatste vergadering (*) onze aandacht op den spoedigen voortgang der Hervorming hier te lande, en inzonderheid in Walcheren, gevestigd werd, zoo mag ik hopen, dat ook eene kleine bijdrage tot de geschiedenis van die tijden niet onbelangrijk wezen zal. Voorzeker verdienen die tijden de algemeene belangstelling in eene hooge mate. Zonder te gewagen van de eigenaardige aantrekkelijkheid, die de geschiedenis van elk Kerkgenootschap voor de leden van hetzelve, de geschiedenis van de lotgevallen der voorvaderen voor ons, hunne nakomelingen, heeft; zonder te gewagen, hoeveel wij allen aan de Hervorming te danken hebben, daar sedert dien tijd in de gansche Christelijke Kerk een nieuwe geest van onderzoek, en in de wrijving der partijen bij veel kwaads ook toch een levendiger ijver in het bevestigen en handhaven der waarheid ontwaakte; zonder dus te gewagen van het persoonlijk en innig belang, dat elk bij die geschiedenis heeft, - is er, voor den liefhebber en beoefenaar der Historie in het algemeen, wel naauwelijks gewigtiger tijdperk te bedenken. Hevige strijd, tusschen de hoogste magten in den Staat, en in de hutten der armen; niet bij enkelen slechts, maar het geheele land door, ja in geheel het beschaafde Europa! Dezelve zoo

{==250==} {>>pagina-aanduiding<<}
veel te heviger, daar het hier de heiligste belangen der menschheid, geloof en Godsdienst, gold. Het was de overgang van de Middeleeuwen, gedurende welke de Europesche volken, althans de noordelijken, als in den kindschen staat leefden, tot de nieuwere geschiedenis; een tijd van omkeering, van ontwikkeling, van geweldigé schokken, in vele opzigten te vergelijken bij de geschiedenis der laatste vijftig jaren, doch waarvan wij nog den afloop niet zien. Groote gebeurtenissen brengen groote menschen voort: en hoe velen heeft niet de 16de eeuw opgeleverd! Ook hunne werken toonen, dat toen de geest in eene buitengewone spanning verkeerde: van die tijden herkomstig zijn de schriften, die, onder den naam van Katechismen, Belijdenissen enz., in de onderscheidene Genootschappen der Christenkerk, gedurende twee, drie eeuwen, aanzien en symbolisch gezag behouden hebben. Tevens vertoont de geschiedenis dier dagen ons vele merkwaardige proeven der Goddelijke Voorzienigheid, zoowel in het bevorderen der Hervorming, als in het stremmen van derzelver voortgang, waar het schijnt dat dezelve naar hare wijsheid niet heilzaam zou geweest zijn. - Ik behoef dan wel geene verschooning te vragen, M.H.! dat ik een punt dier geschiedenis, eene Episode, (indien ik het zoo noemen mag) uit de gelchiedenis der Hervorming in deze stad, ter behandeling gekozen heb. Mogelijk had ik gewigtiger tijdstip kunnen kiezen: zeker is het, dat ik eene dubbele mate van toegevendheid zal behoeven, door onderscheidene, ten deele onvoorziene, verhinderingen in mijn werk belemmerd. Ik wenschte mede te deelen twee aanschrijvingen van Prins willem I aan den Magistraat dezer stad, in de jaren 1577 en 1578, tot bescherming der Doopsgezinden; welke stukken door brandt in deszelfs Historie der Reformatie opgenomen zijn, en nog origineel bij onze kerk bewaard worden; - en daarbij te voegen eenige aanmerkingen betreffende den
staat der Hervorming alhier op dat tijdstip.
Eer ik de bedoelde stukken zelve mededeel, zal het

{==251==} {>>pagina-aanduiding<<}
niet ondienstig zijn, vooraf in eenige trekken den toenmaligen staat van zaken voor het geheugen terug te roepen.
Over het geheel stond het werk der bevrijding van de Spaansche overheersching toen nog zeer wankel, en nog onvaster de zaak der Hervorming. Deze was in Holland en Zeeland wel sedert 1572 meer en meer gevestigd, doch zóó, dat in Holland Amsterdam en andere steden, in Zeeland ter Goes nog eenige jaren geheel Roomsch bleven, en Zierikzee in 1576 door mondragon op nieuw ingenomen werd. In de andere provinciën was de Roomsche Godsdienst nog volstrekt heerschende, hoewel ook daar overal de begrippen der Hervormers bij velen ingang gevonden hadden, gelijk in de beide eerstgenoemde provinciën velen nog hunne vorige gevoelens bleven aankleven. Om van Spanje vrij te worden, of eigenlijk nog slechts om zich tegen de willekeurige heerschappij des Konings te verzetten, hadden Holland en Zeeland eene Unie gemaakt, den 25 April 1575. En toen daarop, nadat eerst nog de zaken zoo veeg gestaan hadden, dat oranje het voorstel deed, om met vrouw en kinderen het land te verlaten, en door den dood van requesens en den moedwil der Spaansche soldaten de verflaauwde moed weder opgewakkerd was, werd den 8 Nov. 1576 de Pacificatie van Gent gesloten tusschen de Staten van Braband, Vlaanderen, Artois, Henegouwen en andere landen, en die van Holland en Zeeland mitsgaders hunne bondgenooten. Bij dezen vrede verbonden zich de landschappen, om gezamenlijk de Spaansche soldaten te verdrijven, en eene vergadering der Algemeene Staten te bevorderen. De godsdienstige partijen zouden elkander van weêrskanten ongemoeid, en alles in statu quô laten. - Intusschen kwam
wel Don juan over, een ervaren krijgsman even als alva en requesens, en door eer- en heerschzucht aangevuurd; maar de algemeen ontwaakte vrijheidszucht werkte hem overal tegen. In naam erkende men den Koning van Spanje als Heer, maar zoo wel de Staten als het volk verzetten zich tegen deszelfs plaatsbekleeder, en Don juan had niet

{==252==} {>>pagina-aanduiding<<}
verder magt, dan waar hij dezelve door een leger handhaven kon. Het was dus in al de provinciën een staar van onzekerheid en spanning, waarvan ik beken mij geen regt denkbeeld te kunnen vormen. Alleen in Holland en Zeeland, waar men den Prins als hoofd erkende, was meerdere vastheid en vrede: hij bezat de liefde en het vertrouwen der ingezetenen. Zijn bestuur werd dan ook in den loop des jaars 1577 meer en meer bevestigd, daar onderscheidene nog Spaansche steden zich aan hem onderwierpen, en Utrecht in de Unie trad, Don juan zich verdacht en gehaat maakte, de Prins tot Ruwaard van Braband verkozen werd; terwijl de Aartshertog matthias, om zich niet aan een' Protestantschen Vorst te onderwerpen, dat nog den meesten tegen de borst was, tot Gouverneur der Nederlanden werd aangenomen. Zoo schenen de magt des Prinsen en de vrijheid des lands wèl gevestigd; doch leden eerlang een' nieuwen schok, toen de Hertog van parma met een leger tot onderstand van Don juan overkwam en het leger der Staten bij Gemblours versloeg, zoodat de Prins met den Aartshertog uit Brussel naar Antwerpen wijken moest. Intusschen was de Hervorming vooral in de noordelijke provinciën merkelijk uitgebreid. Door het onbehoorlijk gedrag van velen van derzelver voorstanders echter, daar zij kerken schonden, met geweld zich toeëigenden, en Priesters en monniken mishandelden en verjaagden, maakten zij anderen daarvan zooveel te meer afkeerig, zoodat eindelijk, met het begin des jaars 1579, die van Artois, Henegouwen en Douay zich afzonderlijk verbonden tot handhaving van de Roomsche Godsdienst en het gezag des Konings, en daartegen Gelderland,
Overijssel, Holland, Zeeland, Utrecht, Groningen, Friesland, Braband en een deel van Vlaanderen zich in de Unie van Utrecht vereenigden.
In dien tusschentijd dan, kort na de Pacificatie van Gent, en omstreeks het midden des jaars 1578, toen de Hervorming meer en meer veld won, schijnen de Doopsgezinden hier ter stede eenige redenen tot klagten gehad

{==253==} {>>pagina-aanduiding<<}
te hebben. Men kan dezelve alleen opmaken uit de Akten van Prins willem, te dier gelegenheid aan hen verleend: althans ik weet niet, dat daaromtrent elders iets naders bekend is. Uit dezelve blijkt, dat de Magistraat hen in 't begin van 1577 hunne winkels had doen sluiten en hunne nering verboden, op grond, dat zij den eed als andere poorters of burgers nog niet gedaan hadden. Zij hadden een verzoekschrift om bescherming bij Zijne Excellentie, die toen te Middelburg was, ingediend, waarop zij gunstig antwoord kregen. Dan dit bragt nog niet genoegzame bate: in het volgende jaar zagen zij zich weder gedrongen, bij herhaling aan den Prins te schrijven, daar die dwangmaatregel op nieuw tegen hen genomen was, op denzelfden grond als voren, alsmede omdat men niet meende te moeten toestaan, dat zij, het wapendragen ongeoorloofd houdende, de burgerwacht door anderen lieten waarnemen. De Prins stelde daarop andermaal order bij eene missive, gedateerd te Antwerpen, den 26 Julij 1578. - De eerste Akte luidt als volgt:

Alzoo van wegen sekere ingezetenen dezer stadt Middelburg sijne Excellentie supplicatie gepresenteert is geweest, daar bij hun beklagende, dat de Magistraat derselve stadt onlangs hare winkelen heeft doen sluiten, en consequentelijk hare neeringe verboden, 't welk nogthans hunluiden een eenige middel is, om hunne familien te onderhouden, procederende 't zelve verbod ter cause, dat zij den gewoonlijken eed zouden doen als anderen: remonstrerende te meer de voorschrevene ingezetenen, hoe dat zij nu gedurende zekere lange jaren, zonder den voorschreven eed ooit gedaan te hebben, alle borgerlijke lasten, contributien en schattingen, nevens andere borgeren en inwoonderen der zelve stede, gewilliglijk gedragen hebben, zonder ooit in eenige fauten bevonden te zijn, en daaromme ook als nu nog wel behoorden overzulks ongemolesteerd te wezen; aangezien zij daardoor anders niet be-
{==254==} {>>pagina-aanduiding<<}
geeren dan in vrijheid harer conscientie te leven; ten respecte van dewelke deze tegenwoordige oorlog tegen den koning van Spanje bij sijn onderzaten aangenomen, ende alle ceremonien geresisteerd worden daartegen strijdende: waar in nu zoo verre door Godts hulpe gekomen is, dat de voorschrevene vrijheid van conscientie is geconserveerd, ende daaromme onbehoorlijk zoude zijn den Supplianten die af te nemen, die doch dezelve met schattinge, contributie en andere lasten te dragen, niet zonder groot pericule hares lijfs en levens, hebben helpen winnen. Welke volgende zij Requeste aan de voorschreven Magistraat gepresenteerd hebbende, voor apostil gerapporteerd hadden, haar te moeten reguleren naar de politie en ordonnantien der voorschreven stede: waarmede de voorschreve Magistraat schijnt te pogen, door den eed niet alleen hun Supplianten binnen Middelburg residerende, maar consequentelijk ontallijke andere in Holland en Zeeland hen onder sijner Excellentie protectie, volgens zijne placcaten begeven hebbende, uit den lande met huisvrouwen en kinderen, tot heurlieder grondelijke
verderffenisse, te verdrijven. Door 't welk niemand eenig profijt kan bekomen, dan maar alleen deze landen groote merkelijke schade; overmits door dien alomme de neering grootelijks zoude komen te verminderen; verzoekende, en ootmoedelijk derhalve sijn Excellentie biddende, die zake met compassie inziende, daarin behoorlijk te voorzien: en inzonderheid aangezien dat de voorschreven Supplianten presenteren hun ja in plaats van eed te doen strekken, ende d'overtreders van dien als eedbrekers gestraft te worden: Zoo is 't, dat bij sijne Excellentie hetgene voorschreven is overgemerkt, en daarop hebbende wel rijpelijk doen delibereren, heeft door voorgaande advysen van den Gouverneur en Raden van Zeeland, geordonneerd en gestatueerd, ordonneert en statueert bij dezen, dat de voorschreven Supplianten zullen mogen bij de Magistraat der voorschreve stede bestaan met haarluider ja in plaatse van eede, bij henluiden gepresenteerd; mits dat d'overtreders van dien als eed

{==255==} {>>pagina-aanduiding<<}
brekers en meineedigen zullen gestraft worden, bevelende en belastende sijn Excellentie de Magistraat van Middelburg, ende allen anderen, die dezen aangaan mogen, de Supplianten, aangaande den eed, ende anderszins tegens hunluider conscientie verder niet te bezwaren, maar laten hunlieder winkelen openen, en neering genieten, gelijk zij van te voren gedaan hebben. Alles bij provisie, en tot andere stond, met meerder tranquilliteit van zaken, met rijpe deliberatie daar op gelet zijnde, geordonneerd zal worden naar behooren.
Aldus gedaan onder sijn Excellentie naam en zegel in de stad Middelburg op den 26 Januarii 1577.

(Was onderteekend)

guilliaume de nassau.

De tweede aanschrijving van den Prins werd den 26sten Julij 1578 en derhalve 1½ jaren later afgegeven, en is gedateerd uit Antwerpen, waar zijne Excellentie zich van 1577-1780 meest onthield. Dezelve is van den navolgenden inhoud:

De Prins van Oranje, Grave van Nassau, etc.
Heer en Baron van Breda, van Diest etc.

Edele, vrome, eerzame, wijze, discrete, lieve, bijzondere. Alzoo zekere huisluiden aldaar wonende, wezende zoo men zegt Doopersgezind, ons klagelijk tot diverse reizen te kennen gegeven hebben, hoe dat gijluiden hen dagelijks zijt molesterende, en de middelen benemende, van in ruste en stilheid den kost voor hun familie te winnen, doende denzelven interdictie van hunne winkelen te openen, onder 't pretext, dat zijluiden zouden weigeren den eed te doen in zulker forme, als andere borgeren; waarop wij wel rijpelijk gelet hebbende, en aangezien de voorschreven luiden presenteren alle lasten in de redelijkheid te dragen, nevens andere borgeren; ook in 't feit van wapenen, dat hun meest moveert, te doen doen, zulken devoir tot hunne kosten,

{==256==} {>>pagina-aanduiding<<}
als gijluiden, ofte die genen die des last zullen mogen hebben, zullen in alle redelijkheid en billijkheid bevinden te behooren; zoo dunkt ons, dat gijluiden zeer groot ongelijk hebt, dezelve niet te laten in vrede en stilheid leven, naar 't gemoed harer conscientie, volgens d'akte, die wij hun luiden met advijs van den Gouverneur en Raden eertijds verleend hebben, waaraf zij zeggen uluiden betooning gedaan te hebben; en evenwel alzoo wij vernemen, dat gij tot nu toe daarop niet en hebt willen letten, noch ook op onze voorgaande brieven: hebben genoodzaakt geweest, voor 't lesten dezen te schrijven, bij denwelken wij ulieden openlijk verklaren, dat ulieden niet toe en staat in 't partikuliere u te bekommeren met iemands conscientie; even verre, dat er niet gehandeld ofte gedaan en worde, dat tot iemands schandaal zoude mogen gereiken, in welken gevalle wij niemand en begeeren aan te zien of te lijden. Ende derhalven zoo bevelen en ordonneren wij ulieden wel expresselijken te desisteren vorders den voorschreven luiden, Doopersgezind wezende, te molesteren, of te beletten haar luider koophandel en handwerk te doen, om voor wijfs en kinderen den kost te winnen, latende denzelven hare winkelen openen, en werken als zij voortijds gedaan hebben, ten minste tot er tijd toe dat bij de Generaliteit, dien hetzelve staat te doen, anderszins geordonneerd zal worden. Ende daaromme wacht ulieden van hier tegens, en d'akte hunlieden verleend, iet te attenteren, ofte eenige boeten denzelven ter cause, als boven, af te nemen, mits dat bij henlieden niet geattenteerd en zij 't gene tot schandaal van iemand en zoude mogen tenderen, ende dat zij alle borgerlijke en redelijke lasten neffens andere zullen dragen. Hier mede, etc.
Edele, vrome, eerzame, wijze, discrete, lieve, bijzondere, blijft Godt bevolen. Geschreven tot Antwerpen op den 26 dage Julii 1578.

Het verwekt voorzeker een weemoedig gevoel, de beide jeugdige Kerkgenootschappen dus in onmin te zien.

{==257==} {>>pagina-aanduiding<<}
Nog pas drie jaren waren zij vrij: beiden hadden de zwaarste verdrukking doorgestaan, telden eene menigte van offers, die hunne gehechtheid aan de omhelsde waarheid op het schavot, op den brandstapel zelfs bezegeld hadden; beiden mogten nu, onder den vromen en daarbij edelen en vrijzinnigen Prins van Oranje, naar hunne overtuiging God dienen, zich boven de meesten hunner landgenooten in een onschatbaar voorregt verblijden, en hadden nu naast elkander in vrede kunnen bloeijen, - en zij stonden elkander in den weg! Het laat zich toch niet denken, dat de Overheid alleen uit staatkundige inzigten de Doopsgezinden wilde weren, even min als het te denken is, dat op dezen iets anders te zeggen viel, dan dat zij zich bezwaard vonden, den eed in den gewonen vorm te doen. Neen, het was een strijd, uit verschil van gevoelens geboren, die hier tot eene uitbarsting kwam. Onderscheidene stukken uit dien tijd bewijzen zulks ten overvloede. En hoezeer dit verschijnsel ons bedroeven moge, verwonderen kan het niet, dat in die dagen, na zoo zware beroeringen, de gemoederen niet dadelijk tot bedaren en tot gematigd nadenken komen konden; dat, daar er verschil van gevoelen was, elk het zijne, waarvoor hij zooveel had moeten doorstaan, nu ook ten strengste vasthield en doordreef. - Maar, zoude het niet zaak zijn, om die oude veeten te laten rusten? Als veeten, ja; maar als geschiedenis behoeven ze niet verzwegen te worden, noch als gewigtige waarschuwingen voor de nakomelingschap verloren te gaan. Wij beleven die gelukkiger tijden, dat men met vrijheid er over mag spreken en met bezadigdheid kan oordeelen. Men leere er dan uit, hoe ligt de menschen er toe komen, om over de Godsdienst te twisten, terwijl die hen vereenigen, hun tot troost en sterkte zijn, en hen tot alle deugden opleiden moet. En terwijl sedert eenigen tijd ook in ons land, niet de onderscheidene Kerkgenootschappen tegen elkander, maar in elk Kerkgenootschap de verschillend denkenden weder
met meerdere hevigheid en liefdeloosheid hunne stemmen be-
{==258==} {>>pagina-aanduiding<<}
ginnen te verheffen, zie men er uit het hatelijke van Godsdiensttwisten; zie, hoe noodig het is, dat zij, wie de Godsdienst waarlijk aan het hart ligt, dit voor oogen houden, dat wij allen éénen God en Vader, éénen Zaligmaker en één Evangelie hebben; dat elk meest trachten moet, om zijn geloof te beleven, in de kennis toe te nemen, en door eenen Christelijken wandel zijnen naasten te stichten.
Doch het is ons thans om de Geschiedenis te doen. Ik wilde daarom nog eenige historische aanmerkingen bij de bedoelde stukken voegen, betreffende den staat der Hervorming in die dagen, en de wederkeerige betrekking der beide Kerkgenootschappen tot elkander.
I. Vooreerst dan zien wij, dat in de jaren 1577 en 1578 beide de gezindten hier ter stede reeds als welgevestigde gemeenten bestonden. De Hervormden gevoelden zich sterk genoeg, om niet slechts voor de bevestiging en den bloei van hunne eigene gemeenschap te zorgen en te waken, maar ook hunne aandacht op andersdenkenden te rigten. De Doopsgezinden konden in hun smeekschrift zich beroepen, dat zij nu ‘gedurende zekere lange jaren’ alhier gewoond hadden. De oorsprong van beide gemeenten ligt in het duister, en zal wel nimmer geheel opgehelderd worden. De zaden der nieuwe denkwijze werden lang in het verborgene verspreid, eer ze aan het licht kwamen. Zelfs in die tijden heeft men zeker de opkomst en uitbreiding der Hervorming niet duidelijk kunnen nagaan. Hoe gaat het met elke, hetzij goede, hetzij slechte revolutie? De begrippen verspreiden zich ongemerkt, door geschriften, door gesprekken, door vrienden en vijanden, door begunstiging en tegenstand: bij eenige aanleiding, of wanneer voortvarende geesten er van doortrokken zijn, worden ze luide uitgesproken; velen stemmen mede, en zietdaar den strijd aan den gang! In de jaren 1568-1572 werden hier en elders door de Inquisitie van alva de kiemen der Hervorming opgespoord, en, zoo veel men vermogt, onderdrukt en uitgeroeid. Velen ontvlugtten het; velen

{==259==} {>>pagina-aanduiding<<}
werden gestraft. Onder deze laatsten waren hier ter stede, naar het schijnt, niet minder Doopsgezinden dan Hervormden. Echter had de Reformatie onder de burgerij alhier niet zoo grooten opgang gemaakt als wel elders, om redenen, in de voorlaatste vergadering breeder verklaard. Toen echter in 1574 mondragon de stad aan den Prins van Oranje ingeruimd had, kreeg dezelve dadelijk vasten voet; de Staatsche krijgsmagt bestond meest uit Protestanten; de naburige Predikanten van Vlissingen en Veere predikten alhier; vele uitgewekene Hervormden keerden terug, zoodat die gemeente spoedig tot een aanzienlijk getal aangroeide. De Doopsgezinde gemeente schijnt toen meer op dezelfde hoogte gebleven, en mogelijk omtrent van dezelfde grootte geweest te zijn als tegenwoordig.
II. En dit leidt mij tot eene tweede aanmerking, namelijk wat betreft de onderscheidene wijze, waarop de beide gezindten zich bevestigden en uitbreidden. De Hervormden stonden in betrekking met, en werden ondersteund door, de Overheid des lands; de Doopsgezinden niet. Daar hun Kerkgenootschap in andere landen, als in Oostfriesland, in de Palts en in Zwitserland, reeds tot een vast bestaan gekomen was, zoo had men daar de voorbeelden van gevestigde kerkelijke inrigtingen voor zich. Men volgde dezelve hier te lande. Waar slechts eenige gemeenten zich gevormd hadden, daar werden ze tot eene classis vereenigd. Men zorgde voor gestudeerde, althans geëxamineerde Predikanten. Al spoedig werden geregeld provinciale en nationale Synoden gehouden; deze laatsten te Dordrecht reeds in de jaren 1574 en 1578; kerkelijke wetten werden vastgesteld, zoo als reeds in 1576, zoo wel ten opzigte van de leer, als de kerkelijke tucht en inrigtingen; deze door de Overheid goedgekeurd en algemeen ingevoerd. Zoo maakte bijkans van den beginne af het Hervormd Kerkgenootschap een welgevestigd, tot één geheel verbonden, geregeld ligchaam uit. Geheel anders was het onder de Doopsgezinden, ja men vond er bijna niets van

{==260==} {>>pagina-aanduiding<<}
dat alles. Ook zij waren wel tot gemeenten vereenigd. Deze kracht ligt in het Christendom, om deszelfs belijders aan elkander te verbinden, en is een kenmerk van den geest, die in hetzelve heerscht, een treffend blijk buiten twijfel der Goddelijke wijsheid van deszelfs Stichter. Ook de Doopsgezinden waren wel, wanneer er zich slechts eenigen in ééne plaats bevonden, in gemeenten vereenigd; maar men kon dezelve eigenaardiger broederschappen noemen. Zij hadden allen gelijke regten. Uit hun midden verkozen zij hunne leeraars, vermaners en opzieners. Zij erkenden geen hooger menschelijk gezag, dan de stem der gemeente. Want hoezeer menno simons en anderen, die door geleerdheid, braafheid en ijver uitmuntten, daardoor wel in groote achting waren en het vertrouwen van vele gemeenten genoten, zij hadden niet verder magt, dan men hun toestond, en waar de eene of andere gemeente zich met hunne inzigten niet vereenigen kon, daar handelde men geheel naar eigen goevinden. Ook hoezeer zij onderling de allerstrengste tucht oefenden, dezelve strekte zich niet verder, dan men zich daaraan onderwierp. Men kan zeggen, onder de Gereformeerden had men meer het monarchisch, of, zoo men liever wil, polyarchisch, onder de Doopsgezinden meer het democratisch beginsel aangenomen. De gemeenten der laatstgenoemden hebben nimmer tot één ligchaam vereenigd kunnen worden, hoezeer wel sommigen zich tot grootere vereenigingen zamenvoegden.
Dit verschil van beginsel loopt in het oog, als men de toenmalige geschiedenis nagaat; en zelfs tot op dezen dag doen de gevolgen daarvan zich opmerken, is daaruit de verschillende toestand, waarin de beide gezindten zich bevinden, grootendeels te verklaren. Het Hervormd Kerkgenootschap, als één ligchaam, kon met de Staatsmagten in aanraking en betrekking komen. Het werd bij dezelve erkend, beschermd. De daar heerschende begrippen hadden somtijds invloed op staatsbesluiten, b.v. bij de lastgeving aan den Prins van Oranje

{==261==} {>>pagina-aanduiding<<}
door de Staten van Holland en Zeeland in 1575, gelijk wederkeerig 's lands Overheden invloed op de kerkelijke inrigtingen hadden. Men weet uit de geschiedenis van ons land, welke hevige worstelingen er plaats gehad hebben, eer deze wederkeerige betrekking vast bepaald en geregeld was. Met de verspreide Doopsgezinden kon dit geene plaats hebben. Hunne gemeenten waren afzonderlijke huishoudingen, die van de hooge Overheid alleen begeerden tegen overlast en stoornis beveiligd te worden, maar overigens met den Staat niets gemeens hadden. - De waarheid dezer voorstelling wordt duidelijk gestaafd door de stukken, waarover wij thans spreken; en men zal, door de geschiedenis dier dagen naauwkeurig na te gaan, dezelve meer en meer bevestigd vinden.
III. a. En hieruit moet, naar het mij voorkomt, de afkeer en onmin, die toen tusschen de beide Kerkgenootschappen heerschte, en waarvan velerlei bewijzen maar al te duidelijk spreken, verklaard worden. De grondslagen, waarop dezelve gevestigd waren, de geest, die in beide heerschte, was al te verschillend, en beider belangen te zeer uiteenloopend, dan dat er niet dikwerf wrijving en botsing moest ontstaan. De Hervormde Kerk had de bijzondere roeping, om, als een groot en talrijk ligchaam, als Landskerk, de beginselen van het Protestantisme tegen de Roomsche Kerk te handhaven; de Doopsgezinde, om zich in hare onafhankelijkheid, als een zuiver zedelijk ligchaam, te handhaven. De eerste bloeide, wanneer de eenmaal vast bepaalde geloofsbelijdenis door een groot getal van leden omhelsd en aangekleefd, en de kerkelijke inrigtingen stiptelijk bewaard bleven; de andere, wanneer hare betrekkelijk weinige leden van hunne eigenaardige begrippen levendig doordrongen waren, en zoo hunne gemeenten, hoezeer klein en onaanzienlijk, in stand bleven door de vrijwillige en ijverige belangstelling der leden. Vandaar dat men van den kant der Doopsgezinden gemeenlijk klaagde, dat de Hervormde Predikanten hen wilden verdrukken; van den

{==262==} {>>pagina-aanduiding<<}
kant der Hervormden, dat eerstgenoemden in hunne gemeenten onrust zaaiden, en door spitsvondige en verleidelijke redeneringen de leden zochten aan zich te trekken. En zekerlijk, het grootere Genootschap kon evenmin blijven bestaan, indien daar de geest, die de andere bezielde, heerschende wierd, als het kleinere toegeven kon, dat men eenig gezag, hetwelk men onder zijne geloofsgenooten bezat, tegen hen gelden deed. In de hitte des strijds werden de Doopsgezinden niet zelden als een hoop dwaal- en wargeesten beschouwd, en spraken dezen daarentegen van eene tweede pauselijke overheersching. Wij, die nu sine irâ et studio de zaken beschouwen kunnen, wij zien dezelve beter in. Het Hervorind Kerkgenootschap moest natuurlijk wenschen en trachten, dat al de ingezetenen des lands zich tot hetzelve voegden. En even natuurlijk was het, dat de Doopsgezinden hunne begrippen voorstonden en daarvoor ijverden.
b. Daarbij moeten wij in het oog houden, dat in dien tijd de Kerkgenootschappen nog in het opkomen, nog niet gevestigd waren. Wij zouden zekerlijk driemaal zwaarder zondigen, indien wij thans, in plaats van in rust en vrede naast elkander te leven, met elkander twisten en strijden wilden. Het was toen geheel iets anders. Men wist nog niet, welken opgang elke Kerk maken zoude; de grenzen, als ik het zoo uitdrukken mag, waren nog niet bepaald. Daar kon het haast niet anders, of er moest strijd en worsteling zijn. Het was min of meer natuurlijk, dat elk niet slechts streefde, om door getrouwe aankleving aan zijn Kerkgenootschap dat te doen bloeijen, opdat alzoo het rijk van christus in het algemeen in wasdom en bloei toename (hetgeen in rustige tijden de roeping van elken Christen is); maar dat men zijne uitzigten ook verder strekte, en naar vermogen arbeidde, om hetzelve ook in omvang te doen toenemen, met afbreuk van andere gezindten het zijne te vermeerderen. Dit is zoo natuurlijk, dat, hoezeer twisten over de Godsdienst ons nu tegen de borst zijn

{==263==} {>>pagina-aanduiding<<}
mogen en moeten, wij dien ijver in vroegere dagen, voor zoo ver men zich slechts van eerlijke middelen bediende, niet berispen kunnen; waarbij komt, dat de geest dier eeuw over 't algemeen meer strijdzuchtig en krijgshaftig schijnt geweest te zijn.
c. Dit alles wordt duidelijker, als men zich de toenmalige menschen voorstelt. Hier ter stede waren de twee magtigste tegenstanders der Doopsgezinden kasper van der heiden en marnix van st. aldegonde. Aldegonde, ijverige vroomheid met moedige staatkunde parende, had voor de vrijheid des lands en de hervorming van de Godsdienst zeer veel gedaan. Beiden waren bij hem één; voor beiden had hij met willem I ijverig gewerkt en zich gevangenschap getroost. Eindelijk zag hij zijnen vurigen wensch bekroond, zag in Holland en Zeeland vrijheid en hervorming gevestigd. Als Staatsman en Godgeleerde had hij in de inrigting der Hervormde Kerk grootelijks de hand gehad. Moest hij het niet met leede oogen aanzien, dat er nog eene schare van Protestanten was, die zich niet aan de grootere Protestantsche Kerk aansluiten en dezelve versterken wilden; integendeel, die er zich tegen aankantten, en haar bestaan nog wel eens in gevaar brengen konden? - Van der heiden had jaren lang rondgezworven, om hier en daar de Hervorming uit te breiden, en met gevaren en moeijelijkheden geworsteld. Eindelijk werd hij hier Predikant, en zag zich hier in eene opkomende Hervormde gemeente, die door zijnen ijver gedurig toenam, geplaatst. Moest hij zich niet ambtshalve geroepen, en door de blijdschap over de eindelijke zegepraal der goede zaak gesterkt gevoelen, om de Doopsgezinden, die hem in den weg stonden, óf over te halen, óf te weren? - Aan den anderen kant zat hier op 's Gravensteen een' tijdlang wegens zijn geloof gevangen zekere hans de rijcke, waarschijnlijk dezelfde, die te Antwerpen zijnen boezemvriend hans bret levend zag verbranden, en die naderhand getuigde, dat zijne kleêren meer dan eens bij

{==264==} {>>pagina-aanduiding<<}
het verbranden van geloofsgenooten warm waren geworden. Moest niet zulk een man ook in het geringste standvastig, onbuigzaam, moest hij niet met blakenden ijver voor zijne gevoelens vervuld wezen? Neen, het is niet te verwonderen, dat men in die tijden hard worstelde, dat men van weêrskanten de streng tot het uiterste vasthield. Wij mogen ons wel wachten van daarover onze voorvaderen ligtvaardig te berispen; wij, die van hunnen geloofsijver ons naauwelijks denkbeeld kunnen vormen!
d. Echter is men van beide kanten ook zekerlijk te ver gegaan en heeft zich aan misstappen schuldig gemaakt. Ik behoef van de bekende onderlinge twisten en verdeeldheden der Doopsgezinden niet te spreken, daar dezelve eigenlijk andersdenkenden niet aangingen, hoezeer zij zich ook daardoor onder opspraak bragten. Maar onder anderen liggen in het Archief dezer stad nog onderscheidene klagten wegens den overmoed der Doopsgezinden, derzelver onbetamelijke verheffing op hunne onafhankelijkheid, stoornis der plegtige viering van den zondag, en onwaardige veroordeeling van andersdenkenden, door Predikanten en Kerkeraad der Hervormde gemeente opgesteld, en naar het schijnt bij de Regering ingediend, die toch wel niet van allen grond ontbloot zullen geweest zijn. Daarentegen heeft men zich ook van den anderen kant buiten twijfel te veel tegen hen aangematigd, toen reeds in het jaar 1574 op de Synode te Dordrecht besloten werd, ‘om de Overheden te vermanen en te bidden, de Doopsgezinden niet te ontvangen noch te lijden; dat men ze in de tegenwoordigheid der Predikanten zou ontbieden, en hun bevelen, hun gevoelen te verklaren en te verantwoorden; ook zouden de Predikanten in hunne heimelijke vergaderingen zoeken te komen, en te bewijzen, dat hun handel onregt ware,’ (zie brandt) en dergelijke besluiten op volgende Synoden bevestigd en uitgebreid werden. Verder, wanneer aldegonde, op aansporing van van der heiden en taffin, bij

{==265==} {>>pagina-aanduiding<<}
den Prins aandrong, om de Doopsgezinden te weren, of althans niet in alle burgerlijke regten te laten deelen. En in 't geheel, toen men den wereldlijken arm te hulp wilde roepen, om hen te bedwingen; gelijk ook wel niemand den maatregel kan goedkeuren, die tot de uitvaardiging der beide medegedeelde Akten aanleiding gaf.
IV. De zeldzame gematigdheid en vrijzinnigheid van den Prins in deze zaak - die ons hier onwillekeurig aan zijnen doorluchtigen Nazaat, onder wiens regering wij het geluk hebben te leven, herinnert - verdient allen lof, verdient onze bewondering! Het was toch ten hoogste moeijelijk, onder zulke hevige partijschappen zich onzijdig te houden. Men zocht hem dikwerf op te hitsen, om de eene gezindte met uitsluiting van anderen voor te staan; maar hij verzette er zich met kracht tegen. En was dit alleen staatkundige wijsheid, die voorschrijft, om alle ingezetenen gelijkelijk te beschermen, zonder aanmerking van geloofsbegrippen, indien dezelve maar niet tegen de staatsregeling strijden? Heeft hij alleen dezen roem, dien ook andere regeerders verkregen, dat zij bij geloofsgeschillen zich onzijdig hielden, omdat zij in 't geheel omtrent het geloof onverschillig waren - waarvan, meen ik, fredrik de groote een voorbeeld is? Geenszins! Zijne levendige, ware vroomheid blinkt in zijne daden en woorden uit; en, was hij in 1573 tot het Hervormd Genootschap overgegaan, hij heeft deszelfs vestiging en welvaart met alle kracht bevorderd, maar hij wist zich boven de bekrompener begrippen van de meesten zijner tijdgenooten en hunne oneenigheden te verheffen. Zonder zich met twistvragen in te laten, wenschte hij, dat de Godsdienst in eere bleef en bloeide, en de menschen gelukkig maakte. Hij kon Roomsch en Onroomsch, Hervormd en Doopsgezind gelijkelijk voorstaan; en gelijk hij in die aanschrijvingen de laatstgenoemden krachtdadig beschermde, zoo drukte hij daarin evenzeer zijn vast voornemen uit, om niet toe te laten, dat door hen iemand anders mogt geërgerd worden. Bilderdijk, in zijne Geschiedenis des Vaderlands,

{==266==} {>>pagina-aanduiding<<}
doet hem zekerlijk veel te kort, met te schrijven, ‘dat de Prins de Doopsgezinden goede Ingezetenen rekende, dewijl zij geld gaven.’ Neen, uit wezenlijke belangstelling in de Godsdienst, door verlichte wijsheid bestuurd, moet men denken, dat hij elke belijdenis gaarne beschermde. En gelijk hij in andere opzigten door hooge bekwaamheden en deugden, door groote en zegenrijke daden de bewondering en hoogachting der nakomelingschap verdient, zoo mogen wij hem ook te dezen opzigte onzen eerbied niet weigeren. Maar te gelijk reken ik het eene groote zegening, dezen lande te beurt gevallen, dat in die tijden een zoo gematigd Vorst aan deszelfs hoofd stond. Indien deze, of belemmerend, of aansporend, voor de eene of andere partij in het midden getreden ware, hoeveel grootere schokken en beroeringen hadden er dan waarschijnlijk plaats gehad! Men moet toch onzen landaard geenszins met andere landen vergelijken, waar de ingezetenen in massa óf Hervormd, óf bij de Roomsche belijdenis gehouden werden, naarmate de Vorst voorging. Hier, waar van ouds de vrijheid haren zetel gevestigd had, wilde elk zelf denken, en zich in zijne keus niets laten voorschrijven. Ook is het wel zeker, dat de Godsdienst dáár het beste vaart, en de Kerk het meest overeenkomstig de bestaande behoeften en denkwijze ingerigt wordt, waar dezelve zich ongehinderd, zonder vreemden invloed, van zelve vormen en ontwikkelen kunnen.
Indien deze bijdrage eene juiste en meer aanschouwelijke voorstelling van de tijden der Hervorming mogt bevorderen, dan ware mijn doel bereikt. Wij hebben ons de deugden, de geloofskracht, den vromen ijver onzer voorvaderen herinnerd. Laat ons daarin hunne waardige nakomelingen zijn, en diezelfde deugden in onze tijden beoefenen! Wij hebben ook gebreken en verkeerdheden in hen moeten opmerken; en ongetwijfeld, hoe nader wij die geschiedenissen beschouwen, des te meer menschelijks zullen wij ook daarin ontdekken. Maar dat desniettegenstaande de goede zaak doorgegaan, en de gan-
{==267==} {>>pagina-aanduiding<<}
sche Christenheid van dat tijdperk af merkelijk vooruitgezet is, daarin erkennen wij het hooge bestuur der Voorzienigheid, en de voortdurende zorg van den verheerlijkten Heiland voor zijne gemeente. Of mogt iemand meenen, dat door het ontdekken van dat menschelijke en gebrekkige de roem der Hervorming bezwalkt wordt? ik antwoorde, dat dat alleen menschenroem zijn kan. Of dat het Godsbestuur daardoor minder opgemerkt wierd? hem wijze ik op de plant, die door menschenhand gekweekt wordt. Wij zeggen, dat God den wasdom geeft. Al gaat men nu ook ten naauwkeurigste na, hoe de zaadkorrel in de mulle aarde wordt gestrooid, door vocht geweekt, door warmte ontwikkeld; hoe de eene kiem in de aarde dringt en daaruit voedsel trekt, de andere opwaarts stijgt, en het eene blad na het andere zich ontvouwt, en wat al de mensch daarbij doet, - zullen wij daarom denken: nu doet de mensch die plant groeijen, en Gods kracht voorbijzien? Of zullen wij niet veeleer, hoe nader wij de zaak beschouwen, des te meer de wonderbare wijsheid des Allerhoogsten, en Diens tot in het geringste zorgende voorzienigheid des te meer opmerken en bewonderen? Zoo reken ik ook, dat, hoe naauwkeuriger wij den loop der menschelijke lotgevallen nagaan, wij des te duidelijker de hand des Allerhoogsten zullen erkennen, en vooral in eene zaak, die uit God is, - in het Christendom. Ik heb gezegd!

Schets van het leven van Kurt Sprengel.

Sprengel's verdiensten in de wetenschappen zijn algemeen, ook in ons Vaderland, erkend. Hoezeer er dan ook reeds drie jaren sedert 's mans dood zijn verloopen, zal de mededeeling van eenige bijzonderheden aangaande dezen grooten Geleerde, zoo als wij vertrouwen, onzen landgenooten niet ongevallig zijn. Eerst onlangs kwam ons een Duitsch tijdschrift in handen, waaruit wij deze schets, vrij vertaald, overnemen.
Kurt sprengel werd den 3 Augustus 1766 te Boldekow

{==268==} {>>pagina-aanduiding<<}
bij Anklam, in het Pommersche, geboren, waar zijn vader Predikant was. Zijne moeder was eene zuster van den beroemden j.c. adelung, en zijns vaders broeder, christiaan konrad sprengel, Rector in Spandau, die zich als Schrijver van het werk: Das entdeckte Geheimniss der Natur im Bau und in der Befrüchtung der Blumen, (Berlin 1793) een' roemvollen naam verwierf, en de onderscheiding genoot, dat Sir j.e. smith een schoon plantengeslacht uit Nieuw-Holland ter zijner eere Sprengelia noemde. Ook sprengel's vader was niet slechts een uitnemend taalkenner, maar een groot vriend der natuurkundige wetenschappen. Deze nam zelf het onderrigt van den leergierigen zoon op zich, en bragt hem ook in de Oostersche talen zoo ver, dat hij de Grieksche Pericopen in het Hebreeuwsch vertalen kon. In het Arabisch was hij zijn eigen leermeester, en binnen zes maanden had hij het zoo ver gebragt, dat hij, met behulp eener kleine grammatica en van een woordenboek, het Arabische Evangelie van matthaeus volkomen lezen en taalkundig verklaren kon. Met deze huiselijke oefeningen verbond hij bezigheden en studiën in de vrije natuur, die opgewekt werden en voedsel ontvingen uit de hem als erfgoed eigene liefde voor de kruidkunde. Toen reeds kiemde sprengel's talent als Schrijver en Onderwijzer, daar hij, naauwelijks veertien jaren tellende, voor eene jongere zuster, die hem bij zijne wandelingen door velden en bosschen gezelschap hield, eene Anleitung zur Botanik für Frauenzimmer opstelde.
Toen sprengel zeventien jaren oud was, nam hij bij eene aanzienlijke familie in de nabijheid van Greifswald eene plaatsing als Huisonderwijzer op zich, onverpoosd daarbij met zijne eigene wetenschappelijke vorming bezig, voor welke het onderwijs van den vader sinds lang opgehouden had voldoende te zijn. Toen hij zich twee jaren later van deze betrekking ontsloeg, zou hij zich op eene Hoogeschool voor zijne toekomstige bestemming gaan voorbereiden, en daartoe de studie der Godgeleerdheid in verbinding met Geneeskunde kiezen. Maar nog vóór dat zulks geschiedde, moest hij voor het Consistorie te Greifswald een examen ondergaan, waarbij hij een zoo gunstig getuigenis erlangde, dat hem zelfs veroorloofd werd te prediken. In zijn negentiende jaar begon hij zijne akademische studiën te Halle, waar hij de Godgeleerdheid weldra varen liet, om zich onder mec-
{==269==} {>>pagina-aanduiding<<}
kel (*), goldhagen, kemme en anderen geheel en al aan de Geneeskunst toe te wijden. Reeds in 1787 verwierf hij zich den graad van Doctor door zijne inaugurele Dissertatie Rudimenta nosologiae dynamicae, en hield zich daarna nog eenigen tijd met de uitoefenende geneeskunde bezig, daarbij den door verschillende geschriften bekenden Dr. daniel behulpzaam zijnde. Weldra echter bood zich de
gelegenheid aan, om hem in de loopbaan te doen geraken, welke hij daarna met onafgebroken ijver heeft vervolgd. Uitgenoodigd door Prof. bertram, die toen een tijdschrift, onder den titel van Neue litterarische Nachrichten für Aerzte, Wundärzte und Naturforscher, uitgaf, had sprengel eene beoordeeling van de toen uitgekomene vertaling van hippocrates door grimm opgesteld, doch niet verwacht, dat dezelve zou worden opgenomen, 't geen tot zijne groote verrassing het geval was. Van nu aan nam hij een werkzaam aandeel aan dat tijdschrift, trad bij de Hoogeschool als Onderwijzer in de Geregtelijke Geneeskunde en Geschiedenis der Geneeskunde op, en werd in 1789 buitengewoon Professor. Met grooten bijval hield hij lessen over de leer der teekenen en de ziektekunde, de laatsten onafgebroken tot aan het jaar 1817, na welken tijd hij over het geheel meer botanische dan medische lessen gaf. In 1795 werd hij gewoon Professor, met eene jaarwedde van 50 daalders, of omstreeks 90 gulden (!), welke evenwel in 1797, toen hij het Hoogleeraarsambt in de Kruidkunde erlangde, met 400 daalders werd verhoogd, en later, toen hij in 1803 eene benoeming naar Marburg, als opvolger van baldinger, in 1809 naar Dorpat en in 1812 na willdenow's dood naar Berlijn had afgeslagen, aanmerkelijk verbeterd werd. Zoo bleef hij voor de Hoogeschool van Halle bewaard, die hem eene reeks van vijfenveertig jaren als een harer eerste sieraden bezat, en zich

{==270==} {>>pagina-aanduiding<<}
verheugde in zijne onverminderde werkzaamheid en klimmenden roem.
Sprengel was, hetgeen de nieuwere tijd niet ligt we der een' ander' vergunnen zal te worden, een Polyhistor in den besten zin van het woord. De veelzijdige kennis, naar welke in onze dagen reeds het streven mistrouwen en afkeuring verwekt, werd in hem, daar hij ze werkelijk bezat, vergeven, ja tot een voorwerp van bewondering. Alle vakken der menschelijke kennis had hij onderzocht en doorzocht; maar de Genees- en Kruidkunde maakten het veld uit, waarvan hij de bewerking tot de taak zijns levens had gesteld. Was het hem niet vergund, hier nieuwe zaken te vinden, door luisterrijke ontdekkingen te verrassen, en met de fakkel der Genie in de diepste schuilhoeken door te dringen (*), hij heeft echter de op deze velden vlijtig verzamelde vruchten tot algemeen gebruik uitgereikt, en, zoo hij al de wetenschap niet altijd verrijken kon, heeft hem echter de litteratuur oneindig veel te danken. En zoo behoorde sprengel tot de ijverigste Hoogleeraren en vruchtbaarste Schrijvers van onzen tijd. Hoezeer ook vele zijner geschriften thans alleen nog eene historische waarde hebben voor den letterkundigen onderzoeker der wetenschap, zoo dragen toch alle blijken van de zeldzame vlijt, de diepe
geleerdheid en het groote talent van den Auteur, om van zijn onderwerp geheel meester te zijn. Zijne Geschiedenis der Geneeskunde zal, niettegenstaande vele eenzijdige en niet geheel onbevooroordeelde schilderingen, nog lang hare zakelijke waarde blijven behouden, tot dat de behoefte, die door den opgestapelden rijkdom aan stof zelve is opgewekt, om

{==271==} {>>pagina-aanduiding<<}
alles door de genie van een hooger standpunt te omvatten, eenmaal bevrediging zal gevonden hebben. In andere werken, b.v. in de eens zoo geprezene Pathologie, in de Institutiones medicae enz., doen de vorderingen der wetenschap ons thans veel als verouderd en gebrekkig of in onbevredigenden vorm voorgesteld beschouwen; maar leerrijk zijn zij, en alle uit eenen niet gewonen, het dagelijksch gebruik ver overtreffenden, overvloed van kennis voortgevloeid. Bij zijne werkzaamheid werd sprengel door eene verwonderlijke, om niet te zeggen verleidelijke gemakkelijkheid, waarmede hij zich zijn onderwerp eigen maakte, en ook door eene meesterlijke tijdsverdeeling geholpen. Daardoor alleen werd het hem mogelijk, ook bij overlading met beroepsbezigheden, tijd uit te winnen voor menigerlei uitspanning, en eene frissche levendigheid van geest te behouden, die hem tot zijne laatste oogenblikken toe niet verlaten heeft. De ouderdom, in stede van zijne werkzaamheid te verminderen, scheen haar veeleer nog grooter en uitgebreider te maken; zoo zijn toch de Genera Plantarum, zijne prijswaardige uitgave van dioscorides voor de door kühn uitgegevene verzameling, en de nieuwe uitgave der Flora Halensis vruchten van zijne laatste levensjaren. Maar veel moest nog uitgevoerd worden. Met onvermoeiden ijver verzamelde hij bouwstoffen tot de uitgave van paulus van Aegina, (wiens patmischen Codex Dr. bouros in een' eerst na sprengel's dood ingekomenen brief beloofde te zullen doen vergelijken) tot kleinere geneeskundige opstellen, tot zijne Symbolae in Floram Capensem, en ter bekendmaking der aan hem door de Engelsche Oostindische Compagnie geschonkene planten, bij welke laatste bezigheden hem zijn jongste zoon behulpzaam was. Maar niet
slechts aan de schrijftafel, ook op den leerstoel en op botanische wandelingen was sprengel in zijn element. Hij onderwees gaarne en ijverig, en droeg ook gaarne buiten de gehoorzaal zijne inzigten en dikwerf zeer individuéle meeningen voor. Gaarne vooral liet hij zich met theologische twistvragen in, en schaarde zich daarbij, versterkt door zijne vroegere studiën en eene onwankelbare overtuiging, onder de vrienden van verdraagzaamheid en rationalismus. Ook als men, met hem niet overeenstemmende, zich aan vele paradoxen ergerde, of zich zelfs door eene somtijds harde en terugstootende wijze van spreken gekwetst gevoelde, moest men toch altijd den rijkdom van kennis be-
{==272==} {>>pagina-aanduiding<<}
wonderen, waarmede hij elk gesprek wist te kruiden. Op kruidkundige excursies gevoelde hij zich in den kring van jonge lieden als verjongd. Nog in den laatsten zomer, toen hij door ongesteldheid geschokt was, dienden zij hem tot versterking en herstelling, en van de verste voetreizen, op welke hem, op eene voor zijne leerlingen onvergetelijke wijze, de vrolijkste stemming vergezelde, bragt hij het gevoel van gezondheid en van heldere opgeruimdheid met zich naar huis. De kennis der oude en der meeste nieuwere talen- van het beschaafde Europa, waaronder ook de Zweedsche be hoorde, hielp hem niet slechts ongemeen bij zijne geleerde bezigheden, maar verschafte hem ook in uren van verpoozing onberekenbare genietingen, daar hij niet slechts de oude Classici, maar ook de letterkundige voortbrengsels der nieuweren, en zelfs van den laatsten tijd, met belangstelling las. In de meeste talen, die hij kende, wist hij zich, mondelijk en bij geschrifte, gemakkelijk uit te drukken. De schrijver dezer schets bewaart menig Grieksch, Latijnsch en Italiaansch briefje van zijne hand, en ook eenen weinige weken vóór zijnen dood van hem ontvangenen Engelschen brief, in welken hij alle anachronismen en tegen de Byzantijnsche Geschiedenis begane misslagen zonder
verschooning openlegde, waaraan zich walter scott in zijnen Count Robert of Paris heeft schuldig gemaakt. Zoo weinig vermogt de tijd zijne belangstelling af te stompen of hem aan de Musen te ontvreemden, die hem zijne trouwe diensten nog bij het klimmen der jaren dankbaar door eene jeugdige ziel hebben vergolden. Rijkelijk viel hem ook de achting der tijdgenooten ten deel. In de verwijderdste streken van Europa, waar nog geen Duitsche naam was doorgedrongen, werd, zoo als de schrijver uit ervaring verzekeren kan, sprengel's naam met eerbied genoemd. Omstreeks zeventig geleerde Genootschappen en Akademiën in en buiten Duitschland (de Akademie der Wetenscheppen te Parijs in 1825) hadden zich beijverd, om den beroemden Litterator in hun midden op te nemen, de philosophische faculteit te Halle hem in 1808 eershalve tot Doctor in de Wijsbegeerte benoemd, en de Koningen van Pruissen, Zweden en der Nederlanden hem met de ridderorden van den rooden Adelaar, van de Poolster en van den Leeuw versierd. Terwijl zijn roem alzoo de wereld vervulde, leefde hij eenvoudig en aartsvaderlijk in zijne kleine woning aan den botanischen

{==273==} {>>pagina-aanduiding<<}
tuin, waarin naauwelijks plaats genoeg voor zijn gezin was. Eene hoogst gelukkige, in 1791 geslotene, echtvereeniging had hem drie zonen geschonken; later werd de kring der zijnen nog door eene geliefde pleegdochter vermeerderd. In dezen kring was hij tot zijn levenseinde toe gelukkig en opgeruimd; maar ook buiten denzelven ontvlood hij gezellige vreugde niet, hoezeer hij geen vriend van groote feesten was. Aan zijnen gastvrijen avondmaaltijd was hem elke vriend welkom; vooral zag hij zich daar gaarne door jonge lieden omringd, voor wie hij met de edelste belangeloosheid een getrouw vriend en raadsman was. En hierbij moeten wij aan een' hoofdtrek van sprengel's karakter herinneren, welke hem en zijn huis hoogst eerwaardig, en zijn verlies ook voor hen zeer betreurenswaardig maakte, die in hem den wereldberoemden Geleerde niet konden op prijs stellen: wij bedoelen zijne onbegrensde weldadigheid. Hij ontzag zelfs menigerlei opoffering niet, om armen te helpen; zijne beurs, zijne keuken en kelder stonden open voor elk, die hulp behoefde; geen ongelukkige verliet hem zonder onderstand en troost. De bevrediging dezer edele neiging, en de liberaliteit, waarmede hij steeds en ook dáár gaf, waar menigeen, in vermogender omstandigheden geplaatst, zich eerst lang zou hebben bedacht, liet hem niet toe, eenige schatten te verzamelen, en zijne weduwe, hoezeer door koninklijke gunst voor drukkende zorgen beveiligd, moet toch de dierbaarste bezittingen van haren echtgenoot, zijn herbarium en zijne boekerij, eerlang zien verkoopen. (*)

{==274==} {>>pagina-aanduiding<<}

Sprengel genoot tot 1828 eene vrij vaste gezondheid. Toen werd hij door den dood van zijnen oudsten zoon wilhelm, die met roem het Hoogleeraarsambt in de Heelkunde te Greifswald vervulde, hevig geschokt. Uit den doffen rouw werd hij door den hulpeloozen toestand zijner schoondochter en van vijf onverzorgde kleinkinderen tot de werkzaamste, liefderijkste voorziening opgewekt; maar sedert dien tijd begonnen zijne ligchaamskrachten blijkbaar te verminderen. Een jaar daarna trof hem voor de eerste maal een aanval van beroerte, welke regelmatig om de drie maanden wederkwam, slechts gedurende de Cholera-Epidemie een half jaar wegbleef, maar ten laatste, niettegenstaande alle geneeskundige voorzorg en den strengsten leefregel, den 15 Maart 1833 een einde aan zijn leven maakte. In dezelfde week, waarin hij zijne lessen over de geschiedenis der Geneeskunde en over de Cryptogamische planten wilde besluiten, verraste hem een zachte dood. Zijn stoffelijk overschot, door een' eenvoudigen steen onderscheiden, rust digt bij dat van zijnen ouden vriend lafontaine, op het kerkhof der nieuwe markt. Sit ei terra levis!

Merkwaardige ontmoeting tusschen napoleon en Pius VII te Fontainebleau. (*)

(Volgens het Verhaal van eenen Ooggetuige.)

Wij waren - dus verhaalt de Schrijver - te Fontainebleau, toen de Paus juist aldaar was aangekomen. De Keizer had hem met ongeduld verwacht, en trad vervolgens gelijktijdig met hem in het rijtuig, met eene schijnbare ver-
{==275==} {>>pagina-aanduiding<<}
waarloozing der étiquette, doch die inderdaad de vrucht eener Italiaansche sluwheid was, welke hem het middel had aan de hand gegeven, om zich noch den eersten noch den minsten te toonen. Bij zijne terugkomst op het kasteel was alles in opschudding. Ik had verscheidene Officieren achtergelaten in het vertrek, dat het naaste was aan dat des Keizers, en was daarin geheel alleen gebleven. Hier beschouwde ik eene groote tafel, waarop doorgaans eene menigte verzoekschriften lagen, met welke ik bonaparte meermalen op eene zeer vreemde wijze had zien te werk gaan. Hij vatte ze namelijk noch naar volgorde, noch zoo als ze hem bij toeval in handen vielen, op, maar streek, wanneer hun ontzettend aantal hem toornig maakte, zijne hand, als een maaijer, regts en links heen en weder, en wierp ze op die wijze van de tafel af, tot er vijf of zes overbleven, welke hij dan inzag. Dit verachtelijk spel had mij ongemeen getroffen. Al die smeekschriften van ongelukkigen, van weduwen en weezen, aan welke geene andere kans op goeden uitslag overbleef, dan de wijze, op welke zij door de vuist des Eersten Consuls werden dooreengevaagd; die met tranen doorweekte bladen, die hij met zijne laarzen vertrapte, en over welke hij heentrad als over zijne dooden op het slagveld, deden mij het lot van Frankrijk bij eene noodlottige loterij vergelijken, en mijn hart stond op tegen den man, die zich heden, door Pauselijke wijding, vaster dan ooit te voren boven de ongelukkige familiën wilde zetelen, wier klagten hij met zooveel minachting in den wind sloeg. Nog hield ik een dezer verachte verzoekschriften in de hand, toen het roeren der trommen mij de nadering des Keizers aankondigde;
en gij weet, dat, even als men het vuur van een kanon bijna gelijktijdig met het geluid der losbranding verneemt, men napoleon altijd in denzelfden oogenblik zag, in welken men verwittigd werd dat hij komen zou, zoo snel waren zijne bewegingen, en zoozeer scheen hij zich te haasten om te leven en om zijne handelingen als opeen te stapelen. Wanneer hij het plein van een paleis te paard opreed, dan viel het zijnen adjudanten moeijelijk hem te volgen, en de schildwacht had naauwelijks den tijd het geweer te presenteren, want vóór zulks behoorlijk gedaan was, was hij reeds van het paard af en den trap op. Thans hoorde ik het geluid zijner voetstappen te gelijk met dat der trommen, en ik had ter naauwernood den tijd, mij,

{==276==} {>>pagina-aanduiding<<}
in eene alcove, op een paradebed te werpen, dat door niemand gebruikt werd en door zware, met bijen gestikte gordijnen overdekt was.
De Keizer was zeer onrustig; hij stapte alleen door de kamer heen en weder, als iemand, die met ongeduld op iets wacht, naderde daarop het venster, en begon met zijne vingers een' marsch te trommelen. Men hoorde een rijtuig over het voorplein rollen; hij hield op met trommelen, stampte twee- of driemalen met den voet, als hinderde hem het zien van iets, dat te langzaam naar zijnen zin ging, trad daarop met drift naar de deur, en opende die voor den Paus.
Pius VII trad geheel alleen binnen, en bonaparte haastte zich, met de vaardigheid van eenen cipier, de deur achter hem toe te sluiten. Gaarne beken ik, dat ik zeer ontroerd was op het denkbeeld, dat ik mij als derde met twee zulke mannen alleen bevond! Nogtans bleef ik zonder geluid of beweging, met alle inspanning toeziende en toeluisterende.
De Paus was van eene rijzige gestalte; zijn gelaat was langwerpig, van eene geelachtige kleur, en vertoonde sporen van lijden, maar tevens stonden er eene heilige onderwerping en eene onbegrensde goedheid op uitgedrukt. Zijne zwarte oogen waren groot en schoon, en zijn mond opende zich tot een' welwillenden glimlach, waaraan zijne vooruitstekende kin eene geestige en levendige fijnheid bijzette; een' glimlach, die geene politieke geslepenheid, maar Christelijke goedheid ademde. Eene witte calot bedekte zijn lang hoofdhaar, dat donker, maar met breede zilvergrijze lokken doormengd was. Eene lange koorkap van rood fluweel hing achteloos over zijne gekromde schouders, en zijn kleed hing hem tot over de voeten. Langzaam, en met de kalmte en omzigtigheid, die aan oude lieden eigen is, trad hij binnen, en plaatste zich met nedergeslagene oogen op een' der groote vergulde en met adelaars versierde leuningstoelen, in afwachting wat de andere Italiaan hem zou toevoegen.
Welk een tooneel, dat mij nimmer uit het geheugen zal gaan, vertoonde zich nu voor mijne oogen! Bonaparte had toen nog niet die ziekelijke en waterzuchtige zwaarlijvigheid, welke hem naderhand zoo kenmerkend eigen is geworden: hij was gespierd, vlug en levendig, eenigzins krampachtig in zijne bewegingen, nu bevallig, dan gedwon-
{==277==} {>>pagina-aanduiding<<}
gen in houding en manieren, en somber en strak van gelaat, zoo als ik hem vroeger op Malta gezien had.
Ook toen de Paus reeds was binnengetreden, ging de ander voort met het vertrek op en neder te stappen; daarna zwierf hij, als 't ware, rondom den leuningstoel, gelijk een voorzigtig jager, tot dat hij, zich, met de strakke en onbewegelijke houding van eenen Corporaal, voor den Paus plaatsende, het onderhoud weder opvatte, dat in het rijtuig aangevangen en door hunne aankomst afgebroken was.
‘Ik herhaal het u, Heilige Vader, ik ben geen sterke geest en houd niet van wijsgeerige spitsvindigheden. In spijt mijner oude Republikeinen, zal ik naar de mis gaan, dat verzeker ik u.’
Deze laatste woorden voegde hij den Paus op eene eenigzins ruwe wijze toe, alsof hij hem onverhoeds eene wolk wierook in het aangezigt wierp, en zweeg stil, om de uitwerking er van af te wachten, denkelijk in de meening, dat zijne weinig vrome en eerbiedige gedragingen, die het onderhoud waren voorafgegaan, eene buitengemeene waarde aan deze plotselinge en onbewimpelde bekentenis zouden bijzetten. De Paus sloeg de oogen neder, en legde zijne beide handen op de arendskoppen, die de leuningen van zijnen armstoel vormden, als wilde hij, door deze houding van een Romeinsch standbeeld, stilzwijgend te kennen geven: ‘Ik onderwerp er mij bij voorraad aan, om al de lasterlijke dingen aan te hooren, die hij zal goedvinden mij toe te voegen.’
Bonaparte liep de kamer en den in het midden geplaatsten armstoel rond, en ik bespeurde uit den zijdelingschen blik, dien hij op den Heiligen Vader wierp, dat hij noch over hem noch over zichzelven voldaan was, en dat hij zich verweet, het onderhoud op eenen te ligtzinnigen toon hervat te hebben. Hij begon dus dadelijk weder te spreken, altijd in de rondte loopende en ter sluiks, met scherpe blikken, in de spiegels glurende, die het ernstig gelaat van het Hoofd der Kerk terugkaatsten, wien hij, in het voorbijgaan, zijdelings, maar nooit regt aanzag, uit vrees van zich door den indruk zijner woorden verontrust te toonen.
‘Er ligt mij iets op het hart, Heilige Vader,’ zeide hij; ‘en dit is, dat gij, naar het mij voorkomt, in mijne zalving toestemt even als vroeger in het Concordaat, namelijk alsof gij er toe gedwongen waart. Gij hebt het voorkomen

{==278==} {>>pagina-aanduiding<<}
van eenen martelaar, van iemand, die zijne smart den Hemel ten offer brengt. Maar waarlijk, zoodanig is uw toestand niet; gij zijt geen gevangene, bij God! gij zijt zoo vrij als de lucht.’
Pius glimlachte weemoedig en blikte hem vlak in het gezigt, diep gevoelende hoeveel deze heerschzuchtige mensch zich aanmatigde, voor wien het, gelijk voor alle karakters van dien stempel, niet voldoende was gehoorzaamd te worden, maar die bovendien nog wilde, dat men hem met het voorkomen gehoorzaamde, alsof men het door hem bevolene vurig wenschte.
‘Ja,’ ging bonaparte op sterkeren toon voort, ‘gij zijt volmaakt vrij; gij kunt naar Rome terugkeeren; de weg staat open; niemand wederhoudt u.’
De Paus zuchtte, en hief, zonder te antwoorden, zijne regterhand en oogen hemelwaarts, liet daarop het hoofd weder langzaam op de borst vallen, en staarde op het gouden kruis, dat van zijnen hals afhing.
Bonaparte ging op zachteren toon, en met een' bevalligen glimlach, voort: ‘Heilige Vader, indien de waardigheid van uw karakter mij niet wederhield, zou ik waarlijk zeggen, dat gij een weinig ondankbaar zijt. Gij schijnt u niet genoeg de goede diensten te herinneren, welke Frankrijk u heeft bewezen. Indien ik het wèl heb, heeft mijn veldtogt in Italië, en een woord, dat ik mij wegens u liet ontvallen, eenigen invloed gehad op het Conclave van Venetië, dat u tot Paus verkozen heeft. Oostenrijk behandelde u toen niet wèl, en zulks deed mij zeer leed. Uwe Heiligheid was, meen ik, genoodzaakt over zee naar Rome terug te keeren, dewijl het haar niet vergund was over het Oostenrijksch grondgebied te trekken.’ - Hier hield hij op, als om het antwoord van zijnen stilzwijgenden gast af te wachten; maar deze boog slechts even, bijna onmerkbaar, het hoofd, en bleef in diepe mijmering verzonken. Nu schoof bonaparte met den voet een' stoel den armstoel des Pausen nader, en - ik sidderde: want bij het opvatten van dien stoel had hij, met zijne epaulette, de gordijn der alcove, in welke ik verborgen was, een weinig verschoven!
‘Het was,’ dus ging hij voort, ‘inderdaad als Catholijk, dat zulks mij leed deed. Ik heb nooit den tijd gehad om sterk in de Godgeleerdheid te studeren, maar nogtans hecht ik groote waarde aan het gezag der Kerk: zij heeft eene

{==279==} {>>pagina-aanduiding<<}
verwonderlijke levenskracht, uwe Heiligheid. Voltaire heeft u wel een weinig afbreuk gedaan; maar ik houd niet van hem, en ik zal een' ouden Clericus op hem loszenden. Komaan, gij zult tevreden zijn; indien gij wilt, kunnen wij te zamen in de toekomst heel wat uitregten.’ (Dit zeggende, nam hij een zeer innemend en onschuldig voorkomen aan.) ‘Ik kan, in waarheid, geene reden vinden, waarom gij er iets tegen zoudt hebben, om uwen zetel voor altijd te Parijs te vestigen. Zoo gij het verlangdet, zou ik u, op mijne eer, de Tuilerien overlaten. Gij zult daar reeds uwe kamer van Monte-Cavallo u wachtende vinden. Ik betrek die zeldzaam. Ziet gij niet in, Padre, dat Parijs de ware hoofdstad der wereld is? Ik, in de eerste plaats, zou alles doen, wat gij verlangdet; inderdaad, ik ben een beter zoon, dan men wel gelooft. Mits mij de oorlog en het vermoeijende gedeelte der politiek wierd overgelaten, zoudt gij de Kerk naar uw goedvinden besturen; ik zou, als een ondergeschikt soldaat, aan u onderworpen wezen. Zie, dat zou inderdaad schoon zijn: wij zouden onze Conciliën hebben, gelijk konstantijn en karel de Grooten; ik zou die openen en sluiten; daarna zou ik u de ware sleutelen der wereldheerschappij ter hand stellen, en naardien onze Heer gezegd heeft: “Ik ben gekomen om het zwaard op aarde te brengen,” zoo zou ik het zwaard voor mij behouden, en het u alleen terugbrengen, om het, na iedere zegepraal onzer wapenen, te zegenen.’ Onder het uitspreken dezer laatste woorden maakte hij eene ligte buiging.
De Paus, die tot hiertoe bijna zoo bewegingloos gezeten had als een Egyptisch standbeeld, hief langzaam zijn half gebogen hoofd op, glimlachte melanchoiisch, sloeg de oogen opwaarts, en zeide, na eene stille verzuchting, als vertrouwde hij zijne innige gedachten aan zijnen Beschermengel: ‘Commediante!’
Bonaparte sprong van zijn' stoel op, liep als een gewond luipaard ginds en herwaarts, en ontvlamde in woedenden toorn. Eerst liep hij sprakeloos heen en weder, zich het bloed uit de lippen bijtende; hij draaide niet meer, met scherpe blikken en omzigtige schreden, rondom zijne prooi, maar stapte met vaste schreden de kamer in alle rigtingen op en neder, met den voet stampende, en het geluid zijner gespoorde hielen doende wedergalmen. Het vertrek dreunde; de gordijnen trilden, als het geboomte voor den naderenden donder; het

{==280==} {>>pagina-aanduiding<<}
scheen mij toe, dat er iets vreeselijks zou gebeuren; mijne haren rezen te berge, en onwillekeurig sloeg ik de hand er aan. Mijn oog vestigde zich op den Paus; hij verroerde zich niet anders, dan om met beide handen de arendskoppen op de leuningen van den armstoel aan te grijpen.
Plotseling barstte het onweder los: ‘Comediant! Ik! Ha! ik zal u Comediën zenden, die u allen als vrouwen en kinderen zullen doen schreijen. - Comediant! O! gij weet het niet, zoo gij denkt, dat men mij in koelen bloede kan beleedigen. Mijn tooneel is de wereld; de rol, die ik daarop speel, is die van heer en meester; tot tooneelspelers heb ik u allen, Paussen, Koningen, Volken, en de draad, met welken ik u in beweging breng, is de vrees. - Comediant! Ha! gij zoudt een geheel ander slag van een' man moeten zijn, om mij te durven toejuichen of uitsluiten. Weet gij wel, Signor chiaramonti, dat gij, indien ik zulks verkoos, niets meer dan een arm pastoor zoudt zijn, en dat Frankrijk met u en uwe driedubbele kroon luidkeels den draak zou steken, indien ik geene ernstige plooi in mijn gelaat behield, wanneer ik u groette? - Nog geene vier jaren geleden, zou niemand in het openbaar van christus hebben durven spreken; wie, bidde ik u, zou dan van den Paus gesproken hebben? - Comediant! Hoho, Mijnheeren, gij weet u knaphandig bij ons in te dringen. Gij zijt boos, omdat ik zoo zot niet geweest ben, om, even als lodewijk XIV, de afkeuring van de vrijheden der Gallicaansche Kerk te onderteekenen. Maar, men leidt mij zoo niet om den tuin. Ik ben het, die u tusschen de vingers houd, die u, als marionetten, van het Zuiden naar het Noorden trek; die mij den schijn gees u voor iets te tellen, de wijl gij een oud denkbeeld vertegenwoordigt, dat ik weder wil opwarmen, en gij zijt dom genoeg om zulks niet te zien, of om u te houden alsof gij het niet zaagt. - Maar neen, men moet u alles zeggen; men moet u met den neus er bij brengen, indien gij iets zult begrijpen; anders gelooft gij ter goeder rouw, dat men u niet kan ontberen, en steekt het hoofd in den wind, en pronkt met uwe lange vrouwekleederen. - Weet dan, dat zij op mij niet de minste uitwerking hebben, en dat, wanneer
gij dus voortgaat, ik met het uwe leven zal even als karel XII met dat van den Groot-Vizier: ik zal het met mijne sporen aan flarden scheuren!’

{==281==} {>>pagina-aanduiding<<}

Hij zweeg, - ik durfde geen adem halen, maar stak, toen ik zijne donderende stem niet meer hoorde, het hoofd even vooruit, om te zien, of de arme grijsaard ook van schrik bezweken was. - Neen! dezelfde kalmte in houding en gelaat. Andermaal sloeg hij de oogen ten hemel, andermaal zuchtte hij diep, lachte bitter, en zeide: ‘Tragediante!’
Bonaparte was in dien oogenblik aan het einde der kamer, en leunde met den rug tegen een' marmeren schoorsteenmantel. Hij schoot als een bliksem op den grijsaard toe, en ik dacht, dat hij hem zou vermoord hebben. Maar plotseling stond hij stil, greep eene porseleinen vaas uit de fabrijk van Sèvres, op welke het kasteel van St. Angelo en het Kapitool waren afgebeeld, van de tafel, vertrapte die onder zijne voeten, ging toen eensslags zitten, en bewaarde, met eene ontzettende bewegingloosheid, een diep stilzwijgen.
Ik gevoelde echter mijn hart verligt door de overtuiging, dat hij tot nadenken gekomen was, en dat zijn gezond verstand het gezag over zijn bruisend bloed had hernomen. Hij werd somber en zijne stem dof en melancholisch, zoodat ik, bij het eerste woord, dat hij uitsprak, begreep, dat hij weêr tot zichzelven kwam, en dat die proteus door twee woorden ontwapend was.
‘Beklagelijk leven!’ verzuchtte hij, verviel daarop in eene mijmering, scheurde het boordsel van zijnen hoed, zonder, gedurende eenige minuten, iets te zeggen, en vervolgde toen, als sprak hij tot zichzelven: ‘'t Is waar! Treurspeler of Comediant. Alles is, sedert lang en voor altijd, rol en costuum voor mij. Welk eene afmatting! welk eene kleingeestigheid! Altijd, nu voor deze, dan voor gene partij, eene houding aan te nemen, nu van ter zijde, dan van voren. Hun toe te schijnen, wat zij gaarne hebben dat men is, en hunne dwaze droomen te raden. Hen allen tusschen hoop en vrees te lateren dobberen. Hen door datums en legerberigten, door wonderen van afstand en wonderen van namen te begoochelen. Aller meester te zijn, en niet te weten, wat men met hen moet aanvangen. Op mijne eer, ziedaar alles! En dan, ten laatste, zich te vervelen zoo als ik doe; dit is inderdaad te veel. Want, in waarheid, (hier sloeg hij zijne beenen kruiselings over elkander, en wierp zich achterover in een' armstoel) ik verveel mij

{==282==} {>>pagina-aanduiding<<}
schrikkelijk; zoodra ik mij nederzet, verga ik van verveling, en ik zou geene drie dagen achtereen te Fontainebleau kunnen jagen, zonder van verveling om te komen. Ik moet mij bewegen en anderen doen bewegen. Opregt gesproken, werwaarts, weet ik zelf niet altijd. Ik heb plannen beraamd voor het leven van veertig Keizers; elken morgen en elken avond maak ik een zoodanig plan; ik heb eene onuitputtelijke verbeeldingskracht, maar, alvorens ik twee dier plannen zal hebben uitgevoerd, zal ik naar lijf en ziel versleten zijn; want ons arm levenslampje brandt niet lang. En, rondborstig gesproken, wanneer al mijne plannen zouden zijn uitgevoerd, wil ik er niet op zweren, dat de wereld er veel gelukkiger door zou zijn, maar zij zou schooner zijn, en er zou eene majestueuze eenvormigheid heerschen. Ik voor mij ben geen philosooph, en versta niets van zekere theoriën. Het leven is te kort om stil te staan; zoodra ik iets bedacht heb, breng ik het ten uitvoer. Men zal na mijnen dood uitleggingen genoeg van mijne daden vinden, om mij op te hemelen wanneer ik er in geslaagd ben, en mij te verkleinen wanneer ik mogt bezwijken. De paradoxen zijn in Frankrijk altijd bij de hand. Zoolang ik leef, breng ik ze tot zwijgen, maar naderhand zal men het moeten afwachten. Wat nood! Het is mijne zaak wèl te slagen, en daarop versta ik mij. Ik stel mijne eigene Iliade voor, en houd mij daarmede dagelijks bezig.’
Dit zeggende, stond hij met eene zekere vrolijke vlugheid op, en was in dezen oogenblik volkomen natuurlijk, zonder moeite te doen om zich van de schoonste zijde af te schilderen, gelijk hij later in zijne op St. Helena gehoudene zamenspraken deed. Hij kwam weder bij den Heiligen Vader, die zijne plaats niet verlaten had, stapte voorbij hem heen en weder, glimlachte meer of min spottende, en sprak, met de hem zoo eigene mengeling van platheid en verhevenheid, en met eene onbeschrijfelijke snelheid en levendigheid, nagenoeg het volgende: ‘De geboorte is alles. Zij, die arm en naakt ter wereld komen, zijn altijd als wanhopigen; het loopt op handelen of op zelfmoord uit, naar het karakter der lieden is. Wanneer zij, zoo als ik, den moed hebben om aan alles de hand te slaan, dan doen zij van zich spreken. Wat wilt gij? Men moet leven; men moet zich op zijne plaats weten te stellen en zich eenen doorgang banen. Ik heb dit gedaan als een kanonskogel. Wee degenen, die

{==283==} {>>pagina-aanduiding<<}
mij in den weg stonden! - Sommigen zijn met welnig tevreden; anderen hebben nooit genoeg. - Wat zal men doen? Ieder eet naar hij trek heeft; ik had sterken honger. - Luister, Paus! (*) Te Toulon had ik geen gelds genoeg om een paar epauletten te koopen, en, in plaats daarvan, drukten mij eene moeder en ik weet niet hoevele broeders op de schouders. Dit alles heeft zich nu vrij wel geschikt, meene ik. Josephine had mij als uit medelijden getrouwd, en nu zullen wij haar kroonen, in spijt van raguideau, haren Notaris, die zeide, dat ik niets anders bezat dan een ruitersmantel en een' degen. Inderdaad, hij had geen ongelijk. De keizerlijke mantel, de kroon, wat zegt dit alles? Behoort het aan mij? - Eene costuum, eene tooneelspelerscostuum! Ik zal het voor een uur aantrekken, en daarmede genoeg; vervolgens zal ik mijn kort officiersrokje weder aandoen en te paard stijgen. Te paard; altijd, levenslang te paard! Ik zal geen dag gezeten zijn, zonder gevaar te loopen van uit mijnen zetel geworpen te worden. Is dat dan wel zoo benijdenswaardig? Zeg? - Ik verzeker het u, Heilige Vader! er zijn slechts twee klassen van menschen: zij, die hebben, en zij, die winnen. De eersten leggen zich ter ruste, en de anderen houden zich in beweging. Daar ik dit tijdig en ter goeder uur heb ingezien, zal ik het ver brengen, begrijpt gij? Slechts twee mannen, die op hun veertigste jaar begonnen zijn, hebben hun doel bereikt; cromwell en jean jacques rousseau. Indien men den eersten eene pachthoeve en den anderen twaalfhonderd francs en zijne dienstmaagd gegeven had, zouden zij noch gepredikt, noch geschreven, noch geheerscht hebben. Er zijn werklieden in gebouwen, in kleuren, in zinsneden; ik ben een werkman in veldslagen. Ziedaar mijn
beroep. Vóór mijn vijfendertigste jaar heb ik er reeds achttien voltooid, die Overwinning heeten. Het is billijk, dat mijn werk mij betaald worde; en het met eenen troon te betalen, is niet te duur. Bovendien zal ik altijd voortwerken; gij zult er mij nog wel andere zien leveren. Gij zult alle dynastiën van de mijne zien dagteekenen, welk een parvenu ik ook zijn moge, en hoe dan ook verkozen, - verkozen, zoo als gij, Heilige Vader, en uit den grooten hoop boven

{==284==} {>>pagina-aanduiding<<}
de rest verheven. Want in dit opzigt kunnen wij elkander de hand geven.’
En hier stak hij zijne welgevormde en vaste hand de ontvleeschde en bevende hand des Pausen toe, die, welligt verteederd door de goedhartigheid dezer laatste beweging, of mogelijk door eene geheime herinnering aan zijne eigene lotverwisselingen, en in een treurig vooruitzigt op het toekomstig lot der Christelijke maatschappijen, hem zachtkens de toppen der vingeren toereikte, met het voorkomen eener grootmoeder, die zich met een kind verzoent, hetwelk zij te hard meent bestraft te hebben. Nogtans schudde hij treurig het hoofd, en ik zag een' traan uit zijne schoone oogen langs zijne bleeke en magere wangen vloeijen. Die traan kwam mij voor als het laatst vaarwel der stervende Kerk, waarbij het de aarde aan de eigenbaat en het geval overgaf.
Bonaparte wierp een' zijdelingschen blik op dien traan, die aan een gefolterd hart ontrukt was, en ik verraste zelfs, aan de eene zijde van zijnen mond, eene vlugtige beweging, die op een' zegevierenden glimlach geleek. In dien oogenblik kwam dit groote karakter mij oneindig minder verheven en minder uitstekend voor, dan dat der tegenpartij; ik bloosde over mijne vroegere geestdriftige bewondering, en ontwaarde in mijn binnenste eene mij geheel nieuwe droefheid, bij het ontdekken, hoe klein de hoogste politieke grootheid in de listen harer ijdelheid, hare ellendige valstrikken en hare zwarte gaauwdievenstreken worden kan! Ik zag, dat hij niets van zijnen gevangene verworven had, maar dat het hem eene stilzwijgende vreugde verschafte, in dit onderhoud tusschen vier oogen niet te kort te zijn geschoten in zijne poging, om, nadat hij zich door den toorn had laten overmeesteren, zijnen gevangene te doen bukken onder het gewigt der afmatting, der vrees, en van die zwakheid, welke voor het welgeplaatste hart eenen grijsaard zoo belangrijk en aandoenlijk maakt. Hij had het laatste woord willen hebben, en verliet het vertrek, zonder iets meer te zeggen, even haastig, als hij het was binnengekomen. Ik zag niet, dat hij den Paus groette, en geloof ook niet, dat hij het gedaan heeft.





{==285==} {>>pagina-aanduiding<<}

De vrijschutter, of de 14de october 1582.

(Eene Duitsche Legende, op welke het Zangspel van dien naam berust.)

Kunz Werner en zijne Vrouw.

Kunz werner was een jong, rustig man, van achtbaar voorkomen. Sedert ongeveer een jaar bewoonde hij, met zijne jonge, hoogst lieftallige vrouw, eene eenzame hut, nabij het kleine, in een bosch gelegene dorpje Kiefahrn. Dit armelijk verblijf kwam geenszins overeen met werner's vroeger vermogen en stand in de wereld. Nog niet lang geleden was hij bezitter geweest van eene aanzienlijke vrijhoeve, tot welke deftige gebouwen, meijerhoven, akkeren weilanden, vischwateren, en zelfs eenige vrije bosschen in het gebergte behoorden. Maar het ongeluk begon den jongen man te vervolgen van het oogenblik af aan, dat hij, na in bezit zijner goederen getreden te zijn, de dochter van een aanzienlijk schepen uit de nabuurschap tot huisvrouw gekozen had. Brand - sterfgevallen onder zijne maagschap - verwoesting door den oorlog - vlugt uit zijne woonplaats - ellende in het vreemde land volgden elkander, in een enkel, als met onweders bezwangerd jaar, gelijk de eene bliksemstraal den anderen. Het boek van Job vermeldt niet zoo vele onheilen, als zich over het hoofd der jonge echtgenooten opeenhoopten. Zoo gebeurde het, dat werner, toen hij, na langdurige verwijdering uit zijn verwoest vaderland, eindelijk een oord van rust bereikt had, de laatste spaar- en gedenkpenningen, welke hij bezat, moest uitgeven, om zich te Kiefahrn eene kleine hut te kunnen opslaan. Hij kocht een' halven morgen bouwland, en onderhield kommerlijk, door zijner handen arbeid, zijn en zijner vrouws leven. Des avonds genoot hij dan de karige vrucht zijner inspanning. Hierbij bleef hij echter nog steeds vol van eene edele fierheid. Geen ongeluk boog hem den nek. Alleen, wanneer somwijlen verachting wegens zijne onverdiende armoede hem trof, bruiste zijn trotsch gemoed in wilde heftigheid op, en hij meende de banden zijner ellende met geweld te moeten verbreken. Het gevolg van zulke oogenblikken was,
diepe verbittering tegen zijn noodlot. Wel is waar omhelsde hem

{==286==} {>>pagina-aanduiding<<}
zijne mathilde alsdan met dubbele teederheid, poogde zijnen kommer te lenigen, sprak van hoop op betere dagen, wees hem, hoe hun kleine tuin zigtbaar gedijde, hoe hun akkerveld heerlijk prijkte, hoe op hun erf het huis- en pluimgedierte zich aanmerkelijk vermeerderde. Werner legde dan meestal het gloeijende hoofd in haren schoot; de van toorn brandende oogen vestigden zich kalmer op het eene of andere onbepaalde voorwerp, en mathilde hief een vroom gezang aan, gedurende hetwelk werner gewoonlijk zachtkens insluimerde.

Het Opontbod.

Daar trad hij eens, op zekeren dag, het aangezigt met gloeijend rood als overgoten, in de stulp. In zijne hand hield hij een houten tafeltje, op hetwelk een nommer ingesneden was. Mathilde zat aan haar spinnewiel en scheen geschreid te hebben. Zij schrikte, toen zij haren man in dezen toestand zag. Zij begreep hem niet, toen hij haar, met woedende gebaren, het houten plaatje onder de oogen hield en schamper lagchend uitriep: ‘Drijver No. 50!’ Hij wierp zich in eenen leuningstoel, liet hoofd en armen krachteloos hangen: ‘Dus een drijver!’ vervolgde hij, ‘een trosboef! de laagste der knechten! Halloo! door doornstruik en moeras! gejaagd! gedreven!’ Mathilde, die hem thans half en half begon te verstaan, smeekte hem, tot zichzelven te komen. Te vergeefs. - Na lang bidden begon hij eindelijk te vertellen, hoe hij opontboden was naar het slot van den Baanderheer, Graaf eberhard van Dandermünde, wiens onderdaan men beweerde, dat hij, door zijne nederzetting te Kiefahrn, geworden was, en hoe er eene groote jagt was uitgeschreven, die weken duren moest, en op welke Hertogen, Prinsen, Markgraven, Baronnen en Ridders tegenwoordig zouden zijn, met prachtigen jagtstoet en valkeniers, en hoe hij daarbij als wilddrijver mede moest, over heg en steg, door riet en moeras, blootgesteld aan de mishandelingen van het baldadige gevolg en prijs gegeven aan de houdenzweep der jagers. Mathilde sprak niet meer; ook zij liet het hoofd zinken; twee groote tranendroppels vielen haar uit de oogen. Het was een bitter oogenblik van treurigheid, die echter weldra overging in angstgevoel voor haren echtgenoot. Door de overmaat zijner ellende was werner thans met zichzelven oneens geworden en tot een' staat

{==287==} {>>pagina-aanduiding<<}
van morrende ontevredenheid vervallen. Na eene wijl van bange gemoedsverstijving riep hij uit: ‘Ik moet voort! Het is hoog tijd! Ik moet gehoorzamen; anders wordt, bij weêrspannigheid, nog een kerkerhol, of God weet wat, mijn lot.’ Hij wilde eene betere kleeding aantrekken; daar viel hem de soort van arbeid in, waartoe hij moest uitgaan, en hij wierp het fluweelen wambuis, hetgeen hij nog uit betere tijden in eene kast bewaarde, op den grond, trapte zijnen kruisboog, die hem juist onder de handen kwam, met voeten, greep met de woorden: ‘dit voor den drijver!’ eenen tot stok gesneden boomtak, en wierp dien over den schouder. Zoo trad hij voor zijne schreijende gade, kuste haar het voorhoofd, en ging naar buiten. Mathilde zag hem bevend na, meende hem terug te moeten roepen, doch vermogt het niet. Radeloos zonk zij op het voetbankje voor een beeld der Lieve Vrouw neder, en bad, tot dat de troost in hare ziel wederkeerde.

De Pijlen. (*)

Toen werner buiten zijne deur trad, zag hij, hoe uit het dorp boeren, knechts en knapen, van stokken en knuppels voorzien, bij afgezonderde hoopen, den weg naar het slot van den Landheer insloegen. Hij wilde zich aan den troep niet aansluiten, en koos dus een pad door het donkere dennenwoud, hetwelk digt aan het dorp begon. Hoe dieper hij in hetzelve kwam, des te levendiger stond hem zijn ongeluk en zijne vernedering voor den geest. Hij kon zich van de pijnigende gedachte niet ontslaan, dat hij, te voren een rijke vrijzaat, die zelf een klein jagtregt bezat, thans als wilddrijver zou moeten dienen. Terwijl hij nu het voetpad, door de kronkelingen en kloven der bergstreek, vervolgde, kwam het hem somwijlen voor, alsof er nog iemand nevens hem ging; doch nu eens hield hij het voor zijne eigene schaduw, dan weder voor eenen hem in het gaan als voorbijsnellenden boomstam. Eindelijk, opziende, zag hij eenen man, die aan zijne linkerzijde voorttrad. Hij dacht, dat het een der boeren zou wezen, die even als hij op het slot bescheiden was, en ging, zonder kennis van den man te nemen, verder.
‘Waarom zoo mismoedig, werner kunz?’ Deze

{==288==} {>>pagina-aanduiding<<}
hem plotseling gedane vraag bevestigde hem in het denkbeeld, dat het een zijner buren was. ‘Ik heb reden genoeg om het te wezen,’ antwoordde hij barsch, zonder den vrager aan te zien.
‘Wat bedroeft u, werner? Kan ik u helpen, zoo spreek!’
Kunz wierp nu eenen vlugtigen blik op zijnen reisgenoot. Eene zonderlinge rilling overviel hem voor een oogenblik, toen hij een' rijzigen, mageren jager, met een' grooten kruisboog in den arm en een' ruimen voorraad van pijlen, naast zich zag. In een donkergroen jagtkleed met rood op de naden, eene hanenveder op den spitsen, smal geranden hoed, van onder welken rood hoofdhaar te voorschijn drong, een' digten spits- en knevelbaard van dezelfde kleur om kin en lippen, stond de gestalte voor hem. Het schrandere oog nogtans en de lagchende mond boezemden werner vertrouwen in, en het kwam hem voor, alsof het een oude bekende was, dien hij reeds ergens gezien had.
Daar de vreemdeling hem bij zijnen naam had aangesproken, schaamde hij zich, hem niet te kennen. ‘Ik ben als wilddrijver op het slot ontboden,’ zeide hij, ‘en moet lijfeigensdienst doen als een verachte knecht; en echter was er een tijd, toen ik zoo fier, zoo gelukkig was! Ha! des Satans.....’
‘Ik weet al! ik weet al!’ sprak de Groenrok. ‘Wees geen dwaas, werner, maar haast u! Zie! zoo straks, dit is mij bekend, begint op het slot het groote prijsschieten naar het verre wit. De beste schutter daarbij wordt opperste houtvester en aanvoerder van de jagt. Dan komen ook nog geschenken van Hertogen en Prinsen, waardoor het verlies van uwe kleine vrijhoeve weldra vergoed kan zijn. Daarenboven ligt er in het Haagbosch een fraai jagthuis, waarin gij als houtvester wonen en u het leven aangenaam kunt maken.’
‘Gij hebt goed praten, vriend jager! Op vijfentwintig schreden kan ik wel een' beer raken; maar in mijn geheele leven ben ik geen scherpschutter bij uitstek geweest, en miste altijd meer dan ik trof.’
‘Hm!’ zeide de jager, ‘dan moet gij drijver blijven; en ondertusschen kan iedereen de beste jager zijn, wanneer hij slechts wil. Ik zelf was eens een slechte schutter; thans ben ik de beste, en daarenboven een rijk man.’

{==289==} {>>pagina-aanduiding<<}

‘Nu, aan het willen ligt het niet, maar aan het kunnen.’
‘Gij kunt het, en dat tegen zeer geringen prijs. Ik zelf heb mij de kunst gekocht voor eene beuzeling.’ Bij deze woorden nam hij den boog van den schouder, en trok eenige pijlen uit zijne tasch; zij gaven een bijna onmerkbaar, blaauwachtig schijnsel van zich.
‘Zie,’ zeide hij ‘dit zijn de pijlen, die nooit missen, overbekend bij alwat jagt oefent; zij worden gesmeed te middernacht. Alle treffen; geen snelt vruchteloos van den boog. De wil slechts van den schutter bestuurt het schot. Zie, daar vliegt een arend! Kan uw oog hem onderscheiden? Neem den boog en schiet!’
Nu wierp werner zijnen stok weg. Meermalen en veel had hij van deze besprokene pijlen hooren verhalen, en haastig greep hij er naar. Hij mikte, schoot; de adelaar viel. Weldra echter zeide hij treurig: ‘Daar, vriend jager, neem uwen boog en uwe heerlijke pijlen terug! Ik ben arm, en heb niets, dat ik u daarvoor zou kunnen bieden.’
‘Gekje! Zulke dingen betaalt men met geen goud. Het moet iets wezen, dat een raadsel is, hetwelk zich oplossen moet, en met de oplossing den verkooper betaalt. Gij zijt rijker, dan gij denkt. Geef mij datgene, wat gij niet weet, dat gij bezit! Ik zelf heb het voor de pijlen gegeven, en nooit heb ik berouw gehad. Zoo gekocht, zoo verkocht!’
Peinzend liet werner het hoofd hangen. ‘Wat ik onbewust bezit? Wel, wat raken mij de schatten, die ongebruikt achter mijne grendels en muren liggen? die zich misschien eerst aan mij ontdekken zullen, wanneer een woudstroom mijn hutje onderstboven rukt? Eer ik de wigchelaarsroede vind, die ze mij aanwijst, ben ik misschien een grijsaard, die ze niet meer genieten kan! Top, vriend jager! dat, wat ik niet weet, dat ik het heb, zij het uwe!’
De Groene legde den mageren vinger aan den grijnzenden mond. ‘De koop is gesloten,’ zeide hij. ‘Het is van daag de 14de October 1572. Heden over tien jaren kom ik het halen.’
Werner greep haastig naar de pijlen.
‘Gij hebt u hier aan een' doren geschrapt; uwe linkerhand bloedt,’ sprak de Groene. ‘Wij hebben geen inkt. Schrijf mij op, wat gij beloofd hebt.’
‘Met mijn bloed?’

{==290==} {>>pagina-aanduiding<<}

‘Wij hebben geen inkt, zeg ik u; eene pen heb ik hier bij de hand.’
Met deze woorden nam hij de hanenveder van zijnen hoed, en reikte die aan werner toe.
Deze aarzelde; hem was angstig te moede; maar, eenen blik op de pijlen, op den rijken jager, op den doorboorden adelaar, eene gedachte aan zijn zoo nabijzijnd geluk - en hij beschreef het hem gereikte blad met zijn bloed. Hierop gaf de vreemde jager hem de pijlen. ‘Zij raken niet op,’ zeide hij, ‘en elk schot treft, wat gij begeert.’ - Toen nam werner de pijlen, en een dof rommelende donder rolde van hen af, den hemel door, naar den kant van den middernacht. - ‘Bespoedig uwen tred,’ sprak de Groene; ‘het schieten in het slot begint.’

De Opperhoutvester.

Kunz werner kwam op het slot, door den Groenen verzeld. Hij scheen dezelfde niet meer. Den boog en de pijlen droeg hij in eene daarvoor bestemde tasch, met zonderlinge figuren beschilderd. Op zijne muts had hij eene groote veder, uit de wieken van den arend getrokken, zoodat dezelve min of meer naar het baret eens Ridders geleek.
Bij het binnentreden wierp de Groene aan den boeren-schepen van Kiefahrn, die mede op het slot gekomen was, het tafeltje No. 50 toe, en sprak: ‘Heer kunz werner is een jagersman, en komt tot het proefschieten.’ Hierbij zag hij den schepen met eenen zoo doorborenden blik uit gloeijende oogen aan, dat deze van de bank, waarop hij met andere boeren in de open lucht gezeten was, opsprong, duizelend zijne muts van het hoofd rukte, en eene diepe buiging maakte.
Bij het proefschieten ging het feestelijk toe. Graaf eberhard met zijne gasten, de Hertogen en andere heeren bewonderden op het plein voor het slot het voortreffelijk schieten der jagers, die om de eer der Houtvestersplaats wedijverden. Onder allen echter schoot kunz werner het best. Weldra weêrgalmde zijn naam uit den mond der aanwezige Edellieden; de Hertog van Normandije wierp hem eene met goudguldens gevulde beurs toe; en verzocht van Graaf eberhard, dat werner gedurende de jagt in zijne nabijheid mogt blijven. Nu volgde zijne aanstelling tot

{==291==} {>>pagina-aanduiding<<}
Opperhoutvester. Hij werd in groen fluweel gekleed, met gulden jagersdos voorzien, en moest zijne hooge dienst terstond aanvaarden. De prijsgeschenken, welke hij verder, in fraaije bekers, kostbare toonpenningen en sierlijk bewerkte bandeliers, bekomen had, werden door den Groenen in bewaring genomen.
Kunz had wel gewenscht, zich in zijnen gelukstaat nog eerst eens aan zijne vrouw te mogen vertoonen; daar echter terstond na het feestgelag, dat met het vallen van den avond begon en tot diep in den nacht moest duren, de jagt naar het gebergte zou opbreken, zoo kon hij het slot niet meer verlaten. Terwijl hij hierover peinsde, trad de Groene naar hem toe, en bood zich aan, zijn bode bij zijne vrouw te zijn: ‘Mijn weg voert mij uwe hut voorbij; ik zal mathilde uwen groet brengen en een en ander van deze fraaije dingen, als waarborg mijner woorden.’
Toen gaf kunz hem het goud, de bekers en de pronkmunten, en zag hem na, hoe hij van het slot afdaalde in het woud, dat naar Kiefahrn leidt. De gedaante van den Groenen was, diep beneden, op de dun begroeide plaatsen van het bosch nog zigtbaar; want zij was met een, hoezeer naauwelijks merkbaar, groenachtig schijnsel omgeven, zoodat zij in de verte er uitzag als een wandelende glimworm. Kunz zag hem langen tijd mijmerend na. Plotseling was het hem, alsof hij in de linkerhand eenen steek ontving; hij tastte er naar, en keerde snel zich om; doch, toen hij niemand zag en de pijn nog steeds bleef voelen, verspreidde zich een heete gloed door geheel zijn ligchaam, en als droomend sprak hij: ‘Ja, zoo! gij doet mij nog zeer!’ Vervolgens streek hij zich met de hand over het voorhoofd, en ging naar het feest in den burg terug.

Het onbekende Goed.

Hoe prachtig was niet de jagt! Graaf eberhard van Dandermünde's jagt is tot een spreekwoord geworden, en kunz werner was de bloem en roem der jagers. Nog in latere tijden vond men in oude eiken en beuken, waar hij het een of ander heerlijk schot gedaan had, zijn' naam ingesneden en bijna in hout en schors verwassen.
Toen, na bijna eene maand, het jagen ten einde was, en de heeren naar hunne landgoederen en kasteelen terugkeerden,

{==292==} {>>pagina-aanduiding<<}
riep Graaf eberhard werner tot zich, schonk hem het fraaije jagthuis in het Haagbosch, loonde hem ook nog op andere wijs, en legde hem eene goede bezoldiging benevens verdere inkomsten toe. Nu was hij een gegoed man. Hij nam verlof, om zich naar zijne vrouw te begeven en zijne verhuizing naar het Haagbosch te bezorgen. Welk een blijde gang was dit niet voor hem! Lang reeds had hij vergeten, hoe hij in het bezit der pijlen geraakt was; maar, toen hij nu door het dennenbosch trok, gedacht hij aan den groenen jager en aan den met hem gesloten koop. Nogtans verdoofde hij het angstige voorgevoel, dat zich in zijnen boezem verhief, steeds troost zoekende in de gedachte, dat de zoo vaak besprokene pijlen toch niets zoo geheel ongewoons waren.
Nu stond hij voor zijne hut! - nu lag hij in de armen van zijne beminde, getrouwe vrouw! - wat was de stulp versierd en opgepronkt! wat stonden de prijsbekers met smaak in het rond geschikt! ‘O! mijn werner,’ riep mathilde, ‘hoe gelukkig zijn wij nu weder geworden! welk een zegen is in ons huis gekomen!... maar, ook mij heeft de hemel gezegend, en thans, nu wij gelukkig zijn, mag ik het zeggen! Toen gij heengingt, zoo treurig, zoo verontwaardigd, heb ik het verzwegen, om u geene nieuwe zorg op de schouders te laden - sedert maanden reeds ben ik moeder, gij vader, werner! - wat gij in de dagen van ons geluk u wenschtet, hebt gij! - uw verlangen is vervuld!’
Terwijl zij dit sprak, voelde werner eenen geweldigen steek in de nooit geheelde kleine wonde aan zijne linkerhand - als een bliksemstraal schoot hem een schrikbarend licht door de hersenen - met eenen schreeuw van ijzing stortte hij op den grond. ‘Ik heb mijn kind in den schoot zijner moeder verkocht!’ riep hij, met eene gesmoorde stem, uit, en eene duizeling ontroofde hem zijn bewustzijn. Doch mathilde had, in den schrik over het nederslaan van haren man, deszelfs woorden niet verstaan. Zij ijlde om hem lafenis te halen, daar zij dacht, dat eene flaauwte hem vermeesterd had. - Werner was een man van kracht, tot zelfbeheersching in staat. Hij rees overeind, schoof de schuld van zijnen val op eene voetverzwikking, liefkoosde vervolgens zijne vrouw, en toonde zich regt vrolijk, terwijl de tranen hem dreigden te verstikken en zijn bloed hem in het harte verstijfde.


{==293==} {>>pagina-aanduiding<<}

Hoe de tien jaren voorbijliepen.

Op het jagthuis in het Haagbosch leidde men een leven van lust en vrolijkheid; daar gedijde alles zoo heerlijk, daar bloeiden de bloemen schooner dan ergens, daar bestuurde en beschikte eene lieftallige huisvrouw, daar huppelde een frissche goudgelokte knaap in het rond, had het druk in huis en hof, sprong over de heggen, reed op de honden, en schoot zoo gezond en krachtig op, dat geen kind in den geheelen omtrek hem evenaarde. Zelfs Graaf eberhard had den jongen lief, en de Gravin van Dandermünde benijdde mathilde haar gelak. Zijn vader alleen zag hem zelden; deze zwierf overal rond, zocht allerwegen bezigheid, zond, wel is waar, telkens geld en geschenken naar het jagthuis, maar in zijne woning zelve vertoefde hij ongaarne; kwam hij er echter somwijlen, alsdan poogde hij zoo vrolijk te schijnen als hij maar kon; vrouw en kind kuste hij dan hartelijk, maar, was hij met den knaap alleen, zoo zette hij hem voor zich, staarde op de engelachtige wezenstrekken van het kind, en herhaalde gedurig den uitroep: ‘Neen! neen! het is niet mogelijk!’ dan wierp hij zich op de knieën, en hield zijnen zoon opwaarts naar den hemel: hij peinsde, hoe hij zichzelven offeren kon voor zijn kind!
Snel trokken de jaren over zijn hoofd voorbij; het tiende begon, was weldra meer dan half verstreken, en liep ten einde. Het was het jaar 1582, datzelfde jaar, hetwelk hij zich met zijn bloed als betaaltijd had voorgeschreven. De herfst kwam; de maand October naderde. Geen troostende balsem drupte in werner's verscheurde ziel; slechts wanhoop hechtte zich aan zijne voetzolen als een bloedhond, en vervolgde hem op zijne jagttogten. Daar gebeurde het, dat een vrome monnik, gelijk er wel eens het land doorwandelden en godsvrucht verbreidden, huisvesting bij hem zocht. Aan werner verscheen deze man als een boodschapper des hemels. Hij ontdekte hem het binnenste zijns harten, en beleed hem, wat hij misdaan had. De eerwaardige man boog het hoofd voorwaarts; zijne handen vouwden zich, als tot een gebed. Eindelijk sprak hij droevig: ‘Mijn zoon, ik weet voor u geene andere redding, dan onophoudelijk den Heere gedachtig te zijn. Neem, zonder verwijl, uw kind bij de hand, grijp den pelgrimsstaf, en trek van de eene bedevaartsplaats naar de andere. Ik wil op dien weg der ge-
{==294==} {>>pagina-aanduiding<<}
nade uw trouwe begeleider zijn. Op den treurigen dag zelven zal ik u niet verlaten; gij moet dien binnen de heilige muren van een kerkgebouw doorbrengen, waar wij afwachten willen, wat de hemel besluiten zal.

Het Einde.

Het was omstreeks het eind der maand September 1582, dat men twee mannen van bedevaartsplaats naar bedevaartsplaats zag trekken. De een was een monnik; de ander droeg het kleed van eenen pelgrim, en leidde eenen knaap bij de hand. Het kind was ook als pelgrim gekleed, dacht steeds, dat het treurig moest zijn omdat het zijn' vader treuren zag, en trad regt vroom aan zijne zijde voort; men waande een' Engel ter bedevaart te zien. Wanneer zij rust hielden of sliepen, sloot werner zijn kind steeds zoo vast in zijne armen en aan zijne borst, dat hij na zulk eenen slaap telkens als verlamd ontwaakte, waarbij hij dan ook nog met een wezen geworsteld en gestreden had, dat hij over dag nimmer noemde.
Zoo kwam de 4de October 1582. Alle drie traden in de kerk te Hochlinden, waar de schaar der bedevaartgangers zamenvloeide. Het orgel hief een kerklied aan, en, zonder dat de menigte het verwacht scheen te hebben, besteeg een priester den kansel, met eene parkementrol in de hand. Hij ontrolde dezelve, en verkondigde der gemeente plegtiglijk, dat, krachtens eene bul van Paus gregorius den XIII, de Christenkerk heden den 15den October van het jaar des Zaligmakers 1582 vierde, en dat, dien ten gevolge, al de dagen, die anders, van heden af aan tot den 15den October toe, nog hadden moeten verloopen, met derzelver feesten en namen, als niet bestaande, uit de Christen-tijdrekening uitgewischt waren, zoodat mitsdien het jaar 1582 tien, thans niet meer in wezen zijnde, dagen korter geworden was.
Op deze wijs begon de Gregoriaansche jaartelling.
Pelgrim en monnik wierpen elkander een' veelbeduidenden blik toe. Op eens nam kunz werner zijn kind, en droeg het ter kerke uit. Niemand begreep de haast des pelgrims. De monnik volgde hem. Toen zij in de open lucht waren, riep werner, als buiten zichzelven door den strijd van vertwijfeling en van hope, den monnik toe: ‘Zoo is er dan in 't geheel geen 14de October 1582?!’

{==295==} {>>pagina-aanduiding<<}

‘Die is er niet en is er niet geweest,’ sprak de monnik; ‘want heden hebben wij reeds den 15den.’
Toen viel werner op zijne knieën, sloot zijn kind aan zijne borst, en riep: ‘God in den hemel! zoo is het dan mogelijk? Gij hebt mij armen zondaar dan verhoord, en dit kind is het mijne; ik kan het opvoeden U ter eere?’....
Daar vloog uit het donkerste van het bosch eene raaf op, beschreef rondom hen wijde kringen, die gedurig enger werden, en, toen hij eindelijk boven werner's hoofd zweefde, ontviel zijnen snavel een blad, waarna hij al krassende in het duistere woud terugvloog.
IJlings hief de monnik het blad op. Rillend herkende werner den bloedbrief - hij was verscheurd.






Aan Spanje in 1836.


Bekoorlijk land, waar 't lisp'lend loof der hooge boomen 
De gouden vrucht alom aan 't spiedend oog ontdekt; 
Waar 't vloeibaar zilver in uw kabbelende stroomen 
Den rijkbeladen oever lekt! 
 
Waar 't stovend zonnevuur den malschen grond doorademt, 
En 't prachtig woud, het breed en golvend graanveld teelt; 
Waar 't hemelhoog gebergt' het bloeijend dal omvademt, 
Dat aan Euroop zijn schatten deelt! 
 
Bekoorlijk land, zoo waard den fieren mensch te plegen, 
Die zelfs de wildernis met duizend vruchten tooit! 
Hier golft, hier bloeit, hier lacht u weelde en welvaart tegen, 
Met bloemen van 't genot bestrooid. 
 
Sla daar uw woning op, in 't Andalusisch Eden! 
Ontluik' de trotsche stad, waar 't Moorsche roofnest praalt! 
Ontwring den grond zijn goud! hij zal zich prachtig kleeden, 
Door zuider-zonnegloed bestraald. 
 
Daar sloot de hand van God de bron van 't leven open; 
Het halfbevrozen Noord benijdt u, weeld'rig land! 
En werpt een smachtend oog, waar storm en golfslag sloopen, 
Naar uw gezegend, heerlijk strand. 
 
Alhambra's zuilenrij, gij roem der riddertijden! 
Geen klinkend krijgsmuzijk galmt uw gewelven door; 
Geen klett'rend zwaardgedruisch geeft daar de leus tot strijden, 
Bij 't dreigen van den woesten Moor. 

{==296==} {>>pagina-aanduiding<<}

Maar hoort - daar rolt de trom; een vijand stuwt zijn benden, 
Als golven, bloedig rood, op veld en akker heen; 
Zal weêr de Korsikaan zijn legioenen zenden, 
En kluister, dood en wet meteen? 
 
Zij zijn het niet, der Franken wufte en woeste zonen; 
't Is de adelaar niet meer, die van hunn standaard zonk; 
Men wil, Hispanje! u niet, als leen voor Vorstenkroonen; 
Geen vreemde, die uw boeijen klonk. 
 
Wat booze Geest bevlekt uw schoon, bekoorlijke oorden, 
En plast door beken bloeds, bij 't loeijend krijgsgeweld? 
Wie gaf het helsch bevel, uw burgers te vermoorden, 
Zoo lang door ramp en wee bekneld? 
 
Gij baadt in eigen bloed; uw kind'ren zwieren 't wapen; 
Zij wringen 't rookend staal in elke broederborst; 
Zij zien de diepe wond' hun dreigend tegengapen, 
De vuist met broederbloed bemorst! 
 
Hoe juicht de hel, waar 't vuur des burgerkrijgs ontbrandde, 
En zendt zijn duiv'lenheir op 't bald'rend slagveld heen! 
Hoe treurt gij bang en kermt, Europa's lustwarande! 
O arme, een Kaïnsteelt verscheen! 
 
Genade! - ijdel woord, dat vreemd wordt aan de lippen; 
Genade? - waar het lood zelfs den gevangen' velt, 
Die, moog hij nu aan 't staal in 's broeders hand ontglippen, 
Toch straks zijn' beul in de armen snelt! 
 
Zoo hijgt gij, afgemat, en buigt en wringt de lenden, 
Vernederd Spanje! en schijnt een meetloos, somber graf. 
Zal dan de hand van God u geen verkwikking zenden? 
Wischt zij uw stroomen bloeds niet af? 
 
O! dat die hand weldra de dweepzucht demp', beteugel'; 
Der kannibalen strijd voor altoos word' gestuit! 
Daal, Vrede! zeegnend neêr; dat eens uw zilv'ren vleugel 
Het afgefolterd Spanje omsluit'! 
 
Dan zwijg' het krijgsrumoer, en welvaart kroone uw burgers; 
De Spanjaard zing' zijn lied van zachte en teedre min; 
Vernietigd zij 't geslacht der woeste menschenwurgers; 
Treedt weêr uw zuider-hemel in! 

{==297==} {>>pagina-aanduiding<<}

Bekoorlijk oord, waar 't lisp'lend loof der hooge boomen 
De gouden vrucht alom aan 't spiedend oog ontdekt; 
Waar 't vloeibaar zilver in uw kabbelende stroomen 
Den rijkbeladen oever lekt! 
 
Bloei weêr in jong'lingskracht, na zoo veel folterpijnen! 
De God des Vredes zie ontfermend op u neêr! 
Wacht, op Zijn' wil gereed - uw leed zal eens verdwijnen - 
Europa's vloek drukke u niet meer! 

R. Maart, 1836.

lublink weddik.

Parijs de goudmijn der autheuren.

De Heer de châteaubriand, besloten hebbende zijne Mémoires bij zijn leven het licht te doen zien, vond terstond een aantal liefhebbers voor de kopij. Dezelve zullen in 16 Deelen vervat zijn, en bij 2 of 3 Deelen te gelijk worden uitgegeven. Aan tijdsorde zal men zich in de uitgave niet binden; zullende het eerst verschijnen de afleveringen, aan het Ministerie van 1822 en aan den Spaanschen oorlog toegewijd. De Schrijver trekt al aanstonds 150,000 franken, contant, voor de kopij; verder, 12,000 fr. jaarlijks, tot dat het werk compleet zal zijn, en 25,000 fr. lijfrente, overgaande op zijne Echtgenoote, te rekenen van het jaar 1829 af aan.





Bij het plotseling afsterven van mijnen zestienjarigen vriend N.C. de Veije, des nachts, toen hij des avonds te voren, volkomen gezond, als lidmaat der Hervormde Gemeente bevestigd was.


Daar lag de knaap, en sliep gerust: 
Een hemellach zweefde om den mond, 
Als had een Engel hem gekust! 
Hij had dien avond 't zoenverbond 
Des Heilands plegtig aangenomen, 
En zou ten eersten hoogtijd komen. 
 
Een Engel daalde neêr op aard', 
En raakte 's jong'lings slapen aan. 

{==298==} {>>pagina-aanduiding<<}

‘Neen!’ sprak hij, ‘ziel, den Hemel waard, 
Voor u geen storm op 's levens baan! 
Den remen traan, nog in uwe oogen, 
Zal deze onzalige aard' niet droogen!’ 
 
Zijn palmtwijg roert des jong'lings hart.... 
Daar slaakt de ziel haar boei en band; 
En zonder zucht, en zonder smart 
Zweeft zij omhoog naar 't heil'ge land, 
En viert, bij 't hallelujah meng'len, 
Den eersten hoogtijd met Gods Eng'len! 

Groenlo, Maart 1836.

van dissel, jz., M.D.




Na het lezen van zekeren broederlijken brief.


Hoogwaarde Doctors in de Heil'ge Godgeleerdheid! 
Eerwaarde Leeraars der Hervormde Christenleer! 
Legt uw gewigtig ambt, uw heilig dienstwerk neêr: 
't Is Ongereformeerd en louter zinsverkeerdheid. 
Een Zoon van AEsculaap, zoo wijs door eigenwaan, 
Als nooit zijn Vader was en nooit heeft willen wezen, 
Toont, op zijn Tetje Roens, dit zoo vernuftig aan, 
Als ooit Frans Baltes 't ons in boeken gaf te lezen. 
Dien Godgeleerden Arts, zoo fijn-Gereformeerd, 
Is wetteloosheid wet en ordeloosheid orde. 
Och! wierd slechts wijsheid, die van boven is, begeerd, 
Opdat er niemand meer zoo'n Verhervormde worde! 

15 Maart, 1836.

P.H.v.A...




Genégligeerd en gefêteerd.

(Aan zekeren Liefhebber des Satans.)

De Satan zoekt en lokt het volk, dat 's zonneklaar; 
Gebannen uit de Kerk, week hij naar 't Fransch Spektakel. 
Ei stel, ter gunste uws helds, toch geene scheuring daar; 
Ga, zie Robert le Diable, en huldig uw Orakel! 
 
C.J.v.A. 


{==299==} {>>pagina-aanduiding<<}

Van wege de welvolgehoudene vernuftsspeling, die tevens waarheid behelst, wilden wij dit stukje de verzochte plaats niet weigeren. - Redact.

Op eene stelling, bij de laatste verschijning van het weekblad De Komeet, door haarzelve verkondigd (*).


Belagch'lijk beeld, dat gij ons opdischt, o Komeet! 
Beschimpt ge uw' oorsprong zelv'? Aleer men u vergeet, 
Die reeds vóór Halley's ster ons kwijnend ging begeven, 
Poogt gij, geschraagd door vreemde wiek, nóg voort te leven. 
Wat waart ge? Erkent ge 't zelv'? Slechts eene onnooz'le Duif! 
Gij kirdet, maar vergeefs. Nu hangt u vlerk en kuif, 
En wilt ge, in vreemde til, den toren binnenkruipen. 
Den toren? O zottin! ziet gij niet, hoe zij sluipen? 
Geen Duiven, Sperwers zijn 't, die nest'len in den muur 
Van oude torens, en, geducht voor elk gebuur, 
Steeds azen, niet alleen om werelooze Duiven, 
Maar elke vogelsoort te wurgen in hun' kluiven; 
Of Uilen, nachtgebroed, lang vogelvrij verklaard, 
Die loeren op hun' prooi, en, woest en valsch van aard, 
Zoo hun de honger perst, zich onderling verslinden. 
En gij, onnooz'le Duif, wilt u met hen verbinden, 
Wie 't werk der duisternis het lichtschuwe aanzijn schonk, 
En schaamt'loos pralen met hun'slinks geroofden pronk! (†) 
 
B.A. 







{==300==} {>>pagina-aanduiding<<}

Op een paar rijmpjes in het Letterlievend Maandschrift. (*)


Wat smaalt ge, o Ridders van de Plak! 
Op 't dichtje, onlangs u aangeboden? 
Gij gaaft haar dan nog niet den zak, 
En hebt haar zelve dus van nooden! 
Niet één uit d' Onderwijzersstand, 
Die 't Licht wil zien, de Rede hooren, 
De roem en steun van 't vaderland, 
Zal zich aan dezen titel storen. 
 
IJ. 







Aan de Belgische commissie tot den Belgischen leeuw.


Ja wel, gij hebt gelijk, Mijnheeren; 
De Leeuw van België moet keeren, 
Die nu zijn achterst' (met verlof) 
Den vijand zien laat - niet alsof 
Hij dien verachtte, maar wijl 't vlieden 
Hem wordt belet door zek're lieden, 
Die, even als het makke beest, 
Voor Hollands Tuinleeuw zijn bevreesd. 
't Kon anders van zijn meesters leeren, 
Hoe men glorieus zich om kan keeren, 
En ook omwent'len, op de wijs 
Van 't immer wentelziek Parijs! - 
Maar toch, een Leeuw heeft soms zijn kuren; 
Hij mogt u 't keeren doen bezuren..... 
'k Weet raad, geeft gij mij slechts gehoor: 
Het keeren moet er nu toch door. 
Gij kent Martin? Nu, doet hem komen; 
Hem, wien zelfs wilde dieren schromen: 
Hij keert u 't luije beest, ja laat 
Het dansen zelfs, op Fransche maat! 

Maart, 1836.

IJ.

Correctie der twee laatste regels van het Vaarwel aan Mad' ponchard (zie het vorige No):

Vaarwel, Ponchard! gij deedt eene uwer waarde keuze:
Fransch bloed, Fransch spel, Fransch goud, Fransch lak - der Belgen leuze!






{==301==} {>>pagina-aanduiding<<}

Mengelwerk.

Voorlezing, ter aanbeveling van het Neder landsch Genootschap tot Zedelijke Verbetering der Gevangenen, in het departement Gouda der Maatschappij tot Nut van 't Algemeen, den 15 maart 1836,

door J.L. Nijhoff. (*)

Weldadigheid, barmhartigheid en menschenliefde zijn edele deugden; maar zij moeten verstandiglijk worden bestuurd, geleid en toegepast, of zij ontaarden in schadelijke gebreken. Geeft gij den bedelenden knaap telkens eene gift, zijt gij te milddadig en verschoonend jegens den luiaard of verkwister, te toegevend en zwak omtrent den boozen; gij moogt wanen de les van Christelijk mededoogen, van ontferming en hulpvaardigheid te beoefenen, het gezond oordeel, de ware wijsbegeerte, de heldere Evangelieleer en de zuivere Godsdienst, die alleen voor God bestaan kan, noemt uwe daad verkeerd geplaatste liefde, niet door verstandig overleg bestuurd, dwaas in haren aard, schadelijk in hare gevolgen, voor den door u aldus geholpenen zelven zoo wel, als voor geheel de Maatschappij.
Deze opmerking verdient vooral ook toegepast te worden op den heiligen pligt van menschelijkheid, mededoogen en hulpvaardigheid jegens die ongelukkige medemenschen, welke zich door hun wangedrag de regtvaardige straf van den burgerlijken Regter hebben op den hals gehaald. Welk lid van de Maatschappij tot Nut van

{==302==} {>>pagina-aanduiding<<}
't Algemeen, welk Christen zal deze diep beklagenswaardigen uitsluiten van de groote en verhevene les van algemeene menschenliefde? Zeker niemand onzer. Maar daarom hen te behandelen, toe te spreken en te helpen, als waren zij geene hoogst schuldigen, strafwaardigen, vaak diep bedorvenen, - neen! dat ware wel zeer nadeelig voor henzelven, beleedigend voor de menschheid, strijdig met het gezond verstand, verwoestend voor rust, orde en veiligheid, hoogst verderfelijk voor de handhaving der burgerlijke wet en de bevordering van reine zedelijkheid.
Het is dan ook daarom, dat elk weldenkend lid onzer Maatschappij, elk verstandig Christen zich zal verheugd hebben, dat het Genootschap, hetwelk sedert den jare 1823 de vele heilzame inrigtingen in ons Vaderland met deszelfs bestaan vermeerderd heeft, wel in schuldige gevangenen ongelukkige medemenschen wil aanschouwd hebben; maar zich tevens, van deszelfs oprigting af aan, ten heiligen pligt gesteld heeft, de zoodanigen niet gelijk te stellen met andere soort van ongelukkigen, vrijelijk zich bewegende in de Maatschappij. Neen! het is er wel verre van daan, dat de Oprigters, Bestuurders en leden van dat Genootschap zich door onberedeneerde menschenliefde zonder echte menschenkennis zouden laten geleiden. De naam, die aan hetzelve gegeven werd, moge dat zelfs getuigen. Het wil deszelfs diep vervallen natuurgenoot niet ruimschoots en onbedachtzaam geven, niet zonder onderscheid en onbezonnen helpen; maar het wijdt zich uitsluitend en geheel aan diens zedelijke verbetering. Schoone benaming, ja, maar ook veel omvattende zaak, en - mag men vrij zeggen - moeijelijk uit te voeren taak! Ziet daar, geachte Medeleden, door den eernaam, dien deze inrigting aannam, maar ook door de zware onderneming, welke zij zich ten pligt en doel stelde, in vele opzigten deze gelijk aan onze Maatschappij tot Nut van 't Algemeen! Waarlijk, gelijk deze onze Maatschappij, stelt dat Genootschap het algemeen, de menschheid zonder onderscheid zich tot voorwerp van zorg en bemoeijing, en derzelver waar en wezenlijk,

{==303==} {>>pagina-aanduiding<<}
niet schijnbaar en gewaand nut ter edele en uitgestrekte bedoeling.
Neen! het is dan niet te bevreemden, dat de eene weldadige inrigting zich tot de andere, de jongere tot de oudere zuster zich wendt, met verzoek om hare ondersteuning en medewerking. Het is geen wonder, dat het eene Hoofdbestuur aan dat der andere hare belangen aanbeveelt, hare bevordering bescheidenlijk vraagt, en hare uitbreiding van deszelfs verstandige pogingen door doelmatige middelen met groote vrijmoedigheid verwacht. Uitgenoodigd door het Bestuur van ons Departement, G.M., om aan dat verlangen der beide Hoofdbesturen dier gezegende inrigtingen te voldoen, aarzelde ik geen oogenblik, de aanbeveling van het Genootschap tot zedelijke verbetering der Gevangenen in uw midden op mij te nemen, en ik reken mij met deze mij opgedragene taak hoogelijk vereerd. Ik wil dan beproeven, Ul. dat Genootschap als eene Zustermaatschappij van die tot Nut van 't Algemeen, van dezelfde Moeder als deze afkomstig, te leeren kennen, en ik wil besluiten met u onderscheidene oordeelvellingen over dit Genootschap te doen hooren, mij daarbij op de uitspraak van onpartijdige waarheidsliefde beroepende, ten aanzien van hetgeen uit het behandelde als slotsom mag worden afgeleid. Van leden en voorstanders eener Maatschappij als de onze, zoo edel van aard als verstandig in hare werking, echt Christelijk in hare bedoelingen, mag ik niet anders verwachten dan een onbevooroordeeld oor en hart, eene deelnemende aandacht, en eene bescheidene en billijke beoordeeling. Ik behoef dan mijne geachte H. en H. daarom niet te vragen.
I. Het Genootschap tot zedelijke verbetering der Gevangenen is eene Zustermaatschappij van die tot Nut van 't Algemeen. Beide zijn van dezelfde Moeder afkomstig.
Kunt gij vragen, M.H., wie beider Moeder mag heeten? Het hart, hetwelk in beider eerste Stichters boezem sloeg; de geest, die den eenen vóór nu ruim

{==304==} {>>pagina-aanduiding<<}
eene halve eeuw, het edel drietal vóór nu dertien jaren bezielde en ontgloeide; het woord en voorbeeld, door deze waardige mannen gevoerd of nagelaten; de uitgang uit deze proefschool der eenen, en de voortdurende levenswandel, zoo rijk in weldadigen zegen voor de menschheid, der anderen, - strekken zij ons niet tot alles afdoend bewijs en voldingenden waarborg, dat zij belijders en navolgers waren en zijn van den grootsten en besten der menschen, vereerders van den eeuwig gezegenden Verlosser der wereld, zijne Goddelijke leer ten regel van hun geloof en wandel stellende, naar gelijkvormigheid aan diens beeld strevende, door diens Heiligen Geest bestuurd? Zoo mag dan beider groote onderneming gewrocht heeten van hun Christelijk geloof: maar dan moet ook het reine Christendom als de gezegende Moeder beschouwd worden, aan welke, als vruchtbaar in allerlei weldadige verordeningen op de wereld, ook dit edel Zusterpaar hare wording en haar aanzijn te danken heeft. Wat anders kondigt ook beider beginsel, grondslag en leus aan? Stelt de oudere zich ten pligt en doel, ‘godsvrucht en deugd onder allerlei standen en rangen te verspreiden op aarde, gegrond op de beginselen van de Christelijke Godsdienst, en algemeen nuttig te zijn;’ - de jongere, ‘menschen, hoe diep vervallen ook, zedelijk te verbeteren, en de krachtigste en doelmatigste middelen daartoe aan te wenden:’ wat beoogen beide dus anders, dan hetgeen de Goddelijke Stichter der Christenmaatschappij door hare vestiging, uitbreiding en bewaring heeft willen bewerken? En mag en moet alzoo niet dit Rijk van Waarheid en Godsvrucht, Deugd en Liefde als de Moedermaatschappij aangemerkt en gehuldigd worden dezer beide niets anders bedoelende inrigtingen? Zoo zijn zij dan door heiligen zusterlijken band naauw en teeder aan elkander verbonden: wat de oudere beoogt, is der jongerer vreugd; wat de eerste wil, is der anderer wet; wat de vroegere zich als de heiligste taak
voorstelde, dat is ook der laterer edele bemoeijing. Reeds zeide ik (en ik ga het u in

{==305==} {>>pagina-aanduiding<<}
bijzonderheden aantoonen): 1. het algemeen, de menschheid zonder onderscheid, is het waardig voorwerp van beider zorg en bemoeijing; en 2. waar nut te stichten, het edel doel van beider werkzaamheid.
A. Het algemeen, zeg ik, de menschheid zonder onderscheid, is het waardig voorwerp van de zorg en bemoeijing der eene en andere heil aanbrengende verordening.
Zijt gij, M.G.T., ten aanzien der Maatschappij, als wier leden en voorstanders ik hier sta en Gijl. herwaarts kwaamt, daarvan ten volle overreed; denkt het met mij meer bepaaldelijk na met betrekking tot die, welke zich wijdt aan de zedelijke verbetering der Gevangenen. Waarlijk, de menschheid zonder onderscheid, gevangenen als natuurgenooten, ontslagenen als hulpbehoevenden, derzelver naaste betrekkingen als treurenden en bezorgden, de geheele maatschappij als belanghebbende, zijn de waardige voorwerpen harer zorg en bemoeijing.
1. Ik noem de gevangenen, allereerst, waardige voorwerpen van zorg en bemoeijing. Het belge noch verwondere u, wie gij ook wezen moogt, het zij in hoogeren, het zij in lageren stand geplaatst! Waardige voorwerpen onzer zorgen, zeg ik; want ik zie in hen uwe en mijne natuurgenooten, schepselen van denzelfden God, kinderen van denzelfden Vader in den hemel. Ja, wij deelen met hen dezelfde natuur, aanleg, vermogens, neigingen en hartstogten; zij zijn met ons één vleesch en bloed deelachtig, wij met hen voor dezelfde verzoekingen, dezelfde lokstemmen der verleiding vatbaar. Wie zijt gij dan, o mensch! dat gij u boven deze uwe diep gevallene broeders en zusters laatdunkend en hoogmoedig verheffen zoudt? Wie zijt gij, rijk bedeelde met het goed der aarde, die den steen werpen zoudt op den armen huisvader of huismoeder, die zich in bangen nood schuldig maakt aan diefstal, om brood te geven aan het hongerend kroost; of gij, koudbloedige, laauwe of wel altijd bedachtzaam voorzigtige, op den billijk veront-
{==306==} {>>pagina-aanduiding<<}
waardigden zoon, die, in niet te toomen drift, de handen slaat aan den mishandelaar zijner moeder; of op den man, in heftigen toorn ontgloeid, die zijne of zijner vrouws geschondene eer aan haren beleediger of medepligtigen wreekt; of ook gij, beschaafde, welopgevoede, Christelijk gestemde jongere of oudere man of vrouw, jongeling of jonge dochter, op den ruwen, onkundigen, diep verwaarloosden, van God noch zijn gebod wetenden mensch, die zich trachtte te verrijken met eenig weinigbeteekenend goed van zijnen naasten; of op de ligtzinnige, onnadenkende jonge dochter, die, door onbedwongen zucht naar opschik vervoerd, eenig schitterend lijfssieraad aan de eene of andere van haar geslacht ontvreemdt? - Waarlijk, gevangenen zijn wel diep gevallene menschen, maar daarom toch niet boven duizende anderen onwaardig, dat wij ons hunner zouden erbarmen. Wat zeg ik! als diep
ongelukkige, van duizenden verstootene natuurgenooten, hebben zij te meer aanspraak op, en behoefte tevens aan onze hoede en raad, onzen kommer en opzigt, onzen bijstand en toespraak. Laat het zijn, dat zij tot een uiterste van boosheid en verharding vervallen zijn, waartoe herhaling van het misdrijf (God alleen weet, door wat al schuldige oorzaken ook van anderen!) ligtelijk leidt, - toch zijn en blijven zij immers uwe naasten, uwe natuurgenooten van allerlei stand, geslacht en leeftijd, voortreffelijke schepselen van God, naar diens evenbeeld, gelijk gij, geschapen, met u door Hem bestemd voor een eeuwig aanzijn, en nog niet geschrapt uit het boek des levens; aan welke de hooge God zich evenzeer gelegen laat liggen, als aan duizende andere zijner verdoolde kinderen, en over welke Hij, de alwetende Kenner der harten, die den schijn en het uiterlijke niet aanziet, ontwijfelbaar een niet strenger oordeel velt, dan over zoo vele andere van Hem afgewekene, ontaarde en verbasterde zonen en dochteren, wel niet gebrandmerkt door een billijk veroordeelend vonnis van den Regter op aarde, maar toch, niet minder dan zij, misschien zelfs onder meer verzwarende omstandigheden, de Goddelijke

{==307==} {>>pagina-aanduiding<<}
wet der liefde verkrachtende, en rijpende voor de schrikkelijke uitspraak van den regtvaardigen Regter van levenden en dooden: ‘Meer dan zij hebt gij uwe natuur, uwe menschenwaarde en uwen adeldom verzaakt!’
2. Ik sprak ten tweede van de ontslagenen, als waardige voorwerpen der bemoeijing van het Genootschap. Hier schijnt mij eene droevige ervaring te weêrspreken. Hoe menigeen, dien dit Genootschap zich aantrok, heeft deszelfs zorg met ondank en ontrouw beantwoord; hoe menigeen onze gegronde hoop teleurgesteld; hoe menigeen den meest geoefenden menschenkenner misleid; hoe menigeen de giften verkwist; hoe menigeen de gunstigste verwachting beschaamd; hoe menigeen zich dadelijk na zijn ontslag door allerlei ongeregeldheid op nieuw in het verderf gestort! Wij willen het niet weêrspreken, T.! Wij laten het zelfs over aan allen, wien dat behaagt, het getal der zoodanigen met honderden meer, dan hun bekend zijn, te verdubbelen. Maar nogtans achten wij onze stelling daardoor niet weêrsproken, dat ook dit deel der menschheid, menig ontslagene uit den kerker een waardig voorwerp van zorg en bemoeijing is; want zij zijn hulpbehoevenden. Ik zwijg van den raad en het bestuur, welke de onnadenkende ligtzinnigen, juist naar mate wij meer voor hen vreezen, bij hunne vernieuwde intrede in de wereld te meer behoeven. Ik zwijg van de teregtwijzing en waarschuwing, welke mannen in de kracht van hun leven en hunner driften, zoo wel als zwakke vrouwen, tegen de verleiding, waarvoor zij blootstaan, zoo zeer noodig hebben. Ik zwijg van het opzigt en de vermaning, zoo onontbeerlijk dikwerf, zoo wel voor geoefenden en schranderen in velerlei zaken, als voor onervarenen en onnoozelen, bij hunne wederkeering tot de hunnen en hunnen voormaligen kring en arbeid, om den gespaarden penning niet te misbruiken, maar nuttig te besteden. Ik zwijg van de verstandige toespraak, op Christelijken toon medegedeeld, voor den welmeenenden berouwhebbenden zoo wel, als voor den weifelenden in zijne goede voornemens, zoo grootelijks noodig.

{==308==} {>>pagina-aanduiding<<}
Ik bepaal u bij een drietal slechts ter proeve, hetwelk ik met een aantal, naar waarheid en uit eigene ervaring, kon vermenigvuldigen. Ziet dien vreemdeling, ook uwen naasten, zonder eenige betrekking, met weinig of geen geldelijk vermogen daar staande in het genot zijner vrijheid, niemand kennende in het hem vreemde land, onvermogend, om zijn vaderland, op honderden uren afstands van hier, te bereiken: wat moet er onvermijdelijk van hem worden, zonder tijdelijken onderstand, voorzigtig overleg en tijdig beraamd plan, om hem voort te helpen, ook bij zijne beste voornemens? - Ziet dien man en vader van een talrijk gezin, die de straf van zijn misdrijf, in dronkenschap gepleegd, in stille onderwerping met ootmoedig schuldgevoel gedragen heeft, en nu met siddering denkt aan zijn hulpbehoevend gezin en zichzelven, bij zijne terugkeering in de Maatschappij: wat moet er van hem worden, wanneer allen, ook de weldenkenden, hem verstooten, als onwaardig hunne hulp, hunne voorzorg en aanbeveling? - Ziet nog eens dat negentienjarige onnoozele meisje, zonder ouders of betrekkingen, na kortstondige gevangenisstraf voor een klein, wel schuldig, maar toch meer onbedachtzaam vergrijp, de wijde wereld weêr intredende, wier gevaarlijke verleiding en listige taal zij niet kent: wat moet er van haar worden, indien de menschheid, waartoe ook zij behoort, niet voor haar waakt, haar teregtwijst, ondersteunt, beschermt, en in de gelegenheid stelt, om haar sober brood op eerlijke wijze te zoeken?
3. Ik heb ten derde gewaagd van de naaste betrekkingen dier ongelukkige wezens, wier ligchamelijke en zedelijke belangen het Genootschap zich aantrekt, als waardige voorwerpen van zorg en bemoeijing. Die opgeslotenen in den kerker hebben ook vaders en moeders, echtgenooten en kinderen, broeders en zusters. Van de zoodanigen leerde ik er niet weinigen kennen, die in geenen deele behoorden tot de slechte soort van menschen; velen, die zich onderscheidden door goed zedelijk gedrag, burgerlijke braafheid, nuttige arbeidzaamheid en gods-
{==309==} {>>pagina-aanduiding<<}
dienstigen zin. Kent gij banger tranen, dan deze geschreid hebben en nog schreijen over het wangedrag en misdrijf, door hunne verwilderde of onnadenkende zonen en dochteren, door hunne woeste mannen en ligtzinnige vrouwen, door hunne van het pad der deugd afgewekene naauwe betrekkingen gepleegd? Neen, zij althans verdienen uwe ongevoeligheid, uwe verachting, uwe miskenning niet; zij hebben billijke aanspraak op ons medelijden, onze vertroosting en onzen bijstand in het beproeven der teregtbrenging hunner schuldige afgedwaalden en tot allerlei ondeugd vervallenen. Wat waardige voorwerpen onzer teederhartige zorg, van onze deernis, kommer en moeite! Gewaag ik van enkelen uit eigene ervaring, veel meerdere nog zijn mijn geheugen ontgaan: maar de Alwetende was getuige van hunne tranen van smart over de hunnen en van dankbaarheid voor de minste zorg voor hunne ongelukkige betrekkingen; en die tranen staan aangeteekend in zijn gedenkboek. Een en ander voorbeeld van zoodanige dankbare betrekkingen van gevangenen zij aangehaald! Nog staat de eenvoudige, brave Vriesche landman voor mijne verbeelding, door mij geleid bij zijnen wegkwijnenden, stervenden zoon in den kerker. Nog zie ik de vreugd der bekommerde moeder over een bemoedigend woord omtrent haren verlorenen zoon. Nog hoor ik de taal van het teederhartig broederpaar ten goede van den jongsten des huizes,
weleer als knaap de lieveling van moeder en zusters. Nog lees ik de dankbare erkentenis der vrouw en kinderen voor den man en vader, die zijn misdrijf moest boeten in den kerker, voor de zorgen en bemoeijingen, uit erbarmend mededoogen betoond aan den rampzaligen. Neen, H. en H! gij zult het niet ontkennen, ook die treurende betrekkingen van gestrafte misdadigers maken een waardig deel der menschheid uit, waaraan het Genootschap, hetwelk in zusterlijke betrekking tot onze Maatschappij staat, zich met zelfopofferende liefde gaarne wijdt.
4. Maar het stelt zich, eindelijk, de geheele Maat-
{==310==} {>>pagina-aanduiding<<}
schappij als zoodanig waardig voorwerp harer zorg voor. Het beschouwt toch met alle regt het algemeen, de menschheid zonder onderscheid, als belanghebbende bij deszelfs bemoeijingen. Laat het zijn, dat vele pogingen ter verbetering van misdadigers met geene gelukkige uitkomst worden bekroond: wie zou zich nogtans verstouten te beweren, dat die allen geheel vruchteloos zouden zijn? Hij wage dan evenzeer, alle nut van vaderlijke vermaning, van ernstige waarschuwing van verstandige menschenvrienden, ja der prediking des Evangelies te ontkennen; want duizende dier toespraken vinden naauwelijks gehoor en schijnen niets wezenlijks achter te laten. Schijnen, zeg ik; en dat geldt ook hier. Wie toch zou durven stellen, dat niet één der aangewende middelen ter zedelijke verbetering dier diep gevallene natuurgenooten met gezegende vruchten is achtervolgd geworden? Wie zegt ons toch, wat die duizende goede woorden voor velen dier ongelukkigen na korter of langer tijdsverloop uitwerken zullen? Wie bepaalt, wat zij werkelijk ginds en her, in stilte en ongemerkt, zonder immer ruchtbaar te worden, voor velen reeds uitgewerkt hebben? In allen gevalle is het niet te weêrspreken, dat de zorg en bemoeijing van het Genootschap, hetwelk wij bezig zijn in deszelfs aard te leeren kennen en aan te bevelen, de welbegrepene belangen der geheele Maatschappij omvat. Ja, ieder lid derzelve gaat aan hetzelve ter harte. Met den heiligen toeleg ter zedelijke verbetering der Gevangenen stelt de Zustermaatschappij van die tot Nut van 't Algemeen zich toch voor, aan ondeugd en onregt afbreuk te doen, orde en veiligheid te bevorderen, rust en geluk alom te verspreiden, volkswelvaart en zegen voor alle standen en kringen te stichten, Godsdienst en zedelijkheid meer te leeren
beoefenen, schadelijke leden der Maatschappij in nuttige en heilzame burgers van den Staat te herscheppen. Groote en belangrijke bedoeling! De geheele Maatschappij is dan het waardig voorwerp van de verstandige zorg en ijverige bemoeijing van dat Genootschap. Eene en de-
{==311==} {>>pagina-aanduiding<<}
zelfde zucht voor het welzijn van allen bezielt deszeifs waardige leden, even als die, welke onze Maatschappij in heiligen ijver ontgloeit. Te zamen wijden zij zich aan het uitgestrekte algemeen, de menschheid op aarde in haren naasten kring. En beide zijn de gezegende gewrochten der heilaanbrengende leer van Hem, die ten grooten hoofdregel van inwendig zielsbestaan en uitwendig gedrag gesteld heeft: ‘Zoo wat gij wilt, dat u de menschen doen, doet gij hun ook alzoo.’
B. Waar nut te stichten is dan ook het edel doel aller werkzaamheid van het u aan te bevelen Genootschap. Verleent mij bij de ontwikkeling daarvan uwe vernieuwde aandacht.
Wel is waar, ons godsdienstig, Christelijk gestemd Vaderland droeg reeds lang vóór het aanzijn van dit Genootschap, in vergelijking met andere landen, hoogen lof weg, ook ten aanzien eener goede behandeling der gevangenen. De edele howard, die twaalf achtereenvolgende jaren doorbragt met de verblijven der ellende op te zoeken, in alle landen van Europa den staat der gevangenissen en daardoor het lot der ongelukkigen te verbeteren, uitte daaromtrent in zijnen tijd ten aanzien van ons kleine plekje gronds reeds eene vereerende lofspraak, ter beschaming van zijn vaderland (Engeland) en vele andere Staten. Maar dit zijn getuigenis moet vooral in verband beschouwd worden met den toenmaligen allertreurigsten en schrikverwekkenden toestand der gevangenissen in andere landen. En het is niet te weêrspreken, dat, na howard's leeftijd, andere landen, met name Noord-Amerika, en op deszelfs voetspoor Engeland en Frankrijk, in de verbetering van de zorg voor gevangenen ons verre waren vooruitgesneld. Voor onzen tijd was de eere dan bewaard gebleven, dat, door de oprigting van een geheel aan het lot der gevangenen zich toewijdend Genootschap, vooral eene meer algemeene en gelijkmatige verbetering der gevangenissen, door de gunstige medewerking inzonderheid van onzen geëerbiedigden Koning, tot stand kwam en zich meer en

{==312==} {>>pagina-aanduiding<<}
meer vestigt. Komt! treedt met mij in uwe verbeelding de gevangenissen eenige oogenblikken binnen; volgt menigen ontslagenen bij zijne wederkeering in de Maatschappij, en gij zult stof vinden te erkennen (indien vooroordeel u niet geheel verblindt): waar nut te stichten, in navolging der oudere zuster, die haar vijftigjarig geboortefeest reeds vierde, geheel in den geest des reinen Christendoms, aan welke de eene en andere inrigting haar aanwezen mag danken, ziet daar het edel doel van alle werkzaamheid ook van dit Genootschap!
1. Treedt, zeg ik, met mij eenige oogenblikken in uwe verbeelding de gevangenissen onbevooroordeeld binnen.
A. Aanschouwt daar die kleine, welgeordende maatschappij; gij ziet netheid en reinheid, in keuken en werkzalen, in slaapsteden en ziekenverblijven; gij ziet de nijverheid en het geschikt gedrag der gevangenen; allen hebben hunne taak; gelijk in de groote Maatschappij, wordt die door dezen voorbeeldig, door anderen gedwongen, door genen traag volbragt; gij ziet de menschelijkheid en de zorg bij de hoofden en bestuurders; wreede behandeling, kwade woorden en onmenschelijke straffen zijn daar verboden. Wij erkennen het met dankbaarheid en vreugde: voor dien arbeid en orde, dat bestuur en die reinheid draagt de vaderlijke regering van onzen edelen Koning en het door Hem verordend bewind werkdadige zorg; maar onze geliefde Vorst en zijne edele Staatsdienaren zullen, met alle waardige Regenten, het niet minder gaarne erkennen: in menige verbeterde inrigting te dezen aanzien der latere jaren is de gezegende invloed van het Genootschap niet te miskennen. Denkt slechts aan zoo veel meerdere waakzaamheid bij de aanstelling van onderbedienden en opzigters; denkt aan de verordening van gevangenissen uitsluitend voor jeugdige gevangenen, afzonderlijk voor de beide geslachten, thans tot stand gebragt; denkt aan zoo veel meerdere zorg tegen alle knevelarij door ondergeschikte beambten, en hoe veel meer kon ik noemen? alles ter staving, dat waar nut te stichten het edel doel van

{==313==} {>>pagina-aanduiding<<}
alle werkzaamheid des Genootschaps is. Getuige, ja getuige vrij alwat openbaar kan worden van de werkzaamheden des Hoofdbestuurs en der verschillende Besturen der Afdeeling; getuige iedere algemeene vergadering, elk, die haar bijwoonde, en elk, die hare verslagen lezen wil; getuige het een en ander, dat niet weêrsproken kan worden en openbaar is, aangaande het heilzame en nuttige van menige werkzaamheid en menigen invloed, welke, om gewigtige redenen, geheim moeten blijven.
B. Slaat voorts het school- en godsdienstig onderwijs gade. Ziet die belangstelling en ondergeschiktheid van oudere en jongere gevangenen; ziet die goede vorderingen van mannen en vrouwen; ziet dat herstel eener verwaarloosde opvoeding; ziet die leergierigheid en eerbied; ziet dat vertrouwen en die achting van dikwerf ruwe menschen en eener bedorvene jeugd voor hunne onderwijzers! Zoo wordt voor nuttige wetenschappelijke kennis gezorgd; zoo het verstand geoefend en verlicht; zoo ongemerkt op het aannemen van helderder begrippen en betere gezindheden gewerkt; zoo zijn en worden nog honderden allengs bereid, om als meer bruikbare leden bij hun ontslag de Maatschappij weder in te treden, en, ook in geringere standen, met het aangeleerde voor zichzelven nuttig te zijn, en, wie zegt ons hoe en waar al? voor hunne betrekkingen te woekeren. Zoo worden ook die ongelukkigen aangaande het meest noodzakelijke onderwezen. Wie zegt ons, in welke mate zij God leeren vreezen en zijne geboden voortaan leeren bewaren? Wie maalt ons den uitgestrekten invloed op hun volgend leven van de meerdere of mindere kennis aan het Evangelie en het Christelijk geloof, hetwelk in hen gewrocht werd? Wie waagt het te beslissen, dat dit alles vruchteloos zou zijn voor dit en een volgend leven? Wij althans, M.H., verblijden ons in onze betere verwachting, op ons geloof aan God en de menschheid gegrond, en door geene herhaalde teleurstelling zelfs gelogenstraft; en wij juichen in het uitgebreide nut, hetwelk alzoo op

{==314==} {>>pagina-aanduiding<<}
aarde werkelijk wordt gesticht door vereenigde werkzaamheid, menschenliefde en beleid.
C. Woont verder eene Godsdienstoefening bij in eenen welingerigten kerker. Zeker is het niet te weêrspreken, zij laat ginds en her, ook onder ons, veel te wenschen over; ware het ook slechts ten aanzien der bijzonderheid, dat mannelijke en vrouwelijke gevangenen niet gelijktijdig nut kunnen trekken van het Woord, hetwelk hun verkondigd wordt, door een verbeterd lokaal, met behoorlijke afscheiding voorzien, alleen daar te stellen. Maar nogtans hoe veel goeds wordt er ook door deze inrigting niet gesticht! Daar treedt de Godsdienstleeraar op; hij wordt door allen met welwillendheid en achting, door velen, mannen zoo wel als vrouwen, met belangstelling en liefde ontvangen. Welk eene eerbiedige stilte heerscht er! Leest het op het ingespannen gelaat ook van deze menschen, dat gij niet vooronderstellen moogt, dat zij voor alle overreding onvatbaar, van alle gevoel ontbloot zouden zijn, en dat het alzoo aangehoorde geen' den minsten indruk daar ter plaatse en in die gemoederen achterlaten zou. Wij hebben allen grond, zonder eenige overdrijving, ons wat beters daarvan te beloven; en het ontbrak ons meermalen niet aan voldingende bewijzen, dat onze woorden iets wezenlijks achterlieten. Wie zijt gij, die zoudt durven vaststellen, dat die kiem van opregt geloof en verbeterden zin nimmer eenige vrucht voortbrengen zou? Er naakt ontwijfelbaar een dag, die uwe harde oordeelvelling over uwen medemensch, zij hij of zij ook diep gevallen, beschamen zou.
D. En wat zult gij zeggen van menige toespraak en voorlezing, in den kerker op den regten toon en ter juister ure tot den gevangenen, vooral ook bij zijn ontslag, gerigt? Of van de nuttige, geheel voor hen bestemde handboeken, welke wij hun uitreiken ter lezing? Gij zult althans niet weêrspreken, indien gij daarvan de onbevooroordeelde getuige zijt, of ook den geest, dien deze schriften ademen, kent, dat en die woorden en die leeringen en die waarschuwingen en die werken eene heil-
{==315==} {>>pagina-aanduiding<<}
zame strekking hebben, en, meer misschien dan eenig sterveling bepalen kan, den belangrijksten invloed achterlaten of ook daarna nog uitwerken. Geloove, wie het kan en durft, dat dit alles te vergeefs zou zijn: de onpartijdige onderzoeker zal met ons ook onder deze menschen er aantreffen, wier hart minder verstaald is, dan dat van menig eenen verwerper van allen goeden raad, van Gods en der menschen woord, al leeft hij in vrijheid; en zonder eenige zelfmisleiding zegt hij het ons nu en dan na, bij het gadeslaan dier ongelukkigen: ‘dat is taal van ongeveinsd berouw; dat opregt schuldbelijden; dat onbedriegelijk voornemen tot verbeterd leven!’
2. Volgt, zeide ik, ook maar menigen ontslagenen, bij zijne wederkeering in de Maatschappij. En gij aanschouwt waar nut, door ons Genootschap gesticht, als het edel doel van al deszelfs werkzaamheid. Maar wat zeg ik? den ontslagenen bij zijne wederkeering in de Maatschappij volgen! Ach, dan weêrspreekt immers eene droevige ervaring omtrent zeer velen, dat dit Genootschap wezenlijk en duurzaam nut sticht! Zoo spreekt men, en misleidt zichzelven en anderen. Wij zijn er verre af, het te ontkennen, dat een aantal ontslagenen óf aanstonds blijken geven, geheel niet te zullen beantwoorden aan de zorg, aan hen besteed in den kerker, óf weldra weder vervallen in hetzelfde misdrijf, waarvoor zij vroeger werden getuchtigd, óf zelfs schijnbaar gegronde verwachting op hunne verbetering schandelijk en schrikkelijk teleurstelden. Der zoodanigen getal zij eens groot; het worde door gretige verbreiding (waarom dan ook) nog verdubbeld; geen wonder: der zoodanigen wangedrag wordt openbaar en maakt alom gerucht. Maar het stil en vergeten leven van oneindig veel meerderen blijft geheim en verborgen; het kan noch mag ruchtbaar worden gemaakt. De jaarlijksche verslagen des Genootschaps gewagen alleen van velen, wier namen onbekend blijven. Van nog meer anderen, van honderden, die, wedergekeerd tot de hunnen en in nuttigen stand der Maatschappij werkzaam, daar rustig en

{==316==} {>>pagina-aanduiding<<}
onbesproken, onopgemerkt en verspreid leven, verneemt niemand. Maar de alwetende Kenner der harten slaat de bewaarde indrukken van ontvangene vermaningen en raadgevingen in hunne harten gade; en Hij, die het geringste zaadje doet voortkiemen in den vruchtbaren grond, bewaart ook veel meer, dan wij het kunnen bepalen, die kiem van het gestrooide zaad in de harten. Wie zegt ons, wat al wasdom hetzelve ginds en her verkreeg; wat al gezegenden oogst het belooft of werkelijk voortbrengt, en wat eenmaal ook daaromtrent uit het diepst verborgene in het licht zal komen? - Maar, al aanschouwt dan ook ons oog die goede vruchten niet, en al kunnen of mogen wij ze u niet noemen en aanwijzen, die de kroon op onzen arbeid zijn, toch kunnen en mogen wij van u verlangen stil berustende erkentenis, niet slechts van het edele van ons doel, maar ook van het wezenlijk nut, reeds werkelijk door ons Genootschap gesticht. En wij uiten dit ons verlangen met groote vrijmoedigheid voor u allen, die geloof hecht aan menschenwaarde en deugd, en aan de mogelijkheid der verbetering ook van den verhardsten zondaar door de leidingen Gods en zijnen zegen op verstandig aangewende middelen. Ja, wij kunnen en mogen meer zeggen. Neen waarlijk, de zorg, zoo vele jaren door ons Genootschap gedragen, en nu, op ons verzoek, door de burgelijke Overheid op zich genomen, om behoeftige ontslagenen van noodig reisgeld naar de dikwerf verre verwijderde plaats hunner woning en van genoegzame kleeding te voorzien, is door ver de minsten misbruikt, en heeft velen, zeer velen behoed, dat zij niet door bangen nood kwamen tot nieuwen val. Nu eens heeft tijdelijke onderstand, dan weder de bezorging van een middel van bestaan velen bewaard van den weg des verderfs, en een verbeterd leven doen aanvangen en voortzetten tot op den huidigen dag. De aanbeveling ook van anderen aan elkander en aan andere menschenvrienden, ook buiten de Besturen der Afdeeling, sticht werkelijk meer nut en goed, dan met
naauwkeurige zekerheid kan bepaald worden. En het goede opzigt, het-
{==317==} {>>pagina-aanduiding<<}
welk ginds en her over onderscheidene, nu in eerlijken stand geplaatste ontslagenen, ook wel in stilte, gehouden wordt, is eene der meest nuttige verordeningen van ons Genootschap, uit welke voor menigeen onberekenbaar heil ontspruit. Alles te zamen zij het dan ter overtuiging aangaande het wezenlijk nut, in den geest der Maatschappij tot Nut van 't Algemeen, door alle de werkzaamheden des Genootschaps gesticht! Zoo werd dan reeds vaak en wordt bestendig bij voortduring de groote les des Evangelies in Christelijken zin betracht: ‘Gedenkt den Gevangenen, alsof gij mede gevangen waart!’
II. Besluiten wij onze rede met u onderscheidene oordeelvellingen over dit Genootschap te doen hooren, ons daarbij beroepende op de uitspraak van onpartijdige waarheidsliefde ten aanzien van hetgeen als slotsom daaruit mag worden afgeleid.
A. Hoort dan het oordeel van den overdrevenen lofredenaar, maar ook van den ligtzinnigen bespotter; van den angstvalligen twijfelaar, maar ook van den gematigden voorstander.
1. Hoort gij den overdrevenen lofredenaar van dit Genootschap, hoe stelt hij alles in het helderste licht, ook de meest donkere zijde van ondervondene teleurstellingen! Hij belooft zich geheele hervorming van het karakter der gevangenen. Hij schijnt te wanen, in den volsten zin van het woord, die allen als zedelijk verbeterden te zullen zien optreden. Hij vleit zich met het welgelukken van alle middelen, die aangewend worden ter hunner verbetering. Hij laat zich door menigen gevangenen misleiden, diens taal van eigenbaat en loosheid als die van waar berouw aanmerkende. Hij overdrijft de berigten van gunstigen aard, weet veel op te geven van de zigtbare verbetering van menigen afgedwaalden, en bevlijtigt zich, om de treurige uitkomsten van menige aangewende poging, die nogtans niet te loochenen zijn, te weêrspreken of te verschoonen.
2. Gansch anders is het oordeel van den ligtzinnigen bespotter. Hoort zijne spotredenen met den aard, de

{==318==} {>>pagina-aanduiding<<}
bemoeijingen, de werkzaamheden en het gestichte nut des Genootschaps! Hoort, met welk een' hatelijken glimlach hij van het zedelijk verbeteren van Gevangenen gewaagt! Hoort, welk een' gretigen ophef hij van het mislukken van vele pogingen, van het schandelijk bedrog van sommige ontslagenen, van de ondankbaarheid en ongeregelden wandel van anderen maakt! Hoort, hoe hij de waarde van den mensch in den Gevangenen loochent; hoe hij allen met gelijke mate meet; hoe hij van allen zonder onderscheid met de diepste verachting spreekt!
3. Niet minder ongunstig is het oordeel van den bedilzieken twijfelaar. Er is eene soort van menschen, welke alle de pogingen van dit Genootschap voor vrome wenschen houdt, aan welke de wezenlijkheid ontbreekt. Zij betwijfelen alle nut van onderwijzing en toespraak aan Gevangenen. Zij beschouwen hen als te zeer verhard in het kwade, geheel onvatbaar voor teregtbrenging. Zij wanhopen aan de goede uitkomst der zaak, ook daar, waar zich die inderdaad reeds begint voor te doen. Zij betwijfelen dan ook alle berigten aangaande het werkelijk gestichte goed, het zij binnen, het zij buiten de gevangenis. Zij hechten eeniglijk op de ongunstige uitkomsten, en vreezen, dat dit in alle gevallen zal plaats hebben.
4. Hoort gij eindelijk tegen die allen den gematigden voorstander des Genootschaps; hij zal u toestemmen: daar zijn onder de Gevangenen vele onverbeterlijken; velen, van wie zich geenerlei goeds laat verwachten; velen, die óf met een in het kwade gestijfd hart den kerker verlaten, óf slechts berouw en voornemen tot verbetering huichelen. Maar hij zal u te gelijk doen opmerken, dat er een grooter aantal bestaat, die min bedorven zijn, op wier gemoed men heilzamen invloed kan maken, en die allezins voor verbetering vatbaar zijn. Deze stelt hij, zoo niet boven, althans niet lager in zijne schatting, wat karakter, menschelijkheid, godsdienstig gevoel en aanleg voor verbetering betreft, dan vele onbezonnenen, in de Maatschappij daar heen levende. Hij zal voorts tot u gewagen van de mogelijkheid, de waarschijnlijkheid, ja

{==319==} {>>pagina-aanduiding<<}
de zekerheid, dat de zaden van godsvrucht en deugd, in hunne harten uitgestrooid, later kunnen ontkiemen en vruchten voortbrengen. Hij weêrspreekt de treurige uitkomsten en grievende teleurstellingen niet; hij wil die geenszins loochenen: maar hij gewaagt ook van blijder gevolgen, en, zonder altijd de vruchten op zijnen arbeid te willen zien, zijn deze hem genoeg, om de zinspreuk der Oprigters met ruimte de zijne te maken: Zaait slechts en hoopt!
B. Ik zou uw gezond oordeel beleedigen, G.T., indien ik niet vaststelde, dat uwe onpartijdige waarheidsliefde u noopt, het gevoelen van den laatsten te beämen. Volgt dan gereedelijk die uitspraak en handelt alzoo! Gij zijt gereed te erkennen, dat de slotsom van alles is: het moet voor elk lid der Maatschappij tot Nut van 't Algemeen eene aangename taak zijn, mede te werken aan de zedelijke verbetering van Gevangenen. Wie uwer dat dan niet door dadelijke bemoeijing doen kan, die doe het door eene kleine geldelijke bijdrage van éénen stuiver in de week! Wat rijke rente belooft deze, wanneer gij daardoor ook slechts éénen enkelen afgedwaalden natuurgenoot op het pad der deugd kondt terugbrengen! Komt, koopt u dan dien schat, die zalige bewustheid, door het lidmaatschap van het Genootschap tot zedelijke verbetering der Gevangenen! Het geldt het heil der mensch heid, uwe vreugde, waardige leden der Maatschappij tot Nut van 't Algemeen! Wat zwarigheid, indien ook alle vroegere of latere bedenkingen niet opgelost konden worden? Gij eerbiedigt, in weerwil daarvan, het gevoelen van een aanzienlijk en edel deel der menschheid; gij volgt den edelen john howard na; gij streeft elizabeth frij op zijde; gij laat u bezielen door den voortreffelijken geest van den gezaligden niertrasz, nu reeds in betere gewesten de heerlijke vruchten oogstende van het door hem gestrooide zaad ten zegen zijner ongelukkige gevallene broeders! Ik zwijg van de nog levende Stichters en Bestuurders des Genootschaps, van de zijde van verstand en hart in onderschei-
{==320==} {>>pagina-aanduiding<<}
dene standen en kringen anderer navolging wel waardig. En gij getroost u ligtelijk den schimp van menschen, bij de verwachting van lof bij God en goedkeuring daar boven van den grootsten en edelsten Vriend der menschen, die, door zijnen omgang met
tollenaren en zondaren, in spijt der Grooten en Priesters op aarde, over veler bekeering blijdschap aan den Hemel gaf!






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 181.)

Hôtel-Dieu.

Il y régne un ordre admirable, une propreté parfaite, un soin extrême: on y guérit.



Dupaty, Lettres sur l'Italie, Tom. I. pag 29.
Het Hôtel-Dieu is geplaatst ter linkerzijde van de kerk Notre-Dame: het is een groot en uitgestrekt gebouw, vier à vijf verdiepingen hoog, en van alle zijden vrij. Het péristyle des gebouws, in 1804 daargesteld, is met Dorische kolommen versierd, hetgeen misschien een al te prachtig aanzien, met betrekking tot het doel des gestichts, geeft; ons althans schenen de volgende woorden van jouy desaangaande zeer toepasselijk: ‘In alle dingen bemin ik de overeenstemming (harmonie); en bij gevolg betreur ik dien Gothischen gevel van het Hôtel-Dieu, welke overeenstemde, wat oudheid, smaak en bouworde aangaat, met de kerk Notre-Dame, op welker voorplein dit ziekenhuis geplaatst is. Welligt maakt de tegenwoordige ingang meer indruk; maar dezelve heeft die belangstelling, door de herinneringen geboren, verloren, die indrukken en stempels van den tijd, wier welligt onverklaarbare bekoorlijkheid echter niet minder wezenlijk is. De Dorische kolommen, welke thans den gevel van dit gebouw versieren, doen aan eene ongewijde plaats of gedenkstuk denken: het was voorheen het Hôtel-Dieu; het is tegenwoordig de Tempel der Weldadigheid.’
De overlevering vermeldt, dat dit gebouw zijnen oorsprong

{==321==} {>>pagina-aanduiding<<}
verschuldigd is aan st. landry, Bisschop van Parijs, onder clovis II, omstreeks het jaar 608. Het werd vergroot door den H. lodewijk, die het rijk begiftigde, vergroot in 1511 en 1531, rijk begiftigd door hendrik IV, vergroot in 1714 en 1782, voor een gedeelte door brand vernield in 1787. Den 28 April 1834 deed ik mijn eerste bezoek in hetzelve. De schijn van het moderne, bij het bezien van het uitwendige des gebouws, voornamelijk van den gevel, gaat echter niet verder dan de vestibule; weldra ontmoet men eene ons de oudheid herinnerende bouworde, en de kruisbogen der gewelven, de lange gangen en eenvoudige pilaren brengen ons meer en meer in het midden der Gothische eeuwen terug. Ter regterzijde in de vestibule staat een fraai, uit wit marmer gehouwen standbeeld ter eere van de montyon, op welks voetstuk het volgende te lezen is: A la mémoire d'ant. jean rob. bapt. auget de montyon, Baron de Montyon, Conseiller d'Etat, dont l'inépuisable bienfaisance et l'ingénieuse charité ont assuré après sa mort comme durant sa vie des encouragemens aux sciences, des récompenses aux actions vertueuses, des soulagemens à toutes les misères humaines. Né le 23 Dec. 1733, mort 29 Dec. 1820. - Verder ter linkerzijde is het amphitheater voor de clinische lessen en het doen van operatiën, de kamer voor de consultations gratuites de Chirurgie, ter regterzijde die voor consultations gratuites de Médecine; daarop volgen eenige zalen. Vóór men een' langen gang aan beide zijden met ramen voorzien, doorgaat, bevindt men
zich in een groot vierkant, aan welks linkerzijde eene marmeren grafnaald is opgerigt ter eere van desault en bichat, met een ijzeren hek omringd; in het midden der naald is met gouden letters te lezen: Ce marbre, dédié à la mémoire des citoyens desault et bichat, a été posé pour attester la reconnaissance de leurs contemporains pour les services, qu'ils ont rendus, le premier à la Chirurgie française, dont il est le restaurateur, le second à la Médecine, qu'il a enrichi de plusieurs ouvrages utiles, et dont il eut agrandi la domaine, si l'impitoyable mort ne l'eut frappé dans sa 31 année: Août 1802.
Na den langen gang, waarin verscheidene herstellende zieken heen en weder wandelden, te zijn doorgegaan, komt men in het achterste gedeelte des gebouws, en wel, drie à vier trappen opgaande, in eene soort van kapel of cel; althans daarmede heeft het veel overeenkomst: aan beide zijden zijn

{==322==} {>>pagina-aanduiding<<}
groote trappen, waarmede men naar onderscheidene ziekenzalen gaat. De wanden van deze cel zijn behangen met borden, waarop in het Fransch of Latijn de oude statuten des gestichts en de namen van deszelfs weldoeners zijn geschreven. Op den achtergrond ziet men drie groote standbeelden, op hechte en groote voetstukken geplaatst. Het zijn beelden, toegewijd aan de nagedachtenis van, en voorstellende st. landry, st. louis en henri IV. Op de voetstukken dier beelden leest men Latijnsche opschriften, inhoudende, dat st. landry het gebouw gesticht heeft, en st. louis en henri IV hetzelve bijzondere bescherming verleenden en met rijke geschenken begiftigden.
Op een der houten borden, aan den muur hangende, leest men de Ode, door zekeren gilbert eenige dagen vóór zijnen dood vervaardigd. Deze Ode is roerend, gelijk de geschiedenis van gilbert zelv'. Wij willen daarom iets naders aangaande hem zeggen. Gilbert, een jeugdig letterkundige, begeeft zich naar Parijs, met de kiemen van een schitterend talent ruimschoots toegerust. In zijne hoop, aanmoediging en bijstand van oudere geleerden te zullen erlangen, vindt hij echter zich bedrogen: hij is arm en wordt door hen veracht. Om zich te wreken, voegt hij zich bij hunne bedillers, en onderscheidt zich weldra als een der gevaarlijkste. De armoede en ellende, hem zonder ophouden vervolgende, de onderscheiding en het geluk, zijnen vijanden ten deel vallende, brengen hem tot een' toestand van wezenlijke zinneloosheid. Hij waant zich vervolgd door zijne tegenstrevers, die hem zijne papieren willen ontrukken. Om deze voor hunne roofzucht te beveiligen, sluit hij zijne handschriften in eene kast, van welke hij den sleutel doorzwelgt. Dit werktuig geraakt in den ingang van het strottenhoofd, verhindert den toegang der lucht, en doet den zieken stikken. Hij sterft in het Hôtel-Dieu, na eenige dagen de wreedste folteringen te hebben doorgestaan. Men had hem het leven kunnen redden, indien men de oorzaak der ongesteldheid gekend had, welke hij evenwel zelf aanwees, door bij elke gelegenheid te zeggen: ‘La clef m'étouffe!’ Zijn zinnelooze toestand was oorzaak, dat men dit als een trek van verbijstering beschouwde; maar bij het openen van het lijk vond men werkelijk den sleutel, van welke het gedeelte, dat men in het slot steekt, aan den ingang van het strottenhoofd was vastgehecht. Men zou dien gemakkelijk hebben

{==323==} {>>pagina-aanduiding<<}
kunnen uithalen, den vinger achter in de keel brengende. - De jeugdige ongelukkige drukte, acht dagen vóór zijnen dood, de droevige stemming zijner ziel uit in verzen, vol van de verteederendste melancholie. Deze verzen nu maken de Ode uit, te zijner gedachtenis opgehangen; het zijn verzen, de zielsgesteldheid van den ongelukkigen gilbert zoo geheel uitdrukkende, dat een weemoedig gevoel mij aangreep, en ik lang, zeer lang staarde op het door die Ode bezielde bord; ja nooit ging ik het voorbij, of onwillekeurig vestigden zich daarop mijne oogen.

	Ode de N.J.L. Gilbert, composée a l'Hôtel-Dieu huit jours avant sa mort, 1780, agé de 22 ans.
J'ai révélé mon coeur au Dieu de l'innocence; 
Il a vu mes pleurs pénitens; 
Il guérit mes remords; Il m'arme de constance: 
Les malheureux sont ses enfans. 
 
Mes ennemis riant ont dit dans leur colère: 
Qu'il meure et sa gloire avec lui! 
Mais à mon coeur calmé le Seigneur dit en père: 
Leur haine sera ton appui. 
 
Soyez béni, mon Dieu! vous, qui daignez me rendre 
L'innocence et son noble orgueil; 
Vous, qui, pour protéger le repos de ma cendre, 
Veillerez près de mon cercueil. 
 
Au banquet de la vie infortuné convive, 
J'apparus un jour et je meurs; 
Je meurs, et sur ma tombe, où lentement j'arrive, 
Nul ne viendra versez des pleurs. 
 
Salut, champs que j'aimais, et vous, douce verdure, 
Et vous, riant exil des bois; 
Ciel, pavillon de l'homme, admirable nature, 
Salut pour la dernière fois! 
 
Ah! puissent voir longtemps votre beauté sacrée 
Tant d'amis, sourds à mes adieux; 
Qu'ils meurent plein de jours; que leur mort soit pleurée; 
Qu'un ami leur ferme les yeux! 


{==324==} {>>pagina-aanduiding<<}

‘Een uitgestrekte poel, waarin men zieken van allerlei soort verzamelde en opeenhoopte, zeer dikwijls vier, vijf, ja tot zelfs zes in dezelfde kribbe, waar de levenden rusteden naast de stervenden en dooden; een poel, welks lucht, bezwangerd door de uitwasemingen van zoo vele ziekelijke ligchamen, van den een' op den ander' de pestkiemen overbragt, waarmede allen besmet werden.’ Zietdaar eene beschrijving van het Hôtel-Dieu, zoo als het 70 à 80 jaren geleden zich werkelijk voordeed; eene beschrijving, welke den twijfel doet ontstaan, wat schrikkelijker moet geweest zijn, het gezigt der oude Morgue, of dit verblijf der lijdende en geheel rampzalige menschheid! - Een' geheel anderen indruk maakt het Hôtel-Dieu, en trouwens alle Hospitalen te Parijs, thans op den gevoeligen en denkenden mensch. Alle mogelijke, door wijsbegeerte en menschlievendheid met zoo veel ijver en standvastigheid gevorderde en aangebragte verbeteringen, zijn bijna verwezenlijkt; en het tooneel der Hospitalen te Parijs, wel verre van een voorwerp van schrik en ijzing, zoo als weleer, op te leveren, vervult de ziel met die zachte gewaarwording, geboren uit eene teedere belangstelling en medelijden in en met het lot onzer natuurgenooten. Overal in dit uitgestrekte ziekenhuis heerscht zindelijkheid en orde, kalmte, rust en gelatenheld, en met een waar genoegen doorloopt men de ruime en frissche zalen.
Het Hôtel - Dieu is het oudste en meest uitgestrekte der Parijsche ziekenhuizen, en met betrekking tot het clinisch onderwijs, waarvan hetzelve het middelpunt is, zeker het grootste belang inboezemende. Alle soorten van zieken en ziekten (zoo als wij reeds aanmerkten) werden voorheen zonder onderscheid in hetzelve opgenomen; tegenwoordig is het alleen gewijd aan doorgaande ziekten, ziekten van een spoedig verloop (maladies aigues), zoo wel uit- als inwendige. Huidziekten enz. worden naar andere, daarvoor bijzonder ingerigte Hospitalen (het Hôpital St. Louis, het Hospice des Vénériens, enz.) verwezen. Het afbreken van de het Hôtel-Dieu omringende huizen; de toegang, welke daardoor rondom het gebouw en in deszelfs zalen aan de lucht gegeven wordt; de vernietiging van vochtige zalen, en het verruimen en frisscher maken van andere, door het verminderen der bedden in dezelve; de groote en ruim openslaande ra men; het niet opnemen van zwangere of barende vrouwen, van ongeneeslijke grijsaards en oude vrouwen, van besmette-
{==325==} {>>pagina-aanduiding<<}
lijke zieken; de overvloed en keuze van alwat noodig is tot ligging en kleeding van den lijder, het verband, voedsel en geneesmiddelen; de orde en regelmatigheid in de geneeskundige dienst en administratie, hebben van het Hôtel-Dieu een der meest gezonde ziekenhuizen van Frankrijks hoofdstad gemaakt. De zoogenaamde hospitaal - versterving (pourriture d'hôpital) vindt men er slechts zelden meer; zoodat dupuytren reeds meer dan eenmaal zijn cursus van chirurgie clinique heeft moeten sluiten, zonder een eenig voorbeeld er van aan de studenten te kunnen vertoonen. Daarentegen, en waarschijnlijk door de genomene voorzorgen, ten einde de lucht van alle zijden toegang te verleenen, en dezelve vrij in de
zalen te laten spelen, merkt men er een groot aantal ontstekingsziekten op; even alsof men, om een kwaad te vermijden, immer in een ander vervallen moet.
Behalve de ruimte der zalen en derzelver hooge verdieping, moet men nog aanmerken, dat zij zeer goed verlicht zijn, in de meeste zalen ijzeren kribben worden aangetroffen, op een' behoorlijken afstand van elkander geplaatst, en omhangen met heldere witte linnen gordijnen, die bij het geneeskundig onderzoek rondom het ledekant worden weggeschoven, zoodat men gemakkelijken toegang heeft, en, bij het helder invallende daglicht, aangezigt en ziekelijk gedeelte van des lijders ligchaam zeer goed kan waargenomen worden; waardoor het gezegde van den Heer logger, wegens het dagelijksch geneeskundig bezoek in het Hôtel-Dieu, in 1818 (*), ‘dat alle kribben met dikke graauwe gordijnen voorzien zijn, die ook bij het professoraal onderzoek grootendeels digt blijven, zoodat men meestal eene kaars te hulp moet nemen, om het gelaat der lijders juist te kunnen beoordeelen,’ niet meer van toepassing is.
Op elke zaal bevindt zich eene geestelijke zuster der St. Augustijner orde, die voor de verpleging der zieken zorg draagt, en dat wel op eene uitmuntende wijze. Hare zorgen en dienstvaardigheid dagelijks ziende, ben ik min of meer verzoend geworden met menschen, die opgehouden hebben aan de hen opgelegde bestemming te voldoen.
Dupuytren, sanson, breschet, zietdaar de na-
{==326==} {>>pagina-aanduiding<<}
men der mannen, aan wier ervarenheid en zorgen de heelkundige ziekten zijn aanbevolen. Elk hunner neemt een gedeelte van de dienst waar; het grootste gedeelte blijft echter voor (nu wijlen) dupuytren bewaard. Wanneer verschillende methoden van behandeling voor hetzelfde gebrek worden voorgesteld, kiest elk der drie Chirurgi er één van, ten einde voor het vervolg een vergelijkend onderzoek zou kunnen daargesteld worden.
De desgelijks buitenslands zich naam gemaakt hebbende Medici van het Hôtel-Dieu zijn magendie, husson, recamier, chomel. Gewoonlijk worden 1000 zieken in het Hôtel-Dieu verpleegd. De sterfte in een gewoon jaar, dus zonder bijkomende omstandigheden, (epidemiën enz.) staat van 1 op 18, 19 à 20.
‘Jammer,’ herhaal ik met den Heer logger, ‘dat het naderen van belangrijke lijders gelijktijdig met den eersten Heel- of Geneeskundige zoo buitengemeen moeijelijk gemaakt wordt door de overgroote menigte van den Geneesheer volgende leerlingen en nieuwsgierigen.’ Dit echter is inzonderheid van toepassing op het Hôtel-Dieu. Tachtig en meer jonge lieden draven van het eene ledekant naar het andere, waardoor zeer weinigen goed zien en de meesten niets. Alle zieken op denzelfden ochtend, gedurende hetzelfde bezoek, te willen gadeslaan, is juist het middel, om noch iets te zien, noch iets te hooren. Om dus nut van de bezoeken in het Hôtel-Dieu te trekken, moet men het nommer der ledekanten van de meeste belangstelling inboezemende lijders, met den aard van derzelver gebrek, enz. enz. opschrijven, de andere zieken geheel laten varen, en zich vroegtijdig en bij voorraad plaatsen ter zijde van de krib des lijders. Het is waar, zoo doende, ziet men van de 60 à 70 op eene zaal liggende personen niet meer dan 12 à 18; maar deze ziet men dan toch zeer goed, en heeft de belangrijksten daartoe uitgekozen.
De operatiën geschieden in het amphitheater, uitgezonderd in die gevallen, waar de toestand des lijders het vervoer derwaarts verbiedt, en bij cataract - operatiën, welke verrigt worden terwijl de lijder in zijne krib blijft liggen, hetgeen de nadeelige gevolgen, door het overbrengen na de operatie veroorzaakt, voorkomt.
Het amphitheater in het Hôtel-Dieu is tamelijk groot; het kan 200 à 250 studenten bevatten. Het ontvangt zijn licht

{==327==} {>>pagina-aanduiding<<}
door drie groote ramen; de operatiën geschieden dus bij dag, en niet meer, zoo als voorheen, bij kaarslicht. Wanneer men tijdig genoeg zich eene plaats heeft uitgezocht, kan men van de na de visite voorvallende operatiën veel en goed zien; dikwijls echter is alles reeds bezet, en bevinden zich op de hoogste bank een aantal staande personen, waardoor het zien alsdan zeer moeijelijk, ja soms onmogelijk wordt.

(Het vervolg hierna.)




De pest te Eyam, in Derbyshire, in 1666.

Door onderscheidene Schrijvers zijn, op schrikbarende of aandoenlijke wijs, de verwoestingen geschilderd, door de groote Pest van het jaar 1666 te Londen aangeregt, en de bijzonderheden, welke haar woeden in die hoofdstad gekenmerkt hebben. Niet minder treffende tooneelen hebben, gedurende dit verschrikkelijke tijdsgewricht, sommige der afgelegenste oorden van het Koningrijk opgeleverd. Ziehier, bij voorbeeld, het verhaal, hetwelk een Engelsch tijdschrift geeft van hetgeen toenmaals in een dorpje van eene der bergachtige streken van Engeland is voorgevallen.

Een der aangenaamste en gezondste bergdorpen (Peak-villages) is de kleine stad Eyam (want in dien omtrek heeft het woord stad de beteekenis van ons dorp). Zij ligt in het gebergte ten westen, ongeveer op eenen afstand van twaalf Eng. mijlen van Sheffield, dertien of veertien van Chesterfield en twaalf of dertien van Buxton. Aan alle zijden door barre en onvruchtbare rotsen omgeven, schijnt het eene der laatste plaatsen te zijn, waar eene vereeniging van menschen verkiezen zou haar verblijf te vestigen; en echter, bestaande, gelijk het doet, uit eenvoudige maar nette en vrolijke landwoningen, elke van eenen tuin voorzien, overal omgeven met weelderig groeijend boomgewas, tusschen welks loof de oude, eerwaardige kerk hare grijze torenspits verheft, terwijl elke stulp hierbij dat beeld van landelijkheid vertoont, hetwelk nimmer mist een aangenaam gevoel te wekken, levert dit dorpje een lieftallig tafereel van vergenoegdheid en welvaart. Zoodanig is Eyam tot op den huidigen dag; en, ofschoon digt bij de voornaamste fabrijkplaats van mes-
{==328==} {>>pagina-aanduiding<<}
senmakers arbeid in Grootbrittanje gelegen, zijn de zeden der inwoners naar evenredigheid onbevlekt, en hunne manieren komen naderbij aan die der aartsvaderlijke eenvoudigheid, dan zij in soortgelijke omstandigheden anders wel gevonden worden.
Eyam is slechts weinig bekend. Ofschoon er, vele jaren geleden, een goede straatweg aangelegd geworden is, (in die tijden, toen men nog de wegen liever regt over den top dan rondom den voet der bergen bragt) wordt echter deze weg niet veel gebruikt. Het dorp wordt derhalve schaars bezocht, behalve door een klein aantal vreemdelingen, die komen om deszelfs aloude kruis te bezigtigen, of wel het grafteeken van den Heer mompesson, of de romaneske kloof, waarin de zonderlinge rots staat, welke den naam van Cuckletts-kerk draagt.
Eyam, hoezeer bewoond door een geslacht van bergwerkers, eene volksklasse, welke in Derbyshire het meest voor gezond en langlevend bekend staat, en hoezeer toenmaals nog afgezonderder dan tegenwoordig, werd tijdens de zware pest van 1666 door die plaag op eene strenge en noodlottige wijs bezocht. Hier regtte deze vreeselijke ziekte de ijselijkste verwoestingen aan; maar hier ook werd, door de voorzigtigheid, zielskracht en zelfopoffering van den Leeraar en deszelfs huisvrouw, de vernielende besmetting gestuit, en het overschot der natie voor derzelver uitwerkingen behoed.
De wijs, waarop de pest zich aan dit afgelegen dorpje mededeelde, toont, hoe kwaadaardig derzelver smetstof moet geweest zijn, en welke voorzigtigheid men had behooren in acht te nemen, om derzelver verspreiding te voorkomen. Terwijl zij te Londen woedde, werd van daar eene kist met lakens aan een' kleedermaker te Eyam afgezonden, die dezelve niet zoodra geopend had, of hij werd ziek. Zijn geheele huisgezin deelde weldra in hetzelfde lot, en allen stierven, behalve één. Deze lieden waren te Eyam de eerste slagtoffers der pest. Met ontzettende snelheid verspreidde zich de ziekte, drong in elke woning, en rukte een deel van ieder huisgezin weg. Niet zelden omsloot dezelfde stulp stervenden en dooden. Klein was overal de tusschenruimte tusschen gezondheid en ziekte, en kort de overgang van het ziekbed in het graf. Waar de eerste teekenen der krankheid zich openbaarden, wanhoopte men reeds zoo zeer aan alle herstel, dat men veeleer met eene soort van angstig verlan-
{==329==} {>>pagina-aanduiding<<}
gen naar het snelle sterven van den lijder uitzag, in de hoop dat met hem weder een deel der besmetting begraven en derzelver kracht voor zoo veel verminderd zou worden. Op het kerkhof, in de naburige heuvels en in de velden, welke het dorp omringden, werden bij voorraad graven gedolven, bereid om de stervenden te ontvangen, over welke men in oneerbiedige haast de aarde toewierp.
De Heer mompesson, destijds de Predikant te Eyam, was ongeveer achtentwintig jaren oud, en zijne vrouw een jaar jonger; zij hadden twee kinderen, een zoon en eene dochter, beide natuurlijk zeer jong. Bij het uitbersten der ziekte smeekte Mejufvrouw mompesson, met hâre kleinen in de armen, haren echtgenoot allerdringendst, de ten verderf gedoemde plaats nevens hen te ontvlugten. Al haar bidden was vruchteloos; hij had besloten, zijne kudde nimmer te verlaten. Op zijne beurt echter werd hij nu de smeeker, en bezwoer zijne gade, Eyam met de kinderen te ontwijken, tot dat de bezoeking voorbij zou zijn. Zij wilde evenmin haren echtgenoot alleen laten. Eindelijk kwamen zij tot het besluit, te zamen het gevaar der ziekte te verbeiden, maar de kinderen naar eenig oord te zenden, waar hetzelve oogenschijnlijk minder was. Hun kroost dus bezorgd hebbende, hadden zij meer tijd en gelegenheid om hunne lijdende parochiekinderen te hulp te komen; en dit paar, hetwelk zich op deze wijs als ten dood gewijd had, werd de helpende engelen van het dorp. Vrienden en magen mogten de pestzieken ontvlugten; maar de Predikant en zijne vrouw verlieten geenen lijder, noch aarzelden eene besmette woning binnen te treden. Troost bragten zij den stervenden, en gaven den levenden goeden raad, omtrent de beste wijs om het voortdringen der besmetting te beletten; en zoo groot was ook de invloed van dezen braven man, dat zijne gemeente de voorschriften, welke hij gaf, als bevelen van den Hemel zelven beschouwde, en zich onvoorwaardelijk aan zijne leiding overliet.
Overwegende dat de vreeselijke kwaal in deze bergstreek als opgesloten was, begreep de Heer mompesson, dat, zoo hij alle gemeenschap met het omliggende land kon afsnijden, er eene waarschijnlijkheid bestond, dat zij in korten tijd van zelf zou te niet loopen. Derhalve bewoog hij zijne kudde, zich niet naar elders te verwijderen, en, geholpen door den Graaf van Devonshire, die insgelijks zijn vorstelijk

{==330==} {>>pagina-aanduiding<<}
verblijf te Chatsworth, zes of zeven mijlen van Eyam, niet verliet, trok hij een denkbeeldig kordon rondom het dorp, welken omkring niemand overschrijden mogt. Langs deze grenslijn waren op onderscheidene plaatsen punten aangewezen, waar de bewoners van andere dorpen benoodigdheden des levens konden aanbrengen, en aldaar, zonder dat iemand hun nabijkwam, op een stuk rots nederleggen, naderhand terugkomende om den prijs te ontvangen, dien zij ter zelfder plaatse in eenen trog vol zuiver bronwater vonden. Sommige dier troggen zijn nog aanwezig, en worden door de oudste inwoners van Eyam aan de vreemdelingen getoond.
Om zoo veel mogelijk de uitwerkselen te verhoeden, welke de besmetting onder personen, in eene beslotene ruimte vereenigd, kon hebben, deed de Heer mompesson de kerk sluiten, en, zich naar het Cuckletts-dal begevende, eene niet ver van het dorp gelegene kloof, aan den eenen kant door brokkelige rotspunten begrensd, en aan de andere zijde overschaduwd door boomen, welke de hand der natuur er als 't ware geregeld schijnt geplant te hebben, beklom hij er eene boogswijze holte in de rots vrij hoog boven den grond, en van daar, als van eenen kansel, sprak hij tot zijne gemeente en hield de gewone kerkdienst. De enge, donkere kloof, de kabbelende beek, die in derzelver diepte ruischte, de overhangende bergtoppen, de holle rots, welke sedert den naam van Cuckletts-kerk gevoerd heeft, de sierlijke boomen, en de volkomene afzondering, waar men door niets gestoord wordt, dit alles werkt zamen, om deze plaats nog tegenwoordig tot een der bekoorlijkste kleine bergtooneelen te maken; doch, wanneer wij ons in onze verbeelding de vergaderde dorpelingen voorstellen, gezeten op den rijzenden grond aan de eene zijde der beek, allen van elkander verwijderd, alsof elk vreesde door zijnen nabuur besmet te worden, maar allen aandachtig luisterende, om geen woord te verliezen van de rede des Predikers op de rots, en nedergebogen in eerbiedig gebed voor dat Wezen, hetwelk alleen hun troost en bescherming kon toezenden, alsdan gevoelen wij ons in den geest tot de gebeurtenis van het jaar 1666 teruggevoerd, en verliezen ons vooral in bewondering voor den edelaardigen Zielenherder, die aldus de hartstogten en wederwaardigheden van zwakke menschen tot een heerlijk doeleinde wist te besturen.
Zeven maanden lang (want zoo lang duurde de pest) bleef de godvruchtige man op deze wijs voor Eyam waken. Hij

{==331==} {>>pagina-aanduiding<<}
behield zijne gezondheid. Mejufvrouw mompesson had hem overgehaald, om, als behoedmiddel, zich eene insnijding in het been te laten maken, opdat dezelve, open gehouden, in geval van besmetting, de ziektestof mogt afleiden. Op zekeren dag bemerkte zij, bij het bezigtigen dezer insnijding, dat hare voorzorg niet vruchteloos geweest was, en dat, naar het voorkomen der wond, de Heer mompesson het gevaar ontsnapt was. Maar de pest was in hunne woning gedrongen, en, terwijl zij nog over het behoud van haren echtgenoot juichte, werd deze getrouwe vrouw het slagtoffer der kwaal! Zij werd op het kerkhof begraven, waar haar lijksteen nog te zien is. Wat haar echtgenoot bij dezen slag gevoelde, heeft hij op eene treffende wijs, in eenen brief aan zijnen Beschermheer Sir george saville en in eenen anderen aan zijne kinderen, uitgedrukt, welke beide brieven nog in wezen zijn.
Van den anderen kant genoot de Heer mompesson het verheven genoegen, dat hij de ziekte in het dorp, waarvan hij Predikant was, zag eindigen; want door zijne maatregelen werd de besmetting gestuit en zoo het schijnt vernietigd, daar Eyam de laatste plaats is, welke door dien vreeselijken geesel bezocht werd. Zijn gedrag verwierf hem algemeene toejuiching, en kort daarna werd hem het Rectoraat van Eakring, in het Graafschap Nottingham, opgedragen; hij werd tot Prebendaris van York en Southwall benoemd, en ontving de aanbieding van het Dekenschap van Lincoln; dit laatste weigerde hij, ten behoeve van zijnen vriend Dr. fuller. In tweede huwelijk trouwde hij Mejufvrouw nuby, weduwe van charles nuby, Esq., welke vrouw hem twee dochters baarde. Eindelijk stierf ook hij, den 7den Maart 1708, in het 70ste jaar zijns levens, te Eakring, waar eene koperen plaat tot zijne gedachtenis geplaatst is.
Zoo groot was te Eyam, gedurende deze bezoeking, de sterfte geweest, dat men op de heuvels ter wederzijden van het dorp niet slechts enkele graven, maar geheele kerkhoven had aangelegd. Thans zijn deze begraafplaatsen bijna alle verdwenen. Eene enkele, aan den oostkant van Eyam, is nog over, en draagt den naam van Rileys-grafsteenen; doch zij is niet meer in den toestand, waarin zij zich oorspronkelijk voordeed. Eene enkele familie schijnt aldaar ter aarde besteld geworden te zijn, en de dagteekeningen harer sterf-
{==332==} {>>pagina-aanduiding<<}
gevallen zijn een treffend gedenkteeken van het geweld der pest op deze eenzame plaats.
‘Ik herinner mij niet,’ zegt de Schrijver der Bergtooneelen (Peak-scenery), ‘immer eene meer innige en plegtige aandoening gevoeld te hebben, dan toen ik deze plaats bezocht. De vreeselijke kracht dier ziekte, welke, toen zij te Londen heerschte, geheel het Rijk deed sidderen, en in het volgende jaar het dorp Eyam ontvolkte, heeft hier eene ontzettende getuigenis nagelaten. Zes hoofdsteenen en een tafelvormig gedenkblad zijn nog in wezen, om ons het ganschelijk uitsterven eener geheele familie, op éénen knaap na, in den korten tijd van acht dagen, te verhalen. Het opschrift, schoon sterk uitgesleten, kan nog duidelijk gelezen worden. De dagteekeningen zijn:
elizabethhancock,	overleden 3 Augustus 1666.
john hancock, Senior,	- 4 -
john hancock, Junior,	- 7 -
oner hancock,	- 7 -
william hancock,	- 7 -
alice hancock,	- 9 -
anne hancock,	- 10 -

Welk een treurig gedenkteeken van huiselijke ramp leveren niet deze weinige grafsteenen en derzelver opschriften! Op de vier zijden der tombe, welke de asch van den vader dezer ongelukkige familie bevat, leest men de woorden: Horam Nescitis, Orate, Vigilate!’ (Gij en weet de ure niet; dus bidt en waakt!)
Een afstammeling van den knaap, die, gelijk hierboven gezegd is, bijna als door een wonder, van zijn geheel gezin behouden bleef, bragt omstreeks het midden der vorige eeuw te Sheffield de kunst in zwang, om staven koper met zilver te pletten, en legde dus den grond tot een der meest winstgevende sabrijkbedrijven van die stad en derzelver mededing ster Birmingham.




Laatste brief van Hilletje aan den Spectator.

Vermoeid van de werkzaamheden van den dag, welke zich steeds aan de moeder van een talrijk huisgezin voordoen, zat ik eenige oogenblikken adem te scheppen, tegenover mijnen

{==333==} {>>pagina-aanduiding<<}
echtgenoot, bij het vrolijk brandend vuur op den haard. De wind blies hevig door de ontbladerde takken der voor ons huis staande welbekende lindeboomen, en overstemde, als 't ware, het zachter aanhoudend geruisch van den kokenden theeketel. Tusschenbeiden rinkinkten eenige in het lood gezette ruiten van de glasramen. Het weder scheen buiten woest, en stemde mij althans, hoe anders tevreden, eenigzins somber. Terwijl ik met eenigen vrouwelijken handenarbeid bezig was, en mijn man de straks ontvangene boeken van het Leesgezelschap, onder leiding van onzen schoolmeester, doorbladerde, zag hij op eens mij met een veelbeteekenend oog aan. Ik, die hem zoo goed ken, zag dadelijk, dat er iets gaande was; en kendet gij dat oog, Mijnheer de Spectator, en hadt gij er eens de uitdrukking van ondervonden, gij zoudt met mij terstond vermoed hebben, dat er iets buitengewoons in hem omging. Na mij een oogenblik te hebben aangestaard, voegde hij er met een welwillend lachje bij: ‘Ik dacht niet, Hilletje, die u zoo zeer op uwe en der vrouwen opregtheid en openhartigheid steeds beroemt, dat gij metderdaad mij het stelligst tegenbewijs hiervan zoudt gegeven hebben.’ Meteen lag hij voor mij een nommer der Letteroefeningen neder, en bleef mij vragend gadeslaan.
Ik herinner mij niet, ooit zoo ontsteld geweest te zijn; het scheelde weinig, of ik was flaauw neêrgezegen, en mijn eerste gevoel was dankbaarheid, dat ik pas te voren mijn' jongsten lieveling de borst gereikt had; want, zoo ontzet als ik nu was, had ik het niet durven wagen, indien het onnoozel wicht ook om lafenis had geschreid: de melk uit een ontsteld ligchaam kan soms als vergift werken, verzekerde mij steeds Dr. Wakker. Mijn goede man, niet minder verschrikt, of hij de scherts ook te verre gedreven kon hebben, sprong op, greep in den angst naar geest van hartshoorn, schelde om koud water, wilde om Meester Vlijm zenden, dat die mij zoude aderlaten, en overstelpte mij als 't ware met riek- en opwekkingsmiddelen. Stijf en onbewegelijk bleef ik de letters aanstaren; vooral kon ik mijne oogen van het woord Hilletje niet afwenden. Daar stond in die Letteroefening een brief, onderteekend Hilletje! Het was, of ik mijzelve zag, en de akeligste denkbeelden schoten als bliksemschichten door mijn hoofd. Had ik mijzelve wezenlijk gezien? Elk, die jung-stilling gelezen heeft en niet vreemd is in de geschiedenis der geestverschijningen, weet

{==334==} {>>pagina-aanduiding<<}
de belangrijke, ontzettingwekkende beteekenis van zulk een dubbel zien. Onze veldwachter Pulverhorn, die vroeger als jager in dienst is geweest, weet veel te verhalen van zoogenoemde Doppelgänger. Hij is een onversaagd man van ondervinding, die ons dikwijls vertelde van de zoogenoemde blinde Ronde, welke des nachts de schildwachten in de Bastions der vestingen Breda en Bergen-op-zoom wakker houdt. Hij heeft haar nimmer gezien, maar niet nagelaten, wanneer zij des nachts zijnen post voorbijging, haar de militaire honneurs te bewijzen, waarop zij zeer gesteld schijnt; wee hem, die haar de eere niet geeft, welke haar schijnt toe te komen! - Het was mij dan steeds, of ik mijzelve ontwaarde, of eene andere Hilletje aan mijne zijde stond. Men zal mij zulke gewaarwordingen wel gereedelijk vergeven, wanneer men weet, dat de groote göthe (*) zelf niet vrij was van hetgeen de Duitschers Ahnung noemen en zich meermalen dubbel heeft gezien; hij heeft echter, gelijk men weet, een' zeer hoogen ouderdom bereikt. Zulke herinneringen bemoedigden mij eenigzins, en, van den eersten schrik bekomen, begon ik, echter niet zonder huivering, den brief te lezen, terwijl van tijd tot tijd eene kille huivering mij overviel. Ik wenschte wel eens te weten, welken indruk het zien van dezen brief op u zal gemaakt hebben, achtingwaardige Spectator! Gij moet u thans nagenoeg in denzelfden toestand bevinden als de oom in de drie Fanchons, zoo ik dit uit mijnen Comedietijd wèl onthouden heb, wanneer oom, bij het zien van drie nichten te gelijk, in plaats van ééne, uitroept: ‘Schoone Dames! ik weet niet, wie ik voor mijne nicht moet groeten.’ Gij ziet vooreerst nog slechts
twee Hilletjes voor u; maar wie staat ons borg, dat er zich niet nog meerdere zullen opdoen? Ik ken u in zekeren zin wel scherpzinnigheid genoeg toe, om de ware van de valsche te kunnen onderscheiden; maar, gij mannen zijt zulke zonderlinge wezens, en hebt veel van de vlinders, vooral wanneer de gelegenheid zich aanbiedt, en daardoor is menigeen verleid geworden. De bezigheden, onafscheidbaar van het snijboonen inleggen en zuurkool inmaken, wanneer wij, volgens het zeggen van een zeer geleerd man, onvatbaar worden voor een gesprek van een half uur, hadden mij, wel is waar, tot dusverre

{==335==} {>>pagina-aanduiding<<}
wederhouden uwe brieven te beantwoorden, waardoor ik welligt de grieven had kunnen voorkomen, over welke ik mij thans bezwaar. Intusschen mag ik niet ontveinzen, dat de gewigtige vragen, mij voorgesteld, mij telkens hebben doen terugdeinzen. Door mij slechts van verre met hare beantwoording bezig te houden, zoude ik misschien zekeren Heer B.T.L.W. wederom overvloedige stof gegeven hebben ten bewijze van de groote schadelijkheid eener meer beschaafde opvoeding voor het vrouwelijk geslacht. Gij, Heeren der Schepping, beheert ons zwak geslacht reeds met te veel kracht, dan dat wij zelve meer wapenen u zouden in handen geven. En wat zal eene eenvoudige vrouw ook over de waarheid zeggen? Vóór achttien eeuwen vroeg een Romeinsch Landvoogd: wat is waarheid? en men zegt, dat onlangs een zeer welbespraakt Staatsman, met de hand op het hart, in tegenwoordigheid van hen, door wie mijn lieve man en ook gij, Mijnheer, vertegenwoordigd wordt, dezelfde vraag tot tweemalen toe herhaald heeft, maar, zoo men zegt, de waarheid door geene volstrekte meerderheid heeft kunnen doen zegepralen, en deze moest zij in elk geval voor zich hebben. - Gij hebt u in een' uwer brieven wel van eenige voorbeelden, uit het dagelijksch leven genomen, gelieven te bedienen; maar vruchteloos zoude ik mij tot u verheffen, en ik zoude van u niet mogen vergen, dat gij zoo verre tot mij zoudt nederdalen, om van mij te vernemen, dat, ondanks de vorderingen in de Machinerie en de kracht van den stoom, de stoffen voor de kleedij mijner huishouding niet in deugdzaamheid winnen; en, wanneer ik de Kerk van 1618 naar mijn oud damast servetgoed moest afmeten, zoude ik haar de voorkeur behooren te geven. Vergeef het mij, wanneer ik hier, in mijne vrouwelijke onnoozelheid, den bal deerlijk mis mogt slaan!
Indien ik er immer toe had moeten komen, om ook iets over den geest des tijds te zeggen, zoude ik misschien getracht hebben, als een teeken des tijds, eene bijdrage te leveren ter beantwoording van eene gedane vraag: welk eene figuur zoude de vrouw in de raadzaal of op het woelig kantoor maken? waartoe mij de Revue Britannique van October 1834, bl. 329, ruime, maar voor ons geslacht droeve, stof zoude geleverd hebben. Wat zoudt gij van zulke teekenen des tijds gezegd hebben, waar men van Femmes d'intrigues en Femmes d'affaires hoort spreken? De eersten zou-
{==336==} {>>pagina-aanduiding<<}
den het Huis der Gemeente te Londen belegeren en bestormen, de laatsten de beurs te Parijs in rep en roer brengen. Van beiden zegt de Schrijver: Femme qui chicane vaut dix Procureurs; femme qui marchande vaut dix Israëlites!! (Ik vertaal deze regels maar niet voor haar, die geen Fransch verstaan; zulke vrouwen kan men immers onder ons bijna niet meer vooronderstellen.) Of welke gunstige gevolgen zoudt gij voorspellen uit die teekenen des tijds, in de opvoeding onzer kunne zigtbaar? Zij bepalen zich vooreerst nog tot Amerika; maar, even als de daar opgerigte Maatschappijen van Matigheid bij ons navolging vinden, zoude welligt de wijze van belooning op de scholen, daar gebruikelijk, onze zucht tot navolging kunnen gaande maken. Mevrouw trollope, eene vruchtbare Schrijfster en die niet anders dan waarheidlievend kan zijn, verhaalt, dat daar te lande de jongedochters onderwijs, tot in de Ontleedkunde toe, ontvangen, en dat zij gezien heeft, hoe eene jonge Jufvrouw eene medalje om den hals had hangen, waarop te lezen stond: voor verdiensten in de ontleedkundige kennis van het menschelijk ligchaam!
Maar - hoe barst mijn goede man, terwijl ik dezen zit te schrijven, op eens in een schaterend gelach uit? Hij reikt mij een pas ontvangen boekje toe. Het zijn alweder de Letteroefeningen. Mag ik mijne oogen gelooven? Mijne mededingster wordt reeds met een antwoord vereerd! Waarlijk, de mannelijke standvastigheid van onze dagen zoude ook eene schoone bijdrage tot de kennis van den geest des tijds kunnen geven! Gevoelde ik mij ontsteld bij het eerste gezigt van eene andere Hilletje, mijne verontwaardiging wordt gaande bij zulk eene proeve van ligtzinnigheid!..... Ik ondervind met nadruk de kracht van het gezegde van göthe: ‘Der Aberglaube, so wie manches andere Wähnen, verliert sehr leicht an seiner Gewalt, wenn er, statt unsrer Eitelkeit zu schmeicheln, ihr in den Weg tritt und diesem zarten Wesen eine böse Stunde machen will.’
Den Heere Spectator eene zich verder uitbreidende correspondentie toewenschende, groet ik hem voor altijd, en noem ik mij voor de laatste maal

Lindenhof, Maart, 1836.

hilletje.


{==337==} {>>pagina-aanduiding<<}

De godsdienst te Parijs.

(Uit den Corsaire.)

Men maakt sinds eenigen tijd grooten ophef van de godsdienstige opwekking, welke zich te Parijs zou vertoonen. Ik heb overal naar dezelve gezocht, maar ze nergens kunnen vinden. Parijs is nog heden, op het stuk van Godsdienst, wat het altijd geweest is: het is noch vroom, noch godsdiensthatend; het is onverschillig. Zie, zegt men, hoe de volksmenigte stroomt naar de preken van lacordaire en den Abt coeur, en naar de kerkplegtigheden van St. Roch. Te Parijs gaat de menigte altijd ergens heen. Tegenwoordig drijft de lediggang der hooge en rijke familiën dezelve naar Notre-Dame; maar het volk mengt zich niet in deze aristocratisch-godsdienstige plegtigheden; deze zijn voor hetzelve niet bestemd; het blijft aan zijnen arbeid, en bidt al werkende. De lediggangers wandelen rondom den predikstoel; een klein aantal dringt verder door; de overigen kijken naar de Dames, tellen de kruisbogen, of spelen met de vingers in hunne kuif.
Te Parijs, de stad der volstrekte onverschilligheid omtrent het godsdienstige, is de heilige week even profaan als hare vijftig zusters. Het volk neemt er zeer weinig deel in de godsdienstige plegtigheden; de Geestelijkheid verstaat ze niet, en viert ze zeer gebrekkig. Geene stad ter wereld, waar de Priesters minder priesterlijk zijn, dan te Parijs; zij hebben een wereldsch voorkomen; zij verwaarloozen de kruinschering, en dragen bakkebaarden; de tunica talaris vinden zij lastig en averegtsch; zij hebben de breede en kanonieke schoenen met gespen verruild tegen kettersche laarzen; zij zingen valsch, slaan geen getijboek op, en vertoonen gedurende de dienst blijken van verveling. Wel is waar, pligt en deugd zijn niet onbestaanbaar met dit anti-geestelijk voorkomen; men kan een goed Herder zijn en laarzen dragen: maar het uitwendige maakt indruk, en in de zuidelijke steden zou een Priester, die bakkebaarden droeg, eene gansche gemeente ergeren; daar blijft men in het godsdienstige geheel aan het uitwendige hangen, zonder zich aan het wezen te laten gelegen liggen, en ontaardt dus de Godsdienst zelve in een vertoon van uiterlijke eerdienst, in plegtigheden, somwijlen

{==338==} {>>pagina-aanduiding<<}
met zekere majesteit gepaard gaande. Te Parijs heeft de Geestelijkheid volstrekt geene zucht voor dusdanige plegtigheden, en het volk bekommert er zich luttel over.
Het Catholicisme is in het Zuiden als te huis; daar buiten zal het altijd koud en mismaakt zijn. Om de van het vermaak zelve verzadigde menigte naar de kerken te lokken, heeft het, te Parijs, de dagbladen en de Mode noodig; het moet zich met eene wereldsche liverei weten te omhangen, (getuige St. Roch) en de wereldsche geloovigen door eene Opera-muzijk tot zich trekken. Een Catholicisme, dat het kerkgezang begint te verachten, dat palestrina voor rossini, en st. ambrosius voor boïeldieu achterstelt, is eene kwijnende Godsdienst, welke door zichzelve niet meer schijnt te kunnen bestaan, maar hare geheele uitdooving te gemoet te gaan, zonder de kracht te hebben van kettersch te zijn, of zich te reinigen in het badwater bij haren oorsprong.




Nog iets uit Talma's leven.

De weduw van den grooten talma, geb. van hove, thans Gravin van challot, zal eerlang een hoogstbelangrijk werk in het licht zenden: Etudes sur l'art théâtral, waaruit wij in staat gesteld zijn, de navolgende bijzonderheden wegens talma mede te deelen.
Talma was de zoon van een' Franschen tandmeester, die zich te Londen had nedergezet. Ook hij zou 's vaders beroep leeren, en werd in de Heelkunde onderwezen; maar, toen zijne moeder, ten gevolge van huiselijke tweedragt, haren man verliet en zich naar Parijs begaf, volgde talma haar derwaarts; en dit legde den grond tot eene geheele verandering zijner loopbaan. De verandering van klimaat werkte voordeelig op zijnen geest zoo wel, als op zijn ligchaam; op het laatstgenoemde, wijl hij nu niet meer eene dikke lucht inademde, der zwaarmoedigheid (spleen) zoo zeer bevorderlijk; op zijnen geest, wijl hij nu van eenen vader verwijderd leefde, die hem stelselmatig (wie huivert niet voor zulk eene verdorvenheid!) in de leer der Godverzaking opvoedde. Te Parijs leerde hij drie Regtsgeleerden kennen, bellart, bonnet en lepidor, die, om zich in de openlijke voordragt te oefenen, in de lange winteravonden bijeenkwamen,

{==339==} {>>pagina-aanduiding<<}
en de werken van corneille, racine, molière en voltaire overluid lazen. Talma nam in het eerst daaraan geen deel, wijl tegenzin in zijnen toekomstigen stand hem meestal zeer mismoedig maakte. Van lieverlede echter kreeg hij smaak in de tooneelpoëzij, las mede, begon op liefhebberij-tooneelen te spelen, en kwam zoo ten laatste, van alle kanten aangemoedigd, op het Théâtre français.
Talma bezat geheel het opgewekte temperament des kunstenaars. Hij was gevoelig, vatbaar voor alwat schoon en smaakvol is, aandoenlijk, prachtlievend, verspillend, ongeregeld in leefwijze, schuldenmakend trots de rijkste verkwister! Zijn huis was een rendezvous van ontelbare bekenden, en hij hield altijd open tafel. Zijn leven was rijk in avonturen, welke de Franschen inconséquences, wij plompe Nederlanders slechtweg domme streken noemen. In de (eerste) Omwenteling koos hij geene partij, maar leefde alleen voor de kunst. Evenwel berokkende hij zich, door eene minnarij met eene Actrice, den haat van robespierre, zijnen medeminnaar; en, ware deze vrouw niet slim genoeg geweest, om, onder voorwendsel van ziekte, zich geheel van beiden te ontslaan, wie weet, of talma's kop niet gevallen ware! - Later werd hij de gunsteling van napoleon, en nu leefde hij als een Vorst. Maar gelukkig was hij nooit. Eene sombere melancholie vervolgde hem alomme. De gemoedsrust moest wel eenen man ontbreken, wien zijn eigen vader, reeds in de vroege jeugd, allen troost, alle hope eens eeuwigen levens had ontroofd! ‘Wanneer ik in den schouwburg ben,’ zeide hij eens tot zijne vrouw, ‘en al die opgeschikte en lustige menschen verzameld zie, dringt zich altijd de gedachte aan mij op: Binnen weinige jaren liggen zij allen in het graf, en... voor eeuwig!’ - ‘Kunt gij het gelooven?’ sprak hij op een' anderen tijd: ‘zoo dikwijls ik een vrouwelijk wezen aanzie, al is hare gedaante nog zoo bevallig, al zijn hare gelaatstrekken nog zoo betooverend, dan doorboor ik met éénen blik het vleesch, en zie slechts een geraamte. Dit is mijnen geest zoo wel, als mijn oog, als tot eene gewoonte geworden. Wat ik ook doe, ik zie het
geraamte!’ - Gelijk de meeste kunstenaars, werd talma door allerlei inbeeldingen geplaagd. Nu eens meende hij, dat hij blind werd; dan weder, dat hem eene beroerte stond te treffen, enz. Alleen dan, wan-
{==340==} {>>pagina-aanduiding<<}
neer eene zware rol, welke hij fpelen of leeren moest, hem onverpoosd bezig hield, was zijn geest vrij, en gevoelde hij zich gelukkig.

Iets over de hedendaagsche Fransche drama's.

(Uit het Fransch.)

In het tijdperk van vooruitgaande beweging, waarin wij thans leven, vraagt men, in stede van: Heeft het kind zijnen eersten tand gekregen? - Heeft het zijn eerste Drama gemaakt? De nog teedere leeftijd, waarop onze jonge Letterkundigen in die loopbaan treden, verpligt ons, tweederlei soort van Tooneelpoëzij aan te nemen; de eerste voor mannen van rijpe jaren, dat is te zeggen voor Letterkundigen boven de zeven jaren; de andere voor hen, die dezen ouderdom nog niet hebben bereikt.
Eerste soort: Men neme in aanmerking, dat, wanneer men een slechts klein getal personen ten tooneele voert, men daardoor zich verpligt, karakters te schilderen en vol te houden, gevoelens en aandoeningen te ontwikkelen; maar dit is een vermoeijend, arbeid vorderend en afgesleten genre, dat het genie binnen palen sluit, aan welke het ons niet meer past ons te onderwerpen. Het minste getal Acteurs, welke men in het beperktste Drama kan bezigen, is 48. - Gij moet uwe personaadjen juist het tegengestelde doen verrigten van hetgene gemeenlijk wordt verrigt, en hen in geene andere dan onmogelijke omstandigheden plaatsen. Elke moeder haat en vergiftigt hare kinderen; elke broeder doorsteekt zijnen broeder en verkracht zijne zuster; elke zoon is een bastaard, elke vrouw eene overspeelster, elke priester een brandstichter, moordenaar en bloedschender, elke Groothertog een meineedige, verdrukker en lafaard, elke Prins heeft een aantal fleschjes vergif te zijner beschikking; al hetwelk eene groote verscheidenheid in het Drama te weeg brengt.
Tweede soort: De jonge Dramaturgist zij bedacht, zich niet op de zijpaden der vinding te begeven, maar volge het voorschrift der Fransche Keukenmeid: ‘Om hazepeper te maken, neme men een' haas.’ Om een Drama te maken, neem verscheidene Drama's, als Henri III, Lucrèce Borgia, Hernani enz.; maak een aftreksel van zeker getal toonee-
{==341==} {>>pagina-aanduiding<<}
len (een man, die de hand eener schoone vrouw, door die met een' ijzeren handschoen te drukken, als vermorzelt; eene processie van doodkisten; eene liefdesverklaring van eene moeder aan haren zoon; een duël; eene vergiftiging); meng, zeef, herzeef en disch het warm op, en, zoo uw Drama niet wordt toegejuicht, zeg dan vrijelijk: ‘Ik ben voor geen Dramabakker in de wieg gelegd.’
P.S. Draag vooral zorg, uwen held nimmer door de deur te laten binnentreden: 't zijn de vensters, die thans daartoe bij uitsluiting bestemd zijn. Een modern Drama-held draagt zijne ladder met zich, even als gij uw' rotting: hoed, beurs en ladder zijn zijne onafscheidelijke medgezellen.

Oordeel eener nadenkende vrouw over hare sekse.

Zucht tot opschik is en moet wel der vrouwe heerschende neiging zijn. Dit is overal het geval, is in alle tijden zoo geweest, en zal steeds zoo blijven. Ook bestaat er geen vrouwelijk wezen, hetzij met of zonder eigene erkentenis, hetwelk niet de aangelegenheden van den opschik als eene zaak van het uiterste gewigt beschouwt. Jong of oud, schoon of leelijk, met een gevoel van wellust, dat uit het diepst des harten ontspringt, past elke vrouw of meisje een' nieuwen hoed of eene kostbare shawl. En kan zulks anders zijn, zoo lang opvoeding en gewoonte hare regten doen gelden? Welk toch is het eerste speelgoed van een meisje? Eene pop. Wat is het eerste, dat zij leert? De kunst, om hare pop zoo fraai mogelijk op te schikken. In de rijkste kleedij wordt dit kinderspeelgoed uitgedost; en naar de waardij, welke het kleine meisje zelve daaraan hecht, leert zij de waardij van soortgelijke uitwendigheden schatten. Om den indruk nog te versterken, verzuimt noch de moeder, noch de min, noch de bonne, een nieuw lint b.v. of een mooi mutsje tot de grootste der wenschelijke belooningen, en het aandoen van een reeds verworpen kleedingstuk of een paar oude schoentjes tot de ergste der gevreesde straffen te maken. Met het kind groeit deszelfs geloof, dat een fraaije opschik de magneet is der algemeene bewondering; het meisje ziet daarin het middel, om bestendige opmerking te winnen, en de vrouw acht het geschikt, om hare magt over het andere geslacht en haren invloed op haar eigen te versterken. Op-
{==342==} {>>pagina-aanduiding<<}
schik is de spil, om welke elke vrouwelijke handeling draait, en vertroost haar wegens alle bedwang, zoo wel harer sekse opgelegd, als wegens dat, hetwelk niet zelden de grilligste en lastigste Mode zelve haar doet ondergaan.

De Fransche Conscrit en zijn hond.

Een waar Voorval.

Elk kent de fraaije Fransche prent, die dezen naam draagt, maar bij lange na niet zoo algemeen het aandoenlijk geval, dat aan dezelve den oorsprong gaf; waarom wij het wel de moeite der vertaling waardig achtten.

- De Serjant en de Priester naderden: de twee vrienden omarmden elkander: reaumer, de vriend des veroordeelden Conscrits, begaf zich naar de plek, waar de andere soldaat stond, en ondersteunde, zich op ééne knie nederwerpende, het hoofd met zijne handen, terwijl hij krampachtig en onwillekeurig de spade greep, als om er zich aan vast te houden: de overige twaalf mannen hadden twee gelederen gevormd, op omtrent veertien voetstappen van jean af, wiens in het wit gekleede gedaante, die sterk afstak tegen den donkeren achtergrond, een ligt te onderscheiden doel aan hunne geweren opleverde. Hij knielde op zijne regterknie neder, liet zijnen linkerarm op de andere rusten, en sprak met eene vaste stem: ‘Ik ben bereid!’ - De Priester wilde hem eenen zakdoek voor de oogen binden; maar hij zeide: ‘Neen, ik verzoek u mij zulks te besparen; laat mij den dood in de oogen zien; ik vrees dien niet!’ Na de blikken van den Serjant geraadpleegd te hebben, trok de Priester den zakdoek terug; colon, de Serjant, begaf zich naar de plaats, waar reaumer en de andere soldaat waren; terwijl de Geestelijke, na van den veroordeelde de verzekering ontvangen te hebben, dat hij als een geloovig Christen en met een goed hart jegens alle menschen stierf, en na hem, nevens den laatsten zegen, den kus der Christelijke liefde te hebben gegeven, insgelijks ter zijde ging. De twaalf geweren werden aangelegd, en de Serjant stond gereed zijnen rotting op te ligten, als het teeken om vuur te geven, ten einde zijnen braven krijgsmakker den klank van dit laatste noodlottige commando

{==343==} {>>pagina-aanduiding<<}
te besparen, toen rollo, met een luid geblaf, naar zijnen meester toesprong. Het dier was door het gerommel der trommen uit zijne sluimering gewekt; en toen het nu, opziende om te ontdekken wat er gaande was, jean alleen knielende en de overigen zoo stilzwijgende zag, met uitzondering van reaumer, die luid snikte, was het, of zijn instinct hem waarschuwde, dat zijn meester in eenig gevaar verkeerde; zijn vroeger gejank werd óf niet gehoord, óf niet opgemerkt; hij bespeurde zulks zelf en hield er mede op, maar had eene wanhopige poging aangewend, om het touw, waaraan hij lag vastgebonden, aan stukken te trekken, hetwelk hem spoedig gelukte, waarop hij al blaffende zijnen meester op zijde sprong. Maar jean was in dezen oogenblik in te ernstige gedachten verdiept, om zelfs rollo bijzonder op te merken; hij hief alleen zijnen regterarm op, en keerde den hond vriendelijk van zich af, zijnen blik onafgewend op de tegenover hem staande soldaten gevestigd houdende. Dan, de hond liet zich door de beweging zijns meesters niet afschrikken; steeds huilende en met de ooren in den nek geslagen, wendde hij alle pogingen aan, om nader bij hem te komen. De Serjant colon had deernis met jean's toestand, en wenkte reaumer, (die, toen er tijd verliep, dat het commando tot aanleggen gegeven was, zijne oogen had opgeslagen) dat hij pogingen zou aanwenden, om den hond te verwijderen; deze deed zulks, door hem te roepen en tot zich te lokken, doch, gelijk zich laat nagaan, te vergeefs. Ofschoon met dit alles niet zooveel tijds verloopen was, als wij noodig gehad hebben om het te verhalen, was het nogtans een oponthoud. De soldaten hielden zich altijd gereed om vuur te geven; en colon, ofschoon het tusschenbeiden gekomen voorval niet van genoegzaam gewigt achtende om de schorsing der executie te
bevelen, mompelde echter bij zichzelven: ‘Goede Hemel! het arme dier zal ook omkomen!’ Nu wendde hij zich op nieuw tot de soldaten, en stond weder op het punt van het doodelijk teeken te geven, toen hij ten tweedenmale gestoord werd door luide vreugdekreten achter hem, van het lossen van geschut vergezeld. Hij rigtte zijne oogen naar den heuvel, aan welks helling het dorp lag, en zag daar alles in drukte en verwarring; de Officieren reden heen en weder, en deden de manschappen ijlings zich rigten. Nu gaf hij den zijnen hetzelfde bevel: want uit eene dikke stofwolk, die van den heuvel

{==344==} {>>pagina-aanduiding<<}
opsteeg, kwam onverwachts een aantal ruiters, vermoedelijk Officieren, te voorschijn. Hij, die vooraan reed, en niet zoo rijzig als de meesten, noch een zoo bevallig ruiter als velen hunner was, ofschoon hij vast in den zadel zat, werd door colon en zijne onderhebbende manschappen, vóór zij nog een' enkelen zijner gelaatstrekken konden onderscheiden, aan zijnen korten grijzen frak en kleinen platten driekanten hoed herkend. Colon gaf het commando, de soldaten schouderden hunne geweren en maakten zich gereed die te presenteren, toen napoleon, aan het hoofd van zijnen staf, den top des heuvels kwam oprennen. Hij had het gros des legers eenige mijlen achter zich gelaten, en was den weg naar Labarre opgereden, ten einde, met zijne gewone vaardigheid, het detachement te verrassen, en gade te slaan, wat het uitregtte. Zijn arendsoog, dat alles in éénen opslag waarnam, had terstond de groep gezien, en hij in vollen galop zijn bijhebbend gezelschap verlaten, om te onderzoeken, wat er gaande was. Een tweede oogopslag maakte hem zulks kenbaar, en, onder het snel beantwoorden van den groet der manschappen, zeide hij, met eene nog hijgende stem: ‘Hola! wat is dit? een deserteur?’ - ‘Ja, Sire! - neen, Sire! dat juist niet.’ - ‘Wat dan?’ vroeg napoleon, op een' eenigzins knorrigen toon, terwijl zijn gelaat strakker werd dan gewoonlijk; want er was bijna niets, dat hem toorniger maakte, dan het aarzelen dergenen, welke hij toesprak. - ‘Afwezigheid, strijdig met zijne orders, Sire!’ hernam colon. - ‘Haha! en hoe lang? Is dat zijn hond?’ - ‘Ja Sire! - slechts weinige uren.’ - ‘Slechts weinige uren! Wie heeft de order gegeven?’ - ‘De Generaal s ***, Sire!’ - ‘Welk karakter heeft de man?’ - ‘Hij is een
braaf soldaat, Sire!’ - ‘Hij is een Franschman,’ viel de Keizer haastig en fier in de rede; ‘maar is hij eerlijk, matig en doorgaans ondergeschikt?’ - ‘Ja, Sire! dit is zijne eerste overtreding.’ - ‘Hm! hoe lang heeft hij gediend?’ - ‘In Maart is het drie jaren geweest, Sire!’ - Een sterker: ‘Hm!’ ontsnapte den Keizer, en gelijktijdig viel zijn oog op reaumer, die hem schroomvallig genaderd was, en, hem te voet vallende, met gevouwen handen en eene gebrokene stem uitriep: ‘O! Sire, zoo gij - zoo gij zijn leven wildet sparen! - hij is onschuldig aan eenig oogmerk om te deserteren, dat kan ik.....’ - ‘Zijt gij zijn broeder?’ - ‘Neen, Sire!

{==345==} {>>pagina-aanduiding<<}
zijn vriend, zijn boezemvriend.’ - ‘En hoe weet gij, welke zijne oogmerken waren?’ - ‘Hij deelde ze mij mede, Sire! Hij ging gisteravond heen, alleen om zijne naastbestaanden te bezoeken, en zou denzelfden nacht terug zijn gekomen; maar ik - ik raadde hem, om zich eerst te Labarre weder bij het regement te voegen, en ik weet.....’ - ‘En wat behoefdet gij uwen kameraad aan te raden zijnen pligt te overtreden? Keer naar uwe plaats terug!’ - en reaumer verwijderde zich vol schaamte. Napoleon wenkte jean tot zich; hij kwam, en rollo met hem.
Deze laatste zette, als kende hij de magt en het gezag des mans, wien zijn meester dus gehoorzaamde, zijne voorpooten tegen diens stijgbeugel, en zag hem kwispelstaartend en weemoedig aan. Ook jean rigtte een' blik op den Keizer, maar sloeg weldra denzelven neder, toen hij de doordringende graauwe oogen ontmoette, welke op hem gevestigd waren. Na eene korte pauze vroeg napoleon: ‘Uw ouderdom? - stil, stil, hond!’ want rollo begon lastig te worden. ‘Vijfentwintig jaren, Sire!’ - ‘Waarom hebt gij uwe orders niet gehoorzaamd?’ - ‘Het was mijne schuld niet, Sire!’ - ‘Uwe schuld niet; hoe meent gij dat?’ - ‘Ik was zoo nabij mijne verloofde, en zoo zeer verlangende haar te zien, dat ik het inderdaad niet kon helpen, Sire!’ - ‘Dit is eene zonderlinge verschooning; - stil, beest, zeg ik!’ - maar terwijl hij dit zeide, deed hij zijn' handschoen uit, gaf zijne hand aan rollo te likken, en vervolgde toen, na een kort stilzwijgen: ‘En hebt gij haar gezien?’ - ‘Ja, Sire! en ik stond op het punt van naar mijn regement terug te keeren, toen....’ - ‘Is dat zoo, Serjant?’ - ‘Ja, Sire! dat is zoo; wij ontmoeteden hem op ongeveer eene halve mijl van ***’ - ‘Ik had het niet behoeven te vragen,’ viel napoleon in de rede; ‘men kan het den man aanzien, dat hij de waarheid spreekt;’ en, zich op nieuw tot jean wendende, zeide hij: ‘Hoe is uw naam?’ - ‘Jean gavard, Sire! - stil, rollo! - ik vrees, dat hij uwe Hoogheid tot last is.’ - Napoleon glimlachte, welligt om den titel, en antwoordde: ‘Neen, neen, het is een goede hond. Ik zal naar deze zaak onderzoek doen, gavard; voor het
tegenwoordige ontsla ik u.’ - Jean greep de hand des Keizers, om die te kussen; maar deze zeide: ‘Pas op! de hond heeft haar gelikt.’ Dit hield echter den goeden jean

{==346==} {>>pagina-aanduiding<<}
niet tegen, en toen de Monarch zijne hand terugtrok, was zij nat van tranen. ‘Het zijn de tranen van een braaf man, Mijnheer!’ zeide napoleon streng tot een jong Officier, die nevens hem stond, en op wiens gelaat een opwellende glimlach te lezen stond. - ‘Voorwaarts!’ en in vollen galop waren de ruiters verdwenen.
De gewaarwordingen van jean waren gelijk aan die van iemand, die uit eenen bangen droom ontwaakt, vóór dat hij zich genoegzaam hersteld had, om zich al de omstandigheden dezer onverwachte redding te binnen te brengen. Hem werd daartoe echter weinig tijds gelaten; want, na weinige oogenblikken, waren reaumer's armen om zijnen hals geslagen, en de handen zijner makkers - die zelfde handen, welke eenige weinige oogenblikken vroeger gereed waren om hem het doodelijk lood door de borst te jagen - grepen nu, met geestdrift, de zijne; terwijl zijne kameraden hem gelukwenschten met zijn behoud, dat hij wel, in zekere mate, aan de goede luim des Vorsten, maar toch nog meer aan de gehechtheid van zijnen getrouwen hond te danken had, daar, zonder het oponthoud, door dezen veroorzaakt, de aankomst van den Keizer te spade zou zijn geweest, om hem te kunnen baten.

Ontboezeming van een' gevangenen.

(Naar het Italiaansch van silvio pellico.)

Wie is 't, die me aan den slaap onttrekt, 
Dien susser van 't geween? 
Die 't uitgedoofde dichtvuur wekt, 
Onschatb'ren troost in 't leed verstrekt? 
Gij, lieve Zon! alleen. 
 
Gij, schat van licht, geschenk van God! 
Hoe spat gij gloed en vonken! 
Ge ontwaakt! heel de aarde smaakt genot, 
En, buiten 't gruwzaam kerkerkot, 
Is 't al van vreugde dronken. 
 
Het kerkergraf knelt me in zijn' schoot; 
'k Leg mat mijn hoofd ter neêr: 
Maar, daagt het schitt'rend ochtendrood, 
Dan schept gij 't leven uit den dood, 
En 't is geen grafplaats meer. 

{==347==} {>>pagina-aanduiding<<}

Dringt slechts een enk'ie straal van licht 
Door de ijz'ren tralie heen, 
Dan blinkt de vreugd me op 't aangezigt, 
De hoop herleeft, de droefheid zwicht, 
En lofzang is 't geween. 
 
Waarom, helaas! op 't ak'lig Fort, (*) 
Waar 'k schuld'loos misdaân boet, 
Zoo schaars uw gaven uitgestort, 
Zoo zeldzaam 't eind'loos leed verkort, 
Door 't vonk'len van uw' gloed? 
 
Ach! praal toch in uw schittervier! 
Vertoon mij al uw pracht! 
Itaaljes zonen zuchten hier; 
Uw licht is hun zoo schoon, zoo dier; 
Bij hen is 't nimmer nacht! 
 
Wie minde u ooit, als wij, zoo teêr? 
Wij kunnen u niet derven! 
Aanschouwen wij dien glans niet weêr, 
Die ons verrukte in 't schoon weleer, 
O! laat ons liever sterven! 
 
Waar de ademtogt van 't Noord, met kracht, 
U snerpend weêrstand biedt; 
Waar 't zwerk, met ijs en sneeuw bevracht, 
Uw stralen bergt in donk'ren nacht, 
Daar mint de mensch u niet. 
 
Doch moet, helaas! in 't vreemde land 
Uw luister dikwerf kwijnen, 
O! dekk' toch ons geboortestrand 
Geen nevel, die uw schoon verbant! 
Blijf dáár steeds helder schijnen! 
 
Kus dáár de tranen van de wang, 
Die treurende ouders schreiden! 
Troost, lieve Zon, hen levenslang! 
Verzacht gij steeds der zorgen prang 
Voor vader, moeder, beiden! 
 
Maar, mor ik, waar deez' stofklomp smacht, 
Hoe lang nog 't leed moet duren? - 
Neen! 't ligchaam zuchte in slavernij, 
God schonk me een ziel, - die ziel blijft vrij, 
Ook binnen kerkermuren! 

Schiedam.

K.N.M.


{==348==} {>>pagina-aanduiding<<}

De vlinder en de bloem.

(Naar het Fransch van victor hugo.)

Een vlinder streek op 't eenzaam bloempje neder, 
En lept haar geur 
Uit d'open kelk met lust; hij mint haar teeder 
Om vorm en kleur. 
 
Zij mint hem evenzeer. Twee schoone kind'ren 
Van vrouw Natuur, 
Elkaâr gelijk; want bloemen zijn, als vlind'ren, 
Van korten duur. 
 
Hij fladdert weg. Nu roept de pronk der hoven: 
Ach! vliedt gij heen? 
Hoezeer verschilt ons lot: gij stijgt naar boven, 
Ik blijf beneên! 
 
Gij wiegt en speelt, gij dartelt om mij henen, 
En drinkt mijn' geur; 
Ik wilde u dien zoo gaarne blijven leenen, 
Als 'k eenzaam treur. 
 
Doch neen! ge ontwijkt me, en aast op keur van bloemen, 
En zonder tal; 
Daar 'k tot mijn eigen schaduw mij zie doemen, 
In 't somb're dal. 
 
Gij klieft de lucht, en drijft op ligte wieken 
Door 't hemelblaauw; 
Daarom vindt gij mij steeds bij 't ochtendkrieken 
In tranendauw. 
 
Helaas! kan niets uw' zwervenslust beperken, 
Verhoor mijn beê: 
Word bloem als ik, of schenk mij vlerken, 
En 'k klapwiek meê! 

Schiedam.

K.N.M.

Meng. No. IV. bl. 187. reg. 11.	leze men: het toilet.
- - - bl. 195. reg. 14.	- - onweêrstaanbare.
- No. V. bl. 226. Noot	- - Na het zetten van het voorlaatste stukje, enz.
- No. VI. bl. 255. reg. 18.	- - 1580.
- - - bl. 272. reg. 9 v.o.	- - Wetenschappen.
- - - bl. 299. eerste Noot	- - hoe dezelve ook vernietigd worden.
Boekbesch. No. IV. bl. 183. reg. 19.	- - weêrzin.
- No. V. bl. 197. reg. 25.	- - jejunum.
- No. VI. bl. 251. laatste reg.	- - over welken.



{==349==} {>>pagina-aanduiding<<}

Mengelwerk.

Proeve van gemoedelijke verdraagzaamheid in een jeugdig beoefenaar der Godgeleerdheid, in de laatste helft der XVIIde eeuw.

In het belangrijke werk van Ds. w. steven, Geschiedenis der Schotsche Gemeenten in Holland, inzonderheid te Rotterdam (*), vindt men, onder talrijke andere opmerkelijke bijzonderheden, een breedvoerig uittreksel uit de Voortede der Christology van den Rotterdamschen Schotschen Predikant rob. flemming, Jun., ten jare 1716 in hoogen ouderdom te Londen overleden. Dit uittreksel is der meerdere algemeenmaking inzonderheid waardig, als een bewijs, hoe godsdienstige verdraagzaamheid jegens andersdenkenden zich in den steller gelukkig vereenigde met stipte getrouwheid aan eigene kerkleer, en met de meest gemoedelijke belangstelling in de overtuiging der waarheid. Het behelst den weg van onderzoek, dien hij zich bij den aanvang zijner theologische studiën voorschreef, en volgt hier, zoo naauwkeurig mogelijk overgebragt, zonder verdere aanmerking of toepassing, die den oordeelkundigen Lezer zij overgelaten.

‘Nadat ik den gewonen cursus der schoolsche en eerste akademische studiën had ten einde gebragt, en mij, met volkomene toestemming mijner betrekkingen en leermeesters, had voorgenomen, mij geheel aan de beoefening der Godgeleerdheid te wijden, achtte ik mij verpligt, mij plegtig voor God te verbinden, dat heilige werk met de meeste inspanning voort te zetten; mij, zooveel slechts doenlijk was, ontslaande van alle vooroordeelen, uit opvoeding, partijzucht of eigenbelang ontstaan. En ik heb reden om God te danken, dat ik, nog zeer jong zijnde, mijnen Vader eens jegens eenige

{==350==} {>>pagina-aanduiding<<}
zijner bijzondere vrienden had hooren verklaren, hoe hij zelf het altijd op deze wijze had aangelegd, 't welk zulken indruk op mij maakte, dat ik zeer vroeg een gelijk besluit nam, ofschoon niet zóó plegtig als later, toen tijd en ondervinding mijn oordeel meerdere rijpheid hadden bijgezet. Ten gevolge van dit besluit sloeg ik een' geheel anderen weg in, tijdens ik te Leyden en Utrecht studeerde, als ik de studenten doorgaans zag inslaan. Want, terwijl zij zich voldaan hielden met datgene over te nemen, wat hunne Hoogleeraars in openbare en bijzondere lessen voordroegen, en, overeenkomstig met deze, dit of dat theologisch systema of compendium en eenige bijzondere Verhandelingen over betwiste punten te lezen, maakte ik het mij tot bezigheid, bovendien de beroemdste schriften aan te koopen, of te leenen, dergenen, die van een tegenovergesteld gevoelen waren. En daardoor had ik gelegenheid, maar al te dikwijls op te merken, dat hunne redeneringen iets geheel anders bleken te zijn, en een geheel verschillend voorkomen hadden, dan zij door de ons aanbevolene Schrijvers, onder den vorm van tegenwerpingen en wederleggingen, waren voorgesteld.
Nogtans, ofschoon deze mijne wijze van behandeling het gevolg was van redenering en gemoedelijke overtuiging, en in vele opzigten genoegen en zelfvoldoening opleverde, ondervond ik echter, dat zij met groote zwarigheden en geen gering gevaar vergezeld ging, daar ik erkennen moet, niet zelden ten einde raad en in twijfeling geraakt te zijn, wat mij in onderscheidene gevallen te denken en te gelooven stond. Ik betreurde mijne eigene zwakheid en gebrek aan scherpzinnigheid en doorzigt, in vergelijking met anderen, die een zoo vast vertrouwen op hunne meening over de moeijelijkste zaken koesterden, als waren het de gemakkelijkste zaken ter wereld geweest. En nogtans ondervond ik in één opzigt een bijzonder genoegen, dat, namelijk, indien andere studenten mij overtroffen in kennis en geleerdheid, ik mij van allen, met welke ik verkeerde, door welwil-
{==351==} {>>pagina-aanduiding<<}
lendheid jegens diegenen scheen te onderscheiden, welke van verschillende gevoelens en belijdenis waren. Ik bespeurde, dat zij zooveel voor hunne zaak te zeggen hadden, als voldoende was, om zelfs menschen van het beste hart te bewegen, om te denken zoo als zij; en daarom waagde ik het niet, in de plaats van Gods Voorzienigheid te treden, door de harten en conscientiën der menschen te beoordeelen, veel minder door eenig veroordeelend vonnis tegen hen uit te brengen, maar liet aan hunnen en mijnen Regter over, om te oordeelen, gelijk het Hem best zou dunken. En ik houde mij overtuigd, dat God oneindig meer inschikkelijkheid voor de opvoeding en omstandigheden der menschen, en gevolgelijk voor hunne wijze van denken, hebben zal, dan iemand onzer, ten opzigte onzer medemenschen, in staat is te bereiken, aangezien Hij ons zoo oneindig in Goedheid en Barmhartigheid als in Wijsheid en Magt overtreft.
Na dus mijzelven, zooveel doenlijk, van alle vooroordeelen, zoo ten opzigte van menschen als van zaken, bevrijd te hebben, nam ik mij voor, een tijdlang als te vergeten, in welke eeuw ik leefde, ten einde met de Ouden te verkeeren, en te zien, welke meeningen in vroegere eeuwen door de uitstekendste en beroemdste Mannen beleden werden. En hierbij achtte ik het niet ongepast, eerst de overblijfsels der Heidensche Oudheid te raadplegen, ten einde te ontwaren, welke gevoelens bij de verschillende Natiën der wereld golden, overeenkomstig met of verschillende van die, welke nu onder ons geldende zijn. In dit onderzoek bragt ik een' geruimen tijd, als in een wijduitgestrekt, grootendeels bar en onbebouwd veld, en met zeer gewijzigden uitslag, door. Somtijds werd ik afgemat door lange en vervelende redekavelingen, waar ik enkele goede zaken onder een' hoop verwarde en duistere beuzelarijen als verborgen vond. Op een' anderen tijd kwamen in zichzelve zeer dagelijksche zaken mij als groot en eerbiedwaardig voor, zoo door de ongekunstelde eenvoudigheid, waarmede zij waren nedergeschreven, als door den verren

{==352==} {>>pagina-aanduiding<<}
afstand tusschen den leeftijd der Schrijvers en den onzen. Somtijds vond ik mij verpligt, de grootheid van ziel te bewonderen, die in sommigen, in weerwil der ongunstigste omstandigheden, uitblonk. En brokstukken, die mij als de voetstukken, afgebrokkelde kolommen en andere overblijfsels van heerlijke gebouwen voorkwamen, schenen een grootscher denkbeeld van een' onvoltooiden en verstoorden arbeid op te leveren door het mossig waas, waarmede zij overtogen waren, dan die arbeid zelf, in zijn geheel gebleven, ons misschien zou hebben ingeboezemd. Maar de lichtstralen, die hier en daar door de dikste wolken van dwaling braken, ofschoon nog door nevelachtige dampen en schadelijke uitwasemingen in uitwerking verminderd, leverden veelvuldig gewijzigd genoegen en zelfvoldoening op, daar zij derzelver eersten oorsprong en eindelijk doel deden ontdekken.
Dus verzadigd van de wijsgeerige stelsels, de verhalen en zedelessen der Ouden, en hunne fabelen en sprookjes, zoowel als hunne bijgeloovigheden en droomerijen moede, begon ik met nieuwen lust de Schrijvers uit het eerste tijdperk des Christendoms te lezen, wier nagelatene schriften mij evenveel genoegen als voordeel opleverden. Hier was mij een nieuw tooneel geopend, dat ten sterkste verschilt van hetgene onze nieuwere Schrijvers ons doen betreden. En zooverre deze de Oudvaders in naauwkeurigheid van methode en aaneengeschakelden redeneertrant overtroffen, zooverre vond ik, dat zij door dezen in vrijheid van denkwijze en in een onpartijdig onderzoek en het gelukkig nasporen der waarheid overtroffen werden. Na het zorgvuldig doorlezen der Schrijvers uit de drie eerste eeuwen, en van de belangrijkste stukken uit die der drie volgende, achtte ik het meer dan tijd op te houden, daar ik b.v. bij de Schrijvers der eeuwen, die nu volgden, ten opzigte der geleerdheid, maar vooral ten opzigte der zuivere Godsdienstkennis, een aanmerkelijk verval opmerkte, met uitzondering van enkele vertoogen, te belangrijk om over het hoofd gezien te worden. Dan, naardien ik bevond,

{==353==} {>>pagina-aanduiding<<}
dat de eerste en zuiverste Christelijke Schrijvers, die het meest den geest der Apostelen ademden, en wier stijl het naast bij dien der H.S. kwam, ons van vele waarheden denkbeelden gaven, zeer verschillende van die, welke de nieuweren aan de scholen der Wijsgeeren ontleend hadden, wijdde ik mij aan het onderzoek der bronnen, uit welke zij hunne kennis hadden geput, en bespeurde, dat zij nader aan den geest der gewijde Schriften kwamen, dan alles, wat later bij de Christenen voorkomt. [?] Want, behalve hetgene blijkbaar uit de H. Schriften getrokken en daaruit duidelijk bewezen was, ontmoette ik eene menigte van zaken, die ik bemerkte, dat zij aan andere Schrijvers ontleend of voor 't minst bij overlevering verkregen hadden. Dit noopte mij het oog te slaan op het Joodsche Volk, als het eerste en beroemdste van allen ten opzigte van ware kennis, en ik kon niet anders zien, of de oudsten en voortreffelijksten onder de Heidenen hadden van hen hunne beste kennis ontleend, ofschoon zij die trotschelijk aan zichzelven of aan de priesters en waarzeggers van andere heidensche Volken hadden toegeschreven. En, hoewel ik mij niet aanmatig zoo diep als anderen in dit vak van geleerdheid te zijn doorgedrongen, veel minder daarin gelijke hoogte als zij te hebben bereikt, nogtans geloof ik, dat het mij nimmer berouwen zal, zooveel tijd aan deze studie te hebben besteed. Want, ofschoon geene andere mij, bij het eerste overzigt, zoo ongebaand toescheen, en ik somtijds in niets dan onreinheid scheen verward te zijn, ontmoette ik nogtans nu en dan zoodanige zaken, die mij de grootste voldoening opleverden.
Dan, nadat ik mij al deze moeite getroost en dezen omweg van geleerdheid had afgelegd, begon ik eene zekere verzadiging van alle soort van menschelijke geschriften in mij te ontwaren. Ik bevond, dat er aan het lezen zoowel als aan het schrijven van boeken geen einde was, en dat veel studie eene vermoeijing was voor het vleesch, ja dat ijdelheid en kwelling des geestes ook dit, zoowel als alle andere zaken, in welke de men-
{==354==} {>>pagina-aanduiding<<}
schen bezig zijn, aankleefde. Derhalve besloot ik, mij voor het vervolg hoofdzakelijk te bepalen tot de studie der gewijde Boeken, als mijne hoofdbezigheid, en van andere boeken geen verder gebruik te maken, dan in zooverre zij mij van ondergeschikte dienst konden worden tot beter verstand derzelve. Want ik mogt inderdaad wel met david zeggen: ‘In alle volmaaktheid heb ik een einde gezien, maar uw gebod is zeer wijd’ [Ps. CXIX:96], daar de Goddelijke Openbaring zich steeds ruimer en grooter vertoonde, naarmate zij meer werd onderzocht en verstaan. Besloten hebbende dit tot de groote studie en bezigheid van mijn leven te maken, oordeelde ik, dat het nuttig zou zijn, mijzelven eenige vaste regelen en grondstellingen voor te schrijven, die mij in mijne voorgenomene navorsching der waarheid vaster en bestendiger konden maken.
Opregt en vastelijk nam ik dus voor, in de voortzetting mijner theologische studiën, onder den Goddelijken bijstand: 1. niets aan te nemen, wat onbestaanbaar is met de duidelijke grondslagen en eerste beginselen der Natuurlijke Godsdienst en het gezond menschenverstand; 2. niets voor den geopenbaarden wil van God aan te nemen, wat strekken kan, om de menschelijke natuur te verlagen en te vernederen; want ik zou het Christendom zelf als eene verachtelijke zaak moeten beschouwen, zoo dit er het doel en einde van uitmaakte; 3. nooit iets als waarheid aan te nemen, wat strijdig is met Gods verhevene natuur en volmaaktheden; 4. nimmer iets voor den wil van God te houden, wat ten eenemale ongerijmd en met zichzelve in tegenspraak is; 5. nimmer geloof te hechten aan eenig voorgeven van geestverrukking, openbaring of geestelijke bevinding, zelfs niet aan de hoogste, schoonste en innemendste, noch bij mijzelven noch bij iemand anders, als ware zulks van God afkomstig, indien deze zoogenaamde openbaringen of ingevingen, door onderwerp, wijze of strekking, onbestaanbaar zijn met de Schrift, of aanspraak maken, om daarmede, als regels van ons geloof of wandel, op ge-
{==355==} {>>pagina-aanduiding<<}
lijke hoogte te staan; en derhalve heb ik mij, 6. vastelijk voorgenomen, altijd de H.S. tot éénigen regel van mijn Geloof te stellen.

Iets over den eed.

Een' geruimen tijd geleden hoorde ik in zeker gezelschap verhalen, dat een fatsoenlijk jongman, tot de Gemeente der Remonstrantsch-Hervormden behoorende, bij ik weet niet welke gelegenheid, was geroepen om een' eed te doen. Hij verzocht, in de plaats daarvan, met eene verklaring met ware woorden te mogen volstaan. ‘Zijt gij Doopsgezind?’ - ‘Neen, ik ben Remonstrantsch.’ - ‘Ik wist niet, dat die zulk een geloofsartikel hadden.’ - ‘Bepaaldelijk hebben zij dat ook niet; maar ik voor mij houd het zweren ongeoorloofd.’ - ‘Ja, daar kan ik mij niet mede bemoeijen. Zoo gij mij niet kunt aantoonen, dat uwe belijdenis het verbiedt, dan moet gij zweren, of u de gevolgen getroosten, door de wet op de weigering bepaald.’ - ‘Wat dat betreft, (antwoordde de eerste) het is bekend, dat de Remonstranten geen ander geloofsvoorschrift erkennen, dan den Bijbel, bepaaldelijk het Nieuwe Verbond, en nog nader de leer van jezus. En ziedaar (hij haalde een kerkboekje uit den zak) wat ik in het voorschrift, Matth. V:33 enz., leze.....’ ‘Ja, dat weet ik wel, maar dat moet zoo niet verstaan worden; onze theologanten zullen u dat wel anders verklaren. Houd mij, als 't u belieft, niet langer op, en zeg mij, of gij zweren wilt?’ - ‘Ja, als men mij dat zoo verklaren, en dus de zwarigheid, die daartegen bij mij bestaat, kan opheffen, dan ben ik gereed. Zoo UEd., Mijnheer, die toch zeker de bedoelde verklaring kent.....’ Doch, waartoe de tweespraak langer te vervolgen? De uitkomst was, dat elk zijn gevoelen behield, maar de jongeling, te zwak of, zoo anderen zullen meenen, te verstandig om vol te houden, den eed deed.

{==356==} {>>pagina-aanduiding<<}

Men sprak over deze zaak. En onder anderen een Advocaat in het gezelschap gaf den Ambtenaar volkomen regt. Voor de Doopsgezinden was dat eenmaal vastgesteld, zeide hij; ieder wist, dat die niet zwoeren. Maar, wie buiten hen zulks weigerde, die moest, hetzij teruggewezen worden, hetzij de daartoe gestelde boete betalen, of wat de omstandigheden vorderden.
Dat is toch vreemd, dacht ik. De Doopsgezinden gronden hunnen afkeer van den eed op den Bijbel, op de straks vermelde en andere plaatsen. En wij overige Protestanten eerbiedigen dat zelfde woord Gods, als onze opperste wet, maar worden verhinderd aan dat gebod te voldoen. Is het begrip van genoemde gezindte dan zoo kinderachtig? Of zijn die lieden zoo stijfzinnig, dat zij het eenmaal door hunne min verlichte vaderen aangenomene, om lief of leed, niet willen laten varen? Mij dunkt, teyler's Genootschap, en vooral mannen als stinsta, hulshoff, de vos, om geene anderen te noemen, blijven ons borg voor het tegendeel. En wat met name de stijfzinnigheid betreft; de vrij algemeene-afwijking van de vroegere, even zeer kenmerkende denkbeelden, omtrent het dragen van wapenen en het bekleeden van een overheidsambt, toonen genoeg, dat die niet onverzettelijk is.
Wat mij betreft, ik geloof niet, dat jezus den zijnen regtstreeks verboden heeft, der Overheid eenen van hen gevergden eed te weigeren. In zoo verre stem ik met de redenen der gewone Bijbelverklaring in. Verzetting, van welken aard ook, tegen den Staat, en tegen de instellingen van mozes vooral, lag te ver buiten zijne bedoeling. Maar eene andere vraag schijnt het mij toe te zijn, of het zweren niet met den geest van het Evangelie strijdt, of het in Christenstaten behoort gevorderd te worden, - tegen overtuiging en geweten van naauwgezetten aan, gevorderd te worden. Wat is toch zweren? De plegtige verklaring voor den Regter, voor de Overheid, voor elk, die regt bezit, waarheid van mij te vorderen en te verwachten (voeg er bij de voor-
{==357==} {>>pagina-aanduiding<<}
afgaande herinnering, dat ik sta voor het aangezigt van den alwetenden en heiligen God); zoo die verklaring niet genoegzaam, nog geen eed is, wat hapert aan denzelven? wat wil men meer? Laten wij het maar zeggen: zelfvervloeking, vreeselijker of meer bedekte zelfvervloeking, indien men de waarheid niet zegt; datgene, wat wij buiten het Geregt als de afzigtige gewoonte van het laagste gemeen beschouwen, hetwelk wij daarom geen zier te meer vertrouwen; ziedaar den eed! Ons eigen: zoo waarlijk helpe mij God! moge tot bewijs verstrekken. Want, wat is het anders, dan eene ingewikkelde zelfvervloeking, die de hulp van God van de waarheid der gedane verklaring afhankelijk wil gemaakt hebben, en dus met andere woorden zegt: zoo ik de waarheid niet zegge, moge mij God verlaten, dat is, in des Christens oog, aan alle ellende ter prooije geven!
Wanneer nu iemand meent, dat zulks den Christen niet betaamt, ja dat jezus het hem regtstreeks verboden heeft, is het dan geen gewetensdwang, is het niet strijdig met de vrije en milde Staatsinrigting, onder welke wij leven, zoo iemand hiertoe gedwongen wordt? Ik meen ja! En dwaal ik niet, dan rust de vrijheid, in het genoemde opzigt aan de Doopsgezinden verleend, op geene andere, dan deze gronden der billijkheid. De verjaarde overeenkomst, daaromtrent gesloten, zou wel bezwaarlijk zoo vele staatsomwentelingen hebben verduurd. Neen, de regtvaardigheid der zaak, de ondervinding daarenboven, dat de ware woorden van den Doopsgezinde vooral niet minder krachtig zijn, dan eene half-Joodsche imprecatie of het onbeduidende, dubbelzinnige: je jure! der Franschen, lieten geen onzer overheerschers daarin zwarigheid vinden. En ik moet mij te meer over het boven verhaalde verwonderen en.... beklagen, omdat ik een man kenne van 60 jaren, en een ander gekend heb, die voorlange in 87 jarigen ouderdom overleden is; de laatste als Makelaar gewis vele

{==358==} {>>pagina-aanduiding<<}
malen tot eene plegtige verklaring geroepen zijnde; die, schoon niet Doopsgezind, nooit een' eed gedaan hebben.
Mogt dit stukje dienen, om de bevoegde Magten op zulk eene zaak aandachtig te maken; ten einde geene onkunde iemand doe vergen, wat men (mijns oordeels) niet vergen mag!
Verax.

Iets voor het niet-geneeskundig publiek.

Door E., Med. Doct.

Vele menschen zijn, in ongesteldheid, gaarne geholpen met een huismiddeltje, en nemen gretig den raad aan van een' bekende of goeden buur, die, zoo zij meenen, dezelfde of dergelijke kwaal heeft gehad. Zoodanige raad, of medegedeeld Recept, is, op zichzelf beschouwd, somtijds niet kwaad, maar komt dikwijls ongelukkig in het tegenwoordige geval volstrekt niet te pas. Twee schijnbaar gelijke ongesteldheden verschillen vaak oneindig in aard, oorzaken, gevolgen, enz. en moeten dan soms met geheel tegenovergestelde middelen behandeld worden. De goede raad, dien men uit vriendelijkheid aan een ander geeft, bekomt daarom dikwijls slecht. Vooral is men met zoodanigen raad zeer gereed bij uitwendige ongesteldheden; en ook zij, die huiverig zijn, om, buiten den Geneesheer, eenig inwendig middel te gebruiken, meenen, dat iets uitwendigs niet schaden kan; althans niet, als het tegen eene uitwendige ongesteldheid moet dienen. Daarbij is men vrij algemeen van gedachte, dat zoogenaamde uitwendige ongesteldheden, b.v. oogziekten, huiduitslag, pijnen in de ledematen, enz. enkel door eene uitwendige behandeling moeten worden genezen. Men bedriegt zich intusschen zeer in dit een en ander, dikwijls zonder zichzelv' bewust te zijn van het nadeelige gevolg, dat men, soms eerst na eenigen tijd, daarvan ondervindt. Ik wenschte anderen van deze dwaling te kunnen overtuigen, maar ge-
{==359==} {>>pagina-aanduiding<<}
voel de moeijelijkheid daarvan. Het vooroordeel toch is doorgaans zoo ongemakkelijk te overwinnen, en men denkt ook al ligt: ‘Nu ja! zoo spreken de Doctors altijd; die Geleerden kunnen niet verdragen, dat een ander ook iets van hunne kunst wete; wat zij niet voorschrijven, wordt meestal afgekeurd,’ enz. Het is daarenboven eene moeijelijke zaak, over een geneeskundig onderwerp voor niet-Geneeskundigen te schrijven. Ik wil het evenwel beproeven, zoo goed ik kan.
Het is vaak, als meende men, dat het oog, de huid, en andere uiterste deelen van het ligchaam, omdat ze niet binnen in het ligchaam, maar aan deszelfs buitenzijde geplaatst zijn, met het overige ligchaam niets te maken hadden, en als bestond er geen verband tusschen de in- en uitwendige deelen. Deze dwaling is groot en schadelijk. Het gansche ligchaam toch maakt één geheel uit. Geen van deszelfs deelen, noch in- noch uitwendige, bestaat op zichzelve; het naauwste verband vereenigt allen. In de ongesteldheid van het een deelt doorgaans een ander. Bij vele zoogenaamde uitwendige gebreken, huidziekten, oogkwalen, verouderde zweren, moet de oorzaak van binnen worden gezocht. Soms zijn ze heilzame werkingen der Natuur, om inwendige ziekten te genezen, af te leiden, voor te komen. Soms is er, bij den schijn van gezondheid, eene verborgene ziekelijke gesteldheid in het ligchaam aanwezig. Soms bestaat er een overblijfsel van eene vroegere ziekte of eigenaardige scherpte, die, eenigen tijd als 't ware geslapen hebbende, zich nu op een uitwendig deel plaatst, en wier wezenlijke aard dikwijls voor den kundigsten moeijelijk te ontdekken is. Altijd moet dus zorgvuldig worden onderzocht, in welk verband het uitwendige gebrek staat tot de gesteldheid van het overige ligchaam; welken invloed zij op elkander uitoefenen, enz. Zelfs wanneer het ongemak, b.v. eene huidziekte, soms louter plaatselijk is in een gezond ligchaam, moet men nogtans zeer omzigtig zijn met deszelfs enkel uitwendige behandeling, daar de voorbeelden menigvuldig zijn, dat

{==360==} {>>pagina-aanduiding<<}
op dusdanige uitwendig behandelde ongesteldheden inwendige ziekten, soms eerst na eenigen tijd, volgen.
Ieder derhalve, die gaarne zijne zieke oogen, of andere, aan de oppervlakte des ligchaams zich vertoonende, kwalen, genezen ziet, bedenke, dat meestal eene plaatselijke behandeling onvoldoende en somtijds schadelijk is; dat, al is ook het gebrek louter plaatselijk, dit nogtans oneindig verschillend van aard kan zijn, en twee schijnbaar gelijke gevallen soms op eene tegenovergestelde wijze moeten worden behandeld; dat men daarenboven in eene ziekte verschillend moet te werk gaan, naar gelange van hare verschillende hevigheid of naar hare onderscheidene tijdperken: zoo vereischt b.v. eene ontsteking eene andere behandeling wanneer zij hevig, eene andere wanneer zij ligt is; dezelfde middelen, die bij het begin eener ongesteldheid doelmatig waren, worden soms schadelijk bij haar verder beloop, enz. Men wachte zich vooral voor het gebruik van oogwaters, zalven, of welke middelen ook, door onkundigen aangeraden, met hoeveel ophef ze ook worden geprezen. Men zal nu gevoelen, wat waarde men hechten moet aan alle die oogwaters, zalven enz., die hier en daar worden verkocht, of Recepten, die men elkander zoo gaarne mededeelt, en die veelal gezegd worden goed voor alle, althans voor de meeste oogkwalen te zijn! Deze moeten noodwendig meestal schaden, of laten, door een bijzonder gelukkig toeval, de kwaal zoo als zij was. Daarenboven bestaan er eigenlijk geene bepaalde oogwaters, zalven voor huiduitslag, balsems voor wonden, enz. Er is geen geneesmiddel, dat alleen voor de oogen, alleen voor de huid, bij uitzondering van eenig ander ligchaamsdeel, geschikt is; - bij elke ongesteldheid, ook van de oogen, de huid enz., moet uit den ganschen voorraad der bestaande geneesmiddelen datgene worden uitgezocht, hetwelk juist nu, voor deze soort van ziekte, in een deel van dit maaksel, bij deze ligchaamsgesteldheid, het doelmatigst is. Zoo kan schier elk
middel, op geschikten tijd en wijze aangewend, een

{==361==} {>>pagina-aanduiding<<}
oogmiddel, een wondbalsem enz. worden; terwijl het, te onpas gebruikt, groot nadeel kan stichten.
Mogt men hiertegen inbrengen, dat toch vele oogkwalen, huidziekten enz. enkel door uitwendige middelen genezen worden, zelfs wel door zulke, die door een' goeden vriend of buur worden aangeraden, zoo antwoord ik, dat er enkele gevallen zijn, waarin eene plaatselijke behandeling voldoende is; dat, in anderen, daarmede gepaarde inwendige middelen de genezing zouden hebben bespoedigd; dat de weldadige Natuur dikwijls de ziekten geneest, al is de behandeling niet doelmatig, en dat zij wel eens de kwalen overwint, niettegenstaande de verkeerd aangewende middelen.
Om dit een en ander nader op te helderen, en zoo veel mogelijk voor ieders begrip duidelijk te maken, wil ik nog meer bijzonder iets zeggen omtrent het oog en deszelfs ongesteldheden.
Boven alle ligchaamsdeelen heeft men zijne oogen lief, en met reden. Nogtans heeft juist bij deze deelen de bovengenoemde verkeerde handelwijs het meest plaats, en zijn zij het juist, die het minst eene verkeerde of onvoldoende behandeling verdragen. Hoe vele zieke oogen daardoor noodwendig verwaarloosd, ja voor altijd bedorven moeten zijn geraakt, kan men alleen dàn begrijpen, wanneer men eenig denkbeeld heeft van het zoo ingewikkeld zamenstel van het oog; van het teeder maaksel der meeste deelen, waaruit hetzelve bestaat; van de zeer verschillende soort van ongesteldheid, die ieder dezer deelen afzonderlijk kan treffen; van de onderscheidene ligchaamstoestanden, die eene oogziekte kunnen veroorzaken of wijzigen; van den invloed veler andere bijkomende omstandigheden, enz.
Het oog toch bestaat uit onderscheidene vliezen, meestal van de uiterste fijnheid, die ieder van een bijzonder maaksel, en met hare eigene zenuwen, slagaderen, bloedaderen, en sommige met watervaten, voorzien zijn. Het bevat in zich vochten van verschillende digtheid, ieder in eene eigene bewaarplaats afgesloten. Behalve de ove-
{==362==} {>>pagina-aanduiding<<}
rige, in ieder deel van het oog verspreide zenuwen en bloedvaten, heeft het eene afzonderlijke gezigtszenuw, die zich over eene groote oppervlakte uitstrekt en tot eene voor het bloote oog onzigtbare fijnheid uitbreidt, benevens eene afzonderlijke slagader en bloedader. Voorts vindt men traan- en slijmklieren, die ieder haar eigenaardig vocht voortbrengen; onderscheidene buizen enz., die alle wederom hare eigene zenuwen en bloedvaten bezitten. De oogbol wordt daarenboven omringd door celwijs weefsel, spieren, zenuwen, bloedvaten, het beenvlies der oogholte, en de beenderen, waaruit deze holte bestaat; om nu niet te spreken van de oogleden, en de onderscheidene deelen, waaruit zij zijn zamengesteld.
De afzonderlijke deelen, waaruit het oog bestaat, zijn meestal van de uiterste fijnheid en gevoeligheid. Geen ligchaamsdeel ontvangt zoo vele en velerlei zenuwen. Van de negen paren hersenzenuwen bestaan er vier paren alleen voor het oog, en het vijfde geeft aan hetzelve een' voornamen tak.
Al de opgenoemde deelen - want het is slechts eene bloote optelling, terwijl tot eene behoorlijke beschrijving eenige bladzijden zouden vereischt worden - alle die deelen dan maken te zamen één geheel uit, en zijn tot een bijzonder doel op de verwonderlijkste wijze ingerigt. Alles past zoodanig op en in elkander, dat, bij de aandoening van het kleinste deeltje zelfs, vaak de werking van het gansche oog noodwendig moet belemmerd worden. Men denke zich het fijnste, uit een groot aantal der meest verschillende deelen zaamgestelde, werktuig, het kunstigste, dat ooit eenig menschelijk vernuft zou kunnen voortbrengen, waarvan ieder afzonderlijk deel eene verschillende inrigting en eigenaardige bestemming had, terwijl door de werking van het geheel de heerlijkste uitkomst werd daargesteld; men stelle zich een zoodanig werktuig voor, en men zal er nog oneindig ver af zijn, zich een juist denkbeeld te kunnen maken van de verwonderlijke, ja aanbiddelijke formering van het menschelijk oog!

{==363==} {>>pagina-aanduiding<<}

Ieder afzonderlijk deel van het oog nu is vatbaar voor bijzondere ziekelijke aandoeningen, eigenaardig aan deszelfs bijzonder maaksel en verrigtingen. Zoo zijn ook de vochten, in het oog besloten, op eene andere wijze ziek, dan de vaste deelen. Zij kunnen b.v. in te groote of te kleine hoeveelheid aanwezig, verdikt, uitgestort, of met een vreemd vocht vermengd zijn. Elk deeltje van het oog is daarenboven onderworpen aan velerlei ziekelijke aandoeningen, oneindig van elkander verschillende. Zoo kan, om een voorbeeld te noemen, de gezigtszenuw en hare netvormige uitbreiding (het netvlies genaamd) lijden aan vermeerderde, verminderde, ja zelfs geheel vernietigde gevoeligheid; aan uitzetting door overmatige voeding en weiachtige uitzweeting; aan bloedophooping, ontsteking, aderspattige gebreken der bloedadertjes; aan verbeening; aan zamengroeijing met naburige deelen; aan uitrekking of drukking, ten gevolge van eene slagaderbreuk, van verdikking of verharding in het celwijs weefsel, van beengezwellen in de oogholte. Daarenboven oefenen velerlei ziekten der hersenen, als bloedophooping, ontsteking, drukking, schudding, uitstorting van eenig vocht enz., zoodanigen invloed uit op de gezigtszenuw, dat het eveneens is, als ware deze zenuw zelve ziek, en kan aldus het gezigt belemmerd of vernietigd worden, terwijl het oog zelf gezond blijft. Neemt men nu in aanmerking, dat het oog uit zoo vele verschillende deelen is zaamgesteld, en dat ieder van deze aan velerlei gebreken onderhevig is, dan zal men zich niet verwonderen, dat de groote Heelkundige van gesscher ongeveer honderd verschillende oogziekten beschrijft. Ten gevolge der groote vorderingen, die, na hem, in de heelkunde der oogen gemaakt zijn, zou men dit getal nog kunnen vermeerderen. Vele dezer ziekten kunnen nog weêr bijzondere wijzigingen ondergaan, of wel onderscheidene van dezelve kunnen tegelijk aanwezig zijn.
Het naauw verband, dat tusschen het oog en het overige ligchaam bestaat, is daarenboven eene voorname bron van oogziekten, en deelt aan deze een bijzonder karakter

{==364==} {>>pagina-aanduiding<<}
mede, overeenkomstig met den toestand van het overige ligchaam. Vanhier dan ook, dat het oog zoo dikwijls deelt in ongesteldheden, wier zitplaats eigenlijk zich elders bevindt, en dat dit deel, meer dan eenig ander, wordt aangedaan door algemeene ligchaamsongesteldheden en zoogenaamde ziekten der vochten. De bron van vele oogziekten moet elders dan in het oog zelf gezocht worden. De beroemde Hoogleeraar thomassen a thuessink zegt, ‘dat de meeste oogontstekingen door eene scherpte, die uit het ligchaam wordt aangebragt, haren oorsprong hebben.’ De oogontsteking toch ontstaat niet alleen uit eene plaatselijke of uitwendige oorzaak, maar dikwijls uit eene inwendige, b.v. uit eene zinkingachtige, rheumatische, jichtachtige, klierachtige, venerische of andere ongesteldheid des ligchaams; of, indien al de oogziekte in het begin enkel plaatselijk was, zoo neemt zij ligt, als er eene andere ongesteldheid of eene scherpte der vochten, hoe verborgen ook, in het ligchaam aanwezig is, de natuur van deze aan, en houdt op, eene eenvoudige plaatselijke oogziekte te zijn.
De bijzondere luchtstreek, weêrsgesteldheid, leeftijd, en bovenal het ligchaamsgestel, oefenen daarenboven grooten invloed uit op onderscheidene oogkwalen. Zoo worden deze gewijzigd, naar mate het klimaat kouder of warmer, de dampkring drooger of vochtiger is. Zoo is de ontsteking van het bindvlies der oogleden van verschillenden aard bij kinderen, volwassenen, grijzen. Zoo nemen oogziekten een ander karakter aan bij sterke en volbloedige personen, een ander bij zwakke en gevoelige voorwerpen.
Dit een en ander in aanmerking nemende, zal men, vertrouw ik, wel willen gelooven, dat het genezen van oogziekten geene zoo gemakkelijke zaak is. Er zijn gebreken van het gezigt, in schijn volmaakt aan elkander gelijk, die nogtans geheel verschillende zijn, en eene tegenovergestelde behandeling vereischen. Zoo spreekt men b.v. van zwakte van gezigt, en wil die met een zoogenaamd versterkend oogwater genezen. Deze zwakte

{==365==} {>>pagina-aanduiding<<}
nu is eigenlijk niets anders dan eene belemmerde werking van een der deelen van het oog. Daar nu het aantal dezer deelen zoo groot is, daar ieder hunner op zoo velerlei wijze in zijne werking kan worden gehinderd, daar de oorzaken dezer gestoorde werking zoo onderscheiden zijn, en daar er zoo vele andere bijkomende omstandigheden moeten worden in aanmerking genomen, zoo volgt, dat de behandeling van een zwak gezigt verschillende, en dikwijls tegenovergestelde, middelen vereischt. Menig zoogenaamd zwak gezigt is door versterkende middelen nog verder bedorven, terwijl het door verzwakkende had kunnen genezen worden. Zoo gebeurt het, (om nog een voorbeeld bij te brengen) dat men als 't ware vlekken voor de oogen ziet en het gezigt beneveld is. Welnu, deze belemmering van het gezigt kan worden daargesteld (om van nog andere oorzaken niet te spreken) door eene vlek op het buitenste oogvlies, door een vreemd ligchaam in een der vochten van het oog, door eene aandoening der gezigtszenuw, of wel door eene oorzaak, die niet plaatselijk in het oog zelf aanwezig, maar in eenig ander ligchaamsdeel te zoeken is. Heeft het eerste geval plaats, zoo moet doorgaans de vlek door bijtmiddelen worden weggenomen; bij het vreemde ligchaam in het oogvocht, moet de oplossing en opneming door de weivaten worden bevorderd; de aandoening der gezigtszenuw, zoo zij in bloedophooping bestaat, moet door bloedontlastingen, verkoelende en bedarende middelen worden overwonnen, en, zoo zij van eene verzwakte zenuwwerking afhangt, door eene voedende, versterkende en prikkelende geneeswijze worden behandeld; terwijl de oorzaak, die in een ander ligchaamsdeel mogt gelegen zijn, met andere middelen, naar de omstandigheden verschillende, moet bestreden worden.
Hoezeer het gezegde nog voor vele uitbreiding zou vatbaar zijn, en men eveneens van vele andere uitwendige ongesteldheden zou kunnen aantoonen, hoe verkeerd, ja gevaarlijk, het dikwijls is, zich daarbij aan eene enkel uitwendige behandeling te vertrouwen, of, nog erger, zich

{==366==} {>>pagina-aanduiding<<}
van middelen te bedienen, die door onkundigen worden aangeraden; hoezeer het gemakkelijk zou zijn, dit alles nader te betoogen, zoo meen ik hiermede te kunnen volstaan. Het kan tevens eenigermate strekken, om te doen gevoelen, hoe gevaarlijk het, ook bij inwendige ongesteldheden, is, zich te bedienen van aangeprezene middelen, die in gelijke gevallen van goed gevolg zouden zijn geweest, daar deze gelijkheid meestal slechts schijnbaar is; terwijl het voor den Geneesheer zelven dikwijls de moeijelijkste taak is, den waren aard eener ziekte te onderkennen, om haar doelmatig te kunnen behandelen.

Eenige bijzonderheden van het huiselijk leven des dichters Lamartine.

(Volgens mericlet.)

In den omtrek van Maçon staat lamartine's vaderlijke huis, of liever kasteel. Men verbeelde zich hieronder nogtans geen Abbotsford van walter scott, geene Newstead-Abbey van Lord byron. Aan lamartine's woning is niets schilderachtigs, niets romantisch, niets avontuurlijks. Het omliggende land is het meest prozaïsche van geheel Frankrijk. Wijnbergen zonder boomen, want de wijngaardenier wil geene schaduw; schrale struikboschjes, die wijde, eenzame veldruimten omtuinen; hier en daar burgerlijke woonhuizen, vierkant gebouwd en met kleine wijnbouwers-hutten omgeven; enkele kasteelen, weinig torens, niets dat grootsch, dat aloud is; geene bouwvallen, geene sporen van het leenstelsel. De natuur is er zorgvuldig geglad en uitgestreken, als 't ware netjes uitgekamd, gelijk eene allee bij een nieuwmodisch slot. Nergens ziet men er landschap, maar alleen landbouw, veld en akker ten gebruike, verder niets.
Wanneer lamartine het slot bewoont, is het er, gelijk men daar te lande gewoon is te zeggen: la maison du bon Dieu. Dan wordt ieder toegelaten; dan is er open hof en tafel. Van den geringsten goedbezitter tot den Maire der plaats, van den nederigsten dorps-
{==367==} {>>pagina-aanduiding<<}
pastoor tot den Grootvikaris van het domkapittel te Maçon, dringt alles toe, om zijne huldiging te brengen. Ieder meent den dichter regt te verlustigen, wanneer hij eene partij biljart met hem speelt, of eenige woorden met hem wisselt. Van dit alles echter heeft hij een' doodelijken afkeer. Hij bemint het praten niet. Hij wil alleen zijn, het oor leenen aan zijne gedachten. Is het weder schoon, zoo snelt hij naar buiten in zijnen ronden landrok en pantalon van molton, om zich in mijmeringen te verliezen. Hij stijgt te paard. Twee bedienden volgen hem. Nu gaat het langs gebaande en ongebaande wegen. Zijne ziel wiegt zich in de lucht, die hem omgeeft. Hij droomt gedichten. De rijzweep hangt hem slap langs den arm neder; de toom schommelt om den hals van het Arabische ros. De dichter verdiept zich in zijne poëtische harmoniën, in zijne herinneringen uit het Oosten. Men kan het hem aanzien, hoe gelukkig hij zich gevoelt zijne velden weder te hebben, zijne lagchende heuvels, den balsemgeur zijner weiden. Zijne gedachten zwerven aan de oevers der Saône in het rond. Wee den geen, die hem thans in zijne bespiegelingen wilde storen! Heil hem, die de parels mogt opvangen, welke hij zich op zulk eenen togt laat ontvallen! Louter heerlijke gedachten, streelende harmoniën! - Nu echter bewondere men de grilligheden van het menschelijke gemoed, de ironie van het karakter! Hij, de groote lamartine, in deze heilige stemming, in dit gewijde uur van denken en gevoelen; hij, die buiten zichzelven van gemelijkheid geraken zou, wanneer de geestrijkste zijner naburen hem bij toeval ontmoette, hij
houdt plotseling stil bij eenen in lompen gekleeden karel, dien men daar te lande niet anders noemt dan gekken Piet, en die, tot bestrating van den weg, steenen afbikt! Van zoover hij hem gewaar wordt, roept hij: ‘Piet!’ en piet komt, en wandelt nevens het paard met hem voort. Nu kouten zij uren achtereen; dat is te zeggen, niet lamartine spreekt, maar aanhoudend gekke piet. Van tijd tot

{==368==} {>>pagina-aanduiding<<}
tijd glimlacht de dichter. Zoo dikwijls hij piet gesproken heeft, komt hij in de beste luim naar huis, en is den geheelen avond opgeruimd. - Wat toch, in 's hemels naam, mag gekke piet hem voorpraten? Hoe onderhoudt hij den man, die zich zoo ligt verveelt? Want menigmaal hoort men hem, wanneer de laatste zijner gasten afscheid genomen heeft, tot zijne vrouw zeggen: ‘Ik had niet gedacht, dat wij dien van avond nog kwijt zouden worden!’ Ten negen ure neemt alles afscheid; dit is het vastgestelde tijdstip. 's Morgens mag, vóór elf ure, niemand in lamartine's kamer komen. Het is streng verboden aan te kloppen. Op het overtreden van dit verbod staat dienstontslag. Deze tijd is bij hem aan den arbeid gewijd. Den geheelen overigen dag brengt hij zonder bezigheid door. Na het ontbijt gaat hij wandelen, en keert dikwerf eerst tegen etenstijd terug. Des avonds ten tien ure, een uur na het vertrek der bezoekers, gaat hij slapen.
Aan tafel spreekt lamartine weinig; zijne vrouw maakt de honneurs. Maar bij het toilet, wanneer hij zijn haar opmaakt, en wanneer zijne luim het medebrengt beminnelijk te wezen, dan is hij het in den hoogsten graad. Zijn gesprek is zoo aanlokkend, zoo leerzaam, zijne wijze van voordragt zoo vloeijend, zoo schitterend, dat men hem met open' mond aanhoort. Hij spreekt gelijk hij verzen maakt; maar alleen als hij beminnelijk wezen wil!
Lamartine heeft in de vriendschap en in elke voorkeur eenen zonderlingen smaak. Hij schijnt de uitersten te beminnen, bij voorbeeld gekken piet en beranger. Vele dichters zenden hem verzen, of ook geheele werken in proza, met voorrede en alle mogelijke huldigingen. Deze boeken worden alle in eene opzettelijk daartoe bestemde kamer gelegd. Wanneer zich een zeker aantal daarvan opgehoopt heeft, zoo schenkt hij ze aan zijne vrouws kamenier, die dezelve, nog geheel ongeopend en onopengesneden, aan boekhandelaars verkoopt. Hetgeen zij er voor krijgt, behoort tot haar vaste verval.

{==369==} {>>pagina-aanduiding<<}

Menigen dag lijdt lamartine zeer; dit komt van zijne uiterst prikkelbare zenuwen. Dan is hij ongeduldig, ergert zich over de kleinste beuzeling, die hem in den weg komt, is even ligt weder te bevredigen, verlangt met grooten aandrang naar zijnen dokter; men zendt er heen, maar, hetzij uit vrees voor de artsenij, hetzij uit weêrzin om te verhalen wat hem deert, kortom, als door een' tooverslag is lamartine plotseling gezond. Als de dokter komt, is hij uitgereden, en bij zijne tehuiskomst vraagt hij niet eens, of deze er geweest is. Dikwijls waant hij zich door het noodlot vervolgd, en hij is overtuigd, dat er eene voorbestemming bestaat. De dood zijner twaalfjarige dochter heeft hem uiterst zenuwachtig gemaakt. Zijne bedienden noemen deze uren van mismoedigheid ses papillons noirs.
Over het geheel genomen is lamartine's leven eene aaneenschakeling van lijden. Niets is in staat, de te sterke prikkelbaarheid zijner zenuwen weg te nemen of te verzachten. Hij moet zijn genie als 't ware in lijnzaad wikkelen, om deszelfs gezondheid niet door invloed van buiten te krenken. Toen een zijner vereerders eens met verrukking over hem met zijn kamermeisje sprak, antwoordde deze: ‘Och, Mijnheer! gij weet niet, hoeveel pappen het kost, om een groot man op de been te houden!’

Het zwarte masker.

(Eene Hongaarsche Geschiedenis.)

Daar, waar de Donau de aloude stad Buda nadert, doorsnijdt hij eene groote en bijna onbewoonde vlakte, van alle zijden door steile en kale bergen omringd. Deze streek, met oud en dik geboomte overdekt, wordt het Zwarte Woud van Hongarije genoemd, en was van ouds berucht als de schuilplaats van het wilde zwijn en het elandsdier, door de winterkoude genoodzaakt tot het zoeken van huisvesting en dekking, die zij te vergeefs op de rotsige en steile bergen in den omtrek zouden zoeken. Daar klonk, gedurende ten minste

{==370==} {>>pagina-aanduiding<<}
vijf maanden des jaars, dagelijks het vrolijk geschal der jagthorens; terwijl des nachts de jagers zich om hunne knappende wachtvuren schaarden, en elkander hunne gevaarvolle ondernemingen verhaalden. Doch, wanneer de jagttijd eenmaal voorbij was, werd de somberheid en eenzaamheid dezer woeste wildernis door niets dan het schril geschreeuw der gieren, of van het eekhorentje, dat van tak op tak sprong, afgebroken; want nooit drukten de voetstappen des reizigers deze vallei, die als door de natuur zelve van alle gemeenschap met het overige der wereld scheen afgesneden. De jagt was van jaren herwaarts de eenige bezigheid harer weinig talrijke bewoners geweest, en de ontoegankelijke bergen hadden sedert lang het hunne er aan toegebragt, om haar tegen den inval van anderen te beveiligen; maar eindelijk werd de jagt het geliefkoosd tijdverdrijf der jonge Oostenrijksche en Hongarsche Edellieden, en het voorbeeld van den regerenden Keizer, joseph II, bragt niet weinig toe tot aanmoediging dezer mimische gevechten, gelijk men ze niet oneigenaardig noemt. Naijverig op zijne bekwaamheid in elke krijgszuchtige oefening, stelde hij zich meermalen aan het hoofd dezer mannelijke oefeningen, en was soms weken en maanden afwezig, gedurende welke hij volvrolijk al de gevaren en moeijelijkheden van het jagersleven verduurde, en, door zijne stoutmoedigheid, anderen tot gewaagde ondernemingen aanvuurde. Men vond echter sommigen, welke hierin meer, dan eene bloote neiging voor het jagersleven, meenden te ontwaren, en het als eenen trek van diepe staatkunde aanmerkten, ten einde, door de Edellieden der beide natiën in naauwere aanraking met elkander te brengen, ook eene naauwere kennis en vriendschap te doen ontstaan, en die ijverzucht uit te roeijen, met welke zij elkander steeds als vijandige mededingers beschouwden.
Het was op het laatst van December 1754; de zon was ondergegaan, en reeds vielen de schaduwen des nachts over de sombere vallei, terwijl de koude en scherpe wind digte jagtsneeuw voortstuwde, en de doffe nachtwind het aannaderen van eenen storm verkondigde, toen een eenzaam zwerveling zich te vergeefs eenen weg poogde te banen door het lage kreupelhout, dat, digt ineengegroeid en met sneeuw beladen, hem bij iederen voetstap belemmerde. Dikwijls stond hij stil, zijnen hoorn aan de lippen zettende, en blies, dat het woud het geluid weêrkaatste; maar niets beant-
{==371==} {>>pagina-aanduiding<<}
woordde zijn geroep, dan het dof en onafgebroken geloei van den Donau, die zijnen donderenden vloed tusschen ruwe ijs- en sneeuwklompen voortstuwde, welke, van de oevers afgescheurd, met geweld door den stroom werden medegesleept.
Door het geluid van den stroom geleid, had de zwerveling zijne schreden derwaarts gerigt, en besloten zijnen oever te volgen tot het naaste dorp, waar hij den nacht zou kunnen doorbrengen. Na vele bezwaren te boven te zijn gekomen, bereikte hij den oever, en de maan, die tot hiertoe niet geschenen had, brak nu eensslags door de wolken, en verlichtte den jongen en sterken vreemdeling. Zijne ranke en edele gestalte was bekleed met het gewone jagtgewaad van die dagen. Hij droeg een' groenen frak, die, met bont geboord, met een' breeden band van zwart leder aan het vest was vastgehecht, van welken band zijn jagtmes afhing, welks zilveren hecht, of liever gevest, rijk verguld en met sieraden voorzien was; rondom zijnen hals hing een kleine jagthoorn, insgelijks van zilver; en deze waren de eenige deelen zijner kleeding, die aanduidden, dat hij een persoon van rang was, dan hetwelk bovendien blijkbaar was uit dat onmiskenbaar voorkomen van aangeboren adeldom, dat zich onder geen gewaad, hoe eenvoudig ook, kan verbergen. Zijne breede muts, met afhangende reigersvederen, bedekte het bovenste van zijn gelaat; maar de korte en omgekrulde knevel, die zijne bovenlip versierde, kondigde aan, dat hij óf door geboorte een Hongaar was, óf wel iemand, die om staatkundige redenen deze nationale gewoonte had aangenomen, om de gunst van Keizer joseph te winnen, die bij iedere voorkomende gelegenheid zijne ingenomenheid met dat land aan den dag legde. - Het eerste voorwerp, dat zijne oogen trof, terwijl hij verlangend uitzag naar eene schuilplaats tegen den storm, die, na lang gedreigd te hebben, op het punt was van met des te grooter hevigheid los te barsten, was het sterke kasteel Cfervitzen, welks versterkte torens aan de overzijde van den Donau ver boven het geboomte uitstaken; maar, tusschen dat kasteel en hem bruiste de rivier, met de woede van eenen bergstroom, tusschen groote brokken ijs,
welke óf door zich aan de rotsen vast te hechten in den stroom werden gehouden, óf medegevoerd, tot zij door de scherpe punten, welke in dit gedeelte van de rivier zoo talrijk voor-
{==372==} {>>pagina-aanduiding<<}
komen, aan stukken werden gestooten. Eene koude rilling liep hem over de leden, wanneer hij het lot van menige ijsschol gadesloeg, die eerst zachtkens voortgleed, en in het volgende oogenblik in duizend stukken werd gestooten en in den duisteren afgrond verzwolgen: want hij scheen bij zichzelven de kans te overwegen eener poging, om op deze vlottende eilanden den stroom over te steken, en dien te vergelijken met het gevaar van eenen nacht in het woud door te brengen; immers hij wist nu maar al te wel, dat op verscheidene mijlen afstands geen dorp te vinden was. Maar eindelijk scheen zijn besluit genomen: want, zijnen gordel digt om het lijf trekkende en zijn jagtmes achterwaarts brengende, opdat hij in het vrij gebruik van zijnen linkerarm niet mogt belemmerd worden, maakte hij zich tot de gevaarvolle onderneming gereed, en het volgende oogenblik zag hem reeds op de breede ijsstrook, die, aan den oever vastgevroren, zich tot op een' grooten afstand in den stroom uitstrekte. Dan, nu ontmoette hij de eerste zwarigheid: want hij kon den overtogt niet anders doen, dan door, van eiland tot eiland, over het water der rivier te springen, die snel tusschen dezelve in stroomde. Het fel gekraak, dat telkens de stilte des nachts afbrak, wanneer de stukken ijs op de voor hem liggende rotsen te pletter stootten, voorspelde hem maar al te duidelijk, wat lot hem toefde, wanneer zijn voet uitschoot, of het ijs door zijn gewigt brak: want in beide gevallen was zijn verderf onvermijdelijk. Nog eens blikte hij terug op het donkere woud achter hem, en scheen nogmaals te aarzelen; - dan, dit was voor een oogenblik: - met een' stouten sprong was hij op eene groote drijvende ijsschol. Nogtans had hij den tijd niet, om over het doorgestane gevaar na te denken: want naauwelijks had zijn
voet het verlangde punt bereikt, toen het ijs, door het gewigt van zijn ligchaam vaneengescheurd, zich met een luid gekraak van de overige massa afscheidde, en door den stroom vloog, den zwerveling met zich voerende, voor wiens oogen de oevers ter wederzijde met de snelheid des bliksems schenen voorbij te vliegen, terwijl het gedruisch der rivier in zijne ooren klonk als het gedonder des geschuts, en hij uit de oogenblikkelijke verdooving, in welke hij eerst geraakt was, slechts ontwaakte, om zich eenen even zekeren als vreeselijken dood voor oogen te stellen. Reeds zag hij de rotsen voor zich, tegen welke de ijsschotsen tot stof verma-
{==373==} {>>pagina-aanduiding<<}
len werden; nog eenige seconden, en alles zou voorbij zijn; reeds was het hem, als overstelpten de golven zijn hoofd, en in eene vlaag van wanhoop wendde hij zich naar alle zijden, om iets te vinden, dat hem bijstand en hoop op uitredding schonk. Dus voortdrijvende, zag hij, dat slechts een enge doortogt hem van de rots afscheidde, op welke het kasteel stond, te breed nogtans, om er aan te denken, dien met een' enkelen sprong te overschrijden; dan, nu schoof zich eene andere drijvende ijsschots tusschen die, welke hem droeg, en den oever in; hij zag, dat er nog redding voor hem mogelijk was: het gevaar was dreigend, maar geen tijd tot nadenken hem overgelaten; hij stak zijne jagtspriet in het vlottend ijs, en was, met die inspanning van krachten, welke alleen de wanhoop schenken kan, in twee sprongen de beide kloven over. Terwijl hij zich bijna ademloos op den oever stortte, zag hij den ijsbrok, op welken hij zich zoo even vertrouwd had, in tallooze stukken vaneengereten, - zijne krachten begaven hem, en hij zeeg op de rots neder. Hoe lang hij daar lag, wist hij niet, en toen hij weder opzag, was alles in duisternis gehuld; de maan was ondergegaan, en niets bragt hem tot het bewustzijn van zijnen toestand terug, dan het eentoonig geruisch van den Donau, wiens vloed nabij de plek, waar hij nederlag,
henenstroomde.
Nu zag hij een helder licht schitteren door de vensters van het boven hem liggend kasteel. De aanblik eener zoo nabijziende schuilplaats verlevendigde zijnen moed; en, hoezeer geschokt door de hevigheid van den sprong en het nedervallen, en half bevrozen door het kille ijs, dat hem tot bed gediend had, spoedde hij zich naar de valbrug, die, tot zijne verbazing, reeds was nedergelaten, terwijl de groote slotdeuren openstonden. Niemand ontmoetende, beklom hij den breeden trap, waar het geluid van een aantal stemmen zijne ooren trof. Hij opende eene deur, trad het vertrek binnen, en vond er het gezin rondom den avonddisch vereenigd.
De eigenaar van het slot Cfervitzen, de Baron van dien naam, was een der laatste steunen van het leenstelsel in Hongarije, wien noch de aanlokselen van het Hof, noch de hooge rang en gunst, die zoo kwistig op zijne landslieden werden uitgestort, in staat waren dat woest en afgezonderd verblijf te doen verlaten, waar hij zijne jeugd en mannelijken leeftijd had gesleten, en nu zijnen ouderdom te gemoet ging, met eene gehechtheid, die door de langdurigheid immer ster-
{==374==} {>>pagina-aanduiding<<}
ker was geworden. Zijn eenig bestendig gezelschap in deze eenzaamheid was eene dochter, wie hij al die liefde en verkleefdheid toedroeg, welke alleen het hart, dat van de wereld vervreemd is, op een en hetzelfde voorwerp kan vereenigen. Inderdaad, zij beantwoordde aan alles, wat zich slechts wenschen laat; want, schoon, als de schoonste eener natie, die door de beminnelijkheid harer vrouwen beroemd is, bezat zij tevens al de warmte van hart en fijngevoeligheid harer landgenooten. Van de wereld was zij zoo onkundig als een onschuldig kind, en sedert lang had zij geleerd te gelooven, dat de bergen, binnen welke de omliggende vallei besloten lag, tevens alles besloten, wat in de wereld waardig was gekend en bemind te worden.
Gastvrijheid bekleedt in Hongarije den rang niet eener deugd; zij is er een ingeschapen karaktertrek der natie. De zwerveling door uitgestrekte en bijna onbewoonde gebergten en wouden verlangt en verkrijgt daar zoo menigmalen eene schuilplaats, dat de aankomst van eenen vreemdeling, gedurende den avondmaaltijd der huisgenooten, hun zeer geringe verwondering verwekt; en in het tegenwoordig geval zou de intredende, indien hij zulks verlangd had, aan den maaltijd hebben kunnen deelnemen, nachtverblijf vinden, en zijnen togt den volgenden morgen voortzetten, zonder door iemand ondervraagd te zijn van waar hij kwam of werwaarts hij henen ging.
Dan, zulks was blijkbaar zijn voornemen niet: want, hetzij hij de gegevene wenken niet verstond, of ze niet wilde verstaan, om zich aan het lagereinde der tafel te plaatsen, hij stapte met stouten tred naar het boveneinde der zaal, waar de Baron en zijne dochter op eene verhevenheid zaten, boven de hen omringende lijfeigenen en leenmannen, die zich aldaar bevonden. Niet afwachtende dat de Baron hem toesprak, zeide hij terstond: ‘De Graaf van sobenstein roept uwe gastvrijheid in, Heer Baron! Onder het jagen in het gevolg des Keizers ben ik in het woud van den weg afgedwaald, en heb mijne makkers niet kunnen wedervinden. Ik acht mij gelukkig, zulk eene schullplaats gevonden te hebben.’ Deze toespraak, welke in de Hongaarsche taal geschiedde, werd door den Baron beantwoord met de minzame verwelkoming des lands, waarna hij er, op een' eenigzins strakken toon, bijvoegde: ‘Een Hongaar, gelijk ik vooronderstel?’ - ‘Een Hongaar van geboorte,’ ant-
{==375==} {>>pagina-aanduiding<<}
woordde de Graaf, met onderdrukten trots, ‘maar een Oostenrijker door mijnen titel.’ Hierop volgde eene kleine pauze, waarop de Baron hervatte: ‘Gij hebt met den Keizer gejaagd, - hoe zijt gij den Donau overgekomen? Geene boot was heden tegen de kracht der rivier bestand.’ De Graaf, blijkbaar door de vraag zijns gastheers beleedigd, antwoordde koeltjes: ‘Op het drijfijs.’ - ‘Op het drijfijs!’ riep de Baron uit. ‘Op het drijfijs!’ herhaalde zijne dochter, die vroeger zwijgende, ofschoon aandachtig luisterende, gezeten had. De Graaf, die tot hiertoe op den toon van eenen meerderen tot zijnen minderen in rang en stand gesproken had, verwaardigde zich niet, eene daad te verklaren, het onderstaan waarvan scheen betwijfeld te worden. Deze onaangename stemming, die eenige oogenblikken aanhield, werd
afgebroken door het binnentreden van eenen Vassaal, die met drift den Baron kwam verwittigen, dat iemand, die den tegenoverliggenden Donau-oever verlaten had, op de drijvende ijsschollen was medegevoerd, en dat men sedert langs den oever en aan den voet der rotsen, doch te vergeefs, naar hem gezocht had. Dit was voldoende, - de Graaf onderdrukte het opwellend gevoel van toorn, stond toe, dat de Baron hem vertrouwelijk op eenen stoel nevens zich deed nederzitten, vergat spoedig, te midden der vriendelijke redenen van des Barons dochter, zijn vroeger koel en terugstootend gedrag, werd trapswijze vrijer en ongedwongener, en was weldra, door den rondborstigen en gastvrijen toon van den Baron en de betooverende naïveteit en eenvoudigheid der jonkvrouwe, zoo volkomen gewonnen, dat hij, zijne hooghartigheid afleggende, die meer het gevolg van opvoeding en gewoonte, dan natuurlijk was, spraakzaam en levendig werd, zijnen gastheer vermaakte door het verhaal van jagtavonturen en van de misslagen der Oostenrijksche Edellieden, (een aangenaam onderwerp voor Hongaarsche ooren) en de schoone adela boeide, door van feesten en vrolijke Carnevalsvermakelijkheden der Weeners te vertellen, waarin zij, ofschoon het haar geheel vreemde zaken waren, eene levendige belangstelling gevoelde, dewijl zij door een' zoo jongen en schoonen man werden medegedeeld. Bovendien kende hij velen der oude vrienden en bekenden des Barons, die zich aan het Oostenrijksche Hof hadden gevestigd. Zich dus aangenaam onderhoudende, tot dat het uur sloeg, waarop men zich ter ruste moest begeven, scheidden

{==376==} {>>pagina-aanduiding<<}
zij, grootelijks over elkander voldaan, en zich innerlijk verblijdende over het voorval, dat aanleiding tot hunne kennismaking had gegeven.
Den volgenden morgen stond de Graaf vroegtijdig op, en begaf zich, volkomen uitgerust van de vermoeijenissen des vorigen daags, naar het ontbijtvertrek. De familie had zich nog niet vereenigd, en adela zat alleen in eene vensterbank, die het uitzigt over den Donau had. Toen hij haar naderde en groette, scheen zij naauwelijks in staat, om zich aan de diepe mijmering te onttrekken, in welke zij verzonken scheen, en, na hem een' goeden morgen gewenscht te hebben, vroeg zij langzaam: ‘Kan het dáár ook zijn, dat gij den stroom zijt overgegaan?’ De Graaf zette zich nevens haar, en vertelde zijn geheele wedervaren, van het oogenblik af, waarin hij zijn gezelschap uit het oog had verloren; en zoo ernstig luisterde zij en sprak hij, dat zij het binnenkomen van den Baron niet bemerkten, die den Graaf reeds tweemalen gegroet had, alvorens hij gehoord werd, toen hij bij hem aandrong om zijn vertrek voor het minst nog tot den volgenden dag te verschulven, daar het onmogelijk was, het kasteel te midden van een' zoo hevigen storm, van sneeuw en hagel vergezeld, te verlaten. Gaarne stemde de Graaf toe in dit verzoek, dat door adela met warmte ondersteund werd; en weldra liet de Baron zijnen gast aan de zorgen zijner dochter over, en verliet het vertrek.
Het eenige doel van adela, die onbekend was met alle vormen van hetgeen men de wereld noemt, en niets onvoegzaams zag in de vertrouwelijkheid, welke zij haren nieuwen bekende schonk, bestond in hem zijne toevallige opsluiting minder verdrietig te maken, en hem de uren van een' somberen winterdag zonder tijdverveling te doen doorbrengen. Men zal zich dus niet verwonderen, dat de dag snel voorbijging, en dat hare volkszangen en legenden in hem eenen verrukten toehoorder vonden, zoodat hij, eer hij zelf zulks wist, geheel geboeid was door een meisje, dat hij weinige uren vroeger zelfs bij naam niet kende.
Nogtans was het blijkbaar, dat hij den gullen en vertrouwelijken toon, dien zij jegens hem aannam, voor vleijende beleefdheid hield, en met een weemoedig gevoel het vallen van den avond te gemoet zag. ‘Na weinige uren,’ dacht hij bij zichzelven, ‘zal ik ver van hier zijn, er er zal van mij niet anders meer gesproken of niet anders aan mij her-
{==377==} {>>pagina-aanduiding<<}
dacht worden, dan aan een der velen, die kwamen en weder weggingen.’ - De avond vloog even aangenaam voorbij als de dag, en de Graaf beloofde, het kasteel niet dan den volgenden dag tegen den middag te zullen verlaten, wanneer de Baron hem zou vergezellen, en zich verzekeren, dat hij den grooten weg naar Weenen veilig bereikte.
Eindelijk naderde het scheidensuur, en, te midden van de drukte der toebereidselen tot zijn vertrek, trad de Graaf naar eenen kleinen toren, die, zijnen ingang in een der hoeken van het vertrek hebbende, in oorlogstijd strekte om dat gedeelte van het gebouw te beschermen, doch nu de meer vreedzame bestemming van een dames-boudoir verkregen had. Hier zat adela, met het hoofd op hare hand rustende, terwijl haar gelaat die levendigheid en opgeruimdheid geheel verloren had, vroeger aan hetzelve zoo eigen. Zij stond op, toen hij binnentrad, en, het oog op zijne jagersmuts slaande, die hij onder den arm hield, greep zij zijne hand, en trachtte op een' zoo onverschillig mogelijken toon eene toespeling op zijn vertrek te maken; maar haar hart brak, en hare bevende stem verried hare aandoening, bij de vraag: ‘Gaat gij ons dan zoo spoedig verlaten?’ De Graaf stamelde een antwoord, waarvan alleen de woorden: ‘de Keizer, - lange afwezigheid, - Weenen,’ verstaanbaar waren, en, haren handdruk vurig beantwoordende, zette hij zich aan hare zijde neder. Eenige oogenblikken verliepen in stilzwijgen; beiden verlangden te spreken, en gevoelden, dat de minuten geteld waren; doch deze haast zelfs vermeerderde de zwarigheid; eindelijk zeide hij, haar nader tot zich trekkende en zijnen arm om hare middel slaande: ‘Gij zult mij dan wel spoedig vergeten, - er zal aan mij niet meer gedacht worden!’ - ‘Neen, neen!’ viel zij hem in de rede; ‘maar, zult gij terugkomen, zoo als gij reeds beloofd hebt?’ - ‘Ik ben zulks voornemens; maar dan...’ - ‘Wat dan?’ - Hij scheen gedurende eenige oogenblikken met eene hevige aandoening te kampen, en sprak eindelijk, als had hij bij zichzelven een vast besluit genomen: ‘Het ware beter, dat gij alles wist, - ik kan niet, - dat is, ik mag niet;’ - hare oogen schoten vol tranen, toen hij dus
sprak, en hij, dit ziende, hervatte: ‘Ik zal terugkomen, er gebeure wat er wille; maar beloof mij eerst, dit, tot herinnering aan mij, te zullen dragen; het was een geschenk van den Keizer.’ Dit zeggende, nam hij eene

{==378==} {>>pagina-aanduiding<<}
gouden keten van zijnen hals, waaraan een zegeiring hing, met het naamcijfer J. ‘Draag dit,’ zeide hij, ‘voor het minst tot wij elkander weder ontmoeten;’ want zij stond in twijfel, en behoefde de voorwaarde, die hij er bijvoegde, dat de keten eenmaal teruggegeven zou kunnen worden, alvorens zij een zoo kostbaar geschenk aannam.
Nu trad een bediende binnen, om aan te kondigen, dat de Baron reeds opgezeten was en wachtte; het vaarwel was spoedig uitgesproken, en weinige oogenblikken later hoorde men den galop der paarden over den bijweg, die op den grooten weg naar Weenen voerde. Adela staarde hen na, tot dat de takken van het donkere bosch hen voor hare oogen verborgen. De Baron keerde niet vóór laat in den avond terug, en sprak alleen van den togt van den dag, terwijl hij slechts eenmaal, en zulks nog maar ter loops, van den reiziger gewaagde. - De volgende dag brak aan, en niets bestond er, dat haar kon overtuigen, dat de twee voorgaande geen droom geweest waren, zoo snel waren zij voorbijgevlogen, en zoo vele voorvallen schenen zich nogtans in dat korte tijdsverloop te hebben opeengestapeld. Alleen de gouden keten, die zij droeg, bleef haar over, om haar van de wezenlijkheid dier voorvallen te overtuigen.
Dagen, weken en maanden vlogen daarheen, en, hoewel de Graaf beloofd had te zullen schrijven, kwam hun nogtans geene letter toe, en nu was de winter sedert lang voorbij en de maand Junij daar, toen de Baron en zijne dochter op zekeren avond een smal pad bewandelden, dat nabij den Donau heenliep. De zon ging onder, en alles was stil en vreedzaam als het graf; zelfs de vogelen waren op de takken ingeslapen, en geen geluid liet zich hooren, buiten het zacht gemurmel van dien stroom, wiens golven, nog kort geleden, met het donderend gedruisch eens watervals werden voortgestuwd. Terwijl zij de kleine golfjes gadesloegen, die tegen de rotsen braken, en daarna zoo kalm in kleine heldere waterbellen wegdreven, waren zij de plek genaderd, waar, maanden geleden, de vreemdeling den Donau was overgekomen. ‘'t Verwondert mij,’ merkte de Baron aan, ‘dat hij nooit geschreven heeft; had hij niet beloofd, dit te zullen doen?’ - ‘Ja,’ hernam zij; ‘maar tevens sprak hij van de mogelijkheid eener langdurige afwezigheid van Weenen, met zijn regement, dat, geloof ik, te Gratz lag. En bovendien weten wij, dat de bode van Buda niet al te stipt is

{==379==} {>>pagina-aanduiding<<}
in het bezoeken onzer vallei.’ - ‘Kortom,’ zeide de Baron, ‘gij zoudt honderd redenen willen bedenken, waarom uw vriend zijn woord niet gehouden heeft, liever dan voor een oogenblik aan de éénige ware te willen gelooven, - die, namelijk, dat hij ons vergeten heeft. Ach, mijn lief kind, gij weet, vreeze ik, niet, hoe weinig indruk eene zoodanige kennismaking, als de onze was, op het hart van eenen man maakt, die aan Hoven en in legerkampen leeft, en de gunsteling is van zijnen Souverein! Indien hij, die den titel van een Oostenrijksch Graaf voert, zich immer dit voorval herinnert, dan zal hij meenen den armen Hongaar te veel eer te hebben aangedaan, toen hij van diens gastvrijheid gebruik maakte. En - maar zacht, zaagt gij geen' ruiter langs het gindsche pad rijden? Daar - daar is hij weder! Nu zie ik hem duidelijk. Het is de Oostenrijksche postbode, die welligt alles, wat ik daar gezegd heb, komt wederspreken. Ik ben er zeker van, dat hij, nu hij dien weg inslaat, tijding uit Weenen brengt.’
Nu zagen zij den ruiter, wien beider oogen volgden, in vollen ren naderen, en na korte oogenblikken was hij buiten het geboomte. Hoewel hij eerst zijnen weg naar het kasteel genomen had, was het nu duidelijk, dat hij dien naar de plek rigtte, waar vader en dochter zijne aankomst met ongeduldig verlangen stonden af te wachten. Toen hij nader kwam, bespeurden zij, dat hij den diep nedergeslagen hoed en wijden mantel van eenen postbode droeg, en twijfelden er dus niet aan, of hij was een zoodanige. Hij kwam al nader en nader, met niet vertraagden spoed, tot op eenige ellen afstands van de plek, waar zij hem inwachtten; toen, zijnen hoed en mantel afwerpende, sprong hij van zijn paard en vloog in hunne armen. Het was de Graaf! Uitroepingen van verbazing en vreugde ontsnapten vader en dochter, en te midden van welkomstgroeten sloegen zij den weg naar het kasteel in. Duizend vragen, en minzame verwijten wegens zijne vergeetachtigheid, met eene belangstelling gedaan, die duidelijk bewees, hoe diep de vraagster vooral de vermeende verwaarloozing gevoelde, deden de uren omvliegen, tot dat zij zich ter ruste begaven.
Zoodra de Graaf alleen in zijne kamer was, stapte hij driftig heen en weder, met gevouwene handen, en fronste het voorhoofd; zijn geheele voorkomen verried, dat hij met hevige gemoedsbewegingen kampte. Eindelijk wierp hij zich

{==380==} {>>pagina-aanduiding<<}
op zijn bed, maar stond, toen de ochtend rees, afgemat en onverkwikt op, en moest zich wegens vermoeidheid bij den Baron verontschuldigen, toen deze hem uitnoodigde, hem op een voorgenomen togtje te vergezellen. Welligt werkte ook nog eene andere reden bij den Graaf: adela maakte weder den geheelen dag zijn gezelschap uit, en, te midden van menige hartelijke vraag naar zijnen welstand, en de ingewikkeld uitgedrukte hoop, dat zijn tegenwoordig verblijf zijne krachten mogt herstellen, bewees zij duidelijk, dat zij hem geen oogenblik had vergeten. En even blijkbaar was het, dat, indien zijne gewaarwording voor haar nog geene liefde was, zij zulks weldra zou kunnen worden; - en nogtans doorkruisten telkens gedachten zijn hoofd, die de vleijende betuigingen veroordeelden, welke hij haar deed, en den loop der warme genegenheid stremden, met welke hij hare vragen beantwoordde. De dag vloog nogtans maar al te snel voor hen voorbij, en werd opgevolgd door eenen anderen, den eersten in alles gelijk, uitgenomen dat elk uur, hetwelk hen bijeenbragt, hen elkander nog dierbaarder scheen te maken. Zij reden, wandelden, zongen, lazen te zamen, en het laat zich nagaan, met welk eene snelheid de hoffelijke redenen en beschaafde manieren des Graven op een zoo gevoelig meisje werkten, aan hetwelk de wereld zoo vreemd was; en inderdaad, eer de eerste week van zijn verblijf ten einde was, beminde zij en - had de onvoorzigtigheid hem hare liefde te belijden.
Ware zij slechts eenigermate met de wereld bekend geweest, dan zou zij opgemerkt hebben, dat haar minnaar de haar ontsnapte betuiging harer genegenheid niet met al dat vuur vernam, hetwelk zij bij eene zoodanige bekentenis, den mond van een zoo schoon, jeugdig en onschuldig wezen ontgleden, had kunnen verwachten. Maar, gelijk zulks werkelijk het geval was, zij meende, dat hij in dit oogenblik in dieper gepeins dan gewoonlijk verzonk. Hij had op hare harp geleund; zij had met spelen opgehouden, en nu hield hij hare hand in de zijne geklemd, als drong hij aan op eenige bekentenis harer gevoelens voor hem; maar, toen zij die nu gedaan had, drukte hij naauwelijks de hand, die onder het spreken beefde, en, dezelve loslatende, trad hij langzaam naar een venster, en bedekte, gedurende eenige minuten, zijn gelaat met zijne handen. Toen hij weder aan hare zijde trad, scheen hij zich moeite te geven om de kalmte in zijn

{==381==} {>>pagina-aanduiding<<}
ontroerd gemoed terug te doen keeren, en zekere sombere gedachten te onderdrukken, welke hem als booze geesten schenen te kwellen; - hij blikte haar teeder aan, en zij was op nieuw gelukkig!

(Het vervolg en slot in het andere No.)

Een ernstig woord over halsbrekende kunsten ten vermake des volks.

Terwijl wij, als eene beschaafde en verlichte natie, een' afkeer hebben van alle woeste volksvermaken, van de barbaarschheid der Spaansche stierengevechten, van die der Engelsche bokspartijen, van den bloedigen strijd van honden met beeren of andere verscheurende beesten, ja van den hanenkamp onzer straks genoemde overzeesche naburen, verlustigen wij ons, door eene zonderlinge tegenstrijdigheid, met de halsbrekende kunsten onzer natuurgenooten, om winstbejag aangeleerd en uitgeoefend.
Meermalen toch, en nog onlangs, zag ik in een Dagblad hoogen lof toegezwaaid aan de Rijders in het Cirque Olympique (Paardenfpel) van den Heer baptiste loiset. Men zegt daarin onder anderen, dat de uiterst gevaarlijke sprongen, die zij verrigten, hun de algemeene goedkeuring doen verwerven.
Het schijnt mij toe, dat men niet wèl doet, met zoodanige halsbrekende kunststukken lof toe te zwaaijen, maar dat zij veeleer afkeuring verdienen. Voorzeker toch heeft de mensch het vermogen, om zijne spieren en ledematen in kracht en behendigheid te oefenen, niet van zijnen Schepper ontvangen, om zulke levensgevaarlijke sprongen te verrigten, louter tot vermaak van anderen. Mij dunkt, het is niet twijfelachtig, of deze oefeningen, met dit doel tot zulk een uiterste gedreven, zijn ongeoorloofd en den mensch onteerend.
Is dit zoo, dan vraag ik verder: Is het niet verkeerd, zoodanige kunststukken op eenigerlei wijze aan te moedigen, het zij door openbaren lof, het zij door dezelve in persoon bij te wonen? Hoe meer toeloop toch de Rijders ondervinden, des te meer worden zij door de geldelijke bijdragen en toejnichingen in het voortzetten en al hooger opvoeren van

{==382==} {>>pagina-aanduiding<<}
hunne levensgevaarlijke kunststukken aangemoedigd. Wat men nu voor ongeoorloofd houdt, mag men immers op geenerlei wijze aanmoedigen?
Dat het niet te veel gezegd is, als men deze kunsten en sprongen levensgevaarlijk noemt, leert de ondervinding. Niet lang geleden nog hebben ons de Dagbladen gemeld, dat een Rijder in zoodanig Cirque zijnen sprong gemist, en letterlijk den nek gebroken heeft.
E.

De vrouwelijke en de mannelijke Madame de Stael.

Tijdens Madame de stael zich te Londen bevond, werd haar een trek gespeeld, die langen tijd het onderwerp van gesprek in de hoogere gezelschapskringen uitmaakte. Eene voorname familie, die wenschte haar te leeren kennen, had haar bij zich genoodigd. Zij had het aangenomen, maar den dag niet bepaald. Een jonge Franschman met een teeder melkbaards-gezigtje kreeg den inval, zich als dame te verkleeden, reed naar het hôtel, en liet zich als Mevrouw stael aanmelden. Hij werd met de uiterste onderscheiding ontvangen, en verrukte, als pseudo-corinna, het gansche gezelschap door zijn vernuft en zijne bevalligheid. Niemand vermoedde eene mystisicatie, en onder de uitgezochtste beleefdheden nam men afscheid van elkandar. Des anderendaags doet de ware Madame de stael zich aanmelden. Men verwondert zich over de spoedige terugkomst, doch neemt het bezoek gereedelijk aan. En ziet, er verschijnt een geheel andere persoon dan gisteren, eene dame met manachtige manieren (iets geheel ongehoords in Engeland), wonderlijk opgetooid, met bloote schouders en boezem, en met die vrijheid van gebaren, welke geheel strijdig is met de Engelsche zeden. De heer van den huize denkt niet anders, dan dat men den spot met hem drijft, en met ter naauwernood bedwongen woede zegt hij eindelijk: ‘Madame, gij komt een weinig te laat. Wij hebben allen de eer Mevrouw stael te kennen. Zij is eene zeer beminnelijke dame, die er als eene vrouw uitziet en zich als eene vrouw gedraagt. U daarentegen, Madame, zou men voor een' man houden, zoo gij het niet, door uw toilet, maar al te duidelijk gamaakt hadt, dat gij eene vrouw zijt; doch dit is niet toe-
{==383==} {>>pagina-aanduiding<<}
reikend, om zich de rol van Mevrouw stael te kunnen aanmatigen. Derhalve moet ik u ernstig verzoeken, mijn huis zoo spoedig mogelijk te
verlaten.’
Men verbeelde zich dit tooneel, en dat, hetwelk daarop volgde, toen Madame de stael de echtheid van haren persoon bewees!

Mirakelen, verlichting in België.

Tegen het einde van voorleden zomer België doorreizende, bevond ik mij op zekeren dag te Lier, provincie Antwerpen, waar ik het genoegen had eene zeer roerende godsdienstige plegtigheid bij te wonen. De aanleiding daartoe gaf de inwijding van een nieuw Nonnenklooster, waaraan men in die stad, gelijk overal in België, thans groote behoefte heeft. Het klooster was opgebouwd, het vereischte getal der nonnen voltallig, de cellen van het benoodigde huisraad voorzien; maar er ontbrak nog één meubel, en wel het noodwendigste, namelijk een mirakuleus beeld. Dit was nu zoo dadelijk niet te vinden; want, door de suppressie der kloosters in de laatste tien jaren der vorige eeuw, waren er veel van buiten werkzaamheid gesteld of in vergetelheid geraakt. Er bestonden er nogtans nog hier en daar; en, na eenige navorschingen in de nabuurschap der stad, of in de Kempen, gelukte het eindelijk, een houten Christusbeeld op te sporen, dat vroeger gezien en gesproken had. Het bleek, wel is waar, niet al te duidelijk, waar en wanneer het wonder plaats had gehad; maar, wat deed er dat toe? Het beeld had gesproken; dat was genoeg. Bovendien, op het stuk van mirakelen behoort men zoo naauwgezet niet te zijn. Waarom het beeld gesproken had, dat wist elkeen, en op mijn verzoek gaf men mij daaromtrent de volgende inlichtingen. Zekere non (ik herinner mij niet meer, of zij in de twaalfde of dertiende eeuw leefde) was der wereld en derzelver ijdelheden zoo moede geworden, dat zij dat beeld, het voorwerp harer vereering, vurig smeekte om blind te mogen worden, ten einde alle die voorwerpen van ontstichting niet langer te moeten aanschouwen. Het goede beeld, over dit dwaas en onbescheiden verzoek der lastige bidster verontwaardigd, opende plotselijk oogen en mond, om haar

{==384==} {>>pagina-aanduiding<<}
te beduiden, dat zij zich met de wereld, zoo als zij was, te vergenoegen had, en, zonder blind te worden, niet meer in dezelve behoefde te zien, dan zij zelve wilde. Die raad verdiende nu wel in overweging genomen te worden; ook schijnt het, dat de non van het plan, om blind te worden, in het vervolg afzag. Het sprekende beeld ondertusschen, het zij nu dat houten oogen en lippen zich zoo gemakkelijk niet weêr sluiten als zij zich openen, het zij dat het er op gesteld was, zijne zamenspraak met de non ter kennisse van de nakomelingschap te brengen, het zij om eenige andere, ons kortzigtige stervelingen onbegrijpelijke reden, - genoeg, het beeld sloot sedert dat oogenblik noch oogen noch mond meer, en tot den dag van heden heeft men er niet de minste verandering aan waargenomen. In dien zelfden staat werd het dan ook, onder het gejuich der geloovige bevolking, te Lier ingehaald en in het nieuwe klooster ten toon gesteld. Sommigen wilden wel de wezenlijkheid van het mirakel in twijfel trekken; maar, mijns bedunkens, is dit de ongeloovigheid al te ver drijven. Men overtuige zich daarvan zelf ter plaatse zelve, zoo als ik deed; men zal oogen en lippen wagenwijd zien openstaan; en waarom dat, zoo het beeld niet gezien, niet gesproken had? Ook verbeelde men zich niet, dat eene pelgrimaadje naar dit heilige oord met groote kosten verbonden is. Neen, voor de onbeduidende bagatel van tien centen wordt het elken geloovige vergund, het heilige beeld gedurende twee volle uren te aanschouwen, te bewonderen en te aanbidden. Wel zal het raadzaam zijn, niet al te sterk op blindheid aan te dringen; want vooreerst doet de verlichting in België de oogen niet bijzonder aan, en ten andere, ofschoon het nu eenmaal gebleken is, dat de goedhartige wonderdoener tot dergelijke huismiddelen tegen ontstichting niet genegen is, mogt die zelfde goedhartigheid (men kan 't niet weten) hem eens bewegen, den bidder zijn onberaden
verlangen toe te staan. Elk bidde dus liever, om van blind ziende te worden, en doe zulks met name voor de Belgen, daar wij weten, dat de vrome ingezetenen van Lier en de Belgen over 't algemeen tamelijk aan blindheid van onderscheidene soort laboreren.





{==385==} {>>pagina-aanduiding<<}

Hoe de heilzame wet ter beteugeling eener losbandige drukpersvrijheid in Frankrijk gehandhaafd wordt!

(Verkort overgenomen uit den Corsaire van 2 Mei 1836.)

Inventaris der Bagaadje van een groot Jongman, op reis gaande, om eene Vrouw en den Vrede te veroveren.

Het oogenblik des vertreks nadert; alles is in rep en roer, alles in beweging, alles drok bezig, alles leven en streven in dit plegtig oogenblik! De lakkeijen schuijeren, de stalmeesters klappen met de zweep, de kamerdienaars buigen, de palfreniers roskammen, de voerlieden drinken, de pakkers emballeren, - het perpetuum mobile, ten minste de algemeene beweging, schijnt uitgevonden!
Ziehier de lijst van eenige der voorwerpen, gisteren door de Hofpakkers voor de reis naar Weenen geëmballeerd:
Eene parade-uniform van Luitenant-generaal, doch zonder de driekleurde kokarde; want men moet zijne goede vrienden, die ons met opene armen ontvangen, niet beleedigen, door hun eene kleursvereeniging te vertoonen, welke zij nooit konden velen.
Vijftien paar Bal-schoenen.
Vijfenveertig geïmproviseerde antwoorden, voor elke begroetingsaanspraak in de steden van het Duitsche Bondgenootschap.
Twee geweren voor de klipgeiten op de Alpen.
Acht waterproef-hoeden, om de ijsvelden te bewandelen.
Twaalfhonderdvijftig erfelijke stopwoorden, om te dienen ter bekwamer tijd.
Een huwelijksaanzoek en eene verbindtenis tot algemeenen vrede.
Acht quadrilles, vier walsen en drie galopades naar den laatsten Parijschen trant.
Vier geletterde verklikkers, belast met het te boek stellen der opmerkingen, welke zij kunnen verzamelen nopens de gevangenissen, de kerkerholen, de oproeren, de rooverijen en gewelddadigheden van het schoone Duitschland.
Eene Hoogduitsche Grammaire.
Een schabrak van eene Giraffehuid, bestemd voor Z.M. den Keizer van Oostenrijk.

{==386==} {>>pagina-aanduiding<<}

Vier ruikers oranjebloesems voor liefdesverklaringen.
De verzameling van geestige zegswijzen, welke de doorluchtige reiziger sinds vijf jaren gedebiteerd heeft.... in het Journal des Débats.
Een fac-simile in chocolaad der Machine van fieschi.
Drie cachemiten kamerjaponnen.
De kogel, die den veldtogt van Antwerpen bijkans zoo noodlottig had doen zijn voor de diplomatische bals enz.
Drie pakketten geëmailleerde tandenstokers, om tot geschenken te dienen voor wrakke Prinsessen-weduwen.
Eene pijp patroontasch was voor de knevels.
De plaat van Grootkruis van het Légion-d'Hon....
Een notenkraker.
De oude pruik van tallbyrand voor metternich.
De jongste redevoering van den Heer thiers ten behoeve van... zichzelven.
Een vijftig knuppels van een nieuw model, hetwelk de Heer gisquet der verlichte Duitsche policis ter keuring aanbiedt.
Twaalf flanellen gezondheidsvesten.
Het Programma der vermakelijkheden van den 1 Mei.
Een goede voorraad van verzilverde medaljes en klein zilvergeld, om uit te deelen aan de menigte, welke den doorluchtigen reiziger zal omringen, om aalmoezen smeekende.
Veertig maten kruisen en honderd ellen lint ten zelfden einde.
Dit alles wordt gevouwen, opgerold, gerangschikt, opgehoopt, gekist en gebroken, op eene verwonderlijke wijze. Er valt niets meer in te pakken, dan de scheermessen en den vaderlijken zegen. En dan - voort, koetsier!

Ad somnum.


Somne, quies homini, lenimen dulce laborum, 
Tu praebes animo, blande, doloris opem. 
Tu comes et socius superas mortalibus aegris, 
Rebus et in duris una medela manes. 
Munere divino coelesti missus ab aura, 
Terrenasque domos mente benignus obis. 
Sunt alae molles tibi, molles corpore plumae, 
Aethera si findis lumina fessa super. 

{==387==} {>>pagina-aanduiding<<}

Te mites tenebrae alliciunt suavesque susurri, 
Ad laticis murmur saepe venire soles. 
Otia tu sequeris, seraeque sllentia noetis, 
Tum loca non temere, sed tibi grata petis. 
O qualem speciem! eerte foret illa Deorum, 
Si possem speciem fingere meme tibi. 
 
Somne, quies homini, lenimen duice laborum, 
Tu praebes animo, biande, doloris opem. 
Si quid formosum niteat, formosior ipse es, 
Et si quid suave est, suavior ipse nites. 
Suntque soporifero tibi sparsi rore capilli, 
Aptaque ad amplexum nectare colla fluunt. 
Sole sub occiduo, cum sidera clara resulgent, 
Excipit et fratrem candida Luna suum, 
Exoptatus ades sesso tu, somne, colono, 
Munera prae cunctis hic tua blanda capit. 
Quum labor attrivit vires et fessus arando 
Sustinuit longum, sole flagrante, diem, 
Illius haud humilem tu dedignare tabernam, 
Dum recubant strato languida membra thoro. 
Stragula non splendet longe, non murice tincta; 
Sed sopor hic dominum membraque fessa novat, 
Horrida nam placidam non miscet cura quietem, 
Quae pernox volitat regia tecta super. 
Cura vigil late distendit luminis orbes, 
Nec sopit, heu, miseram purpura clara domum. 
Rusticus et quando evigilat, tu somne, refecto 
Inspiras robur, blanda medela viro. 
Vel flagrante die quoque, si lubet, arboris umbram, 
Quaeque creant somnos, murmura blanda petit; 
Felix tum stratus molli dormitat in herba; 
Invidiosa quidem regibus ista quies. 
 
Somne, quies homini, lenimen duice laborum, 
Tu praebes animo, blande, doloris opem. 
Tu dator es largus renovati mente vigoris, 
Dulcis vita redit, te veniente, nova. 
Sed duce te quantum fidit socioque viator! 
Immensum per te carpere posse viam. 
Non timet ille nives, glaciatas transit et Alpes, 
Quaque habitant Seres, mollis et ardet Arabs. 

{==388==} {>>pagina-aanduiding<<}

Vespere purpureo quoties cum sole recumbit, 
Quum corpus requiem fessaque membra rogant. 
Tum nocturnus ades comes officiosus anhelo, 
Amplexuque foves molliter, alme, tuo. 
Tu facis, ut vigeat nova vis infusa per artus, 
Quumque Aurora rubet, pergit et ille via. 
Dura iterum quaevis perfert aestusque diurnos, 
Et prohibes usquam succubuisse virum. 
Obvius interdum invitat locus ipse soporem! 
Et cubat immotus saepe viator humi. 
At nautam in ponto, quando huc agitatur et illuc, 
Quis placide somnum ducere posse putet? 
Vergit in obliquum puppis modo parte sinistra. 
Nunc dextra, et crebro fertque refertque latus. 
Undique spuma subit, gravibus pulsantibus Euris, 
Et ratis in fluctu est, ut levis alga, mari. 
Ecce quiescentem nautam non iste tumultus 
Sollicitat, quassus molliter ille cubat. 
Somnia quin etiam volitant placidissima menti, 
Et longinqua licet, visa puella prope est. 
Visa puella prope est, adamata et basia figit, 
O essent utinam basia vera modo! 
Longius huic spargas tua blanda papavera, Somne, 
Ne linquas hominem, dum memor ille suae est. 
Si celer aufugias, tibi dira precabitur ille, 
Et vox, ut constat, nautica grande sonat. 
 
Somne, quies homini, lenimen dulce laborum, 
Tu praebes animo, blande, doloris opem. 
Si qua domus luget, dolor ingens si furit intus 
Tu misere oppressis blanda medela faves. 
Tu tristes lacrymas moesto de lumine tergis, 
Aegris tu praesto es ferre benignus opem, 
Solaris viduas puerosque parentibus orbos, 
Deserit et fractos, te veniente, dolor. 
Obrepis tandem, placidissime, flentis ocellis, 
Uxor amans caro si gemit orba viro. 
Cumque tot insomnes noctes abiere dolendo, 
Fletibus ah! tandem suggeris ipse modum. 
Et fractae spargens luctus oblivia menti 
Tu mala paulatim non meminisse doces. 

{==389==} {>>pagina-aanduiding<<}

Aegrotis optatus ades discrimine summo, 
Queis trahitur moestis vita gemenda thoris. 
Fundis et amissas jactata in corpora vires, 
Quin audes mortis frangere saepe minas. 
Ipse ego cognovi quoties tua mitia dona! 
Nam debere scio me quoque multa tibi! 
Est opere interdum mea mens agitata diurno, 
Aegrius affectum est, concutiturque caput. 
Mî quoque tum lucis cursu spatioque peracto. 
Arridet placido vespere blanda quies. 
Tum nostrum pulvinus habet caput, et tua carpo 
Munera, tum, sopor, es tu medicina mihi. 
 
Somne, quies homini, lenimen dulce laborum, 
Tu praebes animo, blande, doloris opem. 
Pauperis est munus placidus sopor, effugit aulas, 
Queis thorus in thalamo dives odore fragrat. 
Rarior alma quies operosa cubilia mulcet, 
At tenuem victum sobrietatis amat. 
Principibus fulgore nitent heu cuncta diurno, 
Divitis, ah! quanta est noctis imago domus. 
Quaeque favent somnis, hîc ipsa silentia terrent, 
Purpureo poena est posse cubare thoro. 
Horrendae facies tenebris versantur in atris, 
Errant suspenso crimina tetra pede. 
Excutiunt oculis placidum perjuria somnum, 
Stant vigiles furiae, sunt manibusque faces. 
Non clausisse oculos dominum patiuntur iniquum 
Ultores pueri, queis bona rapta patris. 
Imminet umbrarum stratis vaga turba scelestis, 
Supplicium recti conscia quaeque petit 
At nece si gaudet, si frater sanguine fratris..... 
O, cedant oculis talia monstra meis! 
Hanc animo credas unquam consistere posse, 
Aut lecto refici corpora sparsa nece? 
Errat inops toto vagus irrequietus in orbe, 
Quo tutus recubet nescius ille loco. 
Luce timet multum, lux est ingrata scelesto, 
Percellunt animum plurima nocte tamen. 
O numquam existat talis, vescatur et aura! 
O hominem numquam terra benigna ferat! 

{==390==} {>>pagina-aanduiding<<}

Ficta mihi vereor ne sit simul omen imago, 
Quin animo potius sit procul ista meo. 
Fingere dira fugit placidis mea sueta Camoena, 
Et lyra tam tenuis succinuisse negat. 
 
Somne, quies homini, lenimen dulce laborum, 
Tu praebes animo, blande, doloris opem. 
Ista quies demum blandae placidissima noctis, 
Quam creat exacto res bene gesta die. 
Purpureo fulgore tuo virtutis imago, 
Dicta beata nites terque quaterque mihi. 
Aureus occiduis quum sol decumbit in undis, 
Cum vesper tenebris cuncta adoperta tenet, 
Tum benefactorum luce est meminisse voluptas, 
Lux ea per tenebras noctis amica nitet. 
‘Glorior,’ auditur tum vox, ‘luxisse benignum, 
Glorior hunc frustra non periisse diem.’ 
Tunc juvat innocuum querna sedisse sub umbra, 
Mens simul impura si modo labe vacat. 
Tunc audire juvat tremula de sronde susurrum, 
Quod sceleris purus nil tremit ipse mali. 
Hunc sinit alma quies placidum adscendisse cubile, 
Quo mala cum turbis scandere cura nequit. 
Quaeque diurna nitent, secum benefacta rependit, 
Per quae, dura licet, mollia strata facit. 
Fortunata quies, rarae dos optima mentis, 
Hei mihi, quam paucos alma beare soles. 
Haec divina quies, sors invidiosa proborum, 
Opportuna venit semper amica suis. 
Permanet, et longum comes interjecta per aevum, 
Delectat puerum subsequiturque senem. 
 
Somne, quies homini, lenimen dulce laborum, 
Tu praebes animo, blande, doloris opem. 
Postremo properas in longum exire soporem, 
Quem spatio excurso fata suprema ferunt. 
O te felicem, bene qui percurreris aevum, 
Cui placide arridet candida vita prior; 
Postque diem longum est huic obdormiscere suave, 
Gratior in vita vespera nulla suit. 
Tum terrae exiguum thorus est, quo membra quiescant, 
Saepius hanc flores et simul herba tegit; 

{==391==} {>>pagina-aanduiding<<}

Haec laetor cineri data dona novissima nostro, 
Caetera mors rapiat, non rapit illa tamen. 
Amplius haud ulli affligunt hic ossa dolores; 
Quidquid miscetur, molliter illa cubant. 
O longum et facilem Somnum, qui ducitur illic, 
E quo non ulli est evigilare brevi! 
Evigilare licet tandem post secla voluta, 
Quum pigro surgent corpora viva solo. 
Non ergo tenebrae, non sint horrenda sepulcra, 
Terreat haud longus, qui manet ossa, sopor. 
Post atras tandem tenebras Aurora refulget; 
Ultima meta mihi tu modo, Somne, veni!! 
 
j.s. lutgert. 


Dichtregelen, tot sluiting der wintervergaderingen van het departement T** der Maatschappij: tot Nut van 't Algemeen.


De Lente naakt met haar gespelen: 
Reeds zweeft haar adem over 't land, 
En komt en bloem en veldvrucht telen, 
En legt het Noorden aan den band. 
De rossen van den zonnewagen, 
Van 's Winters streng gareel ontslagen, 
Verheffen stout en fier den kop; 
Zij brieschen, onder 't herwaarts naadren; 
Een stroom van vuur ontspringt de raadren, 
En vaart in gloênde vonken op. 
 
De Landbouw wenkt; - de breede voren 
Verlangen naar het vruchtbaar zaad, 
Waarin, gerijpt tot goudgeel koren, 
De maaijer ras de zeissen slaat. 
Het vee, den muffen stal ontweken, 
Hijgt naar de klaverrijke streken, 
Waar 't frisch en krachtig voedsel vindt. 
De visschen dartlen in de stroomen; 
Het vooglenlied doorklinkt de boomen, 
Bij 't lieflijk suizen van den wind. 
 
Maar Phebus moog zijn weidaân spreiden 
En strooijen ginds met milde hand; 
Hier wenkt hij ons tot droevig scheiden 
En 't slaken van den broederband. 
Hij heeft, al mogt de Winter stormen 
En 't aardrijk woest en wreed misvormen, 
Hier, door den ijver van zijn kroost, 
Met dichtgebloemte of reednaarsgaven, 
En wijsheid, die het hart kon laven, 
Ons opgebeurd, verkwikt, getroost. 
 
U allen, die, met loflijk pogen, 
Ons hebt geleerd, vermaakt, gesticht, 

{==392==} {>>pagina-aanduiding<<}

De waarheid voor ontnevelde oogen 
Geplaatst hebt in 't bevalligst licht; 
U, die in dees gewijde koren 
Getrouw der wijsheid les kwaamt hooren; 
U allen, wier bescheidenheid 
Ligt soms, bij 't al te onheusch vervelen, 
Uw' weêrzin heusch mij kon verhelen; 
U zij des Dichters dank gewijd! 
 
Geniet, met onvermengde teugen, 
Het zoet van 't nieuwe jaargetij! 
Maar dankbaar blijve ook in 't geheugen 
Het zoet van onze Maatschappij! 
Als Phebus dan, bij najaarsvlagen, 
Het span wendt van zijn' zonnewagen 
Naar andre hemelstreken heen, 
Betreên wij weêr verheugd dees drempel, 
En offren bloemen in den tempel, 
Gesticht tot Nut van 't Algemeen! 

1836.

....m.





Ongeboren vier percents.


‘Ongeboren vier percenten! wat toch zijn dat?’ vroeg mij Louw. 
'k Zal 't u zeggen (was mijn antwoord); maar zeg me eerst: hebt ge ook een vrouw; 
Hebt ge kind'ren? - ‘'k Heb twee meisjes.’ - Maar, toen gij er geen nog hadt, 
Dacht ge wis aan d'ongeboren, of ge dien alreeds bezat; - 
Toen: zal 't kind een jongen wezen, of een meisjen? - op dat punt 
Bouwdet gij alreeds uw plannen, vóór u 't weten werd vergund. 
Zóó wordt veler speculatie vaardig op een testament, 
Eer hun 's makers wil of eigene overleving is bekend; 
Op papieren dividenden, of een dito ijzerbaan; 
Op een rijk, waarvan des heerschers landen nog in blanco staan; 
Op een loterij, wier prijzen slechts de nazaat innen mag; 
Op een' vetten os, wiens trekker zijn fortuin stort in 't gelag. 
Voelt ge nu, wat ongeboren vier percents Oostindies zijn? 
Speculatie; maar op winsten in de toekomst, dikwijls schijn. 
'k Wensch daarop den rijksten zegen; maar ontveinzen wil ik niet, 
Dat op kalv'ren speculeren meer securiteit ons biedt; 
Schoon van beide wel mag gelden: als het koetjen is bezwaard, 
Wordt allengskens minder zuivel uit de milde speen vergaard! 

Mei, 1836.

IJ.

Uithangbord voor een huis, waarin een blindeman, Urbanus genaamd, oefeningen houdt.


De blinde Urbanus draait hier echte Dordsche pillen, (*) 
Voor allen, die niet zien, maar gretig slikken willen. 
 
....m. 



{==393==} {>>pagina-aanduiding<<}

Mengelwerk.

Leerrede over Joannes VI:67b.

Wilt gijlieden ook niet heengaan?



jezus.
Het lag in het Goddelijk ontwerp onzer verlossing, mijne Broeders en Zusters! dat onze Heer, tijdens zijne omwandeling op deze aarde, geen geloof bij de wereld zou vinden; en de geschiedenis van zijn leven, lijden en sterven levert daarvan eene menigte proeven op. Hier verzette zich de hoogmoed tegen den Profeet, geboortig, zoo men waande, uit eene stad, uit welke, naar de begrippen der Joodsche Meesters, niet goeds kon voortkomen. Dáár verwachtte de onkunde, in den beloofden Messias, den christus, die alle dingen oprigten, en den wereldlijken zetel van david in aardschen glans herstellen zou. Ginds verhief zich de wereldsgezindheid tegen de verkondiging eener leer, die, uit den Hemel nedergedaald, geene waarde hechtte aan uitwendig vertoon van godsdienstigheid, maar reinheid van hart verbond aan het burgerschap van het Koningrijk der Hemelen. Elders verwekte de onbevlekte deugdsbetrachting van Hem, die zonde gekend noch gedaan heeft, de afgunst, den nijd, de verachting en den haat van hen, die, onder den schijn van lang te bidden, de huizen der weduwen opaten, en het groot gebod der liefde en der barmhartigheid op het schandelijkst veronachtzaamden. - Is het wonder, Geliefden! dat Hij, die de waarheid was, het licht en het leven, geen geloof vond in de wereld?
En echter bevonden er zich, onder de verdoolde schapen van het huis Israëls, sommigen, die naar Hem, als den goeden Herder, hoorden, en Hem volgden, waar zijne hand hen leidde; vrome mannen en godvruchtige

{==394==} {>>pagina-aanduiding<<}
vrouwen, die, in ootmoed en nederigheid des harten, in Hem de hoop der Vaderen, den beloofden Profeet, den Zoon en tevens den Heer van david, den christus Gods erkenden, en, met de hand op het hart, op zijne aanvraag, de getuigenis aflegden: ‘Gij zijt de christus, de Zoon des levenden Gods!’
Niet allen, evenwel, die Hem hoorden en volgden, waren van deze hooge, hemelsche overtuiging doordrongen; en, tusschen de kleine schare zijner vereerders en vrienden, ter eene - en zijner verachters en vijanden, ter andere zijde, ontdekken wij eene groote menigte Laödiceërs van latere dagen, van wie de Heer, eenmaal, door de dienst van zijnen geliefden joannes, de betuiging aflegde, dat zij noch koud noch heet waren, maar christus en de wereld tevens wilden dienen.
Het oordeel van de zoodanigen, over de leer van jezus en de hooge waarde van zijnen persoon, was bij hen alleen van omstandigheden, en geenszins van eene levendige, innige en duurzame overtuiging, afhankelijk. Dáár, waar Hij, door eene wonderdaad, in hunne ligchamelijke nooden voorzag, - waar Hij, met Goddelijk vermogen, aan dooden het leven, aan blinden het gezigt, aan dooven het gehoor, aan kranken de gezondheid wedergaf, - waar Hij, die meer was dan salomo en mozes, sprak, gelijk nimmer een mensch had gesproken; dáár klonk het, van heinde en verre: ‘Een groot Profeet is onder ons opgestaan, en God heeft zijn volk bezocht!’ Maar, wanneer de Leeraar uit Galilea de leer verkondigde, dat men, om het Koningrijk der Hemelen te verwerven, het oog, dat ergerde, behoorde uit te rukken, de geliefdste zondige neigingen moest kunnen vaarwel zeggen, en rang en eer en schatten, waar dezelve den ingang in de betere wereld hinderpalen in den weg legden, moest kunnen verzaken; dan verhief zich de taal der teleurstelling en ontevredenheid, in den wrevelmoedigen uitroep: ‘Deze rede is hard; wie kan dezelve hooren?’
Het zal, onder deze toedragt van omstandigheden, en

{==395==} {>>pagina-aanduiding<<}
bij de treurige gesteldheid des Joodschen volks, tijdens jezus' omwandeling op de aarde, bij ons wel geene bevreemding wekken, dat een groot aantal zijner hoorders en volgelingen, sommigen vroeger, anderen later, zijne zijde verlieten en niet meer met Hem wandelden. Gewisselijk was die ervaring voor onzen Heer bedroevend en smartelijk; immers was Hij gezonden, om te zoeken en zalig te maken, wat verloren was. Maar alzoo was het in den raad Gods besloten; en het viel dus geenszins buiten de berekening van Hem, die wist, wat in den mensch was, ja zelf had kunnen voorspellen: ‘De Zoon des menschen zal, als Hij komt, geen geloof vinden op de wereld.’
Verplaatsen wij ons, Broeders en Zusters! met onze verbeelding, in de nabijheid onzes Heeren, toen Hij de merkwaardige en indrukwekkende woorden sprak, die wij, in deze ure, tot ons nut, wenschen te overwegen. - Gelijk zulks reeds meermalen had plaats gehad, zoo gebeurde het ook thans weder: een groot getal der genen, die Hem, eenigen tijd lang, als leerlingen, gevolgd waren, keerden zich van achter Hem af, en wandelden niet meer met Hem. Teleurgesteld in hunne wereldsgezinde verwachtingen en aardsche bedoelingen; genoopt tot het bewandelen van eenen weg, waarop ootmoed en zelfverloochening, en het dragen van het kruis achter den Heer, van allen, rijken en armen, aanzienlijken en geringen, verstandigen en eenvoudigen, gevorderd werden, is het hun der moeite niet meer waardig, den strengen, onverbiddelijken, in niets inschikkelijken Profeet verder te hooren, of nog langer te volgen. Eenigen geven het voorbeeld - dit werkt op de overigen, en geheele scharen verlaten Hem; gelijk eene kudde schapen zich van achter haren goeden Herder afkeert.
En, Geliefden! wat zal die goede Herder, die zijn leven zou zetten voor de schapen, in deze oogenblikken, niet in zijn binnenste gevoeld hebben! Is 't wonder, wanneer zijne reine ziel bedroefd wordt in Hem, en Hij, met smart en mededoogen vervuld, een' treuri-
{==396==} {>>pagina-aanduiding<<}
gen blik slaat op de Hem verlatende menigte? o, Hoe gaarne had Hij hen willen vergaderen, gelijk eene hen hare kiekens onder de vleugelen vergadert; maar zij wilden niet! Ziet, daar verwijderen zij zich, die Hem volgden om de spijze, die vergaat; Hem, den springader des levenden waters, verlatende! Ziet, in het menschelijke oog van den eenigen Zoon des eeuwigen Vaders blinkt een traan van droefheid en mededoogen, terwijl Hij de vertrekkenden naoogt; en nu keert Hij zich, met een' trek van diepen weemoed op zijn verheven gelaat, tot zijne Jongeren, met de roerende en voor hen alles beslissende vraag: ‘Wilt gijlieden ook niet heengaan?’

Het Christendom was, sedert ruim achttien eeuwen, het licht en het leven der wereld; en echter was aan hetzelve, even als aan de leer van jezus, tijdens zijne omwandeling op aarde, een gelijksoortig lot beschoren: het heeft onder de menschen geen geloof gevonden. De geschiedenis der Kerk doet ons, de tijden door, het Christendom kennen als een teeken, dat wedersproken zou worden; en ontelbaar zijn de scharen, die hardnekkig weigerden te belijden, dat christus de Heer is, tot heerlijkheid Gods, des Vaders. Maar ook daar, Broeders en Zusters! waar de mond Hem beleed, was het hart niet altijd geneigd, zijne lessen, zijne leer en zijn voorbeeld te volgen. Daar, waar vooroordeelen en dwalingen het verstand verduisterden, of wel hoogmoed en aardsgezindheid de harten verontreinigde, viel het goede zaad des woords op eene steenachtige plaats, of verstikte tusschen de doornen. De vrienden van God en de echte vereerders van jezus christus ontwaarden dit met smart; en bij den afval van velen, die de zijde des Meesters verlieten, scheen de stem des Heeren hun van den Hemel toe te roepen: ‘Wilt gijlieden ook niet heengaan?’
Die vraag, Geliefden! doet de Heer ook aan ons in deze dagen, nu zich een aantal van de gemeenschap der Hervormde Kerk afscheiden en dezelve verlaten. Tot

{==397==} {>>pagina-aanduiding<<}
vóór weinige jaren nog wandelden wij te zamen, in eendragt en liefde verbonden, den weg des geloofs en der heiligmaking, in de vreeze Gods; maar daar deed zich, op eenmaal, van nabij en van verre, de kreet hooren, dat de Herders der groote kudde de schapen aftrokken van achter den eenigen Herder en Opziener hunner zielen. Aanvankelijk scheen wel die kreet weinig ingang te vinden; maar, gedurig vernieuwd, baande hij zich eenen weg tot de hoofden en harten van dezen en genen; tot dat nu ook eenige herders hunne stemmen deden hooren, ten einde de schapen afkeerig te maken van ons en van onze prediking. Dan, waartoe de treurige geschiedenis dezer dagen, van deze plaats, u geschilderd? Immers zijt gijlieden geene vreemdelingen omtrent de dingen, die, dezer dagen, in ons midden geschied zijn.
Zullen wij hen, die van ons zijn uitgegaan, gestreng en liefdeloos beoordeelen? Neen, mijne Broeders en Zusters! Één is er, die hen oordeelt, namelijk God; en oordeele een iegelijk veeleer zichzelven! - Vernieuwen wij onze aandacht, in deze plegtstatige ure, waarin wij verzameld zijn, om aan onzen hemelschen Vader, aan onzen Goddelijken Verlosser, en aan onze eeuwige bestemming te denken; en waarin wij u, met een treurig oog op de schare, die ons niet meer volgt en onze heiligdommen niet meer bezoekt, de gewigtige vraag voorhouden: ‘Wilt ook gijlieden niet heengaan?’
I. Wij, gezanten van onzen eenigen Heer en algenoegzamen Zaligmaker, verkondigen u de leer, die wij van onzen Heer hebben ontvangen: dat God een Licht is, waarin geene duisternis woont; de Schepper en Onderhouder aller dingen; de Algenoegzame, Almagtige en Algoede, die de Liefde zelve is, en zich, als Vader, Zoon en Heilige Geest, aan ons, in zijn Woord, heeft gelieven te openbaren. Wij aanbidden dien Vader, uit wien, door wien en tot wien alle dingen zijn. Wij prijzen dien Zoon, als het afschijnsel van 's Vaders heerlijkheid, en het uitgedrukte beeld zijner zelfstandigheid;

{==398==} {>>pagina-aanduiding<<}
door wien de Vader alle dingen heeft geschapen. Wij gelooven in dien Heiligen Geest, die ten trooster is geschonken aan allen, die zich naar christus noemen en afstaan van alle ongeregtigheid. Maar wij gelooven dit alles op gezag van Hem, die in den schoot des Vaders was, eer de wereld bestond. Wij knielen neder en aanbidden; en, instemmende met het driewerf Heilig der Engelen, roepen wij, in eerbiedige bewondering, uit: ‘God is groot en wij begrijpen Hem niet! Wie zal, ten einde toe, den Almagtige vinden?’
Gewisselijk, mijne Geliefden! groot is deze verborgenheid der godzaligheid, die ons, in Vader, Zoon en Geest, den eenigen, oneindigen en onbegrijpelijken God doet eerbiedigen; en wij doen dit op de getuigenis van Hem, die, zonder heiligschennis, zeggen kon: ‘Die mij gezien heeft, heeft den Vader gezien,’ in ootmoed en nederigheid des harten; geloovende, dat wij eenmaal God zullen zien gelijk Hij is. Maar zij, die onze zijde verlieten, pogen verder te zien, dan het ons hier beneden gegeven is te aanschouwen. Volgens hen, bestaat de hooge betrekking tusschen den Vader en den Zoon krachtens eene dus genoemde generatie van eeuwigheid, en die tusschen beiden, met den Heiligen Geest, ten gevolge van eenen eeuwigen uitgang; even als ware men, door het gebruik dezer spreekwijzen, eene aanmerkelijke schrede nader gekomen tot de kennis, aangaande den aard, de natuur en het wezen der oneindige Godheid! Zij, die niet in staat zijn het verband aan te wijzen, dat er tusschen het zigtbare en onzigtbare, het stoffelijke en onstoffelijke in den mensch, bij de wonderbare vereeniging van ligchaam en ziel, bestaat, matigen zich de bevoegdheid aan, om over de vereeniging der Goddelijke en menschelijke natuur in den persoon des Verlossers, op een' toon van hoog gezag, te beslissen; als waren de verborgenheden en diepten Gods aan hen, in een hemelsch gezigt, geopenbaard! Wat dunkt u, Geliefden! van deze wijzen en verstandigen? Paulus werd eenmaal opgetrokken tot in den derden Hemel; maar verklaarde

{==399==} {>>pagina-aanduiding<<}
later, dat het hem niet betaamde, de woorden, die hij dáár gehoord had, uit te spreken. Deze wijzen en verstandigen genoten dit onschatbaar Apostolisch voorregt niet; en zij beslissen, als ware het met Apostolisch gezag, over de dingen, waarin de Engelen Gods begeerig zijn in te zien, maar waarvoor de Aartsengelen, in heiligen eerbied, het aangezigt bedekken! - Wat dunkt u, Broeders en Zusters! wilt gij hen ook volgen? ‘wilt ook gijlieden niet heengaan?’
II. De Eeuwige Liefde schonk ons, zijne redelijke kinderen, in het steeds geopend liggend boek der Natuur, eene heerlijke openbaring zijner gadelooze wijsheid, almagt en goedheid: maar, dank hebbe zijne oneindige ontferming! Hij heeft zich, in zijn heilig Woord, ook aan ons, als de Heilige en Regtvaardige, als de Barmhartige en Genadige, geopenbaard; en wij, als verkondigers van dat Woord, wijzen u op hetzelve, als op de eenige en onbedriegelijke kenbron van alles, wat ons, aangaande God, onszelven en onze roeping en bestemming, noodig is te weten, te gelooven en te betrachten. Ja, Geliefden! God, voortijds, veelmaal, en op verschillende wijzen, door de Profeten tot de Vaderen gesproken hebbende, heeft, in latere dagen, tot ons gesproken door zijnen Zoon. Jezus kwam op de wereld, om aan ons te verkondigen de dingen, die Hij van den Vader gehoord had; en Hij verkondigde geen ander gebod, dan wat Hij van den Vader had ontvangen. Hij is het licht der wereld, en die in Hem blijft, wandelt niet in de duisternis. Drie jaren zijns levens, de laatsten van zijn bestaan op aarde in het hulsel der sterfelijkheid, besteedde Hij aan de stichting van het Koningrijk der Waarheid, des Vredes en der Liefde; en toen Hij, van de aarde verhoogd zijnde, gezeten was aan de regterhand Gods, zond Hij zijnen Heiligen Geest op zijne Gezanten neder; opdat zij, beide aan Joden en Grieken, in de leere des kruises, de wijsheid en de kracht Gods zouden verkondigen. In Hem, en in Hem alleen, erkennen wij alzoo onzen eenigen Leeraar, die, meer dan

{==400==} {>>pagina-aanduiding<<}

mozes en salomo, meer dan elias of jesaïa, zijne voorschriften met een Goddelijk: ‘Voorwaar, ik zeg u!’ kon aandringen, en, ten aanhooren van Engelen en Aartsengelen, voor het aangezigt van zijnen geliefden Discipel, verklaren kon: ‘Ik ben de Amen; de waarachtige en getrouwe Getuige!
En echter, mijne Geliefden! zij, die onze zijde verlieten, schijnen aan deze getuigenis niet genoeg te hebben, en leggen hunne gezindheid, maar al te blijkbaar, aan den dag, om Gods openbaring in het Evangelie van onzen Heer naar hunne eigene wijze van beschouwen te verklaren en toe te passen. Op gelijke wijze plaatsten de Joodsche Meesters hunne inzettingen nevens, ja boven de geboden Gods, door mozes gegeven, en onderwierpen de Opperpriesters van het Christelijk Rome het geloof der leeken aan de uitspraken van Kerkvergaderingen en Conciliën. Het getal van hen, die zich naar menschen noemen, vermeerdert van dag tot dag; en kon paulus, onder ons, zijne stem doen hooren, hij zou anderwerf uitroepen: ‘Wat noemt gij u naar mij, of naar apollos? Is paulus voor u gekruist, of zijt gij in zijnen naam gedoopt?’ Maar de groote Tarser verschijnt niet meer in ons midden, en zijne woorden schijnen voor hen in het stof der godgeleerde scholen begraven te zijn geworden. Leerbegrippen en stelsels, stelsels en leerbegrippen hebben het gezag der hooge, eerwaardige oudheid voor zich weten te verwerven; en zij handhaven dat gezag, op den klank van geliefkoosde woorden en uitdrukkingen, die het merk van vroegere eeuwen met zich dragen. Het licht, door geschiedenis, taalkunde en oudheidkennis ontstoken, wordt voor een schrikwekkend verschijnsel gehouden, door eene valsche verlichting aan ontrouwe en listige bedriegers ter beschikking gesteld, om eenvoudigen te misleiden. ‘Bij ons en bij ons alleen is de wijsheid en het verstand; bij ons de sleutel der kennis!’ Dus spreken zij, die van ons uitgingen, tot de onkundige menigte. ‘Hoedt u, om uwer zielen wille! voor de ontrouwe wachters op de mu-
{==401==} {>>pagina-aanduiding<<}
ren van Sion! Bij ons
en bij ons alleen is de waarheid; aan ons zijn de raadsbesluiten des Heeren geopenbaard; ons alleen is het gegeven, in het boek van zijnen wil te lezen!’ - Wat dunkt u, Broeders en Zusters! wilt gij hen ook volgen? ‘wilt ook gijlieden niet heengaan?’
III. Wij, als gezanten van christus wege, erkennen slechts Één' als onzen Heer en Meester, namelijk Hem; dan, wij erkennen niet slechts in Hem onzen eenigen en hoogsten Leeraar, maar ook onzen algenoegzamen Verlosser en eeuwigen Koning. Groot zij de verborgenheid der godzaligheid: God geopenbaard in het vleesch! maar wij gelooven dezelve, omdat de getuigenis Gods meer is, dan die eens menschen; en wij vermeten ons niet, het verband tusschen het lijden en den dood des Heeren en onze eeuwige behoudenis te kunnen aanwijzen. Genoeg is het ons te weten, dat, gelijk mozes de slang verhoogd heeft in de woestijne, de Zoon des menschen ook alzoo moest verhoogd worden aan het kruis, opdat een iegelijk, die in Hem gelooft, het eeuwige leven zoude hebben; genoeg is het ons, met joannes, te weten: alzoo lief heeft God de wereld gehad, dat Hij zijnen eeniggeboren Zoon gezonden heeft; en Hij is eene verzoening voor onze zonden, en niet alleen voor de onze, maar ook voor de zonden der geheele wereld. Daarom bidden wij u, Geliefden! alsof God door ons bade, laat u met God verzoenen! Daarom verkondigen wij, op bevel van onzen Heer, zijn Evangelie, in dezen tijd inzonderheid door de algemeenere verspreiding van den onschatbaren Bijbel, aan alle creaturen; wetende, dat er geene aanneming des persoons is bij God. Daarom prediken wij u, elken dag des Heeren, christus en dien gekruist; den Jood wel eene ergernis en den Griek eene dwaasheid, maar hun, die gelooven, de wijsheid en de kracht Gods. Daarom houden wij niet op, Geliefden! u gedurig toe te roepen: Niet dat wij God lief gehad hebben, maar Hij heeft ons eerst lief gehad en zijnen eeniggeboren Zoon

{==402==} {>>pagina-aanduiding<<}
voor ons allen overgegeven! Gelooft in den Heer jezus, en gij zult zalig worden! - Zoo, Broeders en Zusters! verkondigen wij u den raad Gods, in het Evangelie onzer behoudenis. Maar zij, die van ons uitgingen, hebben zich verstout, perken te stellen aan de grenzenlooze barmhartigheid Gods; als ware christus voor u en mij te vergeefs gestorven, en als ware de hemelsche gelukzaligheid alleen voor een gering getal uitverkorenen verkrijgbaar! Dit denkbeeld, op eene verkeerde uitlegging en toepassing van deze of gene kwalijk begrepene Bijbelplaats gegrond, plaatst de Goddelijke vrijmagt op den zetel der willekeur, en bevolkt het rijk der duisternis met millioenen, die, van eeuwigheid, ten eeuwigen verderve zijn opgeschreven! Een petrus moge, door den geest van christus verlicht en bestuurd, vergeving van zonden en de eeuwige zaligheid toezeggen, zelfs aan die onregtvaardigen, die Gods heilig kind jezus aan het kruis gehecht en gedood hadden; - een paulus moge, in Athene, den onbekonden God aan Grieken en Barbaren verkondigen, en allen de heilmare doen hooren; God was in christus de wereld met zichzelven verzoenende, - zij, die van ons zijn uitgegaan, durven zich, als 't ware, op hooger lastbrief en de kennisneming van den raad Gods verheffen, en verkondigen, op grond daarvan, aan de menigte een ander Evangelie, dan hetgeen door petrus en jacobus, paulus en joannes gepredikt is! Door hunne leer maken zij de verklaring van den geliefden Apostel des Heeren: God is liefde! tot een woord zonder beteekenis; en de Vader der barmhartigheid, die van zichzelv' getuigen liet: ‘Ik heb geen lust in den dood des zondaars, maar daarin, dat hij leve en zich bekeere,’ wordt door hen voorgesteld als den Onverbiddelijken, die den
boetvaardigen zoon en de schuldbelijdende dochter uit zijne vaderarmen afweert, om hen te werpen in de buitenste duisternis, waar weening is der oogen en knersing der tanden! - Wat dunkt u, Broeders en Zusters! wilt gij

{==403==} {>>pagina-aanduiding<<}
deze zielehoeders ook volgen? ‘wilt ook gijlieden niet heengaan?’
IV. Eindelijk; wij, bedienaars van het Evangelie des vredes en der genade, verkondigen u, dat christus ons niet alleen van God geschonken is tot verlossing en regtvaardigmaking, maar ook tot wijsheid en heiliging; en dat hij, die zegt, dat hij in christus is, ook zelf alzoo moet wandelen, gelijk Hij gewandeld heeft. - Geliefden! wanneer wij de, voor den zondaar, zoo troostvolle als bemoedigende leere prediken: Gelooft in den Heere christus en gij zult behouden worden; dan voegen wij er de woorden des Heilands nevens: Zijt gijlieden dan volmaakt, gelijk de Vader in de hemelen volmaakt is! - dan roepen wij u toe: Broeders en Zusters! hebt elkander lief! Kinderen! bewaart uzelven van de Afgoden, en zondigt niet! Christus heeft ons een exempel nagelaten, opdat wij in zijne voetstappen zouden wandelen. Het is zoo, wij zouden ontrouw worden aan onze heilige roeping, wanneer wij de verklaring van Gods Woord voor u verborgen: Wie zal een' reinen geven uit de onreinen? Het gedichtsel van 's menschen hart is ten allen dage alleenlijk boos; allen zijn wij asgeweken; te zamen zijn wij onnut geworden; er is niemand, die goed doet, ook niet tot één toe; wij struikelen allen in vele, en indien wij zeggen, dat wij geene zonde hebben, zoo maken wij God tot een' logenaar en de waarheid is in ons niet. Neen, Geliefden! ook de beste onder ons vindt eene wet in zijne leden, strijdig met de wet onzes gemoeds, en ons gevangen leidende onder de wet der zonde, die in onze leden is; en moest een paulus uitroepen: Ik ellendig mensch! wie zal mij verlossen uit het ligchaam des doods? wat zullen wij dan van onszelven, in ootmoed en opregtheid des harten, betuigen? Maar, mijne Broeders en Zusters! zijn wij uit en door onszelven zondig en onrein, zwak en behoeftig; troostvol en bemoedigend is de taal van het Evangelie: God wil zijne kracht in onze zwakheid verheerlijken, en de Vader
hier boven

{==404==} {>>pagina-aanduiding<<}
wil zijnen Heiligen Geest geven aan allen, die Hem daarom bidden; Hij wil het willen en volbrengen in ons werken, naar zijn welbehagen, en ons, wanneer wij de voetstappen van onzen Heer pogen te volgen, eenmaal den juichtoon van paulus doen aanheffen: Ik vermag alle dingen, door christus, die mij kracht geeft!
Zij, die van ons uitgegaan zijn, prediken u een ander Evangelie. Volgens hen, is de mensch evenzeer onbekwaam om in christus te gelooven, als om zijns zelfs zaligheid uit te werken in de vreeze Gods. Hoort men hunne leer, dan is het alsof de Heer eenmaal tot de hardnekkige Joden gezegd had: Gij kunt tot mij niet komen, opdat gij het leven hebt; en alsof men, volgens het dwaalbegrip uit paulus' leeftijd, in de zonde behoorde te blijven, opdat de genade des te meerder mogt worden! Intusschen is de strijd, om, naar het bevel des Heeren, in te gaan door de enge poort, die ten leven leidt, voor het bedorven gemoed en het aan de zinnelijkheid verslaafde hart, eene te zware taak, dan dat men niet veeleer aan een bespiegelend boven een werkdadig Christendom de voorkeuze zou geven; en het zeggen van: ‘Heer! Heer!’ is voor den zondaar gemakkelijker, dan het doen van den wil des Hemelschen Vaders. De leer van 's menschen onmagt ten goede, en het lijdelijk afwachten van hoogere kracht en vrome bevindingen, strookt daarenboven te zeer met onze natuurlijke traagheid, dan dat dezelve geen' gereeden ingang zou vinden in harten, waarin de zonde hare woonstede gevestigd heeft. ‘Wij (alzoo spreekt men) wij zijn dood in de zonde en misdaden, en kunnen niets doen. Zelfs het geloof in christus moet ons gegeven worden. Wij willen niet roemen in eigene geregtigheid, maar in die van Hem, die zijne uitverkorenen, uit genade, zal behouden en zalig maken, en zijne haters zal verslinden. Het is niet des genen, die wil; niet des genen, die loopt; maar des Almagtigen Gods.’ Op deze en dergelijke wijze verwisselt men de voorstellingen van den mensch, die buiten christus in de

{==405==} {>>pagina-aanduiding<<}
wereld leeft, en van hem, die in het kruis van Golgotha den boom des levens heeft gevonden. - Wat dunkt u, Broeders en Zusters! wilt ook gij deze Leeraars volgen? ‘wilt ook gijlieden niet heengaan?’

‘Wilt ook gijlieden niet heengaan?’ O, Geliefden! indien onze Heer en Heiland, in deze ure, van den troon zijner heerlijkheid, waarop Hij aan de regterhand des Vaders, als de groote Vredevorst, verhoogd is, ulieden deze woorden toeriep, wat zou het antwoord uwer harten wezen? - Dan, wat vraag ik, Christenen! immers zweeft de taal van den vurig liefhebbenden petrus op uwe lippen, en zegt een iegelijk uwer in zijn hart: ‘Heer! tot wien zouden wij heengaan, anders dan tot U? Gij hebt de woorden des eeuwigen levens!’ Broeders en Zusters! God, de Alwetende en Alomtegenwoordige, heeft de keuze van uw hart verstaan; en daarover is blijdschap in den Hemel, bij de Engelen en de zielen der volmaakte regtvaardigen!
a. Geliefden! die keuze zij bestendig de uwe, en vernieuwe zich, bij elke afwijking van achter onzen Heer! - Denkt aan uwen God, dien gij, in en door christus, Vader moogt noemen, als aan den Almagtige, Alwijze en Algoede, den Heilige en Regtvaardige, den Barmhartige en Genadige, den Goedertierene en Getrouwe! Eert Hem, en dient Hem, door het doen van zijnen wil en het houden zijner geboden! Aanbidt den Eengeborenen des Vaders; den Eerstgeborenen aller creaturen; het Woord, dat van den beginne bij God was, God was, en de Schepper der wereld; de Waarheid, het Licht, het Leven; de Middelaar Gods en der menschen; onze Leeraar, Verlosser en Heer! Eert Hem, gelijk wij den Vader eeren, en dient Hem, door uw geloof, door uwe liefde, door uwe hoop, door uwe daden! Buigt u neder voor den Heiligen Geest, onzen Trooster en Heiligmaker, die ons in alle waarheid leiden, tot allerlei deugd sterken en bekwamen wil; en wien, met den Vader en den Zoon, toekomt

{==406==} {>>pagina-aanduiding<<}
de lof, de aanbidding en de dankzegging, tot in alle eeuwigheid! Gelooft, dat Vader, Zoon en Geest één zijn; maar beeft van siddering terug voor de vermetelheid, die de diepten van de geheimen Gods zou willen doorgronden! Vraagt niet - gelooft alleenlijk!
Het Woord is vleesch geworden en heeft onder ons gewoond, en wij hebben zijne heerlijkheid aanschouwd, als die des Eengeborenen van den Vader, vol van genade en waarheid. Amen zegge ons hart op deze betuiging van joannes, en erkenne een iegelijk onzer in den Zoon van maria onzen Broeder, in alles verzocht, gelijk wij, doch zonder zonde; maar ook tevens den Afgezant des Hemels, den Heer der Engelen, den Koning des Heelals, den eeuwigen Zoon des eeuwigen Vaders! Maar, Geliefden! knielt dan neder, bedekt uwe aangezigten, en aanbidt! Vraagt niet; onderzoekt niet; poogt niet ten Hemel op te klimmen! - gelooft alleenlijk!
b. De Bijbel zij ons eenig wetboek en het rigtsnoer van ons kennen, gelooven en wandelen! Of dunkt u, dat eindige, zwakke en-bekrompene verstanden den raad Gods, tot behoudenis van zondaren, beter zouden verstaan, dan mozes en de Profeten, christus en zijne Apostelen? Welk eene vermetelheid, menschelijke stelsels en begrippen naast, somtijds boven de uitspraken van het Goddelijk Evangelie te plaatsen! Noch te Jeruzalem noch te Gerizim zij de plaats der aanbidding! Één is onze Meester, Één onze Leeraar, Één onze Verlosser, Één onze Koning; Hij bragt 's Vaders wil van uit den Hemel op aarde; maar geene Kerkvergadering van feilbare mannen, waar ook verzameld, kan een ander fundament leggen, dan hetgeen door christus is gelegd: Hij alleen heeft de woorden des eeuwigen levens. Zondaar moge de naam zijn van alwat kind van adam heet; ons is, door Gods genade, de onvergelijkelijke eer beschoren, ons naar christus te mogen noemen. Broeders en Zusters! zijt gij door paulus, door chrysostomus, door luther of calvijn behouden van den toekomenden toorn? En indien niet, waarom

{==407==} {>>pagina-aanduiding<<}
zullen wij ons dan naar namen van menschen of leerstelsels benoemen? waarom afstand doen van den schoonsten eertitel, wien het geenen Aartsengel vergund is te dragen? waarom ons niet, alleen en uitsluitend, naar onzen Heer en Heiland genoemd? Er is toch geen andere naam onder den hemel, door welken wij kunnen zalig worden.
Hoort dan, Geliefden! niet naar eindige, zwakke, kortzigtige en feilbare menschen, maar hoort hem alleen, en laat u door niemand eenigen last opleggen! Christus zelf verkondigde niet zijne leer, maar alleen wat Hij van den Vader gehoord had; Geliefden! laat ons zijn voorbeeld volgen! Hij onderzocht de Schriften, en het Woord Gods was zijne hemelsche spijze. Dat Woord zij ook het voedsel onzer zielen, de lamp voor onzen voet, het licht op ons pad!
c. Christenen! predike een iegelijk onzer, met woord en voorbeeld, het Evangelie der behoudenis aan alwie zondaar heet op de wereld! Het is de uitdrukkelijke taal des Bijbels: God wil, dat alle menschen zalig worden, en tot kennis der waarheid komen. Christus kwam op aarde, niet om te roepen regtvaardigen, maar zondaars tot bekeering. Wie zijt gij, onverstandigen en tragen van harte! om te gelooven, dat onze Heiland eene wereld met God verzoend heeft? Wie zijt gij, die de oneindige liefde des eeuwigen Vaders beneden het peil uwer kinderliefde plaatst, en de gruwelleer verkondigt, dat de Albarmhartige menschen uit het niet zou ten voorschijn roepen ter eeuwige verdoemenis? Het zij zoo, Geliefden! dat ongeloovigen en onboetvaardigen niet zullen ingaan in het Koningrijk der Hemelen; dan, het vonnis hunner veroordeeling is door henzelven onderteekend, maar geenszins door Hem, wiens naam Liefde is. Hij, de vlekkeloos Heilige, kan geen lust hebben in den eeuwigen dood van schepselen, voor wie Hij zijnen eenigen en geliefden Zoon overgaf aan den dood des kruises. O, Broeders en Zusters! zoo vaak wij eene zoo harde, Gode onwaardige leer hooren predi-
{==408==} {>>pagina-aanduiding<<}
ken, laat dan de ijver voor de eer van God onzen boezem doen blaken, ons hart doen gloeijen; niet door veroordeelen en verdoemen van hen, die dwalen; maar door dat innig medelijden der ziele, hetwelk wij bij het gezigt van elken ongelukkigen gevoelen; en laat ons, voor hen, met de woorden onzes Heilands bidden: ‘Vader, vergeef het hun; want zij weten niet, wat zij doen!’
d. Broeders en Zusters! Medezondaren en Zondaressen! allen staan wij schuldig voor God; allen weten wij, dat in ons geen goed woont; maar wij weten ook, dat, als wij in christus, als onzen Leeraar, Verlosser en Heer, gelooven, dit geloof wederliefde en dankbaarheid in ons gemoed zal verwekken. O, Geliefden! christus heeft ons van de zonde verlost, opdat Hij zichzelven een eigen volk zou heiligen, ijverig in goede werken; en wie zegt, dat hij in Hem blijft, die moet zelf ook alzoo wandelen, gelijk Hij gewandeld heeft. Ik vrage u, wat zal er met den boozen dienstknecht gebeuren, die het toebetrouwde talent in de aarde begroef, of den wil des Heeren geweten, maar niet gedaan heeft? Laat hier het Evangelie antwoorden, en ulieder hart uitspraak doen! - Wanneer wij eenmaal voor den regterstoel van christus zullen staan, dan zal geene menschelijke uitvinding van gewaande onmagt den werkers der ongeregtigheid het vonnis der veroordeeling doen ontvlieden. Gelijk de wijze maagden, in de gelijkenis des Heeren, moeten wij onze lampen brandende houden, en onze heiligmaking najagen in de vreeze Gods. Hij zal ons met zijne genade en geest sterken, en zijne kracht in onze zwakheid verheerlijken. Zonder onzen Heer kunnen wij niets doen; maar met en in en door Hem vermogen wij alles, en Hij blijft met ons tot aan de voleinding der wereld. Broeders en Zusters! wie is er onder ulieden, die zijne traagheid, tot het vaarwelzeggen van de dienst der wereld, met den dekmantel zijner verdorvene en zwakke natuur, voor het oog

{==409==} {>>pagina-aanduiding<<}
van den alwetenden Hartenkenner, zou pogen te verbergen? Schrikkelijk zal eenmaal het ontwaken uit den slaap der zonde, ontzettend de teleurstelling zijn! Dan zult gij klagen en roepen: ‘Heere! Heere! doe ons open!’ - maar het hartverpletterend antwoord zal u onherroepelijk tegenklinken: ‘Gaat weg van mij! ik heb u nooit gekend!’
Broeders en Zusters! als tot verstandigen spreke ik: oordeelt hetgeen ik zegge; en beproeft, bij het licht van Gods onfeilbaar Woord, of deze leere uit God is, dan of ik u tot het volgen van kunstiglijk verdichte fabelen heb opgewekt! - Zij, die van ons zijn uitgegaan, wandelen hunnen eigen' weg; ons zij christus de weg, de waarheid en het leven! Zij, die van ons zijn uitgegaan, lasteren en schelden ons, als ontrouwe Dienaren en zorgelooze Herders; en wij wijzen ulieden op den eenigen, goeden Herder, die zijn leven gaf voor de schapen. Toen Hij leed en stierf, dreigde Hij niet; toen Hij gelasterd en gescholden werd, lasterde en schold hij niet weder. Laat ons zijn voorbeeld volgen, onzen Heiland nawandelen. Laat ons elkander liefhebben, in Hem, die ons liefhad, en voor onze vijanden bidden! Zóó bestaat er geene vreeze, dat wij ons van Hem zullen afkeeren, of ons zullen ergeren aan Hem of zijne leere. Zóó zullen wij, zijnen naam dragende, in zijne kracht en door zijne hulp, afstaan van alle ongeregtigheid; en, wanneer ook nog velen den oversten Leidsman verlaten, en Hij ons, in zijn Woord, afvraagt: ‘Wilt ook gijlieden niet heengaan?’ Hem, met een door liefde en dankbaarheid bewogen hart, ten antwoord geven: ‘Tot wien zouden wij heengaan, dan tot U? Gij hebt de woorden des eeuwigen levens. Heer! Gij weet alle dingen; Gij weet, dat wij U liefhebben!’ Amen.


{==410==} {>>pagina-aanduiding<<}

Eenige schoone plaatsen uit Epiktetus.

Hoe kan men alles doen, om God te behagen. (*)

Iemand vraagde eens aan epiktetus, hoe men der Godheid welgevallig kon eten? - Indien, antwoordde hij, zulks op eene regtvaardige, betamelijke, dankbare, matige en geschikte wijze geschiedt, zou dit dan niet der Godheid welgevallig zijn? Of wanneer gij uwen knecht gelast u warm eten te geven, en hij u niet dadelijk gehoorzaamt, of u het eten half koud aanbrengt, of geheel in huis niet gevonden wordt, en gij zulks dan niet hoog opneemt of in gramschap uitbarst, zou dat Gode niet behagen? - Maar, wie kan zoo iets verdragen? - Slaaf uwer driften! zoudt gij uwen broeder niet verdragen, die van Gods geslacht is? (†) Hij is toch een zoon uit hetzelfde zaad, als gij, en van denzelfden hemelschen oorsprong. Of, zoo gij iets hooger geplaatst zijt, moet gij u dan terstond als een' tiran vertoonen? moet gij u niet herinneren, wie gij zijt en over wie gij gebied voert, namelijk over bloedverwanten, over broeders van nature, over afstammelingen van God? - Maar, ik heb ze gekocht; zij hebben over mij niets te zeggen. - Ziet gij wel, waarop gij het oog vestigt? Is het niet op de aarde, op den afgrond, op de treurige wetten der stervelingen, en niet op de wetten der Goden?

Dat de Godheid alles ziet. (※)

Toen iemand eens vraagde, hoe men zich overtuigen

{==411==} {>>pagina-aanduiding<<}
kon, dat alles, wat men deed, door de Godheid gezien werd? sprak epiktetus aldus: Gelooft gij niet, dat alles slechts één geheel uitmaakt? - Ja, was het antwoord: immers hangen de aardsche dingen van de hemelsche af. - Dit komt mij ook zoo voor. Alles is immers zóó geschikt, als op Gods bevel, dat, wanneer Hij der planten gebiedt te bloeijen, zij dan bloemen voortbrengen; uit te botten, zij dan knoppen doen zien; vruchten voort te brengen, zij zulks doen, en dat deze rijpen wanneer Hij het wil. En wanneer de bloemen verwelken en de bladeren afvallen, wanneer alles in zichzelve inkrimpt en weder tot rust komt, geschiedt dit ook niet op Gods bevel? En wanneer nu, door de wassende en afnemende Maan, de nadering en verwijdering der Zon, door zoo vele veranderingen en beurtwisselingen, voor de aardsche dingen gezorgd wordt? Maar het loof der boomen en onze ligchamen zijn dus met het geheel verbonden en daarmede in betrekking; zouden onze zielen het niet veel meer zijn? Ja, onze zielen zijn met God zóó verbonden en aan Hem gehecht, dat zij als 't ware deelen van Hem, vonken van zijn licht zijn: en God zou niet elke van derzelver bewegingen, als van zijn geslacht, ontwaren? Gij zoudt aan Gods wereldbestuur en aan alle Goddelijke en menschelijke zaken kunnen denken, en tevens zinnelijk en verstandelijk door duizende dingen worden aangedaan; het eene toestemmen, het andere ontkennen, of daarover uw oordeel opschorten; zoo vele denkbeelden van zulke groote en veelsoortige voorwerpen in uwen geest bewaren, en daardoor tot gedachten komen, die met die voorwerpen overeenkomen; - gij zoudt zoo vele kunsten en herinneringen van duizende zaken in uw geheugen kunnen bewaren: en God zou niet in staat zijn, alles te zien, bij alles tegenwoordig te zijn en deel te nemen aan alles? Maar de Zon vermag immers zulk een groot gedeelte van het geheel te beschijnen, dat weinige alleen uitgezonderd, waar zij door de
schaduw der Aarde belemmerd wordt; (*) en Hij,

{==412==} {>>pagina-aanduiding<<}
die de de Zon gemaakt heeft en haren omloop bepaalt, die toch over 't geheel slechts een klein gedeelte zijner werken is, die zou niet alles kunnen beschouwen? - Maar ik, zegt gij, kan dat alles met mijn begrip niet volgen. - En wie zegt u dan, dat gij dezelfde magt hebt als God? En nogtans heeft Hij elk onzer eenen opziener gegeven, eenen beschermgeest, wien Hij heeft opgedragen, rusteloos en onbedriegelijk voor ons zorge te dragen. (*) Kon Hij elk onzer aan een' beteren, aan een' meer zorgdragenden bewaker hebben overgegeven? Wanneer gij dan de deur hebt gesloten, en het daar binnen donker is, wacht u dan van te zeggen, dat gij alleen zijt. Neen! gij zijt niet alleen; maar God is daar binnen en uw beschermgeest. Wat voor licht hebben die noodig, om te zien, wat gij doet? (†) Aan dezen God moet gij ook eenen eed zweren, gelijk de soldaten aan den Keizer. (※) Wanneer deze de dienst voor loon aanvaarden, zweren zij, 's Keizers behoud boven alles te zullen eerbiedigen. En zult gij, die met zoo veel en zoo veel groots verwaardigd zijt, niet zweren? En wanneer gij gezworen hebt, zult gij daarin niet volharden? En welke zal dan uw eed zijn? Hem nimmer ongehoorzaam te zijn, over Hem u nooit te beklagen, nooit iets te berispen, wat Hij u geeft, nooit met tegenzin iets te doen of te lijden, wat noodig is. En waarin verschilt die eed van den anderen? Daar zweert men, niemand boven den Keizer te stellen; hier, onszelven (onze waarde als mensch) boven alles.
(Wie deze taal van eenen heidenschen slaaf vergelijkt met den Godverzakenden onzin van Hoogleeraren in de Wijsbegeerte, die zich Christenen noemen, in onze dagen, zoo als de oudere fichte, schelling,

{==413==} {>>pagina-aanduiding<<}
(thans echter van zijne dwaling teruggekomen) en vooral hegel, zal waarlijk geene hooge gedachten koesteren van den voortgang der Wijsbegeerte.)

Proeven uit de Mémoires de la Duchesse d'Abrantes.

Een persoon van zoo veel naam, als de Heer de talleyrand, behoorde een' levensbeschrijver te hebben, die vele bladzijden vol schreef, om den beruchten man, in het binnenste van zijn huis, aan een ieder te doen kennen; want het is niet onbelangrijk te weten, hoe de dagelijksche leefwijze ingerigt is van eenen man, die eene groote rol op het tooneel der wereld sinds vele jaren speelt. Om iets, ten minste, te dien opzigte te zeggen: De Heer de talleyrand staat 's morgens tegen tien ure op. Wanneer het schoon weder is, namelijk aan den staatkundigen hemel, zoo komen er reeds dàn vele personen bij hem hunne opwachting maken. Wijst de barometer (altijd de staatkundige) veranderlijk, zoo is het gedrang aanmerkelijk minder; en staat hetzelfde glas op storm, zoo vindt men in zijn vertrek toch altijd nog een aantal personen, dewijl het genoeg bekend is, dat genoemde Vorst de kunst verstaat om stormen af te wenden. Evenwel is in het algemeen sinds het jaar 1830 de belangstelling in deze morgenbezoeken zeer verminderd; doch wat hetzelfde gebleven is, is hetgeen het ochtendgewaad van den Vorst, en deszelfs wijze van zich daarvan te ontdoen, betreft.
De Heer de talleyrand, niettegenstaande zijn schedel met zeer dik haar nog overvloedig bezet is, kan niet gerust slapen, zonder zeven nachtmutsen op te hebben. Als hij uit zijn bed stapt, wordt er vooreerst geene van deze mutsen afgenomen. Wanneer de muilen aan de voeten zijn, doorwandelt zijne Hoogheid de kamer een- of meermalen, gewikkeld in een' Schotschen nachtrok, vergezeld van een paar kamerdienaars, die hem eene waschkom van zilver, verguld zilver (vermeil) of Oostindisch porselein nadragen; terwijl hij van tijd tot tijd den genen een woord toespreekt, die rondom hem verzameld zijn. Daarna zet de Heer de talleyrand zich neder; dan begint het afnemen der mutsen,

{==414==} {>>pagina-aanduiding<<}
eene voor eene; eindelijk verschijnt het wèl met haar bezette hoofd. Nu wordt van de voorvermelde kom en van een glas water, dat hij, als een walvisch, door de neusgaten weêr uitblaast, gebruik gemaakt, om het aangezigt, den mond enz. te reinigen. Daarna wordt een aanvang met kappen gemaakt; doch dit is eene zeer bezwaarlijke taak voor den kamerdienaar, die er mede belast is: want leder oogenblik ontsnapt hem de Vorst, nu om een woord te zeggen aan een' persoon, die het vertrek verlaat, dan om lets te vragen aan een', die er binnen treedt. Eindelijk gaat men over tot het aankleeden van den grooten man. De Schotsche japon wordt uitgetogen en de, voor dien dag passende, rok aangedaan; doch niet voordat er eene ruime besprenging met velerlei reukwateren heeft plaats gehad. Nu zoudt gij denken, geachte lezer, dat alles afgedaan en in orde was? Gij zoudt het mis hebben; er ontbreekt nog een stuk van zeer veel aanbelang - het is een hoed, ja een hoed, dien de Heer de tallyerand zelf op zijn hoofd plaatst, en dat wel in zijne kamer, omdat hij altijd koud is en de buitenlucht vreest. Met dien hoed op, die rond is, en wiens rand eenigzins nederwaarts hangt, neemt hij dan des morgens omstreeks elf ure op zijne sofa plaats, en begint een gesprek, of zet een reeds aangevangen onderhoud voort, met de verschillende personen, die hem hunne opwachting zijn komen maken.

Het is genoeg bekend, dat de beroemde Mevrouw de staël, necker's dochter, niet in gunst bij Keizer napoleon stond, en ook van hare zijde den werelddwinger geen goed hart toedroeg. In het jaar 1800 evenwel, toen bonaparte, als Eerste Consul, zijnen befaamden togt over het Alpische gebergte bewerkstelligde, werd zij gedwongen, hem in de uitvoering van zijne plans te bewonderen. Ziehier wat het geval was.
De Heer pétiel, Staatsraad, en in die hoedanigheid zijn' meester naar Italië volgende, van ouds met den Heer necker bekend zijnde, bezocht den vader en de dochter op derzelver buitenverblijf Coppet bij Genève, terwijl het leger voortrukte. Het gesprek natuurlijkerwijze op de staatkundige gebeurtenissen gevallen zijde, gaf Mevrouw de staël eenigen twijfel te kennen, met opzigt tot het welgelukken der aangevangene onderneming van bonaparte; en daar

{==415==} {>>pagina-aanduiding<<}
de Heer pétiel, van een gansch ander gevoelen, hare bedenkingen stuk voor stuk poogde te wederleggen, zeide zij eindelijk: ‘Maar het Alpische gebergte, rekent gij dat voor niet met al?’ - ‘Hoe nu!’ antwoordde pétiel: ‘heeft niet hannibal die zelfde Alpen overgetrokken, waarvoor gij u zoo bevreesd betoont?!’ - ‘Hannibal had geene kanonnen!’ hervatte Mevrouw de staël: ‘weet gij, dat het eene zware taak is, het grof geschut heen te voeren over bergpassen, waar de klipgeiten naauwelijks derzelver fijne pootjes durven nederzetten? In één woord, ik houd voor zeker, dat in dezen bonaparte niet zoo gelukkig als zijn voorganger wezen zal.’ - ‘Wel nu, Mevrouw,’ hernam de Heer pétiel, ‘ik wed, dat ik, eer zes weken verloopen zijn, in staat zal wezen, u van Milaan de allernieuwste muzijk, die dan in het licht zal zijn, te kunnen zenden.’ - ‘Gaarne houd ik die weddenschap!’ sprak necker's dochter - en het duurde niet veel meer dan veertien dagen na het vertrek van den Heer pétiel, of te Coppet werden de beloofde muzijkstukken uit Milaan ontvangen. Bij deze gelegenheid schreef Mevrouw de staël aan den Heer pétiel eenen brief, waaruit wij het volgende overnemen: ‘Gij hebt mij, Mijnheer, willen bewijzen, dat de Fransche beleefdheid, in hare bevalligste trekken, herboren is; doch in alle tijden zou ongetwijfeld een man als gij haar gehuldigd hebben. De muzijk is fraai; doch wat het uitvoeren van dezelve bij uitstek aangenaam maakt, is de herinnering, daardoor verwekt, aan de
ongeloofelijke gebeurtenis, die mij deze bladen zoo spoedig heeft doen ontvangen. Men is, zoo wel hier, als te Parijs, in geestvervoering over het gelukkig slagen der onderneming. Gij hadt dit voorzien; en echter moet gij, dunkt mij, er nog verbaasd over staan; ten minste, welk ook het vertrouwen van een iegelijk op de bekwaamheden en het geluk van bonaparte was, staat men bij elke nieuwe overwinning op nieuw versteld.’


{==416==} {>>pagina-aanduiding<<}

Een tooneel voor het hof van Assises. Door Altaroche.

Reeds tien uren lang waren de twaalf gezworenen, die over het lot van den wegens moord beschuldigden george waugham beslissen moesten, in de zaal der beraadslagingen bijeen. Ongeduldig wachtte het publiek, en kon de reden van hun dralen niet bevroeden. Waugham's zaak was zeer eenvoudig. De bezwaren, welke zich bij de debatten tegen hem opgedaan hadden, waren zoo baarblijkelijk, dat niemand vermoed had, dat de gezworenen meer dan vijf minuten noodig gehad zouden hebben, om eenstemmig de schuldigverklaring over hem uit te spreken.
Het geval was het volgende. Francis plett, een rijke brouwer uit eene der voorsteden van Londen, was den 11den Julij van het vorige jaar, twee kleine uren van de hoofdstad, in de sloot langs eenen veldweg, met drie steken van een mes vermoord gevonden. Uit den toestand der wonden kon men afleiden, dat de moord gedurende den nacht te voren gepleegd moest zijn. Het mes werd gevonden, en als eigendom van george waugham, een' landman uit de nabuurschap, herkend. De regter van instructie begeeft zich met zijne lieden naar deszelfs huis. Hij vindt er een bebloed vest. Het blijkt, dat dit vest juist datgene was, hetwelk waugham den voorgaanden avond gedragen had, en met hetwelk hij ten twee ure des morgens, langs denzelfden weg, waarop plett vermoord werd, naar huis gekomen was. In den zak van dit vest vond men den zakdoek, van welken de vermoorde zich den vorigen dag bediend had.
George waugham wist, tot weêrlegging dezer bezwaren, niets anders in te brengen, dan de gewone uitvlugten. Hij had, zeide hij, in de herberg de witte Zwaan, waar hij des avonds gegeten had, zijn mes uit onachtzaamheid op de tafel laten liggen; het bloed op zijn vest kwam daarvan, dat hij sterk uit den neus gebloed had, en den zakdoek had hij op dat gedeelte van den weg, langs hetwelk plett vóór zijne verwonding gekomen moest zijn, gevonden.
Men weet, wat er van zulke, door geenerlei bewijs gestaafde, voorgevens doorgaans te denken is. Zij konden dus de kracht der zoo duidelijke beschuldigingsgronden niet ver-
{==417==} {>>pagina-aanduiding<<}
zwakken. Daarenboven stond waugham algemeen bekend voor een' man van een opvliegend en gewelddadig karakter.
En evenwel hadden de gezworenen reeds volle tien uren met beraadslagen doorgebragt. Welken twijfel konden zij toch hebben? Men hoore! Elf van hen hadden de door het geregt gestelde vraag, of de aangeklaagde schuldig zij, terstond en zonder bedenken met ja! beantwoord; maar de twaalfde sprak, tot groote verbazing zijner ambtgenooten, een vast en duidelijk neen! Men dacht, dat er een misverstand plaats had. De vraag werd andermaal voorgesteld, en zoo duidelijk mogelijk toegelicht. De gezworene zeide weder: neen! Nu las men de akten, wikte en woog de verklaringen der getuigen, redeneerde, discutieerde, - alle moeite was vergeefs; de gezworene bleef bij zijn neen!
Volgens de Engelsche wet moet de uitspraak der gezworenen volstrekt eenstemmig zijn. Zij blijven in de raadzaal opgesloten, buiten gemeenschap met iemand hoegenaamd, zonder licht, zonder voedsel, zoo lang tot dat de eenstemmigheid er is.
Nadat de elf gezworenen alles uitgeput hadden, wat zij bedenken konden, om het hardnekkig neen zeggen van hunnen ambtgenoot te bestrijden, namen zij het befluit, zoo lang geduld te hebben, tot dat verveling of honger den weêrbarstigen bedwongen zou hebben. Zoo bleven zij tien uren lang wachten, nu eens slapend, dan lezend, dan weder van harddraverijen, hanengevechten enz. pratend. Toen zij echter zagen, dnt de koppige man het niet opgaf, begonnen zij hem een voor een beurtelings met verwijten en smeekingen te bestormen. De een bad in naam van zijne uitgehongerde maag, de ander drong hem zijne vrouw en kinderen op het gemoed, een derde gaf zijne knorrigheid in woorden lucht, een vierde schold; alles vruchteloos. De gezworene week geen haarbreed van zijn onverzettelijk neen!
Eindelijk nam de oudste der gezworenen, als zoogenaamde voorzitter, het woord. ‘Mijne Heeren,’ zeide hij, ‘reeds van het eerste oogenblik stond mijne overtuiging vast, want terstond heb ik op de vraag het ja! gesproken. Desniettemin moet ik erkennen, dat eene zoo hardnekkige tegenovertuiging de mijne min of meer doet wankelen. Onze collega moet van de onschuld des aangeklaagden zeer gewis zijn; anders zou hij voorzeker onze voorstellingen en drangredenen niet hebben kunnen wederstaan. Zulk eene zedelijke gewisheid, hoe wonderlijk zij ook mag voorkomen, behoort niet

{==418==} {>>pagina-aanduiding<<}
in den wind geslagen te worden. En wat ook kunnen wij er tegenover stellen? Al bleven wij ook een jaar lang achter ons ja! verschanst liggen, zoo zouden wij zijn neen! toch niet verzetten, want het schijnt zoo vast te staan als de rotsen in Schotland. Door eenstemmigheid der Jury te eischen, heeft de wet aan de minderheid het regt van vrijspraak toegekend. Daar wij ons nu vergeefs alle mogelijke moeite gegeven hebben om de bevestigende eenstemmigheid te erlangen, blijft ons niets meer over dan tot de ontkennende eenstemmigheid over te gaan, door alle elf ons bij de meening van den twaalfden te voegen. Ik denk, dit is het beste, wat wij doen kunnen, en dit doende zullen wij daarenboven handelen in het belang van onzen tijd en van onze ingewanden.’
Deels uit verveling, deels uit afmatting, stemden de gezworenen, de een voor, de ander na, in den voorslag van hunnen president, en zoo traden alle twaalf, na elf uren opgesloten geweest te zijn, in de geregtszaal, en spraken hun: Neen, de aangeklaagde is niet schuldig! - Over deze uitspraak verbaasden de aanwezigen zich nog veel meer, dan over de ongehoord lange barensweeën, waaronder zij haar aanwezen gekregen had.
Toen de zitting opgeheven en de gezworenen op het punt waren van uit elkander te gaan, verlangde de stijfhoofd van hen, dat zij nog eene minuut lang met hem in de raadkamer terugkeeren en er hem gehoor schenken zouden.
‘Oho!’ riep de president, ‘de heer collega heeft zeker besloten ons uit te hongeren.’
‘Ik vraag u verschooning, mijne Heeren,’ zeide de gezworene hoog ernstig; ‘ik wenschte u de beweegreden mijner hardnekkigheid mede te deelen. Ik wil u bewijzen, dat zij uit het hart, niet uit het hoofd voortkwam. Denkt gij dan, dat mijn honger niet even gebiedend was als de uwe? Maar mijn geweten is nog sterker dan mijne maag.’
Deze woorden prikkelden de nieuwsgierigheid der Jury-leden; zonder verdere tegenspraak volgden zij hem in de kamer.
‘Mijne Heeren,’ sprak nu de gezworene, op een' plegtigen toon, ‘weest indachtig, dat alwat binnen deze muren gebeurt tot uwen ambtspligt behoort, en derhalve met het diepste stilzwijgen bedekt moet blijven. Zoo aanstonds zult gij weten, waarom ik op deze uwe stilzwijgendheid moet kunnen rekenen. Zweert mij dus, van alwat gij nu hooren zult niets te zullen openbaren!’ - Zij deden den eed. -
{==419==} {>>pagina-aanduiding<<}
‘Nu, hoort, waarom ik zoo hardnekkig geweigerd heb, george waugham te laten veroordeelen. Ik deed zulks, omdat george waugham den moord niet gepleegd heeft.’
‘Hoe kunt gij dit weten?’
‘Omdat - ik zelf de moordenaar ben.’
De gezworenen beefden terug, en de verhaler ging voort: ‘Francis plett had mij eenen hoon aangedaan, dien een jaloersch echtgenoot nimmer vergeeft. Ik alleen kende mijne schande; zij was niet openbaar, en evenwel verscheurde zij mijn binnenste. Ik besloot mij te wreken. Het was mij bekend, dat plett den 11den Julij zeer laat dien weg langs moest komen. Op hem wachtende, nam ik in de witte Zwaan het avondeten. Daar heb ik op de tafel het mes gevonden, waarmede ik den moord begaan heb. Na de volvoering heb ik mijne handen, die bebloed waren, aan den zakdoek van mijn slagtoffer afgeveegd. Uit vrees, dat die doek mij verraden mogt, wanneer ik dien bij mij hield, wierp ik denzelven weg. Dit alles komt volkomen overeen met de verklaringen van den beschuldigde. Toen ik hoorde, dat men waugham verdacht hield, en dat men hem in hechtenis genomen had, was mijne eerste gemoedsbeweging, mij zelf aan te geven, om eenen onschuldigen te redden. Vervolgens echter bedacht ik, dat, zoo ik verklaarde de dader te zijn, men onderzoek zou doen naar mijne beweegredenen, en dat mijne huwelijkseer, die mij boven alles gaat, in gevaar zou komen van openbare smet. Ook hoopte ik, dat het onmogelijk zijn zou, waugham wegens eene misdaad te veroordeelen, welke hij niet begaan had. Ik zweeg dus. Naderhand hoorde ik, dat een voorbeeldeloos zamentreffen der omstandigheden de veroordeeling van den ongelukkigen waarschijnlijk maakte, en nu wilde ik spreken. Daar vernam ik, dat ik tot lid der Jury verkozen was, voor welke waugham verschijnen moest. Nu zweeg ik, omdat ik het middel in handen had, om den onschuldigen te redden, zonder den schuldigen aan te klagen. Gij weet, mijne Heeren, welk middel het geweest is. Ik heb mij daarvan, gelijk gij gezien hebt, met vrucht bediend. Mijne vrouw is intusschen gestorven, en binnen drie dagen ben ik niet meer in
Engeland. Ik loop dus geen gevaar door mij aan u te ontdekken. Krachtens uwen eed, zwijgt gijlieden drie dagen lang.’
Hier emdigde hij en verliet de zaal. De gezworenen zagen hem sprakeloos na.


{==420==} {>>pagina-aanduiding<<}

Het zwarte masker.

(Vervolg en slot van bl. 381.)

Zoo zalig was dit tijdperk huns levens, dat zij het voortsnellen van den tijd niet bemerkten. Reeds spoedde eene tweede week ten einde. Terwijl zij zich op zekeren morgen tot een uitstapje in het bosch gereed maakten, kondigde een bediende de aankomst van eenen Weener renbode, met brieven voor den Graaf, aan. Op dit berigt betoonde hij zich zeer onthutst, en, aan adela belovende dadelijk weder bij haar te zullen zijn, gelastte hij, dat den bode zijn vertrek zou gewezen worden. Toen hij eenige oogenblikken later het vertrek weder binnentrad, zag men den bode de poort van het kasteel uittreden, en spoorslags den weg naar Weenen inslaan. De Graaf had blijkbaar onaangename tijdingen vernomen, en poogde te vergeefs zijne aandoeningen te verbergen. ‘Geen kwaad nieuws uit Weenen, hope ik,’ zeide het meisje; ‘is daar iets gebeurd, dat u kwelt?’ - ‘Ik word opgeroepen,’ antwoordde hij haastig; ‘ik ontvang bevel om op te trekken, werwaarts weet ik niet, - welligt naar Polen. Ik moet mij onverwijld bij mijn regement vervoegen.’ - ‘Maar gij zult het niet doen,’ zeide het eenvoudige meisje, op een' hartstogtelijken toon; ‘gij zult niet gaan?’ - ‘Wat kan ik er tegen doen?’ was zijn antwoord. - ‘Hebt gij niet meermalen verhaald, dat de Keizer uw vriend was, dat hij veel van u hield, en u gaarne van dienst wilde zijn? Zou hij u geen verlof geven om afwezig te blijven? O, indien hij naar u niet hooren wil, laat ik hem bewegen! Ik zal zelve naar Weenen gaan, - ik zelve zal hem alles vertellen, hem te voet vallen, hem smeeken; en indien ooit een Hongaarsch meisje genade gevonden heeft in de oogen van eenen Monarch, die haar volk genegen is, dan zal hij mijn verzoek niet afslaan.’ -
‘Adela,’ zeide hij, ‘spreek niet alzoo; ik moet gaan, - maar ik hoop zelf verlof te erlangen. Kom, beur u op! Gij weet, dat gij staat op mij kunt maken. Gij hebt mij vroeger geloofd, - heb ik u misleid? Geef mij slechts uw woord, dat gij mij nooit zult vergeten; dat gij dezelfde voor mij zult zijn, wanneer ik terugkom.’ - ‘Dat zweer ik!’ riep zij uit, hem om den hals vallende; ‘niets dan de dood

{==421==} {>>pagina-aanduiding<<}
zal mij doen veranderen, indien al deze. En indien ooit mijne gevoelens jegens u verkeeren, zult gij het van mijne eigene lippen vernemen. Maar, spreken wij daarvan niet. Gij zult komen, zult gij niet? en wij zullen op nieuw gelukkig zijn.’ Terwijl zij deze woorden sprak, zag zij hem met een' weemoedigen glimlach aan, terwijl de tranen langs hare wangen biggelden en zijnen schouder besproeiden.
Hij drukte hare hand en trachtte te vergeefs haar te troosten. Eindelijk wendde hij eene uiterste poging aan, en, haar aan zijne borst drukkende, kuste hij hare wangen, en vloog, onder het uitspreken van een lang en laatst vaarwel, buiten het vertrek. Zijn paard stond gezadeld voor de slotpoort; hij sprong in den zadel, en was weldra uit het gezigt.
Alle geluk scheen met hem, dien zij liefhad, geweken te zijn. De plaatsen, welke zij, bij hunne dagelijksche uitstapjes, gewoon geweest was met hem te bezoeken, dienden alleen om haar het verledene te herinneren en de tegenwoordige eenzaamheid eenzamer te maken, dan die ooit voor haar geweest was; en na weken vol angstige verwachting, gedurende welke noch brieven noch eenige berigten van den Graaf hun toekwamen, nam hare gezondheid trapswijze af; hare wangen verbleekten; hare oogen werden dof, en hare treden wankelden; terwijl hare sombere en holle stem hoorbaar verkondigde, dat haar aardsch geluk verstoord was, en dat al de ellende eener teleurgestelde hoop háár folterde, wier pad tot hiertoe alleen met bloemen bestrooid was, en wier jeugdig hart nooit de smart gekend had. De zomer ging in den herfst over; de lente verving den winter; reeds was een andere zomer nabij, en toch kwam hij niet weder, en reeds had de vinger der smart haar gelaat onmiskenbaar geteekend. Zij was niet meer, wat zij vroeger was. Haar veranderd voorkomen wekte eindelijk de bezorgdheid van haren vader, die hare krankheid steeds als voorbijgaande had aangemerkt, maar zich nu op eenmaal levendig overtuigd hield, dat zij bedenkelijk, welligt doodelijk krank was, en met al den zielangst van iemand, die gevoelt een' gewigtigen pligt te lang verwaarloosd te hebben, het besluit nam, niet langer te dralen, maar onverwijld naar Weenen te reizen, waar haar geneeskundige hulp kon worden toegediend, terwijl zij, bijaldien de zachte en balsemrijke lucht van Italië genezing kon aanbrengen, onmiddelijk verder zuidwaarts konden trekken. Zij hoorde het voorstel tot dezen togt ge-
{==422==} {>>pagina-aanduiding<<}
heel lijdelijk aan; en bijaldien ook al eenige bedenkingen bij haar mogten zijn opgekomen, dan was de gedachte, dat zij welligt iets van haren beminde vernemen kon, juist berekend om die alle te overwinnen, zoodat zij, vóór er vele dagen verstreken
waren, in de Oostenrijksche hoofdstad waren aangekomen.
Weenen was op dien tijd de schouwplaats van feesten en uitspanningen van allerlei aard. Het Hof was juist van eenen uitstap naar Carlsbad teruggekeerd, en alle rangen en standen, van den trotschen Edelman af tot den nederigen burger toe, wedijverden om eenen Monarch te verwelkomen, die reeds de hoogste verwachtingen wegens zijne roemrijke regering had doen ontstaan. Bals, redoutes en alle overige vermakelijkheden maakten de bijna uitsluitende bezigheden en het uitsluitend onderwerp der gesprekken in de geheele stad uit. De Baron en zijne dochter nogtans, wier gewaarwordingen weinig strookten met eene vrolijkheid, die zoo sterk afstak bij de treurige aanleiding, welke hen had derwaarts gevoerd, zochten en vonden een hôtel buiten de barrières, waar zij onbekend en ongestoord konden vertoeven, zoo lang zij goedvonden in de hoofdstad te blijven.
Nog niet vele dagen sedert zij dit hun nieuw verblijf betrokken hadden, lokten, op zekeren morgen, het schoone weder en een gevoel van aanvankelijke beterschap bij adela hen tot eene wandeling naar het Prater uit; doch, daar gekomen, vonden zij zich zeer teleurgesteld in hunne verwachting van er rustig en ongehinderd te kunnen wandelen; want geheel Weenen scheen aldaar verzameld te zijn, om getuige te wenen van eene groote wapenschouwing, welke de Keizer in persoon zou bijwonen. Zij besloten dus, langs denzelfden weg terug te keeren en, zoo mogelijk, de stad te bereiken, vóór dat de troepen die verlieten. Met dit oogmerk verhaasteden zij hunne schreden, en hadden reeds het open plein bereikt, waar de troepen gewoonlijk manoenvreerden, toen zij gedurende eenige oogenblikken geboeid werden door de schoonheid van het tooneel; want reeds vertoonden zich sterke detachementen ruiterij en artillerij, die statig uit de omliggende bosschen te voorschijn kwamen, en hunne verschillende positiën in de vlakte innamen. Half ongezind om een zoo prachtig schouwspel te missen, stonden zij nogtans op het punt om verder terug te keeren, toen een jong Officier, naar de plek, waar zij stonden, toe rennende, den

{==423==} {>>pagina-aanduiding<<}
Baron verwittigde, dat die plaats door een tirailleur-regement stond bezet te worden, en met innemende beleefdheid verzocht, dat hij en zijne dochter, met eenigen zijner vrienden, op een balkon zouden plaats nemen, van waar zij, zonder overlast of gevaar, getuigen van de wapenschouwing zouden kunnen zijn. Deze minzame uitnoodiging, gepaard aan de onmogelijkheid om de stad meer te bereiken, zonder door het krijgsvolk en de volksmenigte belemmerd te worden, noopte hen daaraan te beantwoorden, en na verloop van weinige minuten waren zij op het balkon gezeten.
De plaats was nu weldra vervuld. De eene kolonne voetvolk volgde de andere, en de grond scheen te dreunen onder het gewigt der digte drommen Kurassiers, die, met hunne lang afhangende witte mantels, in statige gelederen voorbijtrokken; - hunne aandacht werd echter weldra afgeleid naar een ander gedeelte der vlakte, waar men een' digten volksdrom gewaar werd, die langs een der derwaarts geleidende wegen stroomde, en, toen dezelve het plein bereikt had, de lucht deed weêrgalmen van een verdoovend gejuich, dat onmiddellijk door de salvo's der artillerij gevolgd werd; - ‘de Keizer! leve de Keizer!’ dus klonk het uit de monden van duizenden van joseph's onderdanen; men zag de prachtige schabrakken en van goud schitterende wapenrusting der Hongaarsche Huzaren, die de lijfgarde uitmaakten, boven hunne schoone schimmels blinken, en in hun midden reed de Keizer in persoon, die zich zelfs daar, onder zoo vele geoefende rijders, door de bevalligheid en vlugheid, met welke hij zijn paard bereed, onderscheidde.
De ruiterdrom was nu tot aan het balkon genaderd, waar de Baron en zijne dochter zaten; daar hield hij eenige oogenblikken stil. De Keizer scheen zijnen groet te brengen aan eenige hofdames, welke daar insgelijks zaten, en de vreemdelingen waren nabij genoeg, om te zien, dat hij zijn hoofd ontbloot had, maar konden zijne gelaatstrekken nog niet duidelijk onderscheiden. Het hart van adela klopte hevlg, bij de gedachte, dat haar geliefde zich welligt in dit oogenblik onder den stoet kon bevinden; want zij wist van hemzelven, dat hij de persoonlijke vriend en begunstigde Aide-de-camp des Keizers was. De ruiters naderden nu langzaam, en hielden op eenige schreden afstands van de plaats, waar zij zat, wederom stil, maar werden tevens geheel voor haar oog verborgen door het opstaan dergenen, die rondom haar

{==424==} {>>pagina-aanduiding<<}
haar zaten, in het verlangen om den Keizer te zien. Zij stond nu ook zelve op, en boog zich voorover, - maar niet zoodra had zij opgezien, of zij viel, met een' luiden gil, in de armen van haren vader in onmagt. Zoo snel volgde dit een en ander zich op, dat de Baron zelf den Keizer nog niet gezien had, en de bedoeling van haren uitroep slechts ten halve vatten konde, toen zij als levenloos op zijne borst nederzeeg. Hij was echter in de laatste maanden maar al te dikwijls getuige harer bezwijmingen geweest, om er zich nu bijzonder over te ontrusten, en schreef het tegenwoordige toeval aan de hitte en de opgewondenheid toe, die het gevolg der plaatsing en der omstandigheden waren. Thans echter gaf zij geen teeken van den terugkeer harer levensgeesten, maar bleef koud en gevoelloos liggen, omringd door een aantal lieden, die haar, met groote bezorgheid, hulp en bijstand zochten toe te brengen: want niet zoodra was men onderrigt, dat zij vreemdelingen waren, of van alle kanten werden rijtuigen aangeboden om hen huiswaarts te brengen, en de Baron, zich deze beleefdheid gaarne ten nutte makende, verwijderde zich uit het gewoel, en hielp het schijnbaar levenlooze meisje naar een der rijtuigen dragen.
Gedurende den ganschen togt naar zijn verblijf lag zij sprakeloos en koud in zijne armen; zij antwoordde hem niet, als hij haar met de teederste namen toesprak; en eindelijk begon hij te vreezen, dat hij nimmermeer hare stem zou hooren, toen zij langzaam hare oogen opsloeg, en hem met een' wilden en onbestemden blik aanstaarde; zij streek hare hand herhaalde malen langs haar voorhoofd, als zocht zij zich een' vreeselijken droom te binnen te brengen, waarna zij, eenige onverstaanbare geluiden uitstamelende, op nieuw in hare vorige gevoelloosheid wegzonk.
Zoodra zij het hôtel bereikt hadden, werd er geneeskundige hulp verschaft; dan, het was maar al te zigtbaar, dat het beminnelijke meisje door een' plotselijken schok in hare verstandelijke vermogens gekrenkt was, en de artsen wisten niet, hoe haar te behandelen. Dus lag zij gedurende twee dagen; en hoe groot was de vreugde des diepgeschokten en rampzaligen vaders, toen hij, des morgens van den derden dag, eenige sporen van terugkeerend bewustzijn bespeurde, wanneer zij zich in haar bed oprigtte, haren arm om zijnen hals sloeg, hem toelachte, hem vriendelijk naar zich toe trok! Met welk eene verrukking van vreugde merkte hij deze tee-
{==425==} {>>pagina-aanduiding<<}
kenen van kennis op! In naauwelijks zamenhangende woorden uitte hij dan ook die verrukking, terwijl hij nederknielde en haar kuste. Daar haar bewustzijn trapswijze wederkeerde, verhaalde hij haar van hare langdurige verbijstering en zijne vaderlijke bezorgdheid. Hij deelde haar, in de overmaat zijner blijdschap, zijn verlangen mede, dat zij, zoodra zij geheel hersteld zou zijn, in de vermakelijkheden der hoofdstad zou deelen, en voegde er zelfs bij, dat zij, indien hare krachten zulks hadden toegelaten, hem reeds dienzelfden avond naar een groot gemaskerd bal had kunnen vergezellen, hetwelk de Keizer aan een gedeelte zijner onderdanen gaf. Haar gelaat, dat tot op dat oogenblik zoo wit als marmer geweest was, werd nu eensklaps door een' onnatuurlijken gloed overdekt; een half gesmoorde zucht ontglipte haren boezem; de glimlach ontweek hare lippen; hare oogen sloten zich langzaam, en de akelige doodskleur keerde op nieuw terug. Het was slechts eene voorbijgaande schemering van hoop geweest. De verwachtingen des liefderijken vaders waren vernietigd, en het huis leverde een tooneel van wanhopige droefheid op.
Na den afloop der wapenschouwing, bleef Weenen het tooneel van allerlei uitspanningen en verstrooijingen. De Keizer vertoonde zich dagelijks, te voet of te paard, in het openbaar, en spaarde geene middelen, om zich de volksgunst, onder alle klassen van inwoners, te winnen. Met dit oogmerk was ook de groote maskerade ten Hove aangelegd, bij welke geene rangen waren uitgesloten, en groot was de vreugde der Weeners, bij dit bewijs van vorstelijke gunst en nederbuiging. Eindelijk brak de langgewenschte avond aan, en niets kon den luister van dit schitterend schouwspel evenaren. De prachtige zaal van het paleis, door duizende gekleurde lampen verlicht, geleek een tempel der Toovergodinnen; terwijl geenerlei kleederdragt, van die des bewoners der barre Noordsche streken, tot die der rijke Oostersche Vorsten, tot opluistering van een zoo betooverend tooneel ontbrak. Hier stond een fiere Hongaar, in al den glans van zijnen geborduurden mantel en met goud gestikte laarzen; ginds een eenvoudig gekleede Tyrolsche jager, met den krans van versch geplukte bloemen om zijne muts; terwijl, hier en daar, een ranke, somber uitziende Pool de prachtige kleederdragt ten toon spreidde, voor welke zijne natie zoo beroemd is. Men zag daar groepen dansers uit

{==426==} {>>pagina-aanduiding<<}
Opper-Oostenrijk, en benden muzikanten uit Boheme, dat land des gezangs. Ook de Hofstoet had, bij deze gelegenheid, de kleederdragt van verschillende vreemde volken aangenomen. Allen zagen hunnen Souverein, en het was hun vergund hem toe te spreken, terwijl de étiquette hem verpligtte zelf ongemaskerd te blijven.
Toen het nogtans laat in den avond geworden was, nam hij een oogenblik waar, om de zalen te verlaten en zich en domino te kleeden; onder welke vermomming hij, na vele vermakelijke ontmoetingen met zijne vrienden, achteloos tegen eenen pilaar leunde, in wier nabijheid eenige Hongaarsche boeren dansten. Hunne sterk uitgemonsterde kleeding bragt hem te binnen, dat hij soortgelijke vroeger meer gezien had. De daardoor opgewekte reeks van gedachten verbande het geheele hem omringende tooneel uit zijn gemoed, en de muzijk en dans behaagden hem niet langer. Alles bleef door hem onopgemerkt, en, in zijne droomen verloren, stond hij geheel afgetrokken. Het was hem, als zag hij zijne vroegere dagen in een gezigt, waarin zich het beeld mengde van eene, die hij toen vuriglijk beminde! Hij loosde een' diepen zucht, en stond op het punt van de plek te verlaten, en alle herinnering in de verdooving van het oogenblik te doen verloren gaan, toen een masker, dat hij vroeger niet had opgemerkt, hem op zijde kwam. Daar hij het als een der velen beschouwde, die aan de vrolijkheid en scherts van den avond deel namen, wilde hij voortgaan; maar - er lag iets in den diepen, klagenden toon, waarop zij het woord tot hem rigtte, dat hem aan de plek boeide. De gedaante was in zwaren rouw gehuld, terwijl de breede kleederplooijen haren vorm even volkomen bedekten, als haar gelaat onder den zwarten sluijer en het zwarte masker verborgen was. Zij stond eenige oogenblikken sprakeloos voor hem, en zeide toen: ‘Kan het hart van hem, wien duizenden zich verheugen den hunnen te noemen, treurig zijn te midden van een zoo vrolijk tooneel?’
‘Wat bedoelt gij?’ riep hij uit; ‘hoe kent gij mij?’
‘Hoe ik u ken!’ antwoordde de gedaante, op een' zachten, weemoedigen toon.
Er lag iets in de wijze, op welke deze weinige woorden werden uitgesproken, dat hem, zonder dat hij zich zulks verklaren konde, het bloed in de aderen deed stollen. Zich echter pogende te herstellen, hernam hij, met eene gedwon-
{==427==} {>>pagina-aanduiding<<}
gene onverschilligheid: ‘Mijne gedachten zwierven ver van hier, en ik dacht aan....’
‘Aan diegenen, welke gij sedert lang vergeten hadt, niet waar?’ zeide het masker.
‘Hoe!’ riep hij uit, ‘wat beteekent dit? Gij hebt mij in eene pijnlijke onzekerheid gebragt, en ik moet meer van u weten, eer wij scheiden.’
‘Dat zult gij; maar mijne oogenblikken zijn kostelijk, en ik wenschte met u alleen te spreken.’ Dit zeggende, ging zij hem voor, en hij volgde in een klein kabinetje, dat in een' der vleugels van de zaal uitkwam, en langs eenen trap op eene der binnenplaatsen van het paleis geleidde. Aan den ingang van dit plein stond een rijtuig, en de gedachte aan de mogelijkheid, dat welligt een of andere listige aanslag tegen hem beraamd werd, deed den Keizer besluiten, het paleis niet te verlaten. Het masker stond nu bij eene marmeren tafel, op welke eene kleine lamp, het eenige licht, dat in het vertrek brandde. Het wendde het hoofd langzaam om, als om te zien of hun gesprek beluisterd wierd. Bemerkende, dat zij alleen waren, legde het zachtkens de hand op zijnen arm. Eene onverklaarbare siddering ging hem door de leden, toen hij deze aanraking gevoelde; maar hij sprak niet. Er heerschte eene stilte van eenige oogenblikken. ‘Ik ben gekomen om mijne belofte te vervullen,’ zeide het masker, in denzelfden fluisterenden toon, op welken het hem eerst had toegesproken. - ‘Welke belofte hebt gij gedaan?’ zeide de Keizer ontroerd; ‘ik kan dit niet langer uithouden.’ - ‘Stil! blijf!’ zeide het masker geheimzinnig, en de stem, die dit woord uitsprak, doortrilde hem het binnenste; het was eene bekende, maar sedert lang vergetene stem.
‘Ik ben gekomen om eene belofte te houden. Bedenk u wèl: hebt gij geene schuld van niet nagekomene geloften? Bezit gij thans alles, wat gij ooit begeerd, ooit gehoopt hebt?’
Hij zuchtte diep. ‘Helaas!’ zeide hij onwillekeurig, ‘mogt mij dit denkbeeld bespaard worden! Ik herinner er mij eene; maar....’
‘Hoor mij dan aan, trouwelooze! Zij, die u eens beminde, bemint u niet meer, - hare eeden zijn verbroken, gebroken als haar hart. Zij heeft haar woord gehouden, - vaarwel!’ En de stem, die deze woorden uitsprak, stokte, en stierf bijna in een stil gesluister weg.
Hij stond versteend, sprak niet, bewoog zich niet. De

{==428==} {>>pagina-aanduiding<<}
hand, die op zijnen arm gerust had, gleed nu langzaam daar af, en het masker maakte eene beweging, als wilde het vertrekken. ‘Blijf!’ riep hij uit; ‘niet alzoo; gij vertrekt niet dus. Doe mij weten, wie gij zijt, en waarom gij hier komt!’ En hij hief zijne hand op, om het masker af te ligten. Maar de gedaante trad plotseling terug, en, hem afwijzende, zeide zij, met eene holle stem: ‘'t Is beter, dat gij mij niet ziet. Verg het niet, Mijnheer! om uw zelfs wille, verg het niet; dit is mijne eenigste, mijne laatste bede!’ En nogmaals poogde zij voorbij hem heen te gaan, terwijl hij tusschen haar en de kleine deur instond, die naar het binnenplein geleidde.
‘Gij gaat niet van hier, alvorens ik uw gelaat aanschouwd heb,’ zeide hij in klimmende ontroering.
Toen sloeg het masker, met de eene hand de lamp opligtende, met de andere den sluijer op, die het gelaat bedekte. Hij zag haar, - hij herkende haar, - het was zijne eigene, verlorene, bedrogene adela, niet zóó als hij haar eerst gezien had, maar bleek, - bleek als het marmer, waarbij zij stond, met kleurlooze lippen, met een oog, dat hem dof en koud als het graf, waaraan zij ontvlugt scheen, aanstaarde! Het hart, dat den dood onder tallooze vormen getart had, ontzonk hem thans. De groote Monarch was een ellendig, verwonnen man; - hij sidderde, duizelde, en viel bezwijmd ter aarde.
Toen hij weder tot zichzelven kwam, sloeg hij zijne oogen wild in het rond, als zocht hij iets, dat hij niet kon ontdekken. Hij luisterde, - alles was stil, buiten het verwijderd feestgedruisch en het verward geluid van vrolijke stemmen. Bleek en afgemat verliet hij het salon, liet een' zijner vertrouwelingen in zijn eigen vertrek tot zich roepen, en maakte hem deelgenoot van deze ontmoeting, met bijvoeging van alles, wat haar was voorafgegaan. Onverwijld werden de naauwkeurigste nasporingen bevolen. Velen hadden het masker gezien, ofschoon niemand met hetzelve had gesproken, en ook niemand in staat was te verklaren, op welke wijze het verdwenen was. Eindelijk herinnerde zich de Keizer het rijtuig, dat aan het binnenplein gestaan had, - ook dit was vertrokken. Sommigen vermoedden, dat het een treek kon zijn, dien men eenen Vorst had willen spelen, van wien het algemeen gerucht zeide, dat hij de vrees niet kende. De straten, welke van het paleis naar de Augustijner

{==429==} {>>pagina-aanduiding<<}
kerk en klooster leidden, werden vlijtig doorkruist, want deze was de eenige weg, welken het rijtuig had kunnen nemen, en men was nog niet zeer ver, toen het geratel der wielen van een langzaam terugkeerend rijtuig hunne ooren trof; zij luisterden, en toen het nader kwam, ontwaarde men, dat dit hetzelfde was, dat voor het plein van het paleis gestaan had. De koetsier werd ondervraagd, van waar hij kwam, en verhaalde, dat een zwart masker de zaal verlaten, en hem gelast had, naar de Augustijner kerk te rijden, in wier nabijheid hij het een naburig hôtel had zien binnentreden.
De Keizer en twee zijner vrienden wendden, vermomd, hunne schreden naar dit hôtel. Door het ondervragen der bewoners overtuigde hij zich weldra, dat hij zich onder één dak met zijnen edelen en slecht beloonden Hongaarschen gastheer en zijne beminde maar verlatene adela bevond. Welnigen, hoe nederlg ook van staat, zouden zich in deze oogenblikken gaarne in de plaats des magtigen beheerschers van Oostenrijk en Hongarije hebben bevonden: want het naberouw had hem als verpletterd.
‘Breng mij bij den Baron!’ riep hij driftig uit, het wigt der herinnering niet langer kunnende dragen.
De eigenaar van het hôtel schudde het hoofd. ‘Mijnheer,’ zeide hij, ‘de Baron ligt krank; sedert dezen morgen heeft hij geen woord gesproken; ik vrees, dat hij er niet van zal opkomen.’
‘Breng mij dan bij zijne dochter; kom, spoedig!’
‘Helaas, Mijnheer, zij is vóór een uur gestorven!’
‘Leugenaar! ellendige slaaf!’ schreeuwde de Keizer in eene vlaag van smart en verbazing uit; ‘ik heb haar geen twee uren geleden levende gezien! Waag het niet mij te bespotten!’
De man zag hem ongeloovig aan, wees hem naar den trap, nam eene lamp, en verzocht hem te volgen. Stilzwijgend leidde hij hem langs de trappen en door een' langen gang, tot dat hij voor eene deur stilhield, die hij zachtkens, en onder het slaan van een kruis, opende. Hij volgde hem. Het vertrek was met waskaarsen verlicht, en aan het eene einde lagen twee vrouwelijke bedienden in eene diepe sluimering verzonken. Aan het andere einde stond een ledekant, welks gordijnen digtgetrokken waren, en aan welks hoofd- en voeteneinde waskaarsen brandden. De Keizer trad

{==430==} {>>pagina-aanduiding<<}
met wankelende schreden nader, en trok met bevende hand de gordijnen weg. Daar lag, op een sneeuwwit laken uitgestrekt, het voorwerp zijner genegenheid, en aan hare voeten lagen het masker, de sluijer en de domino! Hij waande, dat zij sliep, en lispelde, op denzelfden teederen toon, door welken hij haar jeugdig hart het eerst innam, haren naam; maar - geen antwoord! Hij greep hare hand, - deze was koud en ontzonk aan zijne krachtelooze vingeren. Hij staarde haar gelaat met strakke blikken aan, - het was bleek, als toen zij, haar masker afligtende, zijne verbaasde blikken ontmoette. Maar thans was het geen droom: hare oogen waren nu voor immer gesloten, haar hart had opgehouden te kloppen, - nog in den dood was zij schoon. Hare armen waren kruiselings over de borst geslagen, en om hare regterhand was de gouden keten met den zegelring des Keizers gewonden! - Niemand was getuige van de bittere tranen, welke geweend werden, noch van het verscheurend naberouw, dat 's Keizers borst doorvlijmde, toen hij voor het laatst de verbleekte wangen aanschouwde van een meisje, - welligt de eenige, die hem ooit om zijns zelfs wille bemind had. Zijnen rang, alles, buiten zijn eigen hart, vergetende, knielde hij nevens de gestorvene neder, en nooit hebben welligt tranen van opregter berouw gevloeid, dan die van dien Monarch, in deze ure van vernedering.
Jaren zijn sedert voorbijgesneld. De Baron en zijne dochter rusten naast elkander, op het kerkhof van het Augustijner klooster. De eerste liet geene kinderen na; hij was de laatste van zijnen stam, en het oude slot aan den Donau verviel spoedig en werd tot eene vrijplaats der nachtvogelen. De Keizer herkreeg van lieverlede zijne opgeruimdheid, te midden der staatszorgen, en der verstrooijingen en vleijerijen van het Hof; maar zoo dikwijls het jagtsaizoen wederkeerde, merkten zijne Edellieden op, dat hij nimmer meer dezelfde luchthartige en opgeruimde jager als vroeger was. Slechts weinigen vermoedden de oorzaak; maar het verband der denkbeelden was te sterk; hij vermogt nimmer den strakken afscheidsblik uit zijn binnenste te verbannen van haar, wier vriendelijken blik hij, als jeugdig jager, het eerst in de donkere wouden van Hongarije gezien had.

Mogt dit aandoenlijk verhaal tot beschaming en waarschuwing strekken voor zoo menig jongeling, vooral uit de

{==431==} {>>pagina-aanduiding<<}
hoogere standen, die zich niet ontziet, de rust en het levensgeluk van onschuldige, maar al te ligtgeloovige meisjes tot een spel te maken, en daarna haar te vergeten en te verwaarloozen, wier meerdere trouw haar niet zelden in den bloei des levens ten grave leidt! Geen volgend leven van roem en grootheid vermag eene zoodanige vlek uit te wisschen; en geen dier ligtzinnigen heeft nog de verontschuldiging voor zich van den overigens goeden, ja edelen Monarch, die in dit treffend verhaal geenszins de afschuwelijke rol van opzettelijken verleider speelt, maar eerst, zijns ondanks, werd weggesleept door de voorkomende genegenheid van een beminnelijk, maar onbedachtzaam meisje, en daarna tot strafbare vergetelheid door alwat ooit den zwakken sterveling kan aftrekken van het voldoen aan bijzondere aangelegenheden of geloften des harten, welke daarom echter geenszins haar verbindend gezag derven, of door iets ter wereld kunnen worden opgeheven.

Verhaal der wonderbare levensredding van eenige zendelingen op de kust van Labrador.

Het volgende verhaal is getrokken uit het periodieke verslag der Moravische Missiën.
Terwijl Broeder samuel liebisch (thans lid der Conferentie van Ouderlingen der Uniteit) met het algemeene toezigt over de missiën der broeders aan de kust van Labrador bekleed was, vereischten de pligten van zijn ambt, dat hij een bezoek ging afleggen te Okkak, de noordelijkste onzer vestigingen, ongeveer 150 (Eng.) mijlen verwijderd van Nain, op welke plaats hij zijn gewone verblijf hield. Broeder wilhelm turner benoemd geworden zijnde om hem te verzellen, verlieten zij Nain den 11den Maart 1782, vroeg in den morgen, bij zeer helder weder, schijnende de sterren met buitengewonen glans. Hunne slede werd gemend door den gedoopten Esquimaux marcus, en eene andere slede met Esquimaux voegde zich bij hun gezelschap. De twee sleden bevatteden te zamen vijf mans, eene vrouw en een kind. Allen waren vrolijk en welgemoed; en, daar de uitzigten hun eene zeer voorspoedige reis beloofden, hoopten zij Okkak binnen twee of drie dagen behouden te zullen bereiken. De sledebaan over de toegevroren zee was in de

{==432==} {>>pagina-aanduiding<<}
bestmogelijke orde, en met gemak legden zij zes of zeven mijlen in het uur af. Nadat zij de eilanden in de baai van Nain voorbij waren, hielden zij zich op aanmerkelijken afstand van de kust, zoo wel om het voordeel van het meer effene ijs te hebben, als ook om de hooge rotskaap Kiglapeit voorbij te komen. Ongeveer ten acht ure ontmoetten zij eene slede met Esquimaux, die van den zeekant terugkeerden. Na de gebruikelijke begroeting, hielden de Esquimaux, van hunne sleden gestapt, gelijk zij gewoon zijn, eenig gesprek met elkander, in den loop van hetwelk de vreemden eenigermate lieten blijken, dat zij het raadzamer voor de anderen oordeelden terug te rijden. Daar nogtans de Zendelingen hiervoor volstrekt geene reden zagen, en vermoedden, dat de Esquimaux alleen verlangden het gezelschap hunner vrienden nog wat langer te genieten, reden zij voort. Na eenigen tijd gaven hunne eigene Esquimaux te kennen, dat er eene zoogenaamde grondzwel onder het ijs vernomen werd. Zij was op dat oogenblik nog naauwelijks te bespeuren, uitgezonderd wanneer men met het oor digt op het ijs ging liggen, als wanneer men een hol, onaangenaam krassend en loeijend geluid als 't ware uit den afgrond hoorde opkomen. Het weder bleef helder, behalve naar het oosten, waar zich eene bank van ligte wolken vertoonde, met eenige donkere strepen vermengd. Doch, daar de wind sterk uit het noordwesten blies, verwachtte men in geenen deele eene plotselinge verandering van weder. De zon had thans haar hoogste punt bereikt, en er was weinig of geene verandering in het voorkomen van den hemel; maar de beweging der zee onder het ijs was merkbaarder geworden, zoodat de reizigers eenigzins ongerust werden, en begonnen te denken, dat het voorzigtiger zijn zou, nader bij land te houden. Het ijs was op vele plaatsen geborsten en had breede scheuren, van welke sommige kloven vormden, een
à twee voeten wijd; doch daar deze zelfs bij den besten staat van het ijs niets ongewoons zijn, en de honden, die de sleden trekken, gemakkelijk over deze openingen springen, terwijl de slede zelve zonder hinder volgt, zoo zijn deze verschijnsels slechts schrikwekkend voor nieuw aankomenden.
Zoodra de zon naar het westen begon te neigen, stak de wind heviger op, en weldra woei het een storm; de banken van wolken in het oosten begonnen op te stijgen, en de zwarte strepen tegen den wind in te bewegen. Hier en daar

{==433==} {>>pagina-aanduiding<<}
joegen dwarlwinden de sneeuw met geweld, zoo van het ijs als van de hooge bergtoppen, op, en vervulden de lucht. Ten zelfden tijde was de grondzwel zoo zeer vermeerderd, dat de werking daarvan op het ijs buitengewoon en ontrustend werd. De sleden, in plaats van gelijkmatig over eene effene oppervlakte voort te glijden, schoten nu eens met geweld de honden achterna, en schenen kort daarop met moeite als tegen een' rijzenden heuvel opgehaald te worden; want de veerkrachtigheid van een zoo uitgestrekt, vele mijlen breed ijsveld, ofschoon het op sommige plaatsen drie of vier ellen dik was, veroorzaakte op eene onstuimig wordende zee eene golvende beweging, niet ongelijk aan die van een blad papier, op een' kabbelenden stroom gelegd. Men hoorde thans ook van vele kanten zware slagen, even als kanonschoten, te weeg gebragt door het bersten van het ijs op meerderen of minderen afstand.
De Esquimaux reden derhalve, zoo snel zij konden, naar strand, met oogmerk om hun nachtkwartier aan de zuidzijde van den Nivak op te slaan. Doch daar het duidelijk vooruit te zien was, dat het ijs zou opbreken en zich in de open zee verstrooijen, zoo raadde marcus, tot naar den noordkant van den Nivak voort te rijden, vanwaar hij hoopte, dat de baan tot naar Okkak nog altijd ongebroken mogt blijven. In dezen voorslag stemde het gezelschap; doch, toen de sleden de kust genaderd waren, werd het gezigt, dat zich voor hen opdeed, inderdaad schrikbarend. Het ijs, van de rotsen losgeraakt, werd door de zee op en neder bewogen, en, schurende tegen de klippen, in duizend stukken vergruisd, met een alle verbeelding te boven gaand gedruisch, dat, gevoegd bij het huilen van den storm en de jagtsneeuw, die de lucht vervulde, de reizigers bijna beroofde van het vermogen, om iets duidelijk te hooren of te zien.
Het kostte wat het wilde den wal te bereiken, was thans de eenige hoop, die hun overbleef; doch het was niet dan met de uiterste moeite, dat men de verschrikte honden voorwaarts drijven kon, alzoo de geheele ijsvlakte nu eens beneden het peil der rotsen nederzonk en dan weder tot boven dezelve oprees. Daar het eenig oogenblik, waarop men landen kon, dat was, wanneer het ijsveld zich op gelijke hoogte als de kust bevond, was de onderneming uiterst hag-
{==434==} {>>pagina-aanduiding<<}
chelijk, en vorderde veel behendigheids. Nogtans, Gode zij dank, zij gelukte; beide de sleden bereikten den oever, en werden met veel moeite tegen het strand opgesleept.
Ter naauwernood hadden de reizigers tijd gehad, om, met dankbaarheid jegens God, te beseffen, dat zij gered waren, of dat gedeelte van het ijs, van hetwelk zij juist aan land gekomen waren, borst vaneen, en het water, van beneden over hetzelve heengeperst, overdekte het en begroef het in de diepte. In een oogenblik en als op een gegeven sein begon de geheele ijskorst, die, zoo ver het oog reikte, mijlen ver zich van den oever uitstrekte, te breken, en door geweldig groote golven overstelpt te worden. Het gezigt was ontzettend en had eene schrikbarende grootschheid. Magtige ijsvelden rezen uit het water, botsten tegen elkander en dompelden zich in de baren, met een geweld, dat niet te beschrijven is, en een gedruisch als dat van het losbranden der zwaarste batterijen geschut. De duisternis van den nacht, het loeijen van wind en zee, en het geklots der golven en ijsbrokken tegen de rotsen, vervulden de reizigers met aandoeningen van ontzetting en schrik, die hun bijna de spraak benamen. Zij stonden overstelpt van verbazing over hunne wonderdadige ontkoming, en zelfs de heidensche Esquimaux dankten God voor hun levensbehoud.
De Esquimaux begonnen nu een sneeuwen huis te bouwen, ongeveer dertig schreden van het strand; doch, alvorens zij hun werk nog voltooid hadden, bereikten de golven de plaats, waar men de sleden in veiligheid meende gebragt te hebben, en met moeite kon men beletten, dat zij door de zee weggespoeld werden.
Alvorens de reizigers hunne uit sneeuw gevormde woning binnentraden, konden zij zich niet onthouden nog eenmaal het gezigt naar de zee te wenden, die thans vrij van ijs was, en zagen met ijzing de zware golven, die als geweldige bergkasteelen voor den wind naar den oever gedreven werden, waar zij met donderend geluid op de rotsen braken en de lucht met schuim en spatwater vervulden. Vervolgens nam geheel het gezelschap het maal, en, na een avondgezang in de taal der Esquimaux gezongen te hebben, legde men zich omstreeks tien ure ter ruste.
In deze armzalige woning moesten de Zendelingen zeven dagen vertoeven, gedurende welke zij, door gebrek aan

{==435==} {>>pagina-aanduiding<<}
voedsel, tot de uiterste ellende gebragt werden. Toen eerst klaarde het weder op, en, eene nieuwe ijsbaan ontdekt hebbende, keerden zij behouden naar hunne eigene woonplaats terug.

Inkomsten en uitgaven van Britsch Indië.

In het voortreffelijke werk van montgomery martin over de Britsche Koloniën vindt men eene tabel der inkomsten en uitgaven van Britsch Indië, bij het begin van het nieuwe Oostindische Charter in het jaar 1834. Volgens die opgaaf beloopt het gezamenlijk bedrag der inkomsten van de drie presidentschappen Bengalen, Madras en Bombay 17,936,217 p. st., en de uitgaven, in Indië zelf, 16,863,949 p. st. Bij deze uitgaven komen echter nog die voor het Indisch bestuur in Engeland; zoodat de gezamenlijke uitgaven 18,673,463 p. st. bedragen, en dus de inkomsten 737,246 p. st. te boven gaan.




Mijne overdenkingen op pinkster, na het bezoeken van verschillende kerkgebouwen.

Overal is God; in de vrije lucht staat Zijn tempel, niet in het donker dorenbosch van godgeleerde en wijsgeerige twisten.............................. Ieder gebed, ieder lofzang, uit het verbeterd gemoed tot God en Christus opgezonden, is eene verkondiging van de groote werken Gods, is een triomflied des Christendoms.



borger.

Daar doet van dom- en tempeltoren 
Het statig klokgebrom zich hooren, 
En roept geheel de Christenschaar 
Tot de eerdienst op naar 't kerkaltaar; 
Hier noodt het vroeger, elders later; 
Doch, vol van heil'gen eerbied, gaat er 

{==436==} {>>pagina-aanduiding<<}

De Christen heen met vromen zin, 
En treedt den achtb'ren tempel in, 
Om God, Zijn' naam ter eer en prijze, 
Naar kerkgebruik, op eigen wijze, 
Te dienen door gebed en lied, - 
Te dienen Hem, die van den hoogen 
Met liefde en innig mededoogen 
Als Vader op zijn kind'ren ziet. 
 
Hier rolt, bij dreunende orgelklanken, 
Het koorgezang, om God te danken, 
Welluidend door het kerkgewelf: 
Het schijnt als met den hemel zelv' 
In zuiv're harmonie te wezen. 
Daar wordt des Heeren naam geprezen, 
En ieder knielt, en buigt zich neêr, 
Bij 't wierookplengen, Hem ter eer, 
Die in geen temp'len woont, door handen 
Gesticht, en wien geen koor of wanden 
Bevat, maar die aan ieder oord, 
Hetzij men knielt bij kruisaltaren, 
Of slechts den psalm doet opwaarts varen, 
Elks eerdienst ziet, elks loflied hoort. 
 
Dan spreekt, ten leerstoel opgestegen, 
Het harte vol van vrede en zegen, 
De priester Gods, voor ied're schaar, 
Van 't eigen kruis en zoenaltaar, 
Van d' eigen Christus, die voor allen, 
Naar 's Vaders raad en welgevallen, 
Weêr 't paradijs ontsloten heeft; 
Die zijn genade eik' zondaar geeft, 
Die bij Hem troost zoekt, hulp en leven. 
Niet, omdat hij staat opgeschreven 
Bij Menno, Luther, of Calvijn: 
Neen! Roomsch of Onroomsch moog' hij heeten; 
't Zijn ootmoed en een rein geweten, 
Die hem van God geliefd doen zijn. 
 
En zou Hij niet den Trooster schenken 
Aan allen, die het feest herdenken 

{==437==} {>>pagina-aanduiding<<}

Van Christus' eer en zegepraal? 
Of zouden namen, vormen, taal 
De mildheid meten van die gaven, 
Die 't eens vuurvlammend konden staven, 
Dat ied're scheidsmuur werd vernield, 
Die broed'ren nog gescheiden hield; 
En dat geen koor of kerkaltaren, 
Geen naam, geen vorm der Christenscharen, 
Geen Rome, geen Genève, of Dordt, 
Het meer- of minder zou bepalen 
Van 't zielverkwikkend lichtbestralen, 
Dat eens op aard' werd uitgestort? 
 
Waarom dan 't harnas aangeschoten, 
En tegen reis- en lotgenooten, 
Al gaan ze een' and'ren weg dan wij, 
Gekampt met woede en razernij? 
Maakt dat tot goeddoen ons bekwamer? 
Is dat den hemel aangenamer, 
Dan dat, bij psalm of mastikrook, 
Hoe in den vorm verschillend ook, 
God en het Lam wordt aangebeden? 
Neen! allen zijn wij, allen leden 
Van 't zelfde ligchaam, kind'ren Gods. 
Wie stoffe op voorrang in het ware, 
Elk waan' zich de uitverkoren schare, 
Die waan is 't kleed van eigen trots. 
 
Waar dan de tempeltinnen rijzen, 
Waar Christ'nen God aanbiddend prijzen, 
't Zijn allen kind'ren van 't gezin, 
Dat met dezelfde Vadermin 
Bij 't lofgezang wordt gâgeslagen. 
Al wordt er 't kruis bij rondgedragen, 
Al zwaait men er het wierookvat, 
Of opent men er 't Bijbelblad 
Tot zielsverheffing, stichting, leering, 
Tot kracht en tot geloofsvermeêring; 
Als 't hart zich slechts verheft van de aard', 
In liefde en dank voor God ontstoken, 
Dan is, wat offers statig rooken, 
Die eerdienst Hem het meeste waard. 

{==438==} {>>pagina-aanduiding<<}

Gelijk der bloemen kleursieraden 
In vorm, in dos, in tooi en bladen 
Verschillen, toch uit de aard' heft elk 
Den stengel op, om blad en kelk 
Te koest'ren in dezelfde stralen, 
Die van den hemel nederdalen; 
En zoo als de aard' ze kweekt en voedt, 
De zon ze koestert door haar' gloed, 
Zoo worden, hoe door dienst of namen 
Gescheiden, alle Christ'nen zamen 
Gedrenkt uit de eigen levensbron; 
Elk heft van de aard' het hart naar boven, 
En wordt, bij 't bidden, danken, loven, 
Vertroost door aller Licht en Zon. 
 
Veroordeel' nimmer de een dan d' ander; 
Verdragen wij in liefde elkander: 
Wat zeggen stelsels, menschenleer? 
Het woord van Christus, aller Heer, 
Zij aller gids, zij aller regel! 
Wat eed een kerkleer ook bezegel', 
Of waar het onverstand ook woed', 
Het streelt verteed'rend ons gemoed. 
Geen mensch, God, wijst in 't stofgewemel 
Elk' sterv'ling op denzelfden hemel, 
Elk' Christen op hetzelfde kruis; 
En, wat verwijd'ren moge of scheiden, 
Dezelfde hand zal allen leiden 
In 't zelfde vaderlijke huis. 
 
O toekomst! waar wij 't oog op rigten, 
De Pinksterzon zal elk verlichten; 
Het eens ontstoken Pinkstervuur 
Vlamt krachtvol nog, tot op dit uur, 
Voor allen, die den Christus eeren, 
Die uit Zijn lessen wijsheid leeren. 
O toekomst, die de ziel verblijdt! 
Waar tempels pralen, wijd en zijd, 
Eens zal heel de aard' de tempel wezen, 
Waar God, gehuldigd en geprezen, 
Elks eer en lof ontvangen zal; 

{==439==} {>>pagina-aanduiding<<}

Eens, eens verdwijnen vormen, namen: 
Dan zegt de gansche menschheid amen 
Op 't eigen lied en lofgeschal. 

Rotterdam.

j. van harderwijk, rz.

Aan de gesneuvelde verdedigers der Citadel van Antwerpen.

(Zangstukje, op bekende wijs.)

Het eikenloof siert wel der helden slapen, 
Als eerekrans, door dapperheid behaald; 
Niet echter 't graf van hen, wier blinkend wapen 
Ons glorie kocht, duur met hun bloed betaald! 
Maar, rust bij ons uwe asch niet en gebeente, 
Met praalgesteent' van marmer overwelfd, 
o Helden! die zoo roemrijk liet uw leven,}bis. 
Het Hollandsch hart blijft altijd voor u slaan!}bis. 
 
Met leeuwenmoed hebt gij den strijd gestreden, 
Toen ge, eereloos besprongen door den Gal, 
Stondt, als ons voorgeslacht in 't grootsch verleden, 
Voor Vaderland en voor Oranje pal. 
In vuur en damp hieldt gij de vlag geheschen, 
Die, Albion! u sidd'ren deed weleer! 
o Helden! enz. 
 
De donder klonk in digten kogelregen, 
Die van rondom op u kwam neêrgespat. 
Gij zondt uw donders ook den vijand tegen, 
Maar uit geen moordtuig als de Gauler had! 
Wat monster dreigend u mogt tegengapen, 
Met eerlijk wapen vocht gij slechts voor de eer. 
o Helden! enz. 
 
De wereld door wordt thans uw moed geprezen; 
De schelle faam steeg op van 's Vijfhoeks puin, 
En, op dat puin door haar trompet gewezen, 
Gunt ieder volk u zuilen van arduin. 

{==440==} {>>pagina-aanduiding<<}

Uw ondergang prijkt eens, als overwinning, 
In gouden lett'ren op 't historieblad. 
o Helden! enz. 
 
Als Neêrland eens haar zegepraal mag vieren, 
Niet ééne parel blinkt er dan zoo schoon, 
Van alle, die haar luisterrijk versieren, 
Als die door u gehecht werd aan haar kroon; 
En 't laatst geslacht, wanneer het die ziet pralen, 
Zingt, u ter eer, op d'eigen dankb'ren toon: 
o Helden! enz. 





Homöopathisch of allöopathisch?


'k Was onlangs krank; en de arts, een echt Homöopaath, 
Beval een soepje, schraal en zonder smaak of geuren, 
Een luttel vochts, dat voor geen zuigeling volstaat: 
Mijn liefjen, aan mijn zijde, om mij wat op te beuren, 
Verleende 't smaak en geur door eenen warmen kus; 
Een' kus, zoo als geen kok een soep vermag te kruiden! 
Op d' eigen stond was ik hersteld. - De vraag is dus: 
(Ei, zegt het mij, gij wijze en hooggeleerde luiden!) 
Of 't soepjen een Homöopathisch wonder was, 
Dan of de kus Allöopathisch mij genas? 

Naar het Hoogduitsch.

IJ.

Herinnerde weldaden.


Wien gij ééns hebt wêl gedaan, roept gij 't tienmaal in 't geweten: 
Doe hem negenmaal nog wèl, en de reekning is gekweten. 


Goedkoope school.


Aan 't vreemde doek leert ieder ligt en liefst de snede, 
En brengt zijne eigen schaar daarbij nog gaarne mede. 






{==441==} {>>pagina-aanduiding<<}

Mengelwerk.

De uitvinding van het letterschrift.

Door N. Swart.

Onze aardbodem biedt thans een menschdom aan, dat, op weinige uitzonderingen na, één geheel, van onderling verbondene volken en geslachten, oplevert. Europa, het voorname middelpunt geworden, bestaat zelve kennelijk uit eene groote gemeenschap, als 't ware eene Republiek van Staten, in gedurige levendige betrekking van handel, letteren, wetenschap, en zorg voor wederkeerig belang en veiligheid. Het oude Azië sluit zich, door middel van het Rusische, Turksche en Perzische rijk, van China en Japan, benevens onze en andere Oostersche bezittingen, daarbij aan. Terwijl Egypte, de Barbarijsche Staten, de Kaap en de Goudkust voor 't minst punten van aanraking met het heete Afrika opleveren, Amerika door Europeanen bevolkt en haar als eene dochter is, en het vijfde Werelddeel desgelijks begint door scheepvaart en handel, door Godsdienst en zeden, vooral met Engeland en de Vereenigde Staten, meer en meer verbonden te worden.
Deze allen brengen elkander, in grootere of geringere mate, de schatten van hunnen grond en hunner nijverheid. De thee van den Aziaat en Mokka's geurig vocht, de tabak, rijst en suiker van het Westen, kostbaar bont, zijde en cachemir, edele metalen, juweelen en gloeijende verwen, specerijen en geneesmiddelen, gij vooral, onschatbare kina, en, wat ik niet vergeten mag, veel gebezigde, veel verwerkte en gezochte katoen - alles, alles herinnert ons de groote broederschap der menschen, hunne gemeenschappelijke woonstede en onderlinge hulp, verzorging en verkwikking. Onze zeelieden bevaren, on-
{==442==} {>>pagina-aanduiding<<}
ze reizigers bezoeken, onze aardrijkskundigen beschrijven deze verschillende landstreken en kusten, waar menigmaal een bont gewemel der menschen van alle kleur en taal, dragt en leefwijze, de bedoelde gemeenschap, in het klein, op treffende wijze daarstelt. Ja, valle het ook moeijelijk, de zandwoestijnen van Afrika door te dringen, of zelfs de sporen van den alouden karavanenhandel ten einde toe terug te vinden, de dag breekt aan, dat er geen onbekend land meer zijn zal. En mogen de wenschen der braven en verlichten, de pogingen der menschenvrienden en ijverige Evangelieverkondigers met een' gelukkigen uitslag bekroond worden, dan zullen die alles omvattende banden steeds vaster en zachter, evenrediger en billijker worden, en de aarde inderdaad naar een groot vaderhuis gelijken, dat in zijne vele woningen niet dan broeders en zusters telt.
Dit is niet altijd zoo geweest, G.T. De menschen betoonden zich niet immer zulke vriendschappelijke, naauw verbondene wezens, die, uit éénen stam gesproten, en zich langzamerhand over de aarde hebbende uitgebreid, elkander de hand waren blijven reiken, om maar ééne keten van redemagtige bewoners, heerschappijvoerders en eigenaars der schepping uit te maken. Integendeel, waar wij, na de allereerste, armoedige oorkonden eener vroegere wereld, de geschiedenis opslaan, daar vinden wij meest altijd een volk, dat zich tegen anderen met moeite verdedigt of dezelve met geweld overheert; daar vinden wij ons tot eene wat uitgebreider of bepaalder plek verwezen, en hooren van meer afgelegene werelddeelen en wijdverspreide natiën slechts als van fabelachtige voorwerpen der overlevering, van monsters en verschroeide of bevrozene woestijnen spreken. En wat in later tijd ook medewerkte, om landen en volken nader te verbinden; wat de veroveraars uit vroegere en latere dagen hieraan mogen hebben toegebragt; wat de zeetogten, de volkplantingen, de handelsondernemingen hebben gedaan en nog immer voortgaan bij laat ontdekte volksstammen, op eilanden in de zee en in de woestijn

{==443==} {>>pagina-aanduiding<<}
te doen - dit alles verklaart ons de opgemerkte verandering slechts zeer gebrekkig. De oorlog van Barbaren is meer geschikt om te verwoesten en alle banden te verbreken, dan dezelve aan te halen. En ook de zeetogten der zulken doelen slechts op rooverij. Ja, alwat, van het opgenoemde, eensgezindheid en zamenwerking, beschaving en menschelijkheid bevordert, dat vooronderstelt reeds eene mate derzelve.
Deze beschaving zelve dus, deze humaniteit, gelijk de Romeinen het zoo juist noemen, door gelukkige omstandigheden in een' kleinen kring begunstigd en van geslachte tot geslachte meer aangekweekt en uitgebreid, moet en kan ook gemakkelijk de grond der opgemerkte verandering zijn geweest. Zij schonk haren bezitters de meerderheid op andere stammen, die welhaast, hetzij met geweld veroverd, hetzij door onmerkbaren invloed medegesleept, tot vrienden en bondgenooten werden. En zegepraalde ook al eens de woestheid van magtige vijanden, en wierp het opgetrokken gebouw van orde, benevens ontluikende kunst en wetenschap omver, zoo gingen toch de bouwstoffen niet verloren, maar verwon de onverwonneling doorgaans op zijne beurt, en werd het blijkbare doel der Voorzienigheid slechts langs een' anderen weg bereikt. Wij zien dit, onder anderen, in de bekende geschiedenis van Griekenland en Rome, het eerste slechts magtig door zijne beschaving, en toen het, als een te ondergebragte slaaf, de vanen van alexander den Grooten door heel het Oosten moest volgen, ja toen het, in zijne afhankelijkheid van Rome, de schoolmeester van dezen werelddwingenden reus werd, nogtans diegene, welke taal en zeden aan allerlei Barbaren schonk, het middelpunt der nieuwere wijsheid werd, en voor de leer der zaligheid den weg tot alle volken baande.
Maar - want het wordt tijd, dat wij tot ons oogmerk naderen - gelijk er aan geene ontwikkeling onzer redelijke natuur zonder dat vermogen te denken is, hetgeen in onze en andere bekende talen zelf Rede heet,

{==444==} {>>pagina-aanduiding<<}
en met het denkvermogen als vereenzelvigd wordt, het vermogen der spraak, zoo konden zich wederom geene afgelegene volken zoo naauw verbinden, het eene op het andere zoo krachtig werken en allerlei voordeelige betrekkingen met elkander onderhouden, zonder het schrift - noch ware Europa waarschijnlijk ooit geworden wat het is, het brandpunt aller bekwaamheid, de heerscheres of de weldoenster van andere magtiger werelddeelen, die, hoe meer zij hare wetten en zeden overnemen, meestal te beter en te gelukkiger worden, zonder de drukkunst, die alle kundigheden gemakkelijk verspreidt en door wisseling en wrijving steeds meer volmaakt. De ruiling onzer gedachten, zonder woorden zelfs niet behoorlijk gevormd en ontwikkeld, de bewaring en verspreiding onzer wetenschap, van geslacht tot geslacht overgevoerd en tot grooter volkomenheid gebragt, ziet daar wat den mensch tot mensch maakt; en hoe meer hij vordert in deze kunst, hoe meer de menschelijke natuur in allen wordt tot rijpheid gebragt, en allen hunne naauwe verwantschap en bestemming tot onderlinge hulp en liefde beter gevoelen.
Wij zien het, drie trappen worden in deze algemeene bekwaamheid der mededeeling van gedachten onderscheiden, - spreken, schrijven, drukken. Doch geen van dezen verdient, mijns achtens, zoo zeer onze bewondering, en is ten aanzien van haren oorsprong zoo zeer een raadsel gebleven, als de schrijfkunst. Behalve dat de Bijbel ons aanleiding geeft, om de spraak als van Goddelijken oorsprong te beschouwen, daar wij lezen, dat God de dieren tot adam bragt, opdat hij ze namen gave, en wij hem bovendien met den Heer zelv' en met anderen sprekende aantreffen, zoo laat zich de uitvinding dezer kunst, zelfs als een uitvloeisel der natuur, gemakkelijk verbeelden. Of zou niet, even als nog bij de kinderen, het geluid, door onderscheidene dieren gegeven, ja ook door andere verschijnsels te weeg gebragt, tot een herinnerings- en kenteeken derzelven zijn geworden? Immers nog bezitten alle talen zooda-
{==445==} {>>pagina-aanduiding<<}
nige woorden, als dezen oorsprong te kennen geven. Behoef ik van den kievit en den koekoek, van den ruischenden stroom of het zuchten en zwoegen te reppen, om u zulks te doen opmerken? Ja, bestaat er niet ook tusschen bloot zigtbare voorwerpen en bepaalde geluiden eene zekere overeenstemming, van dof en levendig b.v., van helder, hard, wild, sterk en omgekeerd, waardoor zekere blinde genoeg van de roode kleur meende gehoord te hebben, om zich dezelve als het geluid der trompet voor te stellen? Bovendien drong de nood tot spreken. De mensch, zoo hulpeloos en ellendig, waar hij aan zichzelven is overgelaten, zoo geheel bestemd voor gezellige zamenwoning, en meer, dan eenig dier, door eendragt magtig, moest wel eene spraak uitvinden. En was die in den beginne ook hoogst gebrekkig; moesten de toonen, ons, even als alle levende schepsels, door de natuur zelve verleend, om gewaarwordingen uit te drukken, moest zelfs het gebarenspel hieraan te hulp komen; ja bevinden wij ons, door
onbekendheid met deze toonen en gebaren, bij het geschrevene, vooral in de oudste, eenvoudigste talen, niet zelden onzeker omtrent den zin; de spraak werd toch welhaast het voorname middel der mededeeling. Wij zien het aan den doofstommen, die, hoe vol uitdrukking zijne oogen en handen ook mogen zijn, zijne gedachten echter slechts zeer gebrekkig te kennen geeft. En hoe meer zamenwoning en zamenwerking, hoe meer huiselijk en maatschappelijk leven, hoe volkomener taalgebruik; schoon het verschil der gekozene klanken en toonen beide die taal, al spoedig, zoo wel tot eenen muur van afscheiding voor vreemdelingen, als tot eenen band van vereeniging voor land- en geslachtgenooten maakte.
Kunnen wij ons dus den oorsprong der taal en spraak ligt verbeelden, niet minder gemakkelijk valt het, zich den overgang van schrijven tot drukken voor te stellen. Ja, het is bijna onbegrijpelijk, hoe deze kunst, althans datgene, wat wij thans stereotyp noemen en als eene nieuwe uitvinding beschouwen, het drukken met vaste,

{==446==} {>>pagina-aanduiding<<}
gegraveerde platen, eenige duizend jaren onbekend kon blijven. De Ouden kenden toch reeds, en wel in geene geringe mate, het zegelsnijden, zoo wel als het graveren van opschriften, wetten en herinneringen in allerlei metaal. Ja, zelfs in het boek Job, doorgaans voor het alleroudste gehouden, lezen wij 's mans volgenden wensch en betuiging: ‘Och of nu mijne woorden toch opgeschreven wierden, och of ze in een boek ook wierden ingeteekend, dat ze met eene ijzeren griffie en lood in eene rots gehouwen wierden!’ Hoe gemakkelijk toch was de overgang van zegelen op drukken, de in plaatsstelling van woord en tekst voor beeld en ander teeken! De voorname reden dezer achterlijkheid van koster's kunst schijnt dan ook vooral in de mindere behoefte aan dezelve gelegen te zijn geweest. Het onderscheid van standen was bij de meeste vroegere volken grooter, dan bij ons; de kunst van lezen en schrijven bepaalde zich tot een veel kleiner aantal menschen; de gemeene burger gevoelde weinig behoefte aan uitbreiding zijner kundigheden, en de aanzienlijke verschafte zich, door middel van daartoe afgerigte slaven, gemakkelijk de noodige boeken. Ja, hetzelfde beletsel zou welligt ook in later tijd hebben bestaan, en Haarlems schrandere burger alle aanmoediging, hetzij ter daarstelling, hetzij ter latere volmaking en uitbreiding zijner kunst, door de Duitschers daarna met nieuwen ijver opgevat, ligt geheel onthouden hebben. Voor de geleerden bestonden er boekerijen bij kloosters en Hoogeschoolen, en zij ontzagen zich niet, gelijk verscheidene onzer landgenooten bewijzen, heel Europa door te reizen, om de noodige kennis op te zamelen. De Latijnsche taal, die destijds de eenige wetenschappelijke was, maakte het gansche beschaafde werelddeel tot hun vaderland. Doch er ontstond omstreeks dien tijd een nieuw belang, dat menschen van allerlei stand betrof, en den
meest verdrukten in de wereld niet zelden het meest ter harte gaat. Dit was het godsdienstig belang, de zorg voor een ander leven en eeuwige behoudenis. Het Christendom berust op ge-
{==447==} {>>pagina-aanduiding<<}
schrevene oorkonden. En had men van dezelve een tijdlang geen werk gemaakt; had men zich ten aanzien van godsdienstige waarheid op het woord der verkondigers verlaten; hielden deze zelve zich aan de onderwijzende kerk, de hergebragte sormulieren, gebruiken en inzettingen - dat vertrouwen was sedert eenigen tijd geschokt; er ontstonden hier en daar allerlei nieuwe begrippen en beschuldigingen van ontrouw tegen de priesterschap; het woord Gods kwam wederom, en meer algemeen, ter sprake; velen werden begeerig hetzelve te bezitten; er kwam eene soort van boekhandel in gewijde en ongewijde schriften tot stand, en de wensch naar eene meer gemakkelijke, min kostbare wijze, om de handschriften te vermenigvuldigen, kon niet wel achterblijven. De nood, M.G., de hevige begeerte en belangstelling is de uitvindster van alle kunsten.
Deze nood, wie ziet het niet, bestond veel vroeger ten aanzien van het schrijven. Gebeurde zaken in geheugenis te houden, vastgestelde wetten en verbonden op te teekenen, spreuken der wijzen en liederen voor de vergetelheid te bewaren, ja ook eigene afkomst en roem der vaderen in geslachtboeken te lezen, was bijna van den beginne af behoefte voor den mensch. En, hij mogt hieraan te hulp komen door opgerigte gedenkteekenen, door volksgezangen, blootelijk aan het geheugen bevolen, door gebrekkig schilderwerk en nog andere middelen in oude geschiedenissen en nieuwe reisverhalen, bij Joden, Schotten, Mexicanen, en wie niet al, veelvuldig aangewezen - dit alles kon slechts voor een gedeelte aan de begeerte voldoen. En toen er uitgebreide rijken ontstonden, toen het Hoofd van den Staat geheime bevelen of naauwkeurige lastgevingen ter kennisse zijner landvoogden en heirvoerders moest brengen - maar vooral, toen er wereldhandel ontstond, toen de Pheniciërs al de kusten der Middellandsche Zee bezochten, ja naar Noord en Zuid nog verder doordrongen, en overal hunne gemagtigden, hunne kantoren, hunne

{==448==} {>>pagina-aanduiding<<}
volkplantingen begonnen te hebben, en zoo door deze, als onmiddellijk met de inwoners, tot diep in de binnenlanden, betrekkingen aanknoopten - toen werd het middel, om, zonder tusschenkomst van anderen, met de meest afgelegenen te spreken, inderdaad onontbeerlijk; en het is zoo opmerkelijk als natuurlijk, dat deze handeldrijvende Staten voor de uitvinders der schrijfkunst worden gehouden. Vandaar verspreidde zij zich naar Egypte, naar Palestina, naar Klein-Azië en Griekenland; landstreken, aan welke wij zoo veel te danken hebben, vanwaar onze verstandelijke en zedelijke beschaving, onze wetenschap en kunst, ja onze hope des eeuwigen levens haren eersten oorsprong nam.
Maar, hoe ontstond deze kunst? - De gemakkelijke aanleiding tot hare ontdekking loopt ons, zoo als bij het spreken en drukken, voorwaar, niet in het oog. Wel denkt men ligt aan het afbeelden der zaken zelve, welke iemand wilde aanduiden, of aan zinnebeelden, die een meer onzigtbaar bestaan, eene handeling of een afgetrokken denkbeeld - zoo als deugd, warmte, snelheid - daarstellen. En het heeft inderdaad aan dezulken niet ontbroken, die het schrijven uit dergelijk beeldschrift, al meer en meer vereenvoudigd en tot beknopte teekenen teruggebragt, meenden te moeten afleiden. Het Chinesche letterschrift wordt door velen geacht niets anders te zijn. En ook onze cijferteekenen beduiden meer eene zaak, dan eenen naam. Elke Europeër verstaat dezelve, en drukt ze, hetzij in het Fransch, hetzij in het Hoogduitsch, naar zijne tale uit.
Doch dit is het geval met ons letterschrift geenszins. Geene zaken of handelingen, maar bloote geluiden, worden door A, B, C aangeduid, en de klank, uit eenigen der vierentwintig letters zaamgesteld en woord genoemd, wordt slechts door hem op eene zaak toegepast, die de taal verstaat, en alzoo geleerd heeft, dat dit woord die beteekenis heeft. Ook hier hebben wij wel met onze Europesche medebroeders dezelfde letterteekenen, en elk

{==449==} {>>pagina-aanduiding<<}
uwer b.v., schoon hij geen Latijn verstaat, zal een' schrijver in die taal bijna even goed en gemakkelijk lezen als ik, doch wat het gelezene wil zeggen, blijft hem onbekend; hij spreekt en vertelt mij ligt de belangrijkste zaken, doch weet het zelf niet. Wonderbare en heerlijke kunst, G.T.! De onzigtbare adem der lippen stolt als 't ware tot een zigtbaar iets. Het vliegende woord wordt vastgehouden, de gedachte van een ligchaam voorzien en op het papier nedergelegd. En wat er in iemands binnenste omging, wat zijn geest dacht en zijn hart gevoelde, wat hij zich herinnert en bij verbeelding voorstelt, het wordt niet slechts naar buiten gebragt en aan den vriend en makker, den land- en tijdgenoot medegedeeld; het wordt opgelegd, verzonden en bewaard; het strekt tot licht en vreugd, tot aanwijzing en bemoediging voor duizenden.
Wij zien nu wel vrij duidelijk in, vooronderstel ik, wat schrijven en lezen zij. Men had opgemerkt, dat al wat er gesproken wordt uit een bepaald aantal klanken bestaat, welker bijeenvoeging en zamenstelling die duizenderlei woorden vormen, met welke wij alle onze gedachten weten uit te drukken. Maar, hoe kwam men tot deze opmerking, tot deze ontleding, in zoo verre dat slechts vierentwintig grondgeluiden bespeurd werden bij al die wisseling te worden voortgebragt, met welke de gedachtenstroom van den redenaar, even als het drokke gesprek van een opgewonden gezelschap, zich over duizend zaken op duizend wijzen laat hooren? In het afgetrokkene beschouwd, laat zich zoo iets inderdaad bijna niet denken. En wie beginnen wilde met zulk eene ontleding, ten einde daarna een zigtbaar teeken voor elken klank uit te vinden, die zou hierin bezwaarlijk slagen. Er is er echter, die de zaak op deze wijze schijnen te willen voorstellen. En de manier, op welke zij het ontstaan onzer letterteekens verklaren, is inderdaad uiterst vernuftig. Het is onze groote bilderdijk, die dit stelsel tot de meeste volmaaktheid schijnt gebragt te heb-
{==450==} {>>pagina-aanduiding<<}
ben. (*) En gij zult mij wel willen vergunnen, u hetzelve met korte woorden aan te duiden.
Er bestaat, volgens dit denkbeeld, maar één alphabet. Het onderscheid, dat wij thans tusschen Italiaansche, Grieksche, Hebreeuwsche en alle andere letters waarnemen, zijn bloote verbasteringen, hier eene verkorting, daar een toegevoegd sieraad, eene aangenomene manier, en wat dies meer zij. Om dit te bewijzen, stelt hij verscheidene bekende a, b, c's naast elkander, en wijst het karaktermatige, de eigenlijke klankaanduiding in iedere letter aan. En dit teeken, zegt hij, is niets anders dan de afbeelding van hetgeen onze spraakdeelen vertoonen, wanneer zij den aangeduiden klank uitbrengen. Om de zaak door enkele voorbeelden op te helderen - de kapitale T, (want de kleine letters zijn slechts bekortingen) eene streep, waarop eene andere horizontaal rust, verbeeldt het drukken der tong tegen de tanden; de groote B, aan welke men de achterste streep, als niet tot het wezen der letter behoorende, moet ontnemen, duidt de op elkander geslotene lippen aan; de K, eigenlijk slechts eene C, met de streep, even als bij de B, daarachter, verbeeldt de volle holligheid des monds; de L, eene bloote streep, toont ons de tong, en de R, van welke een golvend lijntje het karakter is, de tong in beweging; de S is met deze, zoo als de P met de B verwant, en de G met de U; de M doet de lippen van voren zien, en zoo vervolgens. Wat de klinkletters aangaat, die worden in de oudste alphabets geheel niet gevonden, en bestaan allen, met klein verschil, uit eene figuur, die de opening van mond en lippen doet kennen.

{==451==} {>>pagina-aanduiding<<}

Ik herhaal het, M.H., zeer vernuftig is dit stelsel, en het betoog der gegrondheid, in den vorm der letters aangewezen, in eene zoo moeijelijke zaak, bij de groote veranderingen, door deze figuren natuurlijk ondergaan, niet verwerpelijk. Er moge hier en daar, in deze verklaring, al wat willekeurigs worden aangetroffen, bij verscheidene letters laat zij zich inderdaad wonder wel hooren. Doch de zwarigheid, vroeger door ons aangevoerd, dat men alzoo, vooraf, het kleine aantal der noodige grondklanken, tot zamenstelling der geheele spraak, zou hebben opgemerkt, zoo wel als de opmerkzaamheid op den juisten stand der spraakdeelen en de afteekening daarvan, om elken klank aan te duiden, schijnen mij toe met de eenvoudigheid en den natuurlijken gang eener uitvinding kwalijk te strooken. Hoe fraai het een en ander is; wie zegt, dat het voor de hand ligt, dat men van achteren althans gemakkelijk begrijpt, hoe iemand op dit denkbeeld kon vallen, zou uwe toestemming waarschijnlijk niet erlangen. Hadden wij reden, om de schrijfkunst, even als die der sprake, uit het Paradijs af te leiden, en hetzij van God zelven geleerd, hetzij door den mensch, in een' volmaakter' toestand van kennis en begrip, daargesteld te achten, de zaak was van anderen aard. Maar de geschiedenis is althans aan dit gevoelen niet gunstig, het natuurlijk oordeel over zoo vroege behoefte aan dit vermogen even min. En het komt mij voor, dat wij thans ten minste gemakkelijker weg gevonden hebben, om de zaak voldoende te verklaren.
Ziet hier wat wij bedoelen. Het was sedert lang opgemerkt, dat in het Hebreeuwsch, gewis eene der oudste schrijftalen, verscheidene letters gevonden worden, die eene bepaalde zaak beteekenen en te gelijk die zaak vrij kennelijk afbeelden. De be b.v. wordt daar beth uitgesproken, hetgeen een huis beteekent, en de gedaante dezer letter duidt inderdaad eenigzins een huis of schuilplaats aan ב; zoo heet weêr eene andere kameel, en de hals en kop van dit dier zijn in derzelver figuur gemakkelijk op te merken ו; eene derde moet eene deur aan-
{==452==} {>>pagina-aanduiding<<}
duiden ד. Vele geleerden waren dan ook immer van gedachten, dat de letterteekens van allerlei bekende voorwerpen, die men dagelijks voor oogen had, waren ontleend. En zeker, waar beschaafde menschen zijn, daar zijn huizen. En wat is den Oosterling veelal meer dierbaar en gemeenzaam, dan de kameel? Verder nogtans, dan tot deze gedachte, schijnt de gemaakte opmerking niet gevoerd te hebben. Het gemakkelijkste zoo wel als minst belangrijke der zaak was daarmede gevonden; doch, waar het op aankomt, het geheele denkbeeld van letters en schrift lag nog evenzeer in het donker.
Sedert korte jaren echter heeft er eene ontdekking plaats gehad, die meerder licht over alles schijnt te moeten verspreiden. Veel werd er immer gesproken van het Egyptische beeldschrift. Men vond daarvan melding bij oude Grieksche schrijvers, als van een geheimzinnig middel, door de priesterschap gebezigd, om hare wetenschap, voor anderen bedekt, onderling uit te breiden en voort te planten. In later tijd vonden geleerde reizigers, op gebouwen en andere voorwerpen, als parkementen boekrollen, en ook op windsels, waarmede vele mumiën bedekt waren, zoodanige aaneengeschakelde afbeeldsels van allerlei zaken, dieren, planten en zoo meer, als men meende voor het oude beeldschrift te moeten houden. Onuitsprekelijke moeite werd er besteed om hetzelve te ontcijferen. Zinnebeeldig moest het zijn - dit sprak, meende men, van zelve. De leeuw b.v. moest kracht en moed of dergelijke beteekenen; de slang was een beeld van list en behendigheid, de roos van schoonheid, weêr een ander gewas of insekt van vergankelijkheid, enz. Doch, zoo men al met oneindig veel moeite eenigen zin uit het geheel meende te hebben getrokken, dan bleek het echter welhaast, dat een ander, met even zoo veel regt, geheel iets anders uit het gedenkschrift las. Eindelijk kwam een Fransch geleerde, de Heer champollion, door een gelukkig toeval, op de gedachte, dat deze figuren bloote letterteekens waren, elk dien klank te kennen gevende, met welken het

{==453==} {>>pagina-aanduiding<<}
afgebeelde voorwerp begon. Hij beproefde dit denkbeeld, natuurlijk volgens de Egyptische taal. En nu bleek het inderdaad welhaast, dat b.v. de leeuw slechts eene l, de slang eene s, de roos eene r, de tor eene t te kennen gaf, en hij las, tot zijne verbazing, zoo wel stukken, die voor jaarduizenden oud gehouden waren, doch nu bleken uit later tijd te zijn, als wezenlijk aloude gedenkschriften van Egypte, zelfs den tijd van mozes voorafgaande. (*)
Hoe eenvoudig, M.G.! Wie denkt hierbij niet aan het vroegere gebruik, om den kinderen gemakkelijk en al spelende het lezen te leeren? Immers ook daartoe maakte men afbeeldsels en zette er enkel de letter naast, waarmede het afgebeelde voorwerp begon, en het a. aardbei, b. broodje, c. citroen, en wat dies meer zij, klonk welhaast door het huis. Ja ook, wat wij de jongelieden op het nageregt, bij een vriendenmaal, vaak met zoo veel ijver zien behartigen, is het niet ten deele hetzelfde? Is het niet, alsof de kunst, om hieroglyphen te ontcijferen, juist dáár in zijne geboorte was, waar eene gedaante nu eens de zaak zelve, dan enkel den klank afbeeldt, door zin en zamenhang gevorderd?
Inderdaad, M.T., het begrip van de uitvinding der schrijfkunst, reeds zoo vroeg onder de menschen in gebruik, komt mij voor op deze wijze oneindig gemakkelijker te worden. Wij zagen reeds, dat de behoefte aan dergelijk iets, inzonderheid bij de uitbreiding van handelgemeenschap met afgelegene natiën, zich al spoedig moest openbaren. Het kan zijn, dat het beeldschrift eerst beproefd is. En is het Chineesch inderdaad niets anders dan dit, door het gebruik tot eene zekere beknoptheid en volmaaktheid gebragt, dan is dit misschien de oudste dochter der voorzeide behoefte. Maar, wat

{==454==} {>>pagina-aanduiding<<}
de latere opvoeding ook moge hebben gedaan, om deze eersteling regt te beschaven, zij is, naar het berigt van deskundigen, immer zeer onhandig en onhandelbaar gebleven; zoodat het groote geleerdheid vereischt, om zich van dezelve, over allerlei stof en voorwerpen, met gemak te bedienen. Kunnen wij ons dan niet verbeelden, dat een schrander vernuft, dit gebrek inziende, en wenschende met zijne afgelegene betrekkingen te spreken, op het denkbeeld kwam, om door de voorwerpen de klanken aan te duiden? Vooronderstellen wij eens, dat twee van elkander scheidende vrienden de afspraak maakten, de een den ander van hetgeen hij wenschte, op die wijze, al ware het ook maar met één of twee woorden, te onderrigten. Immers, hij kon zulk een berigt, openlijk op een bord geteekend, gerust aan ieder toevertrouwen, die even min, als zoo vele geleerden van later tijd, in eene reeks van jaren, dit geheim zou hebben ontsluijerd. Was echter de eerste stap gedaan, dan was inderdaad de baan geopend. Men leerde nu welhaast de teekens bekorten, enkel den kop van leeuw of kameel, enkel den steel, van boven gebogen, voor de roos te teekenen, en eindelijk alles zoo kort en beknopt te maken, dat het oorspronkelijke beeld geheel niet meer te herkennen was. Dit behoefde nu ook niet langer; men kende de teekenen, die, hoe schijnbaar willekeurig ook, den bedoelden klank bepaaldelijk te kennen gaven. In onze nieuwere alphabets bestaat inderdaad niets dergelijks: want, ontleende ik ook de voorbeelden van den leeuw, die de l, of de roos, die de r zou beduiden, het spreekt van zelve, dat dit slechts duidelijkheidshalve geschiedde, en dat onze letters aan andere en oudere talen zijn ontleend, ja dat er misschien maar één oorspronkelijk a b c bestaat.
Ziet daar, M.H., wat ik gewaagd heb u voor te dragen. Mogelijk heb ik dezen niets nieuws, dien niets gezegd, waarin hij bijzonder belang stelt. Deze zal het welligt droog, die onduidelijk, slecht betoogd of wel geheel ongegrond achten. Elk heeft zijnen smaak, elk

{==455==} {>>pagina-aanduiding<<}
zijne mate van kennis. Wat mij betreft, is in groote zaken de poging reeds loffelijk te noemen, dan meen ik bij u wèl verdiend te hebben. Altijd scheen mij de schrijfkunst eene bewonderenswaardige uitvinding te zijn, zoo wel om hare nuttigheid, als om het vernuft, dat in dezelve doorstraalt. En der verklaring, hoe dit geheim reeds zoo vroeg ontdekt kon worden, als de geschiedenis ons leert, eenigzins nader te komen, schijnt mij de aandacht en inspanning van veel grooter vernuft, dan ik mij verbeelde te zijn, rijkelijk te verdienen.
Ja, de drukkunst moge eene edele en schoone uitvinding zijn; ons vaderland, om zijnen uitgebreiden handel en zeevaart somtijds bij Phenicië vergeleken, drage er roem op, den schat zijner voorgangster zoo rijkelijk op woeker te hebben gesteld; en de algemeene verbreiding van licht en wetenschap in onze dagen make dezen laatsten stap, op de baan alleen door het redelijk schepsel bewandeld, thans inderdaad onontbeerlijk, - neen, zij staat met de oudere zuster niet gelijk. Vóór haar hadden wij boeken en boekerijen, geleerden en kweekhoven der geleerdheid. Wij hadden mozes en de Profeten, christus en de Apostelen, zoo wel als de Grieksche en Romeinsche bronnen van het ware en schoone. Ja, het morgenrood eener nieuwe beschaving was over Europa doorgebroken, eer koster zijne letters uit beukenschors had vervaardigd.
Maar, wat waren wij zonder de schrijfkunst? waar was de geschiedenis? hoe was de Godsdienst zelve, eenmaal verbasterd of betwijfeld, ooit tot zuiverheid en zekerheid te herstellen geweest? waar was eenig onderwijs, dan bij den ouden van dagen, te vinden, die zijne ervarenis, en wat hij van nog ouderen in eigen geheugen bewaard had, ligt nog wel gebrekkig aan anderen mededeelde? waar was de letterkunde, tenzij in de heldenliederen en treurzangen van eenige Barden, die met moeite sommige flaauwe herinneringen tot de nakomelingschap overbragten? waar was uw wereldhandel, A.? waar onze wetgeving en geheele beschaving? Neen,

{==456==} {>>pagina-aanduiding<<}
Barbaren zijn ze, tot wie deze kunst niet is doorgedrongen. Gelijk de spraak het redelijk wezen, zoo onderscheidt het schrift den beschaafden mensch, den burger eener geregelde maatschappij. Jammer, dat wij den ontdekker van dit edele vermogen niet met zekerheid weten aan te wijzen! Maar, hetzij hij tot, teut heete, hetzij hij een' anderen naam voere, zeker behoorde hij tot de grootste weldoeners des menschdoms.
Wij begonnen met u op het naauwe verband te doen letten, waarin alle volken des aardbodems tot elkander staan. Wij deden u opmerken, dat, even als de spraak menschen aan menschen bindt en dezelve tot huisgezinnen en maatschappijen vereenigt, om het licht der wetenschap en kennis, den gloed der beschaving en menschelijkheid al meer en meer te doen toenemen, het schrift dat alles in nog veel grootere mate bevordert, en de druk daaraan de kroone opzet. Wel dan, verheugen wij ons in het voorregt, dat wij genieten! Voeden wij ons, gelijk met de voortbrengsels van allerlei grond, met de kundigheden, met de ontdekkingen van alle natiën! En pogen wij inderdaad meer en meer mensch te worden, meer en meer boven het stomme vee uit te munten! Breke de dag aan, dat één geslacht van kinderen Gods de aarde bewoont! En bidden wij dagelijks met vertrouwen: ‘Uw koningrijk kome, o Vader! Uw wil geschiede, op aarde als in den hemel!’

Het vangen der wilde zeevogels.

Weinige lezers, voorzeker, zullen er gevonden worden, die niet bekend zijn met de stoute en ijzingwekkende wijs, op welke de bewoners der Schotsche bergkusten, maar vooral die der Hebridische en der nog noordelijker gelegene Shetland- en Ferroe-eilanden, zich het dons verschaffen, hetwelk aan de weelderige bewoners van minder barre streken eene zoo zachte rustplaats levert. Ondertusschen verdient de gevaarlijke jagtmanier

{==457==} {>>pagina-aanduiding<<}
dezer onverschrokken vogelvangers en vederverzamelaars wel in derzelver nadere bijzonderheden bekend te worden. Wij willen thans, uit een onlangs in het licht gekomen Engelsch tijdschrift, de wijze beschrijven, op welke zij geoefend wordt door de inwoners van St. Kilda, een eilandje, zijnde de westelijkste bewoonde plek der Hebriden, in den grooten Atlantischen Oceaan. (Nog westelijker dan het atmost Kilda, gelijk thomson het noemt, ligt een kleiner naaldvormig rotseiland, Rockall geheeten; doch dit is onbewoond.) De weinige ingezetenen van St. Kilda, van kindschheid af aan steilten en afgronden gewoon, zweven van de eene rotspunt naar de andere, met even weinig vrees als de vogels zelven, die zij vervolgen. Hunne voornaamste hulp en toeverlaat hierbij is tweederlei soort van touwen, de eene van huiden gemaakt, de andere van het haar uit de staarten der runderen, doch beide van dezelfde dikte. De eerste touwen zijn van de vroegste tijden in gebruik, en worden nog steeds het meest in achting gehouden, omdat zij sterker zijn dan de andere, en minder blootstaan voor slijten, of voor, in het wrijven langs scherpe rotskanten, doorsneden te worden. Deze touwen zijn van onderscheiden lengte, verschillende van negentig tot honderdentwintig, ja dikwijls bijna tweehonderd voeten, en hebben eene dikte van drie duimen in den omtrek. Die uit leder bestaan, worden van koe- en schapenhuid, ondereen vermengd, vervaardigd. De schapenhuid, na in smalle riemen gesneden te zijn, wordt met een' breederen reep van koehuld omwoeld. Twee dier touwen worden vervolgens met elkander zaamgetwijnd, zoodat het touw, wanneer men het loswikkelt, bevonden wordt uit twee deelen te bestaan, waarvan elk eene zaamgevoegde lengte van schaapslederen riemen bevat, overdekt met koehuid. Voor de beste dezer touwen vragen zij ongeveer dertien (Eng.)
stuivers de vadem, hetwelk de prijs is, waarvoor zij dezelve onderling aan elkander verkoopen. Van zoo veel waarde zijn deze touwen voor

{==458==} {>>pagina-aanduiding<<}
de eilanders, dat een derzelven het gewone huwelijksgoed van een Kildasch meisje uitmaakt; en inderdaad heeft, voor deze als van de wereld gescheidene menschen, bij welke geldrijkdom bijna onbekend is, een ding, van hetwelk somwijlen het leven zelf, en steeds in meerdere of mindere mate deszelfs behoeften en genoegens afhangen, oneindig grootere waarde dan goud of juweelen.
De plaats, waar het zeegevogelte en vooral de olierijke fulmars zich bij voorkeur ophouden, is eene ontzettende steilte, ongeveer dertienhonderd voeten hoog, en gevormd door het scherp afgesneden uiteinde van Conachan, den hoogsten berg van het eiland, een kaap, zoo men meent de verhevenste rotswand van geheel Grootbrittanje. Het neêrzien van deze steilte is zoo schrikwekkend, dat zeker iemand, anders gewoon zoodanige tooneelen met onverschilligheid te beschouwen, zich onverzeld niet tot aan den rand durfde wagen; door twee eilanders vastgehouden, waagde hij het, over den rotskant heen te kijken. Hij zag neder op hetgeen men eene wereld van rollende nevels en strijdende wolken zou kunnen noemen! Wanneer deze van tijd tot tijd breken, of door den wind uiteengedreven worden, ontdekt men daar beneden den Oceaan, maar in zoo groot eene diepte, dat zelfs het bulderen van deszelfs branding, die zich met woede op de rotsen breekt en de door haar uitgesletene holen met donderend geluid binnenstormt, op deze ontzettende hoogte niet meer hoorbaar is. De rand is nat en slibberig; de rotsen zijn nagenoeg loodregt van den top tot aan den voet; en echter naderen de inwoners van St. Kilda die verraderlijke oppervlakte onbezorgd, en zetten zich neder op den uitersten kant; de jongsten onder hen kruipen of glijden zelfs een eindweegs van den top naar beneden, om eijeren te zoeken of vogels te vangen, die in de hoogere streken nestelen, en welke zij in menigte verstrikken door middel van een' dunnen stok gelijk eene hengelroede, aan welker punt zij een' strop van koehaar

{==459==} {>>pagina-aanduiding<<}
hechten, aan het eene einde uitgehouden door eene veder van de solan-gans.
Doch deze speelsche jagtkunsten van het jongere geslacht zijn niets, vergeleken met de ijzingwekkende bedrijven der meer bejaarde en meer ervarene beoefenaars. Men begint met verscheidene touwen van leder en koehaar aan elkander te knoopen, ten einde zich zoo veel dieper te kunnen nederlaten. Het eene uiteinde dezer dus vereenigde touwen is van leder, en wordt als een gordel om de middel van den klimmer vastgehecht. Vervolgens werpt de avonturier zelf, terwijl hij op den rand der rots staat, het andere eind van de hoogte naar beneden, en laat het tot eene aanmerkelijke diepte langs de steilte afzakken. Alsdan geeft hij het midden van het touw aan een ander man, om vast te houden, en daalt naar onderen, steeds een deel van het touw vasthoudende, terwijl hij zich langs het andere aflaat. De man, die boven het touw vastheeft, hecht hetzelve nergens aan zijn lijf, maar houdt het alleen met de handen, ja somwijlen zelfs in ééne hand alleen, terwijl hij daarbij, zonder eenigen steun om zijne voeten schrap te zetten, over den rotsrand henen kijkt, en met zijnen makker, dien hij tot de diepte van ongeveer vierhonderd voeten aflaat, een praatje houdt. Een vogelvanger, zich midden onder de nesten der fulmars bevindende, ving er vier, en wist echter, met twee dier vogels in elke hand, langs het touw op te klimmen; terwijl hij, onder dit opklimmen, nu en dan zijne voeten tegen de rotsen zette, met een' sprong zich van dezelve verwijderde, bij het terugvallen andermaal eenen sprong nam, en dus, al springende, slingerende en juichende, duizend kuren bedreef (*). Hoe vreeselijk echter zulk
eene ver-
{==460==} {>>pagina-aanduiding<<}
tooning schijnen mag voor hen, die aan dezelve niet gewoon zijn, zoo zijn met dat al de ongelukken zeer zeldzaam, en de Kildaërs beschouwen de mogelijkheid, om daarbij het leven te verliezen, als iets, dat bijna niet in aanmerking komen kan.
Het is inderdaad verbazend, in welk eene mate gewoonte en oefening, gepaard aan vaste zenuwen, het gevaar kunnen verminderen. Van het eiland South-Stack, in Anglesea, ziet men somwijlen knapen, of alleen, of door een paar kleine jongens van gelijken ouderdom gehouden, zich van de schilderachtige steilte tegenover het eiland nederlaten aan een eind touw, zoo dun en schijnbaar zoo versleten, dat het een wonder is, hoe het niet bij de eerste spanning aan stuk springt. En evenwel, zonder een' zweem van vrees, aan geene mogelijke gevolgen denkende, slingeren zij zich aan hetzelve tot op eene rotsrigchel, naauwelijks breed genoeg om tot steunpunt voor den voet eener geit te dienen, en klauteren van daar, met of zonder de hulp van hun touw, verder, om het nest eener meeuw te plunderen, die, zoo zij hare eigene krachten kende, hen met een' slag harer wieken hals over hoofd naar beneden kon doen tuimelen.
Ook hier, even als te St. Kilda, zegt men, dat ongelukken zeer zeldzaam gebeuren, ofschoon zij natuurlijk somwijlen moeten plaats hebben; doch voorbeelden van ontkoming aan gevaren, ijselijk genoeg, om, bij het bloote verhaal daarvan, het bloed in de aderen te doen stollen, zijn menigvuldig genoeg.
Het eerste, waarvan wij spreken zullen, had plaats ongeveer twee mijlen van South-Stack, aan de rotsige kust van Rhoscolin. Eene dame, die niet ver van daar hare woning had, zond eenen knaap om samphire te zoeken, (saintpierre, eene zeeplant) hem door eenen knecht, op wien zij zich verlaten kon, doende verzellen, om op den top der rotsen het touw vast te houden. Terwijl de knaap midden tusschen hemel en zee hing te bengelen, gevoelde de knecht, wien dit werk ongewoon

{==461==} {>>pagina-aanduiding<<}
was, hetzij ten gevolge van plotselijke duizeling, hem overkomen door het benedenwaarts kijken naar de bewegingen van den jongen, hetzij uit twijfel of hij wel in staat zou zijn den knaap te houden, eene koude, van walging verzelde, huivering hem door de leden kruipen, gepaard met het bewustzijn, dat hij in zwijm zou vallen. Hij had nog besef genoeg over, om te begrijpen, dat het onvermijdelijk gevolg hiervan de zekere dood van den knaap zou wezen, en hoogstwaarschijnlijk ook zijn eigen, naardien hij bij het flaauwworden, naar alle vermoeden, voorover vallen, en touw en knaap over den rand der steilte volgen zou. In deze verlegenheid gaf hij een' luiden, wanhopigen schreeuw, die gelukkiglijk door eene vrouw, welke niet ver van daar op eenen akker werkte, gehoord werd; zij snelde naar boven, en kwam nog juist bij tijds om het touw te grijpen, toen de bezwijmende man, zijne bewustheid verliezende, voor hare voeten nederviel.
Wij willen hier nog twee gevallen bijvoegen, in welke het gevaar niet minder groot, en een derde, van hetwelk de uitkomst noodlottig was.
Velen der vogelvangers gaan op deze jagten uit, zonder eenigen medgezel, die het touw vasthoudt. Het was op zulk een' eenzamen togt, dat een man, na zijn touw boven aan eenen staak vastgehecht te hebben, zich diep naar beneden liet, en in zijne drift, om vogels en eijeren te verzamelen, den loop van eene rotsrigchel tot beneden een' klomp van overhangenden rotssteen volgde. Ongelukkiglijk had hij de gewone voorzorg verzuimd van het touw om zijne middel vast te maken, maar hield het, op niets kwaads verdacht, losjes in de hand. In een noodlottig oogenblik, terwijl hij druk bezig was een vogelnest te plunderen, slipte het touw hem uit de vingeren, en, na drie- of viermaal voor- en achterwaarts geslingerd te hebben, zonder dat het daarbij binnen zijn bereik kwam, bleef het onbewegelijk over de rotsrigchel hangen, en liet den vogelvanger, zoo het scheen, beroofd van alle uitzigt om te ontkomen; want

{==462==} {>>pagina-aanduiding<<}
zonder touw tegen de steilte op te klauteren, was onmogelijk, en niemand in de nabijheid, die zijn geschreeuw hooren of hem bijstand brengen kon. Wat moest hij beginnen? De dood grimde hem aan. Na eenige oogenblikken bedenkens had hij zijn besluit genomen. Er was mogelijkheid, om, met een' wanhopigen sprong, het touw te bereiken; doch miste hij, (en op den afstand, waar het touw hing, was de kans hem tegen) alsdan was zijn verderf onmisbaar, want diep, diep beneden hem dreigden puntige klippen, over welke de zee zich schuimend brak. Derhalve, al zijne krachten verzamelende, met uitgespreide armen, sprong hij van de rots, en heeft naderhand het gebeurde kunnen verhalen - want hij greep het touw!
Het andere geval had te St. Kilda plaats, alwaar, onder andere wijzen om het zeegevogelte te vangen, ook het strikkenzetten in gebruik is. Men plaatst dezelve overal, waar de vogels zich het meest laten vinden. In een' dier strikken, op eene rotsrigchel, honderdentwintig voeten boven de zee gespannen, verwikkelde een vogelvanger zijnen voet, en, dit op het oogenblik niet bemerkende, geraakte hij bij het voortgaan van de been, stortte over den rand, en bleef hangen. Ook hij had, even als in het vorige geval, geenen jagtmakker; en, om de maat van zijn ongeluk vol te meten, was de avond op hand, en hij had weinig uitzigt, vóór den volgenden morgen ontdekt te zullen worden. Vergeefs beproefde hij, zich zoo ver opwaarts te buigen, dat hij den strik bereiken of den rotskant grijpen kon. Na eenige vruchtelooze pogingen waren zijne krachten uitgeput, en in dien vreeselijken toestand, daarbij elk oogenblik verwachtende dat de strik bezwijken zou, bragt hij een' langen nacht door. Bij het aanbreken van den dag werd gelukkiglijk zijn schreeuwen door eenen nabuur gehoord, die hem uit zijn gevaar verloste.
Het laatste voorbeeld, hetwelk wij thans verhalen zullen, eindigde op eene akelige wijs. Een vader en deszelfs twee zonen waren te zamen uit, en, hun touw

{==463==} {>>pagina-aanduiding<<}
op den top eener steilte zoo hecht mogelijk vastgemaakt hebbende, daalden zij langs hetzelve af, om hun gewoon bedrijf te oefenen. Na zoo vele vogels en eijeren, als zij dragen konden, verzameld te hebben, waren zij bezig langs het touw weder op te klimmen - de oudste der zoons vooraan - zijn broeder een paar vademen onder hem, en de vader het laatst. Zij waren reeds een goed eind wegs opgestegen, toen de oudste zoon, naar boven kijkende, zag, hoe de strengen van het touw tegen een' scherpen rotswand vijlden, en de eene na de andere doorsneden werden. Oogenblikkelijk gaf hij van de ontrustende daadzaak kennis. ‘Kan het houden tot wij boven zijn?’ vroeg de vader. - ‘Het houdt geen minuut langer,’ was het antwoord: ‘het gewigt van ons drieën scheurt het snel aan stukken.’ - ‘Kan het één mensch houden?’ riep de vader weder. - ‘Dat is alwat het doen kan, en daaraan twijfel ik nog.’ - ‘Dan is er toch kans, dat één van ons gered worde; trek uw mes, en snijd het touw onder u door!’ was het koelbloedig en onverschrokken bevel des vaders. ‘Kom, haast u - gij kunt nog ontkomen en uwer moeder ten troost zijn!’ Tijd tot woordenstrijd of langer aarzelen was er niet. De zoon keek nog eenmaal naar boven, maar de rots korf al dieper en dieper in het touw; het was bijna door. Het mes werd dus getrokken, het touw doorsneden, en zijn vader en broeder gingen de eeuwigheid in!

Bulwer. - O'Connell. - Spindler.

Edward lytton bulwer is een rijzig en schoon man, met regelmatige wezenstrekken, gebogen neus, langwerpig aangezigt en donkerbruin haar. Hij is niet ouder dan 35 jaren; en men zegt, dat zijn letterkundige arbeid hem jaarlijks 1200 à 1500 pond (14 à 18000 gulden Holl.) opbrengt. Zijne redevoeringen in het Parlement werkt hij steeds zorgvuldig uit, en prent dezelve in zijn geheugen. Zijne taal is even zoo gekunsteld en gemaakt als zijn toilet en zijn ge-
{==464==} {>>pagina-aanduiding<<}
heel persoonlijk voorkomen. Hij is een van de beste kalanten der Londensche kleedermakers en kappers, daar bij hem haar en gewaad steeds naar de laatste mode ingerigt moeten zijn. De wijs en manier, waarop hij zich uitdrukt, is uiterst omslagtig en als op stelten gaande. Zijne stem, hoezeer zwak, is welluidend, en hij spreekt steeds met veel gemakkelijkheid en flux de bouche. Zijn parlementair paradestuk is reeds lang de opheffing der zegelbelasting op de nieuwspapieren geweest, over welk onderwerp hij gewoon is in elke jaarszitting een voorstel te doen. Bij dat alles schijnt hij het niet ernstig daarmede te meenen, aangemerkt hij verleden jaar aan de verzoeken der vrienden van den Heer spring rice gehoor gaf, en naliet zijne motie door te zetten.

O'connell is van eene groote, athletische gestalte, naar geest en ligchaam de sterkste man in het Lagerhuis. Hij schijnt steeds opgeruimd en vrolijk, en ziet er nooit neêrslagtig of bekommerd uit. Ook onder de ongunstigste tijdsomstandigheden geeft hij de hoop niet op, om de zaak van regt en menschelijkheid, naar zijne inzigten, vroeg of laat te zien zegevieren. In zijne gebaren heeft hij iets zeer onbevalligs en plomps. Hij blijft geen oogenblik op dezelfde plaats, en altijd is zijne houding onnatuurlijk en ongepast. Nu eens kromt hij nek en rug als een boog, en strekt den regter arm ver voor zich uit; dan weder haalt hij het hoofd geheel terug, en zet de hand in de zijde. Terstond daarop rekt hij den hals in de hoogte, en maakt een zoo lang en klagelijk gezigt, alsof hem het hoofd voor de voeten gelegd moest worden. Somwijlen ook heft hij beide de armen te gelijk in de hoogte, en pakt zich bij de paruik, alsof hij dezelve in duizend stukken wilde rukken. In 1834 rukte hij zich werkelijk, te midden zijner schitterende redevoering over het intrekken der Unie, de das van den hals en legde haar nevens zich neder, zonder daardoor in den stroom zijner welsprekendheid gestoord te worden. Ook al is hij geheel onvoorbereid, heeft hij zijn onderwerp volkomen in zijne magt. Spreekt hij van Ierlands rampen, dan is zijne schildering zoo krachtig, zijne rede zoo wegslepend, dat men tranen in veler oogen ziet glinsteren. Plotseling echter springt de redenaar, met eene kluchtige wending, op iets anders over, en zijne scherts wordt door een luid gelach

{==465==} {>>pagina-aanduiding<<}
gevolgd. Men weet niet, of hij meer door aandoening dan door spot en hoon invloed op zijne toehoorders oefent en derzelver gemoederen beheerscht. De stijl zijner rede is noch beschaafd noch sierlijk, maar krachtig en treffend. Zijne stem is sterk, vol en tot alle buigingen in staat, naar mate zijne luim zulks medebrengt. En deze man is reeds 61 jaren oud, hoezeer hij er uitziet als een veertiger. Hij hoopt nog wel 30 jaren te leven, omdat, zegt hij, de meesten zijner voorvaders bijna honderd jaren oud geworden zijn.

Wegens een onbezonnen jongenstreek (vermeldt Prof. wolff, te Jena) werd spindler, als knaap, te Straatsburg, waar zijn vader Orchestmeester was, voor het geregt gedagvaard, en, na een kort verhoor, in eene gevangenis geworpen, waar het gezelschap der volslagenste booswichten hem ten deel viel. De wet sprak tegen hem, en, naar de Fransche regtspleging, wachtte hem eene gestrenge straf. Tot zijn geluk, bewees een Advocaat, dat hij de jaren der verantwoordelijkheid nog niet bereikt had. Te midden van het gejuich des volks werd hij vrijgesproken, en in zegepraal huiswaarts gedragen. - Later studeerde spindler in de Regten, maar verliet dezelve, om Komediant te worden! Te dien tijde schreef hij, onder bezwaarde omstandigheden, zijnen Bastaard. Reeds gehuwd en der armoede ter prooije, zond hij het handschrift aan eenen vriend in Zwitserland, met verzoek, hetzelve tot elken prijs aan den man te helpen. Deze stelde het in handen van den ouden orell, te Zurich, maar liet, uit onbedachtzaamheid, spindler's brief aan hem daarin liggen, waaruit bleek, dat het werk voor een prijsje te bekomen was. Van eischen kon dus geene vraag meer zijn. Spindler moest lang wachten, eer zich orell bij den onderhandelaar aanmeldde, en, na vruchteloos bij dezen om eene prijsbepaling te hebben aangehouden, hem een' wissel van 2000 florijnen, als honorarium voor den schrijver, toeschikte. ‘De Roman,’ dus schreef de waardige Boekhandelaar, ‘is wel geen meesterstuk, maar van den maker kan iets worden.’ Er is van spindler, ook naar het uitwendige, inderdaad iets geworden! Hij bewoont thans, als een welgesteld man, een eigen huis te Baden-Baden.


{==466==} {>>pagina-aanduiding<<}

Anecdoten uit de natuurlijke historie der dieren.

Histories are more full of examples of the fidelity of dogs than of friends.



pope.
De navolgende als echt gewaarborgde Anecdoten zijn getrokken uit eene in 1835 in het licht gekomene nieuwe verzameling, behoorende tot de Gleanings in Natural History; een werk, door den Heer e. jesse, Parköpziener van den Koning van Engeland, uitgegeven, hetwelk vele bijdragen levert tot den reeds zoo rijken schat van merkwaardige voorbeelden des verstandelijken vermogens van den Hond.
Een mijner bekenden (zegt de Heer jesse) schoot eens eenen haas aan, die, zich gekwetst voelende, door een gat kroop, hetwelk hij aan den voet van eenen muur vond. Een oude spoorhond, dien men hem achterna zond, sprong over, ving den haas, en keerde met denzelven tot bij den muur erug. Herhaalde malen beproefde hij nu, met zijnen last weder over den muur te springen, doch telkens mislukte het hem; eindelijk schoof hij den haas, zoo ver hij konde, door het gat, sprong toen over, trok den haas aan de andere zijde er uit, en bragt dien aan zijnen heer. - Een tegenstuk, van soortgelijken aard als bovenstaand geval, is het volgende. Twee jagers hadden, op de eendenjagt, een' schranderen Newfoundlandschen hond bij zich: aan den buitenzoom van het riet, langs den oever eener rivier, legden zij hunne hoeden af, en slopen vervolgens naar den waterkant. Kort daarna geboden zij den hond hunne hoeden te gaan halen, waarvan de een grooter was dan de ander. Na verscheidene vruchtelooze pogingen, om beide te gelijk met den bek op te vatten, zette de hond den kleineren hoed in den grooteren, drukte dien met zijn' poot naar beneden, en bragt ze toen beide.
Het Britsche fregat Leander, hetwelk gedurende den jongsten oorlog bij Halifax in Nieuw-Schotland post hield, had een' ouden Newfoundlander aan boord, en men vertelde elkander op het schip niet weinige trekken van deszelfs uitnemende schranderheid; onder anderen hielden al de matrozen stijf en sterk staande, dat de hond alles verstond, wat

{==467==} {>>pagina-aanduiding<<}
men sprak, en, te oordeelen naar het volgende voorval, zou men dit inderdaad bijna moeten gelooven. Hij stond in blakende gunst bij de manschap, en was te allen tijde zeer goed behandeld geworden; maar op zekeren dag, terwijl hij juist op het verdek lag, zel de Kapitein: ‘Het valt mij hard, maar ik zal Neptunus moeten doen doodschieten, want hij wordt oud en zwak.’ Verstond de hond deze woorden, of verschrikte hem slechts de toon, waarop zij gesproken werden? Ik weet het niet; maar oogenblikkelijk daarna sprong hij over boord, en zwom naar een schip, dat nevens den Leander lag. Hij werd er aangenomen, en bleef er tot aan zijnen dood. Niets was in staat, hem te bewegen op den Leander terug te keeren; was hij aan wal, en iemand der manschap van zijn vorig schip kwam hem nabij, zoo liep hij weg zoo snel hij kon.
Zeer opmerkenswaardig is het, op welk een' grooten afstand honden, aan boord van een schip, het land ruiken. Lang vóór eenig mensch nog een spoor van land ontdekt heeft, geven de honden op de ondubbelzinnigste wijze te kennen, dat zij van deszelfs nabijheid een voorgevoel hebben.
Het is algemeen bekend, dat de honden, ten minste vele rassen derzelven, zich, alvorens te gaan liggen, meermalen in het rond draaijen. Nu weet men ook, dat vele wilde dieren tot hun leger bij voorkeur het lange gras opzoeken, hetwelk zij neêrdrukken en voor hunne ligging gemakkelijker pogen te maken, door er zich verscheidene malen in om te draaijen. De gewoonte van onzen huishond schijnt dus inderdaad nog een overblijfsel te zijn uit zijnen wilden toestand; en dit is zeer merkwaardig, als een bewijs, hoe het natuurinstinkt van een dier hetzelve, ook na duizendjarige tamwording van zijn geslacht, nog blijft aankleven.
Onder verscheidene nieuwere voorbeelden, van welke groote afstanden en op welke bijna onbegrijpelijke wijs honden den weg naar huis weten te vinden, willen wij hier het volgende vermelden. Een Engelschman was uit Northumberland naar Amerika gereisd, en had eenen patrijshond met zich genomen, doch denzelven kort na zijne landing, op de jagt, in den omtrek van Baltimore verloren. Eenigen tijd daarna wordt de broeder van den reiziger, in Northumberland, door het blaffen en janken van eenen hond in zijnen slaap gestoord; men laat het dier binnen, en herkent in hetzelve den hond, die de Amerikaansche reis gedaan had.

{==468==} {>>pagina-aanduiding<<}
Een jaar daarna kwam de eigenaar terug, en werd door den hond met vreugdegehuil verwelkomd. Men heeft niet te weten kunnen komen, op welk schip de hond de terugvaart gedaan, noch waar hij in Engeland aan wal gekomen was.
Het volgende geval bewijst, dat de hond ook als 't ware eene tijdmaat hebben moet. Een Londensch huisgezin was sedert jaren gewoon, de kersdagen (een der vrolijkst gevierde jaarfeesten in Engeland) bij vrienden te Guildford door te brengen; zij kwamen regelmatig den dag vóór kersmis tegen etenstijd, en hadden altijd een' grooten wachtelhond bij zich, die bij beide de gezinnen in bijzondere gunst stond. Na ongeveer zeven jaren ontstond er tusschen de twee vriendenhuizen een misverstand, en de uitnoodiging tegen kerstijd bleef achter. Daags vóór kersmis, omtrent een uur vóór het middagmaal, staat de man van het huis te Guildford aan het venster; op ééns roept hij zijne vrouw toe: ‘Zie, de Londeners hebben zich bedacht, en komen toch, al hebben wij hen ditmaal niet gevraagd; daar is Cesar reeds.’ Als naar gewoonte liep de hond de kamer binnen; de vrouw van den huize maakte de logeerbedden gereed; men wachtte een uur met het eten, maar - er verschenen geene gasten. Cesar bleef juist zoo veel dagen als hij gewoon was, en nam vervolgens den terugweg aan. De briefwisseling, tot welke dit voorval aanleiding gaf, had de verzoening der beide familiën ten gevolge, en Cesar bleef, zoo lang hij leefde, in gezelschap zijner meesters, het jaarlijksche bezoek afleggen.
Een landhoevenaar, wiens woning mijlen ver in het rond door geene andere omringd werd, kwam dikwerf in verscheidene dagen niet naar huis, zoodat de zijnen des nachts nimmer op hem wachteden. In zekeren nacht werden zij door een vreeselijk blaffen van den huishond, die altijd in de keuken lag, met schrik uit hunnen slaap gewekt. Men wilde hem tot stilte brengen; maar daar hij, gedurig al klagelijker huilende, aan de deur krabde, liet men hem naar buiten. Na verloop van een uur kwam de man van den huize, en de hond met hem. Hij verhaalde, dat hij, een weinig beschonken zijnde, door de scherpe buitenlucht bevangen, van het paard en tot aan den hals toe in eene gracht gevallen was. Onvermogend zich er uit te helpen, had hij zich aan den kant vastgehouden, tot dat hij van de koude - het was in Januarij - nagenoeg zijn bewustzijn verloren had. Hij

{==469==} {>>pagina-aanduiding<<}
herinnerde zich, dat hij luide om hulp geroepen had; de hond was bij hem gekomen, en had hem bij den kraag gepakt en uit het water gehaald. De plaats, waar dit gebeurde, lag ongeveer eene (Eng.) mijl van zijn huis, en de hond, die in hetzelve op den grond lag, moet, bij de stilte van den nacht, het help! - roepen van zijnen heer gehoord hebben.
De hond toont eene sterke gehechtheid aan den mensch. Dit dier is vatbaar voor eene zoo geheel onbaatzuchtige toegenegenheid, en deszelfs verwonderlijke natuurdrift schijnt soms zoo nabij het redelijk verstand te komen, dat men veelal met belangstelling daarvan hoort vertellen. De volgende gevallen zijn allezins opmerkelijk.
Kapitein dauce nam uit China een' aldaar geboren' hond mede naar Engeland. Toen zijn schip op den Theems voor anker lag, bestelde hij eene koets, ging met den hond daarin, en reed naar zijne woonplaats in Surrey. Des nachts daarop, toen men het anker ligtte, om in het dok binnen te halen, hoorde een der matrozen een luid geblaf in het geboomte aan den oever, en riep terstond aan zijne makkers toe, dat het Bonner was - zoo heette de hond. Anderen meenden, dat het onmogelijk was, dewijl de Kapitein hem daags te voren had medegenomen. De man hield vol, dat hij zich niet vergiste. Eindelijk zette men eene boot uit, en de hond in de struiken was geen andere dan Bonner. Hier vond dus een hond, die uit een ver en vreemd land medegenomen en van het schip ruim twintig mijlen landwaarts in gevoerd was, den terugweg door een gewest, waar alles anders is, dan in zijn land - grond, luchtgestel, volk, gebouwen enz.
Een geacht Zuid-Amerikaansch koopman reisde met eenen gids door het Andes-gebergte. Zij verdwaalden, en ontdekten, na lang omloopen, eene hut in de verte. Toen zij op dezelve toegingen, sprongen twee honden voor den dag, die geweldig blaften, en den toegang schenen te willen beletten. Zij moesten dezelve met steenen verjagen. Bij de hut gekomen zijnde, hoorden zij de stem van eenen mensch, die Spaansch sprak, en dringend smeekte, dat men toch zijnen honden geen leed mogt doen. Zij vonden een zeer verzwakt oud man, die hun verzekerde, dat hij reeds lang van honger omgekomen zou zijn, zoo niet zijne honden op de jagt gingen en hem geregeld een gedeelte van de vangst te huis

{==470==} {>>pagina-aanduiding<<}
bragten. Hij was een weggeloopen slaaf, die zich in deze eenzame plaats verborgen had.
Een ongehuwd oud Heer, die met zijne zuster woonde, had eenen lievelingshond, welke niet van zijne zijde week. Hij was gewoon, eer hij zijne eetkamer verliet, zijnen wijn op te sluiten, en dan den sleutelbos op den grond te werpen; de hond droeg hem alzoo de sleutels in het woonvertrek na. Deze gewoonte hield stand tot aan den dood van den ouden Heer. De hond toonde zich ten uiterste neerslagtig. Om hem nu bij de oude gewoonte te laten, werd de wijn, even als te voren, opgesloten, en de sleutelbos op den grond geworpen; maar nooit kon men het dier bewegen, om denzelven weder op te nemen. Sterker en te gelijk teederder bewijs van gehechtheid aan den overledenen kon er niet gegeven worden.
Iemand had een' voortreffelijken Newfoundlander, een' hond, die, als men hem niet beval te huis te blijven, op straat steeds voor de vrouw en dochter uit liep, doch alleen dàn, wanneer zij niet onder geleide van eenen Heer zich bevonden. Kwam hem iemand tegen, dien beduidde hij, door een' sprekenden blik of door een dreigend knorren, plaats te maken; doch was er een Heer bij de vrouwen, zoo volgde hij het gezelschap. Met dezen hond waren zij bij dag en nacht veilig; want zijn moed evenaarde zijne schranderheid.
Een mijner vrienden nam eenen Newfoundlander en een' kleinen patrijshond in eene boot, roeide op het midden van den Theems, en wierp ze beiden in het water. De honden zwommen naar verschillende kanten; maar de patrijshond geraakte in den sterken maalstroom, kampte eenigen tijd met het water, en was weldra op het punt van te verdrinken. Naauwelijks bemerkte de Newfoundlander het gevaar van zijn' makker, of hij keerde om, zwom naar hem toe, pakte hem met zijnen muil, en bragt hem behouden aan den oever.
Een boer uit een dorp in Kent bleef des avonds laat op de markt te Maidstone. Naar huis gaande, bezocht hij nog eens eene kroeg in Aylesford, en, gelijk het in zulke gevallen maar al te dikwijls gebeurt, de man dronk meer, dan hem nuttig was, en hij vertrok eindelijk met een' duchtigen roes. De weg naar zijn dorp is in het beste jaargetijde voor een dronken mensch allezins moeijelijk; doch thans lag er diepe sneeuw, en het was vinnig koud. Hij geraakte dan

{==471==} {>>pagina-aanduiding<<}
ook van den weg af, viel in de sneeuw neder, en bleef daar, in een' der koudste nachten, bewusteloos op den rug liggen. Maar nu krabde zijn getrouwe hond, welke niet van zijne zijde was geweken, sneeuw bijeen, om eene soort van wal ter beschutting van zijnen meester te vormen, en legde zichzelven op diens borst neder, ten einde met zijne ruige haren de geduchte koude af te weren. Den volgenden morgen kwam een jager langs dien weg, bemerkte het zonderlinge verschijnsel, en ging naar de plaats toe. Thans rigtte de hond zich op, schudde de sneeuw af, en drukte door teekenen zijn verlangen uit, dat de jager zijnen meester te hulp mogt komen. Dezelve veegde het ijs van het aangezigt des verstijfden, en herkende terstond den man. Men schafte nu spoedig hulp uit het dorp, en de verongelukte boer werd weder tot het leven teruggebragt. Uit dankbaarheid voor zijne wonderbare redding, liet deze, tot een altijddurend aandenken, een' zilveren halsband voor den hond maken. Toen hem eens tien guinjes voor dien hond geboden werden, zeide hij, dat, zoolang hij nog één kluifje en ééne korst brood zou hebben, hij die met den getrouwen vriend wilde deelen. Zoo innig overtuigd was hij, dat de warmte van den juist over de edelste deelen liggenden hond het bloed voor geheele verstijving had bewaard.
Iemand had eenen dashond, welken hij menigwerf aangebonden hield. Nu en dan werd de halsband vermist. Eindelijk bemerkte hij, dat het dier dien in zijn' bek wegdroeg, om denzelven te verbergen. Nog meer opmerkelijk is echter, hetgeen aan eenen buffel op de Zoölogical farm in Kingston-Hill werd waargenomen. Dit dier is ongemeen wild; deswege werd hetzelve, om het des noods te kunnen bedwingen, een sterke ijzeren ring, waaraan eene keten ter lengte van twee voet was vastgemaakt, door het knarsbeenig gedeelte van den neus gestoken. Aan het andere einde was een tweede ring van vier duim middellijn. Bij het grazen moest de buffel op dezen ring treden, en als hij dan den kop opstak, veroorzaakte dat aanrukken hem zeer gevoelige pijn. Om dit te vermijden, was hij zoo slim, dat hij den eenen hoorn door den ring wist te steken. Hij deed zulks met veel overlegs. Hij legde den kop op zijde, schoof den hoorn door den ring, en schudde dan den kop, tot dat de ring onder aan den hoorn vastzat.
Die eigenschap of natuurdrift (gewoonlijk instinct genoemd),

{==472==} {>>pagina-aanduiding<<}
waardoor de dieren soms op eenen afstand van honderden mijlen den terugweg naar de plaats vinden, uit welke ze gekomen zijn, is hoogst merkwaardig. Dat de reden daarvan niet enkel in den reuk gezocht moet worden, is ontwijfelbaar. Het reeds vermelde geval van den Chineschen hond bewijst zulks genoeg. Gall verhaalt de geschiedenis van eenen hond, die uit Weenen naar Engeland gebragt was geworden, wegliep, aan de haven kwam, op een schip sloop, en werkelijk weder in Weenen verscheen. Hierbij moet een bijzonder vermogen werkzaam zijn, waarvan wij echter niet het minste begrip hebben. Maar even zoo goed, als trekvogels en sommige zoogdieren, weten ook de Wilden van de eene plaats naar de andere op zeer grooten afstand in eene regte lijn den weg te vinden. Zeker man, die verscheidene jaren in Australië doorbragt, verdwaalde eens op reis in het binnenste gedeelte des lands, en zou misschien nooit den terugweg gevonden hebben zonder eenen inboorling, die bij hem was. Deze had zich in zijn gansche leven nooit meer dan 15 of 20 mijlen van zijne woonplaats verwijderd, dewijl hij vijandige stammen vreesde, met welke de zijne in gedurigen krijg leefde. Desniettegenstaande bragt hij den reiziger over de honderd mijlen in eene regte rigting naar het punt, waar dezelve zijn wilde. De zon mogt schijnen of niet schijnen, hij stapte steeds met hetzelfde vertrouwen voorwaarts. En de reiziger heeft verzekerd, dat zijn leidsman niet zag naar schors of takken van boomen. Hij scheen enkel zekere onverklaarbare natuurdrift te volgen, even als de duiven, die brieven overbrengen.

De eerste vertooning van Beaumarchais Bruiloft van Figaro.

Eene historische Schets.

De jongste nieuwspapieren uit Parijs verhalen bijna ongeloofelijke dingen van den toeloop der nieuwsgierigen, om meijerbeer's jongste Opera de Hugenoten te zien. Zij verzekeren, dat de prijs der lootjes voor de plaatsen in bak en loges bijna met ieder uur klom; 's morgens betaalde men daarvoor 80 francs, des middags 100, en des avonds waren de prijzen tot eene schier fabelachtige hoogte gestegen.

{==473==} {>>pagina-aanduiding<<}
Reeds des ochtends ten 10 ure verdrongen eene menigte menschen elkander aan den ingang van het gebouw, en moesten er dus negen volle uren wachten, eer de deur geopend werd. De bijval, welken het stuk vond, was zonder voorbeeld; alle aanwezigen verzekeren, nimmer zulk eene geestdrift bij eenige tooneelvertooning gezien te hebben. Met dweepende vereering noemde men meijerbeer's naam; het geroep om hem te zien, toen het stuk ten einde was, scheen niet te zullen ophouden, en dezen dag, als ook de volgenden, sprak geheel Parijs van niets anders dan van de Hugenoten, gelijk het nu onlangs van niets anders dan van nina lassave en vroeger nog van fieschi gesproken had.
Zulk eene geestvervoering is ondertusschen in de jaarboeken van het Fransche tooneel niet zonder voorbeeld; ja, hetgeen wij thans gezien hebben, is, reeds vijftig jaren geleden, door een soortgelijk schouwspel van onstuimige en algemeene toejuiching, nog overtroffen geworden; een schouwspel, waaraan het bedoelde berigt wegens de eerste vertooning der Hugenoten op den 29sten Februarij l.l. in meer dan één opzigt herinnert. Wij meenen de eerste voorstelling van beaumarchais' folle Journée, of Bruiloft van Figaro, op den 27sten April 1784, die tevens, als eene dier gebeurtenissen, welke de voorbeduidselen der Fransche omwenteling waren, eene staatkundige belangrijkheid verkregen heeft, gelijk die, welke, in onze dagen, auber's sprakeloos Meisje van Portici op den 30sten Augustus 1830 verkreeg. Op dien avond toch vertoonde zich in den schouwburg te Brussel de eerste bewegingen van het oproer, dat eene der slechtste omwentelingen, welke de geschiedenis kent, die van het Peuple Belge, ten gevolge had; terwijl kort daarna de vertooning dier zelfde Opera ook te Milaan zoodanige gevolgen had kunnen hebben, zoo niet het kloek beraad van Graaf wallmoden zulks, door een aantal Hongaarsche grenadiers op het tooneel te plaatsen, verhinderd had. Het blijspel van beaumarchais heeft echter, zonder onmiddellijk door zoo oproerige uitwerkselen verzeld geworden te zijn, eenen blijvenden invloed op de betrekkingen van dat tijdsgewricht geoefend, en verdient, daar het meer dan een nieuws van den dag is, en niet alleen opzien gebaard, maar ook gevolgen gehad heeft, (waardoor alleen zich in het hedendaagsche Parijs het nieuwe aanbeveelt) nog steeds onze opmerk-
{==474==} {>>pagina-aanduiding<<}
zaamheid. Ook behoort
mozart's Opera van dien naam nog altijd onder de geliefkoosde stukken, waaraan het theaterpubliek oor en oog komt weiden. Eene geschiedenis, gelijk het stuk van beaumarchais heeft, bezit wel geen ander drama. Belangrijk en leerzaam voor den staat van het tooneel, en deszelfs invloed op den openbaren geest, in het jaar 1784, is de uitvoerige beschrijving der eerste voorstelling, welke ons de tooneelspeler fleury in zijne Gedenkschriften (*) geleverd heeft. Fleury is geen acteur van het gewone slag; hij is de medgezel en kunstbroeder van eenen molé, preville, dazincourt, lekain en andere eerste lichten van het Theâtre Français; zijne tooneelloopbaan omvat tweeënzestig jaren. Zij begint in den laatsten tijd der regering van lodewijk XV, slingert zich, onder lodewijk XVI, door de voorstellingen in den vertrouwden kring van Koningin maria antoinetta te Trianon, valt in het tijdvak, toen napoleon op zijn hoogste toppunt van glorie was, en eindigt eindelijk onder de restauratie, ten tijde toen de Tartufe door den Aartsbisschoppelijken stoel van Parijs in den ban gedaan werd en de Hertog decazes voor Figaro sidderde. En nu, zonder verdere inleiding, ter zake.
Genoemde beaumarchais (geboren te Parijs omstreeks het einde des jaars 1729) behoort tot de merkwaardigste zonderlingheden zijner aan zonderlinge zaken zoo rijke eeuw. Het eerst toonde hij zijn genie in het beroep zijns vaders, eenen horologiemaker; vervolgens wendde zich zijn geest op andere studiën, inzonderheid op de muzijk, en hij wist, door zijne fraaije gestalte, zijn levendig oog, zijn gelaat vol geest en vrolijkheid en zijn vernuft, het Hof en geheel de voorname wereld voor zich in te nemen; maar de treffende slagen van dat vernuft en zijne openbare onbescheidenheid meende men den zoon van eenen horologiemaker niet te mogen veroorloven: hij werd benijd, gehaat, vervolgd, terwijl middelerwijl zijn vermogen door rijke huwelijken en handelsspeculatiën gestegen was; tot dat eindelijk, in het jaar 1770, bij een erfenisproces met den Graaf de blacas, de geheele tot nog toe in het geheim smeulende haat zijner vijanden losbrak. Beaumarchais dolf

{==475==} {>>pagina-aanduiding<<}
het onderspit; de uitspraak van het Parlement verklaarde hem voor eerloos, en weinig ontbrak er aan, of hij zou veroordeeld geworden zijn om door beulshand gebrandmerkt te worden. Maar, op denzelfden dag reed de Prins de conti met hem door de straten van Parijs; - een ander geregtshof verklaarde het eerst gevelde vonnis voor nietig; ja beaumarchais beleefde de zegepraal, dat geheel het beschaafde Europa aan zijn geding aandeel nam, en dat geheel Parijs wedijverde, om den nog zoo kort geleden gelasterden en gehaten man te vereeren en te prijzen. Want men zag in zijne veroordeeling eene buiging van het regt ten behoeve van eene magtige hofpartij; en tegen deze trad nu de afkeer even levendig te voorschijn, als later bij de veroordeeling van den Kardinaal de rohan in de beruchte geschiedenis van het collier.
Gedurende dit regtsgeding en ondanks het hem dreigende gevaar had beaumarchais zoo schitterende begaafdheden als schrijver aan den dag gelegd, dat voltaire zelf niet zonder eenige aandoening van afgunst bleef. Maar beaumarchais' roem steeg nog veel hooger, toen hij in twee gedenkschriften den gang zijner regtszaak openlijk bekend maakte. Beide zijn geschriften vol geest, vernuft en satyre, waarin de fijnste redeneerkracht en scherpzinnigheid met de naïfste komieke trekken afwisselt; zij zijn vol van leven, beweging en vuur, en derhalve geheel dramatisch, daar de verwachting naar de uitkomst gedurig hooger gespannen wordt, hoe meer de eer en het geluk van eenen zoo belangrijk geworden schrijver op het spel stonden. Daarbij had hij zijne lezers niet blootelijk voor den schrijver weten in te nemen; ook de mensch moest aan teêrgevoelige harten dierbaar worden, inzonderheid door de episode zijner reis naar Spanje, tot welke hem broederliefde bewogen, en waarbij hij de eer zijner beleedigde familie ridderlijk gewroken had. Het is bijna overbodig te vermelden, dat göthe de stof tot zijnen Clavigo uit dit gedenkschrift genomen, en daarbij het voornaamste tooneel, als ook de eigenlijke theatrale voordragt, woordelijk vertaald heeft; slechts het slot wijkt af, en is uit eene Engelsche ballade ontleend (*).
De groote bijval, dien beaumarchais zich in deze soort van litteratuur verworven had, wees hem de

{==476==} {>>pagina-aanduiding<<}
spheer aan, waarin zijn talent het luisterrijkst schitterde, het dichten namelijk van komische intriguestukken, in welke, terwijl hij hoorder of lezer door den levendigen gang der handeling wegsleepte, hij tevens den ruimen teugel aan zijn hekelend vernuft kon vieren over den toenmaligen staat van Frankrijk. Voor zulke uitbarstingen der ontevredenheid over de maatregelen der regering, over de belemmeringen der finantiën, over den gedrukten toestand van burger en landman, was in het laatste derde deel der vorige eeuw de schouwburg in Frankrijk de geschiktste plaats. De Parijzenaars klapten in de handen, bij alle daarop betrekkelijke uitdrukkingen; Ministers en hovelingen lachten zelve mede, zonder den storm vooruit te zien, die allengskens boven hunne hoofden zamentrok, even gelijk men omstreeks denzelfden tijd met geestdrift de zaak der Amerikanen verdedigde, zonder te bedenken, dat men eerst in het eigen vaderland menigvuldige verkeerdheden te verbeteren had, alvorens zich over vreemde volken te bekommeren. Met betrekking hiertoe vond, vóór 1775, eene Aristophanische spotklucht van dorvigny: les battus payent l'amende, ombegrensde toejuiching. Een zekere volange vervulde daarin de hoofdrol, die van Jeannot, zoo zeer ten genoegen van het publiek, dat geheel Parijs naar den schouwburg, waar hij speelde, heenstroomde, en de meesterstukken van molière en racine in het Théâtre Français onbezocht bleven, terwijl gemelde klucht honderd-en-twaalfmaal achter elkander gegeven werd. Jeannot was de held van den dag, de John Bull der Parijzenaars; want men zag in hem eene gedurige zinspeling op den gedrukten toestand van den landman in
Frankrijk, die steeds geven en betalen moest, zonder zelf eenig genot te hebben van hetgeen hij won. Ja, zoo ver ging de verblinding, dat de Eerste Minister van lodewijk XVI zelven, de Graaf de maurepas, de vleijerij zich liet aanleunen, alsof hij zelf de vervaardiger van het stuk geweest was, en slechts niet openlijk genoemd wilde zijn. De aanzienlijkste dames lieten dagelijks naar den welstand van haren cher Jeannot vernemen; voorname mannen oordeelden het niet beneden hunne waardigheid, hem te bezoeken; Jeannot's borstbeelden van porselein of biscuit verdrongen al de Chinesche pagoden van de schoorsteenmantels; men gaf ze elkander weêrkeerig ten geschenke, ja zelfs de Koningin maria antoinetta deelde ze aan hare

{==477==} {>>pagina-aanduiding<<}
gunstelingen uit. Onmiddellijk daarna (1775) deed beaumarchais zijnen Barbier de Seville, ou la précaution inutile, met ongewonen bijval ten tooneele voeren, nadat hij alvorens eenen harden strijd met de tooneelisten der Comédie Française over de regten van dramatische schrijvers had moeten voeren. Ook aan dezen strijd nam het beschaafde publiek van Parijs weder het levendigste aandeel; en beaumarchais dwong de acteurs, zich naar zijnen wil te voegen, ja had zelfs de voldoening, dat deze getrouwe voorvechters van den Franschen klassieken smaak aan de schouwburgen der boulevards derzelver dorvigny ontvoerden, en een van diens stukken, les Noces housardes, op het Théâtre Français ten tooneele bragten.
De kunst schikte zich hoe langer hoe meer naar den smaak der menigte. Men wilde de fijne blijspelen van eenen molière, regnard, lesage, destouches niet meer zien; men verlangde stechts vaudevilles en plaatselijke kluchten, grappen en bouffonneriën. Te dezen tijde nu (omstreeks het einde van 1782) hoorde men in de Parijzer cercles veel van een nieuw blijspel spreken, hetwelk beaumarchais, die middelerwijl door zeer gelukkige speculatiën in den Amerikaanschen oorlog, en door het derwaarts voeren van wapenen en ammunitie, millioenen gewonnen had, onder den titel: la folle Journée, ou le Mariage de Figaro, vervaardigd had. Hij zelf was gewoon in gezelschappen zijn stuk voor te lezen, en het geluk hem te mogen hooren werd zoo ijverig gezocht, de zalen waren steeds zoo stikkend vol menschen, dat het slechts aan het geringste gedeelte derzelven gelukte alles te verstaan. Ondertusschen vernam men toch zoo veel, dat de zegepraal van bekwaamheid over rang en hooge geboorte, de vernedering der grooten onder het schitterende genie der minderen, de met bitterheid ontworpene schildering der maatschappij gelijk zij destijds was, de werkelijke of ingebeelde gebreken van het staatsbestuur den hoofdinhoud van het stuk uitmaakten, en dat dit alles met even groote behendigheid als bijtende scherts en ongehoorde stoutheid, in betrekking tot de bastille, de policie, de wetten op de drukpers en de censuur behandeld was. De ten tooneele voering van het stuk werd algemeen gewenscht. De geheele gezelschapskring der Hertogin de polignac, die destijds hart en gunst der Koningin bezat, bezigde zijnen invloed, om het verlof tot de voorstelling van het stuk op

{==478==} {>>pagina-aanduiding<<}
het Théâtre Français te verkrijgen. Lodewijk XVI verlangde derhalve het manuscript van le noir, het hoofd der Parijsche Policie, en liet zich dit geschrift, in tegenwoordigheid zijner gemalin, door derzelver vertrouwde femme de chambre, Madame campan, voorlezen. Gedurende deze voorlezing prees en laakte de Koning, vond over het algemeen het stuk geenszins voortreffelijk, en verklaarde zich, toen hij de beruchte alleenspraak, (3de bedrijf, 3de tooneel) waarin verscheidene takken van het bestuur vinnig aangegrepen worden, gehoord had, zeer stellig tegen den schrijver, die, zeide hij, immers met alles, wat in een' welgeordenden Staat heilig behoorde te zijn, openbaar den spot dreef. Het stuk, verklaarde hij, bij het eind der voorlezing, aan zijne gemalin, mogt volstrekt niet gespeeld worden (*).
Deze koninklijke uitspraak werd, wel is waar, in Parijs bekend, maar de lust, om Figaro's Bruiloft te zien, daardoor niet verminderd. Beaumarchais zelf moet gezegd hebben, dat hij zich nog meer moeijelijkheden en vijanden wenschte; hij zou die dan wel weten te overwinnen. En inderdaad ontvingen de acteurs van het Théâtre Français in April 1783 beval, om het stuk van beaumarchais voor den schouwburg te Versailles te bestuderen; waaruit men besloot, dat of de boven vermelde koninklijke uitspraak niet zoo ernstig gemeend geweest moest zijn, of dat beaumarchais zelf in gewigtige veranderingen bewilligd had. Er werden hierop leesproeven gehouden; beaumarchais verdeelde de rollen, met overleg van de beroemde en beminnelijke actrice contat. Zij zelve kreeg die van Susanna, molé den Graaf Almaviva, sainval de Gravin, olivier den Page Cherubin, dazincourt Figaro; de uitmuntende tooneelspeler preville vergenoegde zich met de rol van Brideoison. Van zulk eene rolhezetting liet zich eene onverbeterlijke voorstelling verwachten; maar nog steeds bleef het een geheim, waar en wanneer dezelve zou plaats hebben. Nu eens zou het in de binnenvertrekken van het kasteel, dan op de lustverblijven te Choisy of Bagatelle, dan weder op het slot van den Graaf de provence te Brunoy geschieden. Dertig repetitiën werden te Parijs op het Théâtre des Menus-Plaisirs, eerst zeer in het geheim, daarna bijna

{==479==} {>>pagina-aanduiding<<}
openlijk gehouden. Het verlof hiertoe had de Graaf van artois (later Koning karel X) gegeven, ten gevalle van den gezelschapskring der Koningin, en inzonderheid van den Graaf de vaudreuil, die een der ijverigste beschermers van beaumarchais was en grooten invloed had op de Hertogin de polignac. Hiermede verliep de maand Mei, en plotseling werd de werkelijke voorstelling op den 13den Junij bepaald. Hof en stad gewaagden er van; beaumarchais had daartoe reeds zeer sierlijke biljetten (taillés en losange, rayés à la Marlborough) doen ronddeelen; maar nog had de Koning, even min als de Directeur der Policie van Parijs, daartoe geen verlof gegeven. Ten een ure na den middag ontvingen de tooneelspelers een koninklijk bevel, dat hun verbood, Figaro's Bruiloft ten tooneele te voeren; en des avonds, toen de zaal reeds vol aanschouwers was, toen in de straten rondom den schouwburg rijtuig op rijtuig volgde, moest aan allen verklaard worden, dat het zoo vurig en zoo lang verwachte blijspel niet vertoond mogt worden!

(Het vervolg en slot hierna.)





De tiendaagsche veldtogt.


Koor van Barden. 
Zingt, Barden! zingt den roem van 't Vaderland! 
Verheft den lof van tien onsterfelijke dagen! 
Srrooit palmtak en laurier voor Nassau's gloriewagen! 
Verheft zijne eer! - vermeldt der Belgen schand'! 
Een Bard. 
Daar ligt de Leeuw naast Hollands Schildmaagd neder; 
Hij kromt den staart en toont zijn' forschen tand. 
De Schelde riep hem eens; zij roept hem thans niet weder; 
Hij zwijgt en treurt - met hem Oud-Nederland. 

bardenzang.

Eerste Koor. 
Wat ramp is 't Vaderland beschoren? 
Wat wacht het van den zwaai van 't lot? 

{==480==} {>>pagina-aanduiding<<}

Geen kreet des aanvals doet zich hooren, 
Maar 't hoongelach van smaad en spot. 
Tweede Koor. 
Vergeefs is 't angstig boezemhijgen; 
De List reikt aan 't Verraad de hand; 
De Seine doet de Schelde zwijgen; 
De Theems legt Maas en Rhijn aan band. 
Derde Koor. 
Dof rolt van schans en vestingmuren 
't Eentoonig wachtwoord af, 
En rondom onze legervuren 
Waart stilte, als die van 't graf. 
Vierde Koor. 
Wat baat den held het eerlijk wapen, 
Waar nooit de moed den palm verkrijgt? 
Treurt, kroost der dapp'ren! wakk're knapen! 
Treur, Nederland! Oranje zwijgt. 
Een Bard. 
Wat wil die stem? Zij dreunt langs woud en velden; 
Zoo statig rolt de donder neêr! 
De Koning spreekt. Oranje roept zijn helden 
Het: ‘voorwaarts!’ toe, op 't schitt'rend spoor der eer. 

bardenzang.

Eerste Koor. 
De Koning spreekt; het voorwaarts klinkt, 
En hoog waait Nassau's vaan; 
De glans van zwaard en rusting blinkt; 
De dag der wraak breekt aan. 
Brul, Hollands Leeuw, uw' wellust uit 
Langs Bato's roemrijk strand! 
De zege lacht u toe, als buit 
En kroon voor 't Vaderland. 
Tweede Koor. 
Wie praalt aan 't hoofd der heldenstoet? 
't Is Maurits' Wapenzoon. 

{==481==} {>>pagina-aanduiding<<}

Wien straalt de blik van oorlogsmoed? 
's Is de ERfgenaam der kroon. 
Wie blinkt, naast hem, in 't krijgsgeweer, 
Begroet met vreugdgeschal? 
't Is hij, wien Fredrik Hendrik's eer 
De kruin omschitt'ren zal. 
Derde Koor. 
Het: ‘God met ons!’ zij de oorlogskreet, 
Die luid ten Hemel dringt, 
Waar trouw, die van geen wank'len weet, 
't Verraad de zege ontwringt. 
De Koning spreekt; het voorwaarts klinkt, 
En hoog waait Nassau's vaan; 
De glans van zwaard en rusting blinkt; 
De dag der wraak breekt aan. 
Een Bard. 
Hoor, het rumoer van den strijd en den klank der trompetten! 
Trommen en horens weêrklinken. 
Hoor, het gedonder vangt aan! 
Zie, als de schichten des bliksems, zoo vlamt het en straalt het! 
Zie, hoe het ros met zijn' ruiter naar 't slagveld vooruit vliegt! 
Zie, hoe de standaard van Nassau roemruchtig daar heen trekt! 
Dav'rend weêrgalmt nog het: ‘voorwaarts!’ 
Juichend het: ‘God met ons!’ 

bardenzang.

Eerste Koor. 
Almagt, hoor ons! - 't Strijden zal beginnen; 
Strijd en dood - verdelging, woest en wild. 
Één in wil, en één van ziel en zinnen, 
Vader! zal ons kroost met U verwinnen: 
Gij zijt ons ten wapen - Gij ons schild. 
Tweede Koor. 
Wij, verraden, diep gesmaad, bedrogen, 
Snood verguisd voor aller volken oog, 
Rusten niet op eigen krachtvermogen: 
God des regts! Gij zult ons regt verhoogen; 
Gij beurt ons, uit onzen val, omhoog. 

{==482==} {>>pagina-aanduiding<<}

Derde Koor. 
Almagt, hoor ons! - Niet op zwaard of lansen 
Steunt de hoop, die 't hart met moed vervult. 
Op uw wenken keeren de oorlogskansen; 
Nederlaag en overwinningsglansen 
Zijn van U, die met ons strijden zult. 
Een Bard. 
Wie zich aan Land en Koning wijdt, 
Sta pal in nood en doodsgevaren! 
Geen heldenzoon ontwijk' den strijd, 
Maar blijv' zijn' vasten stand bewaren! 
Zoo staat een rots in 't hart der baren, 
En tart het woên van storm en tijd. 

bardenzang.

Eerste Koor. 
Moed gehouden, dapp're krijgers! 
Leeuwen vlieden nooit voor tijgers. 
Deugd wekt moed en kracht. 
Tweede Koor. 
Voorwaarts! voorwaarts, heldenscharen! 
Blijft Oud-Hollands roem bewaren! 
Denkt aan 't voorgeslacht! 
Derde Koor. 
Nassau zal u 't eerspoor banen; 
't Is bij 't wapp'ren van zijn vanen, 
Dat de roem u wacht. 
Een Bard. 
Een neveldamp dekk' Febus' held'ren gloor; 
De God des dags stijgt, op zijn schitt'rend spoor, 
Naar hooger transen; 
Daar blikt zijn oog, dat over 't licht gebiedt, 
Op 't aardrijk neêr; de digte nevel vliedt 
Voor reine glansen. 
Koor van Barden. 
Zoo vlugten de Belgen. Strooit bloemen en palmen! 
De strijd is gewonnen; de Python geveld! 

{==483==} {>>pagina-aanduiding<<}

De Schelde, de Demer en Nethe weêrgalmen 
De glorie der braven op 't muitend geweld. 
Een Bard. 
Hasselt tuigt van onze dapp'ren; 
Ravels van hun zwaard; 
Leuven ziet den liebaard wapp'ren, 
Bato's kroost zoo waard. 
Waterloo en Viersprong zamen 
Zien het wonder aan; 
Zien hun wijdberoemde namen 
Thans nog hooger staan. 
Koor van Barden. 
Belgen, ziet uw' trots verzinken! 
Zinken, wat nooit roem bezat. 
Hoort ons zegelied weêrklinken! 
Ziet het zwaard der dapp'ren blinken, 
Met uw bloed bespat! 

bardenzang.

Eerste Koor. 
Triomf! ons is de glorie weêr 
Op vloed en oorlogsveld! 
De smaad van snoodaards kleeft niet meer 
Op 't rein gewaad van Hollands eer, 
In vroeger schoon hersteld. 
Tweede Koor. 
Triomf! wat roem de Tijd vergrijst, 
Ons rest de roem der Faam. 
Waar Hasselt staat en Leuven rijst, 
Weêrklinkt het lied, dat Holland prijst, 
En huldigt Neêrlands naam. 
Een Bard. 
Dáár wentelt de Seine haar baren, die de Acheron voortstuwt! 
Dáár schenkt het Geweld aan 't Verraad en de Muitzucht bescherming! 
Nassau Oranje aanschouwt het, en keert van het slagveld: 
Hem is de roem, en den vijand de schand' van den bloodaard. 


{==484==} {>>pagina-aanduiding<<}

bardenzang.

Eerste Koor. 
Roem zij onzen wakk're strijders! 
Lof en dank hun toegebragt! 
Broeders, vlecht hen burgerkroonen! 
Vaders, moeders, siert uw zonen, 
Waard' den roem van 't voorgeslacht! 
Tweede Koor. 
Maagden! strooit nu lijkcipressen 
Op der dooden roemrijk graf! 
Wat die ed'len, wat die braven 
Ons als heilig erfgoed gaven, 
Staat Oud-Neêrland nimmer af. 
Een Bard. 
Voelen wij, waar dierbare offers vielen, 
Treurend, dat het hart ons hooger slaat! 
Als wij voor het graf van Ruyter knielen, 
Broeders! moet het denkbeeld ons bezielen, 
Dat de roem der helden nooit vergaat! 

bardenzang.

Eerste Koor. 
U, dien alle hem'len loven, 
Schepper van der tijden nacht! 
U, die leeft en heerscht hier boven, 
Vader, dien we eerbiedig loven, 
U zij hulde en dank gebragt! 
Tweede Koor. 
Dank zij U, met ziel en zinnen, 
U, Beschikker van den strijd! 
Gij deedt Regt en Deugd verwinnen, 
En van onze tempeltinnen 
Klinkt de lofzang, U gewijd. 
Derde Koor. 
In het schrikgeweld der slagen, 
In 't gevaar van staal en lood 

{==485==} {>>pagina-aanduiding<<}

Hebt Ge ons kroost op d'arm gedragen, 
Deedt Gij 't licht der glorie dagen. 
God! uw trouw is eind'loos groot. 
Vierde Koor. 
Ros en ruiter mogen strijden, 
Bij 't gedonder van 't metaal; 
Helden aan den dood zich wijden; 
Dapp'ren 't Vaderland bevrijden: 
Gij schonkt ons de zegepraal. 
Slotkoor van Barden. 
Triomf! ons is de glorie weêr! 
Na tien onsterfelijke dagen 
Bestaat der Belgen magt niet meer, 
En is 't verraad de zege ontdragen. 
Aan God zij dank - aan Nassau eer! 
Zinkt, Belgen, in een' nacht van schaamte en schand'! 
Een dag van roem omschittert Nederland. 

Aug. 1832.

w.h. warnsinck, bz.

De bruiloftsgift.

Een Verhaal.

Blijdschap en vreugdebedrijf heerschten in het Engelsche dorpje Ifley, want een van deszelfs fraaiste meisjes zou dien dag door een van deszelfs braafste jongens naar het huwelijksaltaar geleid worden. Het was thans voor de landlieden de tusschenpoos van kortstondige rust en angstige hoop, tusschen den hooi- en den koren-oogst; misschien een der belangrijkste tijdperken van het jaar. Twee of drie groepen der nu naar evenredigheid werkelooze dorpelingen stonden op het kerkhof met vrolijk ongeduld de aankomst van bruid en bruidegom te wachten. Hunne lagchende troniën stemden overeen met de algemeene helderheid van het hen omringende landtooneel. De Theems, die hier nog weinig meer is dan een beekje, glinsterde in den onbenevelden zonneschijn, of spiegelde op zijn watervlak de weinige voorbijdrijvende wolkjes van den liefelijken zomerochtend; het rundvee graasde in de groenende weilanden, die thans onbeperkt voor des-
{==486==} {>>pagina-aanduiding<<}
zelfs genieting openstonden; een zacht windje streek over het rijpende koren, en boog het met de sierlijkst golvende beweging. Achtbaar verhief zich de oude Saksische kerk tusschen de graven van twintig menschengeslachten, als een prachtig gedenkteeken van de godsvrucht der voorvaderen. Meer bejaarde inwoners zaten onder het ruime kerkportaal, en zagen in hunnen geest terug op den tijd, toen hunne hoop op geluk nog even vurig was als die van het jonge paar, dat thans naderde, om denzelfden loop van huiselijk genoegen te beginnen, als zij zelven in den ochtendstond huns levens gezocht hadden; sommigen slaakten een' zucht over teleurgestelde verwachtingen, en sommigen schreiden over verlorene levensgezellen. Het jonge volk middelerwijl sprong over de groene grafheuvels, welker lessen op dat oogenblik vergeten waren; zij dachten slechts aan het leven, als aan een' langen zomerschen dag, en beschouwden het geluk, waarvan zij thans getuigen stonden te zijn, als iets,
dat als bij uitsluiting zou vrijwaren van de wolken en stormen der rijpere jaren. De nadering van den predikant maakte aan het spel hunner verbeelding een einde.
Alice holt en james webb hadden hunne geloften afgelegd; de klokken in den ouden kerktoren deden de muzijk hooren, die onder zulke omstandigheden steeds zoo liefelijk klinkt; de juichende speelnooten hadden hunnen weg met bloemen bestrooid, en de goedhartige leeraar had een' hartelijken heilwensch over hen uitgesproken, toen, op hunnen gang huiswaarts, eensklaps een vreemdeling van een achtbaar voorkomen voor hen stond, en Gods zegen over hen inriep. De jonge lieden gaven hem zijnen groet met ongekunstelde beleefdheid terug, en noodigden hem, om aan hun nederig bruiloftsmaal deel te komen nemen. In geheel het uiterlijke van den vreemdeling was iets eerbiedwekkends. Zijn gewaad was zeer eenvoudig, maar daarbij uiterst net; de snede was ouderwetsch, doch het scheen alsof eene meer nieuwmodische kleeding den drager kwalijk gepast zou hebben. Zijne lange grijze haarlokken krulden op zijne ongebogene schouders, en zijn wandelstaf scheen eer de medgezel van een krachtig dan de steun van een afgeleefd man te wezen. De vreemdeling nam de hem gedane uitnoodiging aan, en plaatste zich aan den bruiloftsdisch, zonder verlegenheid te veroorzaken of te ondervinden.
Nadat de drinkbeker vrolijk in het rond gegaan was, on-
{==487==} {>>pagina-aanduiding<<}
der het uitbrengen der landelijke heilwenschen, zoo veel opregter dan de pligtplegingen van luisterrijker feestmalen, rees de vreemdeling op, om op zijne beurt een' toast in te stellen. Zijne taal doende overeenstemmen met de kunstelooze omkieeding, waarin de overige gasten hun gevoel uitgedrukt hadden, riep hij met nadruk uit: ‘Moge steeds de eene dienst de andere waard blijven!’ De toast ging rond; maar de vreemdeling zette zich niet neder. ‘Mijne vrienden,’ vervolgde hij, ‘ik ben heden hier gekomen, om eene schuld te betalen. De schuld is oud, maar de verpligting tot betalen daarom niet minder stellig. Dertig jaren geleden woonde ik in dit dorp. Ik zou iets kunnen zeggen, waaraan die goede oude man, daar in den hoek onder den schoorsteen, mij zou herkennen; maar dit heb ik met hem alleen te verhandelen. Ik was winkelier - mijne middelen waren gering - er kwamen ongelukken. Ik verkocht alles, en, Gode zij dank, ik betaalde alles, wat ik schuldig was. Zonder een' gulden in de wereld, nam ik het besluit, om buitenslands te gaan. Spoedig bragt ik mijn voornemen ten uitvoer, dat ik aan niemand medegedeeld had, dan aan den vader der bruid. Op den ochtend van mijn vertrek kwam hij aan gindschen molen bij mij. Hij was de beste vriend, dien ik immer had. Als een kind schreide hij, toen ik afscheid nam, en - vergeef, dat ook ik mijne tranen niet bedwingen kan - hij drukte mij eene beurs in de hand, die, geloof ik, alles bevatte, wat hij in zijn geheele leven had overgelegd. Lang kantte ik mij tegen het aannemen van zijn geschenk; doch hij wilde van geen weigeren hooren. Mijne behoeften, zeide hij, zijn weinig, en met weinig voldaan. Een slag werkens meer maakt mij spoedig zoo rijk als ik was; doch dat gij, over zee, naar een vreemd land wilt reizen, en geen' stuiver in den zak zult hebben, om u fatsoenlijk te doen behandelen, dit is
iets, dat ik niet verdragen kan. Zoo gij immer als een rijk man naar huis keert, betaal mij dan: vindt gij, dat ik er niet meer ben, misschien heb ik dan vrouw of kind achtergelaten, aan welke gij dit geld terug kunt geven.’
Een diep stilzwijgen heerschte door geheel het gezelschap, en de bruid smolt in tranen. ‘Alice,’ vervolgde de vreemdeling, ‘denk niet, dat ik uwe bruiloftsvreugd kom storen, daar ik de gedachtenis bij u oproep van den liefderijksten man, dien ik immer gekend heb! Tranen, als die

{==488==} {>>pagina-aanduiding<<}
gij nu stort, zijn zoet, en gij zijt ze aan zulk eenen vader verschuldigd. Hecht gegrondvest en echt is dat geluk, hetwelk niet schroomt het oor te leenen aan hetgeen waarheid en gevoel van hetzelve vorderen. Doch, om mijn verhaal voort te zetten. Uw vader liet honderdtwintig gulden in mijne handen, en ik legde bij mijzelven de gelofte af, dat geene verlokking tot luiheid of dwaasheden mij verhinderen zou, zijn voorschot op goeden interest te plaatsen. Ik verkreeg het transport naar eene van onze koloniën. Ik had een zeer nederig dienstvak aangenomen; maar allengskens bespaarde ik eenig geld. Ik rees in het vertrouwen van mijnen meester, en hij vermeerderde mijne bezoldiging. Vervolgens verwierf ik een klein aandeel in zijne zaken. Thans spande ik mijne krachten zoo zeer in, dat ik, na eenige jaren, als deelhebber in de helft der winsten toegelaten werd. Mijn compagnon stierf, en ik trad op in de plaats van hem, die een vermogend Engelsch koopman was geworden. Eindelijk ben ik naar huis gekeerd, bezitter van meer dan ik verdien. Maar mijn goed fortuin is het werk geweest van eens anders liefdadigheid, en ik beschouw mij nu ook als rentmeester voor mijne medemenschen. Alice, hier is het bedrag, met de verschuldigde rente, van hetgeen uw vader mij geleend heeft, - het kon op geen gepaster tijd terug betaald worden. Jonge man,’ vervolgde hij, zich tot den bruidegom wendende, ‘ik heb vernomen, dat gij eerlijk, vlijtig en godvruchtig zijt. Uwe vrouw heeft haars vaders wezenstrekken, en ik vertrouw ook haars vaders hart. De thans door mij betaalde schuld moge haar tot eene huwelijksgift verstrekken, die niet minder aangenaam zijn zal omdat zij onverwacht komt. Zij kan dienen, om eene hoeve van het noodige te voorzien; spaarzaamheid en beleid kunnen haar tot den grondslag uwer welvaart maken.’
Alice en haar man stonden op, om hunnen dank te stamelen; - het papier, 't welk de vreemdeling aan de bruid overhandigd had, was eene banknoot van duizend pond (f 12000). De verbaasde gasten rezen met hen op, als door gemeenschappelijke aandrift - maar de vreemdeling was verdwenen.
De bruiloftsgift was aan geene onwaardigen besteed. James en alice lieten zich door hun goed geluk niet bedwelmen. Zij hadden een ruim bestaan, en nog iets over voor behoeftigen.


{==489==} {>>pagina-aanduiding<<}

Bijdragen tot de schedelleer.

De Heeren Phrenologen hebben zich, bij het onderzoek van fieschi's bekkeneel, weder droevig teleurgesteld gezien. Volgens hunne eigene verklaring, bezat die verstokte booswicht de organen van goedhartigheid en neiging tot vroomheid! Deze uitspraak herinnert, wel is waar, onwillekeurig aan fieschi's eigene woorden, toen hij, in een oogenblik, waarin de hardheid van zijn gemoed zich kortstondig verzaakte, aan de genen, die met zijn lot begaan waren, in den kerker de belijdenis deed, dat het toch jammer was, dat hij geen geestelijke geworden was, want dat hij oorspronkelijk in zich eene roeping gevoeld had, om dien stand te omhelzen. Hij was op dat oogenblik verre verwijderd van geestig of een zonderling te willen schijnen, ofschoon hij het werkelijk meer was dan op de tijdstippen, wanneer hij er zich opzettelijk op toelegde. Met dat al staat het met de Phrenologie slecht. Toen men göthe's schedel onderzocht, bevond men, dat hij een zeer gewoon mensch geweest moest zijn. Evenzeer toonde wieland's hersenpan niets, dat van den gewonen regel afweek. Men zoekt namelijk naar zulk eene afwijking, als uiterlijk kenmerk der innerlijke grootheid, en dit is verkeerd. Waarschijnlijk wordt innerlijke grootheid veel meer binnen eene regelmatig zaamgestelde buitenschaal gevonden, dan in het tegenovergestelde geval. Den hardsten stoot echter ontving de Schedelleer onmiddellijk na den dood van gall, haren stichter. Zijn oudste leerling en vriend haastte zich, vol geestdrift, den schedel van zijnen overleden meester te onderzoeken, om aan hemzelven de bevestiging zijner leer te vinden. Bij een, naar al de regelen van dien meester, volkomen consequent getrokken besluit, vond men echter, dat gall een zeer dom mensch moest geweest zijn. Houdt men nu gall voor eenen schranderen kop, zoo is zijne leer dom; houdt men de leer voor wijs, zoo is de
meester, volgens al de kenteekenen van zijnen schedel, dom geweest. Een leelijk dilemma!

Nagelnieuw effekt in de schilderkunst.

Onder de vele middelmatige en slechte schilderstukken, die aan de Commissie van Onderzoek voor de jongste Tentoon-
{==490==} {>>pagina-aanduiding<<}
stelling te Parijs werden toegezonden, bevond zich een landschap met een' zonneschijn, die zoo schitterend was, dat hij de oogen verblindde en men er bijna niet tegen kon opzien. Niemand begreep, hoe er met kleuren zoo geweldig een effekt te weeg gebragt kon worden. Men onderzocht de zaak naauwkeuriger, en vond, in het middelpunt der zonnestralen, den kop van een' nieuwen koperen nagel, die uiterst glad gepolijst was, en dien de schilder er in gepraktiseerd had. Hoe vindingrijk!





Natuur boven kunst.

(Bij het verwisselen der Stad met het Land.)

Alles rept de vlugge handen, 
IJv'rig, lustig in de weer. 
Kisten, koffers, doozen, manden, 
Linnen, huisraad grof en teêr, - 
 
't Levenlooze zelfs krijgt beenen; 
't Rustig huis weêrgalmt er van; 
Ieder pakt, of draagt iets henen, 
Schikt en vlijt zoo veel hij kan. 
 
Zelfs ons hondje voelt de weelde, 
't Opgeruimd gemoed bereid; 
Of het beest den voorsmaak deelde 
Van hetgeen ons weêr verbeidt! 
 
Ja, wij gaan de Lente tegen.... 
Neen, wij snellen haar vooruit, (*) 
Dankbaar voor Gods milden zegen, 
Die ons 't blijdst verschiet ontsluit. 
 
Ja, wij gaan de Stad begeven, 
Weêr verzadigd van haar gunst: 
Want Natuurs verjongde leven 
Gaat ons boven doode Kunst. 

{==491==} {>>pagina-aanduiding<<}

Wat toch treft ons in haar verwen, 
Wat toch in haar maatgeluid? 
Dàt slechts, wat ons doet verwerven 
't Beeld van 't geen gij ons ontsluit, - 
 
Gij, Natuur, die oor en oogen. 
Met uw wond're schepping streelt, 
Nooit door schijn nog hebt bedrogen, 
Noch met d'armen sterv'ling speelt! 
 
Wie dan zal naar schaduw tasten, 
Die, waar ziel en zin geniet, 
Zich op 't wezen kan vergasten, 
Dat gij zoo volop ons biedt? 
 
Menig dweept met kunsttaf'reelen, 
Menig spilt er schatten aan, 
Die, hoe dwaas! met zelfvervelen 
't Schoon Oorspronk'lijk' gâ zal slaan. 
 
Doe uw voordeel met dier dwazen 
Mildheid, Schilder, wie gij zijt, 
Die door Haar werd aangeblazen, 
Wie ge uw kunst hebt toegewijd! 
 
'k Weet, gij zult het gul belijden: 
Zielverheffend is uw doel; 
Maar, wie ook uw gaaf benijden, 
Arm blijft de uitdruk van 't gevoel. 
 
Aan uw hand wensch ik te treden 
In den lusthof der Natuur: 
O! verzel, bepaal mijn schreden, 
En vervul mij met uw vuur! 
 
Maar, te midden van die weelde, 
Voelt ge 't, met mij, innig, sterk: 
Hij, die zóó Natuur bedeelde, 
Onnavolgbaar is Zijn werk! 
 
Ja, gij kunt de Lente malen, 
't Zigtbaar schoon, dat zij ons biedt; 
Maar haar koor van nachtegalen 
En haar zachte zefirs niet! 

{==492==} {>>pagina-aanduiding<<}

Ja, gij kunt ons 't Landschap geven; 
Maar zijn wiss'lend koloriet, 
Maar dien groei, dien bloei, dat leven, 
Schilder, neen, dat kunt gij niet! 
 
't Licht der Zon stelt ge ons voor oogen; 
Maar haar luister, maar haar gloed 
Spotten met uw kunstvermogen, 
Als zij 't aardrijk zeegnend groet! 
 
Maan en Starren, ja, verschijnen, 
Op een' wenk, in uw gebied; 
Maar haar tooverachtig kwijnen, 
Maar haar tint'ling maalt ge ons niet! 
 
Bloemen maalt ge ons met haar kleuren, 
Beken met haar rein kristal; 
Maar uw doek schenkt die geen geuren, 
Dees geen' murmelenden val! 
 
Pluimgedierte, fraai van veder, 
Op den tak of in het riet, 
Geeft ge ons, naar het leven, weder; 
Maar - uw vogels hupp'len niet! 
 
Liefde, met haar zoete lustjes, 
Tuigt het Paartje, dat ge ons biedt; 
Maar - ik hoor hun teed're kusjes, 
Hun verliefde zuchtjes niet! 
 
Gij, Natuur, alleen, gij roert ons, 
Hoe de Kunst ook stijg' ten top; 
Gij, Natuur, alleen, gij voert ons 
Regtstreeks naar uw' Oorsprong op! 
 
Daarom willen we u begeven, 
Stad, hoe mild ook met uw gunst! 
Want Natuurs verrukkend leven 
Overtreft u, doode Kunst! 

April, 1836.

j.w. ijntema.





{==493==} {>>pagina-aanduiding<<}

Mengelwerk.

Dankrede, bij gelegenheid van vijftigjarige predikdienst.

Door Freerk Hoekstra, Doopsgezind Leeraar te Harlingen.

Ruim vijfenzeventig jaren heb ik geleefd, en van die jaren nu vijftig in de Evangelische bediening onafgebroken doorgebragt. Eene openbare werkzaamheid van zoo langen duur in denzelfden post, waartoe zoo wel gezonde ligchaamskrachten als ongekrenkte zielsvermogens vereischt worden, is voorzeker een zeldzaam geluk, dat slechts weinigen van mijne Ambtgenooten te beurt mag vallen. Merkwaardig genoeg althans is het, daarbij met een' nadenkenden geest en hoogen ernst stil te staan. Dit te doen, is voor mij eene behoefte des harten. En gij, mijne Broeders en Zusters! onder welke ik nagenoeg al dien tijd de dienst heb waargenomen, en anderen alhier tegenwoordig, gij zult, bij deze weinig voorkomende gelegenheid, de mededeeling van mijne veelvuldige herinneringen en gewaarwordingen niet zonder belangstelling, misschien wel niet zonder eene buitengewone belangstelling, aanhooren.
Veel zal ik van mijzelven moeten spreken, en ook veel van geluk, niet om te roemen, maar om te danken. In plaats van Leerrede, heb ik daarom ook Dankrede aan mijne tegenwoordige voordragt ten opschrift gegeven.
Wilt gij, M.H., eene juister bepaling van den tijd mijner Ambtsbekleeding, dan moet ik den 18den Junij 1786 noemen, op welken dag, nu eene halve eeuw geleden, ik op mijne eerste standplaats mijne Intrede als gewoon Leeraar gedaan heb. Te gelijk komt u heden bij

{==494==} {>>pagina-aanduiding<<}
deze dagteekening een gedenkdag van eene geheel andere natuur, van een veel grooter en algemeener belang voor den geest, welken wij sedert de laatste jaren bij herhaling plegtig gevierd hebben. Wij zullen denzelven ook nu niet ongedacht laten voorbijgaan, onder de verheerlijkende aanroeping van den naam des Allerhoogsten, (*) die het opperbestuur van de openbare zoo wel als bijzondere lotgevallen der stervelingen op aarde in handen heeft.
Nu laat Gij, Heere! uwen Dienstknecht gaan in vrede, naar uw woord. Want mijne oogen hebben uwe zaligheid gezien.

Luc. II:29, 30.
Bij de aannadering van dezen dag telkens de hoop grooter wordende, dat ik denzelven misschien wel zou kunnen beleven, ben ik begonnen van tijd tot tijd eenige alsdan bruikbare teksten aan te teekenen, die mij voor de hand kwamen. Of ik nu de geschiktste heb uitgekozen, durf ik niet beslissen; maar in denzelven liggen genoeg denkbeelden opgesloten, die met de tegenwoordige gelegenheidsrede overeenstemmen, om daarbij mijne keuze te bepalen. De tekstwoorden zullen weinige of geene opheldering noodig hebben, daar gij dezelve, A.H., meermalen gehoord hebt bij het jaarlijksch geboortefeest van den Heiland der wereld. Zij maken den aanhef uit van eenen Lofzang, in welken simeon zijne verrukte gewaarwordingen uitstortte, toen hij, als door eene bijzondere aandrift naar den Tempel gedreven, aldaar maria met het Kind jezus vond, om, naar de voorschriften der wet, hetzelve den Heere voor te stellen, en de gewone offers op te dragen. Deze simeon was een van de genen, die de vertroosting Israëls, de komst namelijk van den beloofden Messias, met een reikhalzend verlangen te gemoet zagen. Van hem wordt daarenbo-
{==495==} {>>pagina-aanduiding<<}
ven gezegd, dat hij een regtvaardig en godvreezend man was, wonende te Jeruzalem, en misschien als Priester aan de Tempeldienst verbonden. Uit hoofde van zijn achtingwaardig karakter, zijn heilig leven en opregt geloof, rustte de geest Gods op hem, werd hij met bijzondere openbaringen begunstigd, en met de gave der Profetie, althans met een schrander doorzigt in het beloop van zaken betreffende het Rijk van christus, den pasgeboren Zaligmaker der wereld, zoo als uit het volgende verhaal blijkt. Onder anderen had hij de belofte ontvangen, dat nog vóór zijnen dood die verheven en lang beloofde Persoon, naar welken hij met geheel Israël zoo vurig verlangd had, ter wereld zou komen. Dezen
zijnen hoogsten wensch zag hij nu vervuld.
De vrome simeon, toen hij in den Tempel het Kind jezus aanschouwde, scheen in zijne ziel van een heilig gevoel doorstroomd te worden bij dit gezigt. Maar met het bloot aanschouwen van hetzelve op den schoot der Moeder kon hij zich niet vergenoegen. Hij neemt het Kind op zijne armen, en, in volle verrukking gebragt, boezemt hij den Lofzang uit, van welken wij het begin in den tekst lezen.
Schoon men wel heeft willen beweren, dat men zonder voldoend bewijs simeon onder de oude lieden telt, is echter het tegendeel nog veel minder bewijsbaar. Zeer zeker was het een man van een gevestigd karakter, en daarom van gevorderde jaren. En daarenboven past zijn toon van spreken, inzonderheid dat heengaan in vrede, (eene gewone manier van zeggen in de H.S. om den dood te beteekenen, of het ontslag van den waargenomen post op aarde) veel beter in den mond van een oud man, dan van jongeren, die gewoonlijk niet zoo gemeenzaam en zoo geheel bereid over het verlaten der wereld denken en spreken. De gansche houding van het verhaal leidt ons natuurlijk tot het vermoeden, dat het een man van jaren en ondervinding was, zoo al niet van een' hoogen ouderdom. Bij de volgende uitbreiding of omschrijving der woorden, vertrouwen wij, M.H., zult

{==496==} {>>pagina-aanduiding<<}
gij dit met ons gevoelen: ‘Nu is er voor mij niets meer op de wereld, waarom ik zou wenschen langer te leven. Mijnen hoogsten wensch, dank zij U, o Heere! hebt Gij genadig vervuld, zoo als Gij beloofd hadt. In vollen vrede kan ik nu ten grave dalen, als het U behagen mogt, mij van mijnen post in dit ondermaansche te ontslaan. Ik ben bereid heen te gaan. Gerust en blijmoedig kan ik eene wereld verlaten, waarop ik een' zoo langen tijd in uwe dienst gestaan heb, zoo veel heb zien op- en ondergaan, en eindelijk ook nog (wat ik zoo vurig verlangde, maar naauwelijks durfde verwachten) den dageraad zien aanbreken tot verlichting der Heidenen en tot heerlijkheid van het huis Israëls. Want mijne oogen hebben uwe zaligheid gezien. Ik heb zoo lang geleefd, dat ik de grootste zaligheid, die den stervelingen ten deel kon vallen, die van U alleen afkomstig, de uwe, uw liefdewerk mag genoemd worden, aanschouwen mogt in het Kind, dat ik hier in mijne armen druk. Zoo hebt Gij dan, o Heere! mij het toppunt mijner wenschen laten bereiken.’ Op gelijke wijze riep Vader jakob uit, toen hij eindelijk zijnen jozef wederzag: Dat ik nu sterve, nadat ik uw aangezigt gezien heb, dat gij nog leeft!
Hoe weinig ik anders, M.H., mij vergelijken kan bij eenen hoogverlichten simeon, vlei ik mij nogtans, dat ik van zijne woorden, bij de gedachtenisviering van mijne vijftigjarige Predikdienst, vervolgens een gepast gebruik zal kunnen maken.

Mijne levensgeschiedenis bevat weinig of niets bijzonder merkwaardigs in zich. Evenwel kan ik niet nalaten, T.T., een kort verslag van dezelve u mede te deelen, zal ik eenigzins naar eisch van dezen gedenkdag, misschien ook van uwe verwachting, althans naar het gevoel mijns harten, in dit uur tot u spreken. Niet alles van het meer of min belangrijke, daarin voorkomende, zal, hoop ik, uwer aandacht geheel onwaardig geacht worden.

{==497==} {>>pagina-aanduiding<<}

Van mijne vroegste jeugd af schijn ik wel eenigen aanleg tot letteroefeningen gehad te hebben. En mijne goede Ouders, deze neiging volgende, hebben mij daartoe opgeleid, in de hoop van eenmaal mij met het Leeraarsambt bekleed te zien, in hun oog een zeer nuttige en wezenlijk eerwaardige stand in de maatschappij. - Het eerste onderwijs heb ik te Dokkum, mijne geboorteplaats, ontvangen, gelijk mede aldaar het onderwijs in de beide hoofdtalen der Ouden. De vorderingen, welke ik daarin mogt hebben gemaakt, heb ik voornamelijk te danken aan den taalkundigen nodell, Rector der Latijnsche Scholen te dier stede. De groote bedrevenheid in de oude letterkunde, de vaardigheid in het spreken van Latijn en Grieksch, en de gelukkige gave, die hij bezat, van de mededeeling zijner kundigheden, waardoor hij bij zijne leerlingen lust en smaak voor de klassieke Dichters en Schrijvers der oudheid wist op te wekken, inzonderheid door menigvuldige aanhalingen van treffende plaatsen en voorbeelden uit dezelven, zoo op de school, als in het afzonderlijk onderwijs, dat ik aan zijn huis genoten heb, - dit een en ander heeft altoos een' levendigen indruk bij mij achtergelaten, en mij met dankbare hoogachting aan den Man doen denken, die zich vervolgens elders door uitgegevene schriften en als Hoogleeraar te Franeker bij de geletterde wereld met roem heeft bekend gemaakt. Schoon nog in mijnen tijd door den in zijn vak niet minder vermaard geworden' van ommeren te Dokkum opgevolgd, was dit echter voor mij te laat, daar het kort daarna beslist werd, om tot hooger onderwijs over te gaan.
In deze beslissing gingen mijne Ouders, behalve met mijne Leermeesters, te rade met eenen Vriend, die aanbeval, dat ik mij vooraf nog eens moest laten examineren door den alom beroemden stinstra, destijds Leeraar bij deze Gemeente, zijnde de Oom van den toenmaligen Hoogleeraar aan onze Kweekschool te Amsterdam, geloovende, gelijk hij onder anderen ter ondersteuning van zijnen raad er bijvoegde, dat zulk een exa-
{==498==} {>>pagina-aanduiding<<}
men, indien het wèl uitviel, grootelijks te mijnen voordeele zou kunnen strekken. Ondertusschen zag ik hiertegen op, als tegen eenen berg. Maar mijne zwarigheden konden niet opwegen tegen de welsprekendheid van den Vriend en den aandrang mijner Ouders. Ik moest mij onderwerpen. Nadat het berigt was ingekomen, dat Do. stinstra op een' bepaalden dag mij zou verwachten, ging ik herwaarts op reis, en liet mij ter bestemde ure aan het huis van den eerwaardigen Leeraar aanmelden, die mij in zijn woonvertrek ontving. Uit den aard bedeesd en schroomvallig in mijnen jongen tijd, daarenboven reeds vooraf met een diep ontzag voor een' Geleerde van zoo grooten naam vervuld, en nog dieper door het achtbaar voorkomen van den Man, in wiens tegenwoordigheid ik mij bevond, was op dat tijdstip verre van mij eene opgeruimde en geruste gemoedsstemming. De stilzwijgendheid der eerste oogenblikken werd slechts nu en dan door eenige vragen en antwoorden over onverschillige dingen afgebroken, tot dat het examen een' aanvang nam uit eenige boeken, die op tafel lagen. En bij het einde bleek mij niet onduidelijk, dat mijn Examinator over de ontvangene proeven wèl voldaan was. Na nog eenige ondervragingen nam ik mijn afscheid. Veel opgeruimder verliet ik het huis, dan ik hetzelve was binnengetreden, weinig denkende, dat ik nog eenmaal hier ter plaatse onder de opvolgers van den bejaarden Leeraar, voor welken ik als jongeling met eene huiverende beschroomdheid mijn examen had afgelegd, geteld zou
worden. - Gij zult u, M.H., niet verwonderen, dat zulk een indrukmakend voorval, bij het herdenken van mijnen levensloop, zich naar boven drong en niet onaangeroerd kon blijven. Vergeeft mij echter, zoo ik te lang uwe aandacht daarmede bezig gehouden heb!
Stellig werd dan nu mijn vertrek naar Amsterdam besloten, om mijne studie voort te zetten Bij mijne komst aldaar bespeurde ik duidelijk, dat de eerwaardige stinstra van mijn' persoon en vorderingen geen ongunstig getuigenis gegeven had, en ik wel reden had van ach-
{==499==} {>>pagina-aanduiding<<}
teren mij te verheugen over het gemelde voorloopig onderzoek, waarvan ik vooraf mij zoo gaarne ontslagen had gezien.
Uit eene kleine, weinig geachte of wel verachte Vriesche landstad werd ik nu overgebragt in de groote wereldstad, daar mij alles nieuw en vreemd was. Onbekend verkeerde ik aldaar in het eerst onder onbekenden. Genoegzaam geheel onafhankelijk stond ik daar alleen op mijzelven, met eenig Latijn en Grieksch in het hoofd en jeugdig vuur in de borst, zonder menschen- en wereldkennis van eenig aanbelang. Meermalen heb ik naderhand dezen toestand als zeer verleidelijk en gevaarlijk beschouwd. Het studentenleven heeft, in de gewone schatting, tweederlei zeer verschillende beteekenissen. De eene en eigenlijke beteekenis stelt ons een' staat van inspanning en oefening, van goeden smaak en beschaafde zeden voor, ter bekwaammaking in de uitgekozene vakken van fraaije letteren en wetenschappen; de andere dien van losbollen, ijdele vermaken najagende en zelfs baldadigheden plegende, als schijnende onder den naam van studeren niets anders te begrijpen, dan het verrigten van geruchtmakende aardigheden. Veel, zeer veel hangt er voor den nieuwen aankomeling van af, welke van beide soorten de meest heerschende is, of aan welke hij zich het meest bij de eerste ontmoeting aansluit. Gelukkig voor mij, dat ik onder mijne medeleerlingen een goed getal jongelingen aantrof, die tot de eerste soort behoorden, en voorbeelden waren van vlijtige oefeningslust, bekwaamheid en eene geregelde leefwijze. Maar bovenal gelukkig, dat ik in onzen Hoogleeraar heere oosterbaan een' vaderlijken Vriend vond, wiens huis voor mij openstond, alwaar ik menigvuldige vriendschapsblijken genieten mogt, gelijk die even brave als geleerde Man de Vriend zoo wel als de Leermeester van alle zijne kweekelingen was, zoo als gij hem uit mijne gehouden en gedrukte Lijkrede hebt leeren kennen. Eerzucht en naijver spoorden mij aan te zorgen, dat deze gunstige omstandigheden niet vruchteloos voor mij ver-
{==500==} {>>pagina-aanduiding<<}
loren gingen; en inzonderheid strekte mij ten
prikkel, dat ik de zorg en kosten, door mijne geliefde en vrome Ouders aan mij besteed, niet onbeloond liet, noch in hunne hoop en verwachting hen te leur stelde.
In de voorbereidende wetenschappen konden onze studenten, door eene gunstige schikking van Curatoren, behalve bij den gewonen Hoogleeraar der Kweekschool, kosteloos de lessen bijwonen van de Professoren aan het Illustre Athenaeum der stad, gelijk mede die van het Remonstrantsch Gymnasium. Ik herinner mij nog levendig, hoe, voor de eerste maal op het Collegie komende van den toenmaligen Professor in de Litteratuur, den beroemden tollius, mijne aandacht bijzonder getroffen werd door het voorkomen van eenen jongeling, welken ongemeene schranderheid te gelijk met bevallige goedaardigheid uit de oogen straalde, schoon anders de kleinheid van zijne gestalte hem een zeker onnoozel en kinderlijk aanzien gaf; en hoe ik daardoor des te meer verrast werd, toen ik hem op de vragen van den Professor hoorde antwoorden met die vaardigheid en uitvoerigheid, waarin geen zijner medeleerlingen, zelfs niet de oudsten en meest geoefenden, hem op verre na konde evenaren. En wie was het? Pieter nieuwland, dat schielijk opkomend wonderlicht onzer eeuw, maar te schielijk, helaas! na een' korten tijd in vollen glans aan den letterkundigen horizon zich vertoond te hebben, weder verdwenen.
Verder volgens de gewone orde onderscheidene wetenschappelijke vakken beoefend hebbende, voltrok ik mijne studiën met het onderwijs in de Godgeleerdheid, wordende, na een vijf- of zesjarig verblijf aan de Kweekschool, tot Proponent onder de Doopsgezinden aangesteld. Na vooraf eene enkele maal te Amsterdam en Haarlem als zoodanig in 't openbaar gepredikt te hebben, kreeg ik welhaast nevens anderen eene zending naar de vacante Gemeente te Winterswijk, een groot dorp in het Graafschap Zutphen, aan de grenzen van Munsterland. De kleine Gemeente aldaar bestond uit eenige aanzien-
{==501==} {>>pagina-aanduiding<<}
lijke familiën, die zich grootelijks onderscheidden van de overige inwoners der plaats, zoo door bedrijf, kleeding en leefwijze, als door beschaafdheid en smaak in fraaije kunsten en wetenschappen. Met het grootste genoegen heb ik onder hen een veertien dagen doorgebragt, die nog zeer aangename en dankbare herinneringen bij mij hebben achtergelaten. Ook werd mij aldaar het beroep als gewoon Leeraar aangeboden; en ik zou niet geaarzeld hebben hetzelve aan te nemen, ware niet gelijktijdig de beroeping te Holwerd op mijn' persoon gevallen, in de nabijheid van mijne naaste betrekkingen, en meer in 't midden van onze Broederschap, dan het zoo ver af gelegen Winterswijk. Aan de laatstgemelde beroeping gaf ik, om gemelde redenen, de voorkeur. - Te Holwerd heb ik dan vóór vijftig jaren, op den reeds genoemden dag, het openbaar Leeraarsambt aanvaard, en tot onderling genoegen ruim vijf jaren waargenomen. Schoon onder dorpelingen verkeerende, meerendeels wel eenvoudige, maar destijds allen welvarende landbouwers, wier eenvoudigheid tevens met gezond verstand, en bij velen met eene verlichte denkwijze en geene geringe kundigheden in onderscheidene opzigten gepaard ging, ontbrak het mij niet aan gezelligen, nuttigen, zoo
wel als genoegelijken omgang. Gansch niet ongelukkig zou ik mij geacht hebben, al had mijn verblijf aldaar van langer duur geweest. Maar, na tusschenbeiden een- en andermaal voor eene beroeping naar elders bedankt te hebben, vond ik het ongeraden langer te weigeren, toen het beroep te Zaandam mij werd opgedragen, wilde ik niet onveranderlijk verbonden blijven aan eene combinatie van drie, op een' aanmerkelijken afstand van elkander gelegene plaatsen. Met moeite nogtans rukte ik mij los van eene bloeijende Gemeente, wier achting en liefde ik bezat, gelijk zij de mijne.
Met dankbaarheid moet ik ook erkennen de toegenegenheid en menigvuldige vriendschapsbewijzen, welke ik, nevens mijne Vrouw, op de nieuwe standplaats ondervond. Inzonderheid verlevendigt zich mijn erkentelijk

{==502==} {>>pagina-aanduiding<<}
gevoel voor het aangenaam, leerzaam en broederlijk verkeer met Mannen als een van der os, van voorst, van gelder, beets, en de hoop, mijnen Ambtgenoot in dezelfde Gemeente, die vóór jaren reeds zijne vijftigjarige Predikdienst heeft voleindigd, en nog (zoo veel ik weet) daarin volhardt, schoon met behulp van een' jongen Leeraar.
Doch slechts den korten tijd van drie vierden van een jaar heeft mijn verblijf aldaar geduurd. De beroeping naar deze stad heb ik niet kunnen weêrstaan. Men zegt, dat de Vriezen boven anderen aan hun gewest gehecht zijn. Hoe dit zijn moge, de trek van mij en mijne Vrouw, om naar hetzelve terug te keeren, liet zich door de verpligtende aanzoeken tot blijven niet overwinnen, schoon de standverwisseling met verzwaring van dienst en slechts geringe of liever geene vermeerdering van jaarwedde, daar men ook te Zaandam dezelve tot gelijke som wel zou hebben willen verhoogen, verzeld ging. Maar hetgeen mij voornamelijk herwaarts lokte, was het vooruitzigt, van mijnen hooggeschatten Leermeester oosterbaan (die het Hoogleeraarsambt te Amsterdam met dat van gewoon Leeraar in zijne geboortestad verwisseld had) tot mijnen Ambtgenoot te vinden, en op nieuw van hem te kunnen leeren en in zijne vriendschap te deelen, gelijk hij ook tot zijnen dood toe mijn Leermeester en Vriend gebleven is.
Gij weet, B. en Z., hoedanig ik onder u geweest ben. Gij kent ook nagenoeg de uitwendige lotgevallen, welke ik in uw midden, gedurende de lange reeks van vierenveertig jaren, ondervonden heb. Laat mij hier nog onder uwe opmerking brengen, dat mijn openbaar bedrijvig leven is gevallen in een der merkwaardigste en woeligste tijdperken der wereldgeschiedenis. Als gij nagaat, welke verbazende gebeurtenissen, van verre en van nabij, in de laatste halve eeuw zijn voorgevallen, zult gij in één menschenleven als 't ware eene geschiedenis van eeuwen voor oogen hebben. Ontzettende natuurverschijnselen en losbarstingen van allerlei aard, hevige staatsor-
{==503==} {>>pagina-aanduiding<<}
kanen, volksberoeringen, partijschappen, omwentelingen op omwentelingen, die inzonderheid ook den vaderlandschen grond schokten, kenschetsen dit tijdvak. En de post van openbaar Volksleeraar kon van dat alles niet buiten aanraking blijven. Mijne geaardheid en ook mijn pligt (zoo ik meende) lieten niet toe, daarvan een ledig aanschouwer te blijven zonder eenige deelneming. Als ik de lijst mijner gehoudene leerredenen nazie, dragen vele de kenteekenen van tijdsomstandigheden. Vele zijn ingerigt om mijne toehoorders en mijzelven troost en sterkte in te boezemen, of ter verdediging der Goddelijke Voorzienigheid, en bevestiging van godsdienstig geloof, in de onstuimige en duistere dagen, die ligt de heilige beginselen van het onrustig gemoed aan het wankelen konden brengen. Onder bijkans alle denkbare Regeringsvormen heb ik geleefd. Een groot aantal Gelegenheidspreken heb ik gedaan, in zoo groote verscheidenheid, als naauwelijks ooit een' Predikant te beurt kan vallen; eene menigte Bede- en Dankstonden gehouden, en dat onder de gedurige opvolging van bovendrijvende partijen en zeer verschillende staatsbesturen, als Stadhouderlijke, Republikeinsche, Koninklijke, Keizerlijke en andere. Deels vrijwillig, deels gedwongen heb ik zulke soort van Redevoeringen uitgesproken. Moeijelijk genoeg was het dikwijls,
om tusschen de steile klippen met korte gangen door te zeilen; moeijelijk genoeg, om het geweten vrij te houden en buiten banden te blijven. Beide evenwel is mij gelukt, Gode zij dank! want, zoo veel ik weet, heb ik den stoel der waarheid, schoon ik niet alles kon zeggen, wat en zoo als het mij op het harte lag, nooit door hoofsche vleitaal of staatkundige huichelarij ontheiligd.
Laat mij ook dit nog, hoewel van een' geheel anderen aard, mogen vermelden! - Bij mijne komst alhier had ik nog drie Grootouders, en daaronder een' zesentachtigjarigen Grootvader, een opregt godsdienstig man. Hij was genoegzaam blind, maar helder van geest en van eene opgeruimde en vrolijke geaardheid, volkomen bereid, heen te gaan in vrede, wanneer het Gode be-
{==504==} {>>pagina-aanduiding<<}
haagde. Alleen wenschte hij wel nog zoo lang te leven, dat hij mij eens hoorde prediken. Die wensch is meer dan vervuld geworden. Zijn karakter en verkeer met zijne Kleinkinderen heb ik naar het leven geteekend in het Voorberigt van mijn uitgegeven boekje, de Geschiedenis van jezus, onder den naam van Vroomaard. Het is nog alsof ik hem hoor zeggen, toen hij mij met mijne bevordering hier ter stede geluk wenschte: ‘Jongen! het gaat u goed; dit is nu reeds uw derde beroep: maar schrijf dit niet aan uwe wijsheid toe; dank alleen God!’ Dit zeggen van een' zoo achtbaren grijsaard maakte op mij een' diepen indruk; het heeft mij waarlijk goed gedaan; want het was zeer geschikt, om jeugdige waanwijsheid, waarvan ik toen mede niet vrij was, terug te stooten. Ik zou deze kleinigheid niet aangehaald hebben, zoo ik niet dacht, dat misschien jongen onder mijne toehoorders hieruit kunnen leeren, hoe men den raad der ouden niet versmaden moet, en de nuttigheid van hunne lessen veeltijds naderhand door de ondervinding bevestigd wordt.
Nu nog iets van mijn huiselijk leven en betrekkingen.
Gezondheid, die onwaardeerbare schat op aarde, is doorgaans mijn deel geweest, en dat der mijnen. Geen lijk is ooit uit ons huis gedragen. Naauwelijks heeft eene ziekte van ernstigen en bedenkelijken aard, die eene langdurige nachtelijke oppassing vorderde, hetzelve bezocht. Slechts enkele malen, ook nadat ik sedert 1807 alleen aan het hoofd der Gemeente gestaan heb, heb ik, uit hoofde van ongesteldheid, mijne beurt aan anderen moeten overlaten; vóór mijne komst alhier, zoo veel ik mij herinneren kan, nimmer. Eene huiselijke Gade zal nu welhaast eene halve eeuw, met eene bijkans nimmer wankelende gezondheid, trouwhartig mij op zijde gestaan hebben. Ik heb Kinders naar mijn hart, die van jongs af de vreugde mijns levens geweest zijn, en nog zijn. Eene even beminde Schoondochter sluit dezen liefdeband. Vrolijke Kleinkinderen van die jaren,

‘Als alles lacht, als alles speelt,’ 


{==505==} {>>pagina-aanduiding<<}

spelen om mij heen, praten en spelen met mij in de ledige uren der eenzaamheid, vervangende grootendeels het gezelschap mijner oude vrienden, die mij ontvallen zijn. - Zijn deze dingen, T.T., geene voorregten van uitstekende waarde, geene zaligheden te noemen, die mijne oogen gezien hebben?
Maar (vraagt gij misschien) zijt gij dan altoos geleid langs grazige weiden en stille waterbeken? altoos gevoerd in het spoor der geregtigheid? - Neen, o neen, M.H.! Mijne levensgeschiedenis is de geschiedenis van een' aardbewoner; en waar is de sterveling, die uwe vragen toestemmend kan beantwoorden? Neen, ik heb mijne teleurstellingen en onaangenaamheden, ook als Predikant, gehad; ik heb mijne dwaasheden en misstappen gehad, en, naarmate van mijn vermogen, rijkelijk gedeeld in de ongunst der tijden. Maar, wanneer ik het geheel overzie, dan heeft de som van het goede verre de overhand boven die van het kwade; dan mag ik mij onder de gelukkigen, zoo al niet onder de gelukkigsten tellen. Hetgeen op mijnen vijfenvijftigsten geboortedag, in keurige dichtmaat, eene nu zalige Vriendin mij toezong, onder den titel van: Huiselijk Geluk, kan ik na mijne vijfenzeventigste verjaring haar met geen minder ruimte nog nazeggen. Maar het zal onnoodig zijn hieruit aanhalingen te doen, daar de Dichteresse het vers onder andere mengelingen in druk heeft uitgegeven. Ook wordt het tijd, dat ik mijne Rede, met eenige gemengde aanmerkingen en bijzondere toespraken, ten einde brenge.

Gemakkelijk, M.H., zult gij nu met mij het resultaat van mijn vijfenzeventigjarig leven kunnen opmaken. Geene schitterende stralen, als van eene zon, beglansen hetzelve; maar eerder wordt het beschenen van het zachte en stille licht der maan, nu en dan door ligte en ras voorbijdrijvende wolken overschaduwd. Armoede noch rijkdom is mij gegeven; maar, geplaatst in den gelukkigen middelstand, ben ik gevoed met het brood mijns

{==506==} {>>pagina-aanduiding<<}
bescheiden deels. Zoo ik al gelegenheid gehad mag hebben hooger op te klimmen, heb ik naar dat hoogere niet zeer begeerig uitgezien, als rekenende den tegenwoordigen werkkring groot genoeg voor mijne vermogens. De Gemeente, aan wier hoofd ik een' zoo langen tijd gestaan heb, schoon dan niet de alleraanzienlijkste, behoort nogtans onder de aanzienlijkste Gemeenten van ons Kerkgenootschap. En mag ik nu mij vleijen, B. en Z., dat ik niet te vergeefs onder u heb gearbeid en gij over mij u niet te veel te beklagen hebt gehad, ik zal des te blijmoediger tot mijnen Hemelschen Weldoener en Behoeder kunnen opzien, en te meerder bij den asloop mijner dagen in vrede kunnen heengaan, onder opzien tot Hem, die mij tot hiertoe geholpen, en het toppunt mijner laatste wenschen, dat ik onder u mijne vijstigjarige Evangeliedienst mogt voleindigen, heeft laten bereiken. Door Gods genade ben ik, die ik ben; en ik zou een zeer ondankbare, een onwaardige Dienstknecht des Heeren zijn, indien ik van zijnen grooten Apostel de les niet geleerd had van vergenoegd te zijn in hetgeen ik ben. Ja, ruime stosse tot een dankbaar vergenoegen is mij geschonken; en God beware mij, dat ik immer zijne weldadigheden vergete, of mijne ziele ophoude zijnen naam te prijzen!
Welhaast zal ik voor de laatste maal als gewoon Leeraar dit spreekgestoelte betreden hebben, gelijk ik reeds voorloopig den Kerkeraad heb bekend gemaakt. Welhaast zal ik ontbonden worden van eene Gemeente, aan welke ik, op weinige jaren na, eene halve eeuw ben gehecht geweest, die mij altoos dierbaar was, en dierbaar zal blijven zoo lang ik leef. Niet zonder ontroering kan ik aan deze scheiding denken. Het troost en streelt mij echter te gelijk, dat ik de Gemeente niet in een' vervallen, maar eerder (en ook daarvoor zij den God der zaligheid de hoogste dank toegebragt!) in een' bloeijenden staat verlaten zal.
Hiertoe, Eerwaardige Mannen! Bestuurders en Op-
{==507==} {>>pagina-aanduiding<<}
zieners der Gemeente! hebt ook gij van uwen kant ijverig medegewerkt. In deze gestoelten heb ik uwe vaders zien zitten, die natuurlijk bij mijne komst alhier mijne eerste en gemeenzaamste vrienden waren, en tot hunnen dood toe gebleven zijn. Ik was toen onder hen de jongste, gelijk ik nu onder u de oudste van allen ben. Neen! niet van allen. Één leeft er nog, (*) die ik hier in kerkelijke bediening gevonden heb, gelijk hij nog is, schoon mij bijkans vijftien jaren op de baan des levens vooruit. Achtbare Grijsaard! Stamvader van een aanzienlijk en talrijk nakroost, van hetwelk velen reeds Leden der Gemeente zijn! heb dank voor de langdurige diensten, aan de Gemeente bewezen! Zachtkens glijde verder uwe levensboot heen, met het afloopende getijde, naar den anderen oever, alwaar wij allen elkander hopen weder te vinden! - Gij allen, waardige Opvolgers van waardige Voorgangers, in wier handen de belangen der Gemeente zoo wèl zijn toebetrouwd! hebt u bij dezelve ten hoogste verdienstelijk gemaakt. Gaat voort in uwe trouwhartige zorgen voor haar welzijn, ter voortplanting inzonderheid van goede zeden en ware godzaligheid in deze van ouds beroemde afdeeling van christus' kerk, door den liefdadigen en godsdienstigen ijver van uwe vaderen gesticht. De God van alle heil zegene uwe pogingen, en vergelde eenmaal uw liefdewerk met de kroon der regtvaardigen!
Aan u allen, mijne Broeders en Zusters! acht ik mij duur verpligt voor het vertrouwen en de achting, waarin gij mij hebt laten deelen. Of zou ik het niet als sprekende bewijzen daarvan mogen aanmerken, dat gij doorgaans bij onze onderlinge bijeenkomsten met uwe tegenwoordigheid mij vereerdet? Ja, gij zijt mij getrouw gebleven ook in mijnen ouderdom, en hebt de late najaarsvruchten van mijnen arbeid niet versmaad, ofschoon ik jonge en rijkbegaafde Mannen tegenover mij had. Getuige zij inzonderheid het goed aantal, dat jaarlijks uit

{==508==} {>>pagina-aanduiding<<}
uwen boezem voortkwam, van de genen, die tot de Gemeente werden toegedaan. Getuige ook uw zoo eenparig verschijnen aan des Heeren Tafel. O! op die plegtige stonden heb ik deswege wel aandoeningen van meer dan aardsche weelde gevoeld. Dank hebbe uwe toegevendheid omtrent de gebreken van uwen hoogbejaarden Dienaar van 's Heeren woord en instellingen!
Slechts enkelen nog zijn er onder u, die niet tot mijne Leerlingen en Aankomelingen behooren. Voor het overige zie ik een geheel nieuw geslacht, eene nieuwe Gemeente voor mij van bij de vierdehalfhonderd Leden. Bijkans alle de ouden, tot welke ik in vroegeren tijd sprak, zijn heengegaan tot de Gemeente der eerstgeborenen daar boven. Des te dierbaarder zijt gij mij geworden, die nu hunne ledige plaatsen hier beneden weder hebt aangevuld - o! mogt het zijn, om het geloof van de waardigsten hunner en hunnen godzaligen wandel na te volgen! Hoe zullen wij ons dan over u kunnen verblijden, als onze kroon en hope, wanneer wij elkander wederzien in de vergadering der heilige hemelscharen, juichende rondom den troon der hoogste Majesteit, met onzen oudsten Broeder, die aan de regterhand des Vaders zit!
Gij, eindelijk, mijne jonge en jeugdige Leerlingen, hoop der Gemeente! zoude ik vergeten u bij deze gelegenheid toe te spreken? Neen, daartoe heb ik altoos te veel belang gesteld in de vorming van uwe teedere harten tot heiligheid en deugd; daartoe hebt gij te vlijtig van mijn onderwijs gebruik gemaakt, gelijk de vaders en moeders van de meesten uwer, die op dezelfde jaren, waarin gij nu zijt, insgelijks aan mijne leiding waren toebetrouwd. Uwe leergrage en oplettende tegenwoordigheid heeft mij in de waarneming van dit gewigtig gedeelte, tot den post eens Christenleeraars behoorende, niet weinig aangemoedigd, en zelfs menig uur van verlustiging geschonken. Gij zult ook mijner nog wel eens willen gedenken, wanneer gij een' jongen Leermeester in de plaats van uwen ouden verkregen hebt, of, nadat het Gode

{==509==} {>>pagina-aanduiding<<}
behaagd zal hebben mij van hier te laten gaan in vrede, gij mij langer zien noch hooren zult. Misschien ontkiemt vroeg of laat nog wel een goed zaadje, dat ik in uwe jonge harten mogt gestrooid hebben, zoo als reeds vele goede vruchten zich lieten opmerken bij vorigen, die, getrouw dit onderwijs bijgewoond hebbende, zich grootelijks boven anderen onderscheidden in het afleggen van de belijdenis huns geloofs. Dit mag ik mede tellen onder de zaligheden, die mijne oogen gezien hebben. - Ook zal ik u, mijne geestelijke Kinderen! in gedachtenis houden, zoo lang ik nog in het land der levenden mag verkeeren. Menigmalen, als ik onder u nederzat, heb ik gedacht: ‘Wat zal er nog worden van deze onschuldige en argelooze schepselen, deze buigzame telgen, de lievelingen hunner ouders, en ook de mijne, die nu als gelijken hier bij elkander zijn? Hoe verschillend zullen hunne lotgevallen zijn, wanneer zij eenmaal de wisselvallige en vaak bedriegelijke wereld zijn ingetreden!’ - Maar tegen alle hare wisselingen, tegen haar lief en leed, heb ik, zoo veel mogelijk, getracht u in tijds te wapenen, door u de eerste beginselen uwes wegs te leeren kennen, opdat gij, oud geworden, daarvan niet moogt afwijken. Wanneer gij dan, mijne jonge vrienden! aan mij denkt, denkt te gelijk aan die heiligende lessen, en brengt ze in werking. Maar bovenal gedenkt uwen Schepper in de dagen uwer jongelingschap, eer de kwade dagen komen, en de jaren naderen, van welke gij zeggen zult: ik heb geen lust in dezelve!
En gij, mijne dierbaren, mijne Echtgenoote en Kinderen! ik kan den aandrang mijns harten niet weêrstaan, om ook nog een enkel woord van deze plaats tot u te spreken. - Ik weet, wat gij in dit uur gevoelt. Ik weet, hoe gij tusschenbeiden, bij de uitboezeming van den ouden simeon, nu laat Gij, Heere! uwen Dienstknecht gaan in vrede, naar uw woord, met aandoenlijke gewaarwordingen aan mijnen ouderdom denkt. Ja, de scheiding, hoe laat ook, zal nog altoos smartelijk vallen.

{==510==} {>>pagina-aanduiding<<}
Maar uwe harten worden niet te zeer ontroerd op dit denkbeeld; gij gelooft in God, en gelooft ook in je. zus christus. Zijt dan niet bedroefd als anderen, die geene hope hebben. Dankt veeleer voor de vele zegeningen, die wij te zamen genoten hebben, en dat wij een' zoo langen tijd bij elkander hebben mogen blijven. Ik verlang niet naar den dood, maar vrees hem ook niet; ik ben bereid heen te gaan, wanneer het mijnen Schepper behagen zal mij op te roepen. Wij zullen eenmaal op nieuw inwoning maken in het huis des Vaders, alwaar vele woningen zijn voor regtgeaarde kinderen.
Derwaarts, M.H., is onzer aller roeping, en alleen volmaakte rust en zaligheid, die Hij voor het aangezigte van alle volken bereid heeft, te vinden. Jaagt dan naar den prijs der roeping, die van boven is; leeft in liefde en vrede met elkander, en de God der liefde en des vredes zal met u zijn!

Eene bijzonderheid uit het leven van Albrecht von Haller.

Toen de Göttingsche Hoogleeraar a. von haller zich, als Natuurkundige, door geheel Europa had beroemd gemaakt, als Dichter in Duitschland bovendien zeer geacht was geworden, en in een' kleiner' kring ook als ijverig voorstander der Christelijke Godsdienst werd geliefd, viel er iets voor, 't welk hem, op het onverwachtst, ten diepste griefde. Er kwam te Leiden in 1747 een boek uit, l'Homme machine, waarin op de schandelijkste wijze zedelijkheid en Godsdienst werden verguisd; en dit boek prijkte met eene Opdragt aan - haller. De Schrijver, die zich echter niet noemde, sprak daarin als een vriend tot een' vriend, zeide hem, dat hem dit boek zeker aangenaam zoude zijn, en herinnerde hem de lichtmisserijen, die zij zamen hadden bijgewoond, en in het bijzonder zeker atheïstisch gesprek, in een slecht huis te Göttingen met hem gehouden.

{==511==} {>>pagina-aanduiding<<}
Groot was de indruk, dien deze Opdragt van zulk een werk op het Europesche publiek maakte; te meer, daar het bleek, dat deszelfs Schrijver een zeker Geneesheer julien de la mettrie was, die werkelijk haller's groote verdiensten bewonderde, en zelf haller's Commentariën over boerhaave's Voorlezingen in het Fransch had vertaald. Men meende dus, dat de la mettrie wel eene slechte vriendschapsdienst aan haller had bewezen, door zijne ongodisterij en ontucht openlijk uit te brengen, maar evenwel eenvoudig had verhaald, wat waarheid was. Toen dit geloof door Europa was verbreid, kwam het ook ter ooren van haller, die verstomd en verslagen was, maar tegen het ja van de la mettrie niets dan zijn neen konde overstellen, en het aan de keuze van Europa moest overlaten, welk van beiden het mogt willen gelooven. Hij meende echter dit neen althans openlijk te moeten uitspreken, en stelde dus eene verklaring op, ‘dat hij dit boek geheel afkeurde, en nooit de minste kennis, verbindtenis of vriendschap met deszelfs Schrijver had gehad.’ Hij zond dezelve in aan een zeer beroemd Tijdschrift van die dagen, de Bibliothèque raisonnée, waarin hij zelf medewerker was; maar - wie zou het gelooven? - zelfs dit middel, om zijne onschuld te betuigen, werd hem door de weigering, om ze te plaatsen, ontnomen. Hij nam dus de toevlugt tot een ander Maandwerk, het Journal des Sçavans, waarin ze werd opgenomen en nog te lezen is, Nov. 1749, p. 331-333.
Hier bleef het eerst bij. Sommigen geloofden haller; anderen bleven hem verdenken, en er zijn er geweest, die hem altijd zijn blijven verdenken. Voor zulken evenwel, die de waarheid wilden zien, werd deze naderhand blijkbaar. De la mettrie betoonde zich in volgende geschriften, Histoire naturelle de l'âme, l'Homme plante, l'Art de jouir, enz. een volslagen Godloochenaar, en men kon uit enkele bijzonderheden gissen, dat zijn haat tegen het Christendom hem

{==512==} {>>pagina-aanduiding<<}
had ingegeven, haller aldus geheel leugenachtig te brandmerken, omdat hij de liefde en vereering voor het Christendom juist dáárom te minder konde verdragen in haller, dewijl hij dezen als Natuurkundige zoo hoog schattede.

Paroles d'un Croyant.

Sommige Geleerden zijn van meening, dat de beruchte Paroles d'un Croyant de vrucht zijn van een verbijsterd hoofd. Men leze het geschrift van den Abt de la mennais: des progrès de la Révolution et de la Guerre contre l'Eglise; Bruxelles, 1829; en men zal zich overtuigd gevoelen, dat die beruchte woorden van eenen geloovigen geenszins uit een verbijsterd, maar uit een ultra-katholijk of Jezuitsch hoofd voortgekomen en tegen het Protestantendom en de Protestantsche Vorsten gerigt zijn. Deze zijn het bedoelde zevental, welks rampzalige ondergang voorspeld wordt. Rome's kerkleer moet wederom zegevieren en het Protestantismus vallen: dan eerst zullen de volken de ware vrijheid genieten, en de Vorsten, onder de opperhoofdigheid des Pausen, gerust op hunne troonen zitten. Dit is de uitdrukkelijke leer van het laatste en de heimelijke strekking van het eerstgenoemde geschrift. Die het laatste stuk niet gelezen heeft, begrijpt het eerste niet. Hij kent, door den schijn misleid, de algemeene rustverstoorders van Frankrijk en de ware vijanden van louis philippe niet. Achter het masker van vrijheidszin schuilt het Vorstenmoordend Jezuitisme, dat in deze dagen het hoofd, waar het durft, opsteekt, b.v. in Beijeren, maar elders heimelijk rondsluipt, onrust stookt, vleit en op prooi loert. Mogten alle Vorsten tegen hetzelve op hunne hoede zijn! Het gevaar wordt dreigend; want de heiligschendige boosheid zal zich niet met één slagtoffer voldaan houden: zij rust niet, voordat zij alles in hare magt heeft. Nog eens: men leze het bovengenoemde geschrift en oordeele!


{==513==} {>>pagina-aanduiding<<}

Naïf staal van de zeden der vijftiende eeuw.

Men vindt in het kasteel van Drummond een belangrijk dagboek, in het midden der vijftiende Eeuw door elisabeth woodville geschreven, niet lang vóór haar huwelijk met den Edelman john grey. Men ziet er uit, hoe eenvoudig de zeden en gewoonten destijds ook bij den hoogsten Adel waren; eene nederigheid en ingetogenheid, thans verre te zoeken! Dat toch deze elisabeth van hoogen stand was, blijkt hieruit, dat zij in 1465, als weduwe van john grey, hertrouwde met eduard IV, en derhalve Koningin van Engeland werd. Hendrik VII, die hare dochter gehuwd had, deed haar in 1487 in een klooster opsluiten, waar zij ook gestorven is; echter werd zij te Windsor begraven.
‘Maandag, 9 Maart.
Ten vier ure opgestaan, en trijn geholpen, om de koeijen te melken, daar rachel, de andere melkmeid, gisteren nacht hare hand zoo erg bezeerd heeft. Eene pap voor rachel klaar gemaakt, en robin een stuiver gegeven, om iets verzachtends (comfortable) bij den apotheker te halen.
Zes ure. De runderbil te veel gekookt en eenig bier zuur geworden. Memorandum: Den kok spreken over het eerste, en in het tweede voorzien, door voortaan zelve de versche ton af te tappen.
Zeven ure. Op de plaats gewandeld met Mevrouw mijne moeder. Vijfentwintig mannen en vrouwen gevoed. Rutger beknord, daar hij eenigen onwil betoond had, om ons met hâché op te wachten.
Acht ure. Binnen de rasters achter het huis met mijne meid doortje gegaan; thump (klap), het hitje, genomen, en zonder zadel of toom een eind wegs van zes mijlen (twee uren) gereden.
Tien ure. Gaan eten. John grey een knappe jongen..... Maar wat raakt mij dit? Een braaf meisje moet zich geheel aan hare ouders onderwerpen. - John weinig gegeten; veel teedere blikken mij toegeworpen, en gezegd, “dat, naar zijn oordeel, eene vrouw, die niet goed gehumeurd was, ook nooit lief kon wezen.” Ik hoop, dat mijn humeur niet onverdragelijk is; niemand heeft er wat op te

{==514==} {>>pagina-aanduiding<<}
zeggen, behalve rutger, en die is de ongeredderste knecht in onze heele familie. John grey houdt veel van witte tanden. Mij dunkt, dat de mijne er redelijk goed uitzien, al zeg ik het zelve; en john denkt er ook zoo over, als ik niet mis heb.
Elf ure. Van tafel opgestaan. Het gansche gezelschap wilde gaan wandelen. John grey tilde mij over alle hekken heen, en drukte tweemaal mijne hand met veel hevigheid. Ik kan niet zeggen, dat ik iets tegen john grey heb; hij speelt zoo goed op het hakkebord als eenig Landedelman, en slaat 's zondags nooit eene kerkbeurt over.
Drie ure. Het huis van den armen boer robinson plotseling afgebrand. John grey eene inteekening voorgesteld tot schâvergoeding voor den boer, en zelf niet minder dan vier £ (omtrent 50 gulden) gegeven, nevens zijne goede intentie. Memorandum: Ik heb hem nooit zoo lief gezien als op dat oogenblik.
Vier ure. Naar de mis gegaan.
Zes ure. De varkens en de kippen eten gegeven.
Zeven ure. Het avondeten op tafel, daar het later was geworden wegens het ongeluk van robinson. Memorandum: De ganzentaart te veel gebakken en het varkensvleesch stuk gebraden.
Negen ure. Het gezelschap slaperig; deze laatste uren zeer onaangenaam. Tweemaal mijn avondgebed gedaan, daar john grey mij de eerste keer te veel aftrok. Geslapen, en - gedroomd van john grey.’

De eerste vertooning van Beaumarchais' Bruiloft van Eigaro.

(Vervolg en slot van bl. 479.)

Men kan zich ligt de spijt verbeelden, die deze teleurgestelde hoop bij de kijkgrage Parijzenaars te weeg bragt! Zij toch hebben reeds van ouds af met de vurigste drift alles bemind, wat opzien baart, al zouden zij slechts fieschi's eenoogige en afzigtige maitres achter de mahonijhouten toonbank van het koffijhuis la Renaissance begapen. Het misnoegen gaf zich dan ook in de sterkste bewoordingen lucht; en de tijdgenooten betuigen, dat het klagen over onderdruk-
{==515==} {>>pagina-aanduiding<<}
king en dwingelandij in de dagen vóór de omverwerping van het Koningschap in Frankrijk niet luider en heftiger geweest is dan op dien avond. Beaumarchais bleef onverzettelijk; hij betaalde bedaard, en zonder bijdragen van wie het ook ware, de op de repetitiën geloopene kosten, die tot 10,000 franken gestegen waren, en vertrouwde overigens op zijn publiek. Hij kende hetzelve en zijnen tijd, en wist, met hoeveel gretigheid alles aangegrepen werd, hetwelk het kenmerk van oppositie tegen de bestaande magt droeg; en zoo zag hij in zijne nederlaag van dien avond slechts den voorbode van eene des te schitterender zegepraal. In de eerste plaats begon hij van nieuws af aan op de eigenliefde van den Graaf van artois ten behoeve van zijn stuk te werken, daar hij wel wist, dat de Prins zich beleedigd gevoelde, de vertooning van Figaro's Bruiloft niet te hebben kunnen doorzetten. Van den anderen kant prikkelde hij, met hulp van den Graaf de vaudreuil, de nieuwsgierigheid van den hofstoet der Koningin, en bragt het zoo verre, dat die Vorstin zelve, het onophoudelijk vragen moede, de vertooning van het stuk verlangde. Reeds in de eerste dagen van September gaf vaudreuil den dichter te kennen, dat hij wenschte, Figaro's Bruiloft, op zijn landhuis te Granvilliers, voor een' kleinen kring van
toeschouwers, te zien spelen. Beaumarchais hernam, dat hij daartoe gaarne zijne stem wilde geven; maar, daar zijn onschuldig stuk in de verdenking van zedeloosheid geraakt was, zoo behoorde dit vermoeden eerst door het oordeel van een' man van aanzien en smaak uit den weg geruimd te zijn. Zulk een' man vond zich weldra in den Heer gaillard, een lid der Akademie, die, na eenige onbeduidende veranderingen, het stuk voor onberispelijk verklaarde. Vaudreuil verkreeg hierop het verlof, om het stuk door de tooneelisten van het Théâtre Français aan zijn huis te laten uitvoeren. Ongeveer driehonderd personen, de aanzienlijksten van hof en stad, waren tegenwoordig; de Koningin, de Graaf van artois en verscheidene dames uit het gevolg harer Majesteit zaten in eene getraliede loge.
Al mogten nu ook eenige stemmen het stuk voor onzedelijk en voor geheel ongepast tot openlijke tooneelvertooning verklaren, zoo had nogtans beaumarchais zijnen wil doorgezet, en het stuk was gespeeld geworden. Bij zijnen aan hulpmiddelen van allerlei aard zoo rijken geest, bij zijne ken-
{==516==} {>>pagina-aanduiding<<}
nis van personen en betrekkingen, bij de vastheid van zijn karakter en de stoutheid, waarmede hij een plan durfde doorzetten, kon hij met tamelijke zekerheid vertrouwen, dat het hem nog gelukken zou, de zege over de regering weg te dragen, en Figaro's Bruiloft in den hoofdschouwburg van Parijs te doen spelen. En deze zijne hoop bedroog hem niet.
Behalve den oppersten Policiebestuurder le noir en den Grootzegelbewaarder hue de mirosmenil, was inzonderheid de Baron breteuil, Minister van 's Konings huis, tegen beaumarchais en zijn stuk bijzonder ingenomen. Dezen moest hij dus voor zich winnen. Daar hij wist, dat de Minister niet in staat was aan een paar schoone oogen iets af te slaan, laat hij hem door verscheidene der behendigste en aanvalligste schoonheden van Parijs om het ten tooneele brengen van het stuk verzoeken; terwijl Graaf artois te gelijker tijd pogingen aanwendt, om de Koningin voor de zaak te winnen, en beide te zamen eindelijk den Minister verklaren, dat, behalve de door gaillard gemaakte verbeteringen en verzachtingen van hetgeen aanstoot gaf, beaumarchais zelf bereid was, er nog veel gewigtiger te maken. Nog echter geeft breteuil zich niet gevangen. Hij verlangt nogmaals eene voorlezing van het stuk in zijne tegenwoordigheid en in die van zoodanige geleerden, als hij zelf daartoe zal kiezen. Op den bepaalden dag verschijnt beaumarchais. Als beoordeelaars zijn gaillard, champfort, rulhiere vergaderd, en behalve dezen zijn Mevrouw de matignon, de dochter van den Minister, benevens verscheidene dames van hare kennis tegenwoordig. Beaumarchais verklaart, dat hij zich aan alle verbeteringen en veranderingen wil onderwerpen, welke de kunstregters en regteressen noodig zullen keuren. Hij leest; men maakt hem tegenwerpingen, en praat onder elkander en met hem over dezelve; hij laat zich voor het oogenblik door alwat men hem zegt besturen, maar komt steeds op het gestelde terug, en weet het zoo behendig, geestig, met zoo veel overleg en met zulk eene innemende bevalligheid te verdedigen, dat de censeurs eindelijk verstommen, en eenparig verklaren, dat het
een stuk is, geheel eenig in zijne soort, en bij hetwelk men eer iets voegen dan daarvan afnemen moest. Zoo b.v. stelt breteuil eene andere uitdrukking voor; beaumarchais neemt die oogenblikkelijk aan en dankt voor het geschenk, terwijl dit woord het geheele vierde be-
{==517==} {>>pagina-aanduiding<<}
drijf redt. Mevrouw de matignon bepaalt de kleur van het lint, hetwelk de page dragen zal. Terstond roept beaumarchais: ‘Geene andere kleur dan deze! Zij zal algemeen bevallen. En wie toch zou ook niet gaarne de kleur van Mevrouw de matignon dragen?’
Op deze wijs haalde men den Minister over tot het besluit, om bij den Koning op de vertooning van het stuk aan te dringen. Op aandrijven van vaudreuil, moest tevens campan (de schoonvader der hier boven genoemde femme de chambre) de Koningin pogen over te halen, in het spelen van het stuk te bewilligen, omdat nu alle aanstoot gevende plaatsen uit hetzelve geligt waren. Maar de eerlijke man, die de voorstelling te Granvilliers mede had bijgewoond, en wist, dat er slechts onbeduidende veranderingen gemaakt waren, weigerde, zulk eenen last op zich te nemen. Desniettemin schonken de Koning en de Koningin aan breteuil's verzekeringen geloof, en waren door dezelve overtuigd, dat het stuk op het tooneel onmogelijk bevallen kon, nu al het hekelende, dat het te voren zoo aanlokkelijk maakte, uit hetzelve weggeschrapt was. Het verlof tot het spelen werd gegeven; en op den 27sten April 1784 verkondigde het aanplakbiljet, dat op het Théâtre Français dien avond stond gegeven te worden: Le Mariage de Figaro, ou la folle Journée.
Tien uren vóór dat de kas geopend werd, was geheel de hoofdstad aan de deur van den schouwburg, even gelijk, op den dag toen de Hugenoten gegeven werden, de straat Lepelletier, van negen ure 's morgens af, vol tooneelliefhebbers stond. Beaumarchais had in een uur tijds bij de vijftig verzoeken om biljetten bekomen, even gelijk meijerbeer binnen weinige dagen meer dan vijfhonderd brieven van gelijken inhoud. Op dien 27sten April 1784 zond de Hertogin van bourbon reeds ten tien ure des morgens hare bedienden aan de kas, om op de uitdeeling der biljetten te wachten, die eerst ten vier ure zou beginnen; reeds ten twee ure beijverde zich de Gravin d'ossun, met eene haar anders ongewone beleefdheid, door de menigte ter deure in te dringen; terwijl Mevrouw de talleyrand, ondanks hare aangeboren gierigheid, den driedubbelen prijs voor eene loge betaalde. In de ontelbare volksmenigte zag men de Ridders van St. Louis zich met de Savoyaards dringen en stooten; de wacht werd van haren post gedreven, de deuren onder den voet gestormd, ijzeren hekken gebroken; men verstikte bijna

{==518==} {>>pagina-aanduiding<<}
in het gedrang, en evenwel achtte men zich gelukkig, wanneer men slechts eene schrede voorwaarts kon doen. Velen hadden geene biljetten, en wierpen hun geld op de kastafel. Driehonderd der aanzienlijkste mannen en vrouwen hadden zich, om terstond bij het openen der kas tegenwoordig te zijn, reeds des morgens in den schouwburg begeven en er 's middags gegeten. Ons heiligdom, zegt fleury, was eene openbare tafel geworden; men werd doof van het gerammel der borden, het gerinkel der vorken, en het musketvuur der openspringende champagneflesschen!
In de zaal zelve was alles verzameld, wat Parijs aan glans en luister binnen zijne muren bevatte; al de Prinsen van het koninklijke huis, en onder dezelve de Graaf van provence in de groote loge; voorts de eerste heeren van het hof, de uitstekendste kunstenaars, de vermaardste schrijvers, de rijkste kapitalisten, en een schitterende krans der prachtigst en sierlijkst gekleede dames in de eerste rij loges; onder dezelve zag men de schoone, naderhand zoo ongelukkige Prinses de lamballe, de Prinses de chimay, de beminnelijke Hertogin de polignac, de anders zoo trage en gemakkelijke de lascuse, de geestige Markiezin d'andlau, de trotsche de chalons, de levendige Hertogin de lauzun, de schoone de balby en de nog schoonere de simiane, de matignon, met één woord al de aanzienlijkste, rijkste en schoonste vrouwen van het toenmalige Fransche hof. Waar het oog heen zag, ontmoette het luister en leven, schouders en halzen van het schitterendste wit, sierlijk gevormde armen, rijkberingde vingeren, den kostbaarsten tooi van paarlen en diamanten, Lyonsche stoffen van alle kleuren. Alles trilde van verwachting; luid ruischte, door geheel de zaal, het ijverig gesprek der nieuwsgierigen, en van dit alles was doel en onderwerp beaumarchais en zijn stuk; en al deze voorname dames bedachten niet, dat zij zijne offers waren; dat hij zich niet ontzag, den verblindenden glans, die de hoogere standen omgaf, stoutelijk aan te tasten, met bitteren schimp te overladen, ja derzelver lang slepend prachtgewaad van boven tot beneden aan flarden te scheuren!
Naar het oordeel der kunstkenners, overtrof de eerste voorstelling van den Figaro, in eenheid van spel, alles, wat men in langen tijd op het Théâtre Français gezien had. Twintig voorstellingen volgden nu onafgebroken, die honderdduizend

{==519==} {>>pagina-aanduiding<<}
franken opbragten; maar ook bij al de volgende was er dezelfde drang van Parijzenaars, lieden uit de provinciën en buitenlanders. De belangstelling was daarenboven nog door bijkomende omstandigheden verhoogd geworden, en wel inzonderheid door eenen brief van beaumarchais aan den Hertog de villequire, die hem om eene kleine loge verzocht had, waar eenige voorname dames de vertooning wilden bijwonen, zonder zelve gezien te worden. Beaumarchais' antwoord was in zoo sterke uitdrukkingen vervat, dat zelfs zijne ijverigste verdedigers niet waagden dezelve te verontschuldigen; hoezeer met dat al niet te ontkennen was, dat hij de zeere plek der groote wereld van zijnen tijd, die in het geheim de ondeugd beminde en huldigde, juist getroffen had. Deze brief werd te Parijs en Versailles overal gelezen; en toen, na verloop van acht dagen, beaumarchais verklaarde, denzelven in de eerste opwelling van drift geschreven te hebben, had hij zijn oogmerk daarmede volkomen bereikt. In het geheel vielen aan Figaro's Bruiloft vijfenzeventig voorstellingen ten deel; iets zoo ongehoords, dat beaumarchais zelf zeide, de bijval was nog veel doller dan zijn stuk (je sais quelque chose de plus fou que ma pièce, c'est le succès). De drukken van het oorspronkelijke vermenigvuldigden zich; de buitenlandsche schouwburgen beijverden zich, een zoo veel geruchts makend tooneelstuk te doen vertalen, en de tooi der dames onderging eene geheele verandering, door de kapsels à la Figaro en à la Susanne.
Het minst van allen stemde het hof in den bijval van het nieuwe blijspel. Mevrouw campan verzekert, dat de Koningin aan allen, die op eenigerlei wijs het ten tooneele brengen daarvan bevorderd hadden, en wel het meest aan den Graaf de vaudreuil, haar ongenoegen daarover te kennen gaf. Des te meer verwondering wekt het dus, bij fleury te lezen, dat Figaro's Bruiloft, kort na de openbare voorstelling, ook op het bijzondere tooneel der Koningin gespeeld werd, en dat die Vorstin, welke gaarne en met glans in het blijspel optrad, de rol van Suzanna op zich nam; artois speelde voor Figaro, en de Koning zelf woonde de vertooning bij, die evenwel, vergeleken bij de openbare voorstelling, aanmerkelijk veranderd, en van alle plaatsen, die den Monarch aanstoot hadden kunnen geven, gezuiverd geworden was. Dat echter de Koningin in een stuk op-
{==520==} {>>pagina-aanduiding<<}
trad, hetwelk zoo blijkbaar het honen en verachtelijk maken van het bestaande gezag ten doel had, (gelijk zij zulks reeds vroeger in den Barbier van Sevilla gedaan had) behoort zeker tot die tegenstrijdigheden in het karakter van deze overigens beminnelijke Vorstin, waaruit zich tegen haar die haat ontwikkelde, welks onschuldig slagtoffer zij negen jaren later geworden is.
Voor het overige had beaumarchais thans het toppunt van zijnen roem bereikt: zijne volgende ondernemingen hebben zijnen naam niet verhoogd en zijnen rijkdom verminderd. De revolutie bragt ook hem geene gelukkiger dagen: de bewerkers en leiders derzelve stieten hem van zich; hij werd beurtelings aangeklaagd, vrijgesproken en verbannen. Hij was een gewrocht van zijnen tijd, en moest dus ook met denzelven ondergaan, toen de stormdagen der omwenteling ten einde waren, en de Fransche republiek zich aan den wil van een' eenigen onderwierp.

Veertig dagen zwervens in een Amerikaansch woud.

Er woont eene klasse van lieden aan de St. John's-rivier in Oost-Florida, wier bezigheid bestaat in het vellen en behakken der zware boschboomen, die in den omtrek groeijen. Gedurende het jaargetijde, dat voor hunne hantering het gunstigst is, leven zij in kleine, alleen staande balkhutten, nabij de oevers der rivier, waar de gehuwden hun huisgezin bij zich hebben. Op den tijd van het jaar, welken wij bedoelen, wordt het land gedurende de eerste helft van den dag door zeer digte nevels bezocht, die den reiziger volstrekt beletten de rigting te onderscheiden, waarin hij zich beweegt. Een der lieden, van welke wij spreken, had zijne hut verlaten, om zich weder naar de hummock, waar hij gearbeid had, te begeven; en in zijn verlangen, om er bij tijds te zijn, was hij onvoorzigtiglijk, terwijl een dier nevels nog aanhield, in de rigting voortgegaan, welke hij onderstelde dat hem er brengen moest; doch, tot zijnen schrik, toen de zon de middaghoogte bereikt had en de nevel opgetrokken was, vermogt hij geen der voorwerpen, die hem omringden, te herkennen. Zich verbeeldende, dat, daar hij sterk doorgegaan had, de plaats reeds achter zijnen rug lag, keerde hij terug, en ging eene wijl in de tegenovergestelde

{==521==} {>>pagina-aanduiding<<}
rigting; doch al zijne pogingen, om zijnen weg weder te vinden, waren vruchteloos, en de zon ging over het bosch onder, terwijl hij nog zonder huis of dak in hetzelve rondzwierf.
‘De nacht,’ dus sprak hij tot den geen, die dit verhaal medegedeeld heeft, ‘was er een van doodsangst en verschrikking. Ik kende mijnen toestand, en was ten volle overtuigd, dat, zoo Gods almagt mij niet te hulp kwam, ik in deze onbewoonde bosschen moest omkomen. Ik berekende, dat ik meer dan vijftig (Engelsche) mijlen afgelegd moest hebben, en ik had geene enkele beek gevonden, waarin ik mijnen dorst kon lesschen. Ik begreep, dat, zoo ik geenen stroom ontmoette, ik moest sterven. Mijne bijl was mijn eenig wapen, en, ofschoon herten en beeren nu en dan weinige roeden, ja slechts weinige voeten voor mij opgesprongen waren, had ik niet één derzelven kunnen dooden.
Verscheidene dagen en nachten bleef ik zonder voedsel dus rondzwerven, tot dat Gods mededoogen, terwijl ik wanhopend deze vreeselijke wildernissen van pijnboomen doorkruiste, mij eene schildpad deed ontmoeten. Ik doodde het dier met eenen bijlslag, en na, tot lessching van mijnen dorst, het bloed uitgezogen te hebben, deed ik met het vleesch een hartig maal. Dien nacht was mijn slaap vast en verkwikkend. Des morgens werd ik verfrischt wakker, en zette mijnen zwerftogt met meer welgemoedheids voort; terwijl ik in den loop van den dag een racoon doodde, dien ik slapend verraste.
Dagen, ja zelfs weken verliepen. Ik voedde mij, nu eens met het voortbrengsel van den dadelboom, dan met vorschen en slangen. Alwat mij voorkwam, was welkom en smaakte mij lekker. Niettemin werd ik met elken dag magerder, en eindelijk zoo zwak, dat ik naauwelijks meer voort kon kruipen. Naar mijne rekening waren er veertig dagen verloopen, toen ik eindelijk den oever der rivier bereikte. Mijne kleederen hingen aan lappen; mijne te voren schitterend blank gehouden bijl was dof van den roest; een vuile baard bedekte mijn aangezigt; mijn haar kleefde aan elkander, en mijn verzwakt ligchaam was weinig meer dan een met parkement overtrokken geraamte. Ik strekte mij aan den oever uit, om te sterven. Zoo liggende, en te midden van de onrustige droomen eener koortsachtige verbeelding, meende ik, op het vlak der stille rivier, zeer in de verte, het geluid van riemen te hooren. Ik luisterde; maar

{==522==} {>>pagina-aanduiding<<}
de klank stierf weg in mijn oor. Het was dan een droom geweest, de laatste flikkering mijner uitgaande hoop! Allengs verdoofde zich het leven in mij; doch weder deed het geluid van riemen mij uit mijne slaapzucht ontwaken. Ik luisterde nu zoo ingespannen, dat het gesuis eener vlieg mijn gehoor niet ontsnappen kon. Ik had mij niet bedrogen; het was inderdaad het afgemeten riemgeklots eener boot, hetwelk ik gehoord had: en nu, heil den armen verdwaalde! de klank van menschenstemmen trilde mij door het hart, en wekte de onstuimige aandoeningen van herlevende hoop. Op mijne knieën en met uitgebreide armen staarde ik op den stillen, breeden stroom, die in de zonnestralen glinsterde. Gods oog zag ontfermend op mij neder, en weldra zag het menschelijk oog mij ook; want langs het gindsche voorland, met ineengestrengeld kreupelhout bedekt, nadert met stoute vaart de kleine boot, door hare wakkere roeijers voortgestuwd. De verloren man verheft nu zijne zwakke stem - het was een luide, schelle schreeuw van vreugd en vrees. De roeijers houden op en zien rond; nog een tweede, maar zwakker schreeuw, en zij worden mij gewaar. De boot nadert - mijn hart jaagt, mijn gezigt verduistert, mijn hoofd draait, ik snak naar lucht - de boot komt; zij stoot aan den oever, en de verloren man is gevonden!’
Er blijft ons nog slechts over te zeggen, dat de afstand tusschen de hut en de werkplaats, waarheen de houthakker zich begeven wilde, naauwelijks acht mijlen bedroeg; terwijl dat gedeelte der rivier, waar men hem vond, achtendertig mijlen van zijne woning gelegen was. Zijne dagtogten op tien mijlen schattende, kunnen wij rekenen, dat hij in alles ongeveer vierhonderd mijlen had afgelegd. Hij moet derhalve min of meer in eenen kring gezworven hebben, zoo als lieden in soortgelijke omstandigheden meestal doen. Niets, dan de buitengewone sterkte van zijn gestel, en de genadige bijstand van zijnen Schepper, kunnen hem zulk een' langen tijd in het leven gehouden hebben.

Een Kalabrische struikroover.

De Heer ernest legouvé, in zijne Reis door Italië. verhaalt navolgende Anecdote wegens een' gids, die hem verzelde: ‘'t Was een gewezen struikroover uit Kalabrië,

{==523==} {>>pagina-aanduiding<<}
die, overtuigd van zes personen vermoord te hebben, tot de galg veroordeeld en werkelijk gehangen werd, maar als door een wonderwerk den dood nog ontsnapt was. Wij begaven ons op weg. Ik beschouwde hem oplettend. Een klein man, den mond als van een' haai, een' spotachtigen glimlach op het gelaat, een' langen neus, één bruin en één blaauw oog, den blik starende als dien van een' loerenden roofvogel. Ik sprak hem aan. “Wel,” zeide ik, “ik heb gehoord, dat gij den dans zoo mooi ontsprongen zijt; dat gij met den dood naauwe kennis gemaakt hebt.” - “Ei! heeft men u dat gezegd, uwe Excellentie?” - “Ja; en vertel mij nu eens, waarom gij veroordeeld werd.” - “Omdat ik gemoord had.” - “En dat was zeker niet waar?” - “Si, Eccellenza!” (Ja wel, uwe Excellentie!) - “Hoe! wat zegt ge?” - “Ik heb zes menschen vermoord.” - “Zes menschen!” riep ik verbaasd uit. - “Si, Eccellenza!” hernam hij zeer kalm, “en uwe Excellentie zou in mijne plaats hetzelfde gedaan hebben.” - “Dat is wat sterk.” - “Hoor en oordeel! Ik was vijftien jaar oud; niet heel groot noch sterk, gelijk ge ziet. Ik ging met mijnen ouden vader op het veld maïs inzamelen. Mijn vaders doodvijand was een onzer geburen, met name jacomo. Wij ontmoetten hem; hij viel mijn' vader aan, en verwondde hem met eene bijl aan het hoofd; het bloed stroomde; ik liep naar huis, nam een geweer, keerde terug, en doodde jacomo. Zoudt gij dat ook niet gedaan hebben, Eccellenza?” - “Zonder twijfel.” - “Toen ik jacomo gedood had, vlugtte ik; Fransche soldaten vervolgden mij, en omsingelden de hut, waar ik mij verstoken
had; ik sprong uit het venster, stootte op een' soldaat, en doodde hem. Zoudt gij dat ook niet gedaan hebben, Eccellenza?” - “Zonder twijfel.” - “Toen de nacht viel, keerde ik naar het dorp terug, om mijn' jongen broeder te halen, want onze moeder was dood. Ik trad onze woning binnen; - de bloedverwanten van jacomo hadden hem vermoord, om zich te wreken. Ik vlieg naar het huis van jacomo, en dood zijnen zoon. Zoudt gij dat ook niet gedaan hebben, Eccellenza?” - “Ik weet niet... misschien.” - “Gedreven van gebergte tot gebergte, gejaagd als een wild dier, en met mij voerende een meisje van Puzzoles, dat mij beminde, zag ik haar in mijne armen van honger bezwijmen. Ik vroeg eenen boer om brood; hij weigerde het mij; verontwaardigd

{==524==} {>>pagina-aanduiding<<}
en in wanhoop stak ik hem overhoop, nam zijn brood, en mijne gianetta was gered. Zoudt gij dat ook niet gedaan hebben, Eccellenza?” - “Genoeg!” riep ik uit; want die drommelsche vent, met zijn: hadt gij dat ook niet gedaan? zou mij in het einde hebben doen erkennen, dat zijne zes moorden zoo vele schoone daden waren!’

Spinnen beslissen het lot van Europa. (*)

Het is bekend, dat de spin het beste weêrglas is. Spint zij hare draden zeer kort, dan heeft men stormachtig en onbestendig weêr te wachten; zijn zij lang, dan kan men op goed en droog weêr rekenen. Als zulk een weêrglas, beslisten, in het jaar 1795, spinnen het lot van Europa. Een Franschman, disjonval genaamd, was te Utrecht in de gevangenis geraakt, omdat hij bij den opstand der Hollanders tegen den Erfstadhouder, Prins van Oranje, in 1787, aan hun hoofd gestaan had. Vijfentwintig jaren moest hij, naar luid van het vonnis, in die gevangenis blijven. Reeds had hij zeven jaren in dezelve doorgebragt; maar in dien tijd was veel veranderd. De Fransche Omwenteling was uitgebroken, en ingevolge derzelve, en vooral der ter dood brenging van lodewijk XVI, beoorloogden de Vorsten de Fransche natie. Eindelijk gelukte het den Franschen, bij sterke vorst, over Hollands grenzen voort te rukken; maar in December 1794 ontstond plotselijk een' geweldigen dooi. Reeds wilde de Fransche Veldheer pichegru, tegen betaling eener aanzienlijke som gelds, Holland weder verlaten, voornamelijk dewijl hij vreezen moest, wanneer de Hollanders de dijken doorstaken, die de baren der zee tegenhielden, door de overstrooming benaauwd en ingesloten te worden. Nu had zich genoemde disjonval, in de zeven jaren zijner gevangenschap, met de spinnen in zijnen kerker bevriend gemaakt, en van hen geleerd, wanneer goed weder te wachten ware. Met verlangen verbeidde hij de komst der Franschen, daar slechts deze hem van de vijfentwintigjarige gevangenschap konde bevrijden. Het gelukte hem, den Generaal pichegru een' brief te doen toekomen,

{==525==} {>>pagina-aanduiding<<}
waarin hij hem verzekerde, dat, ingevolge zijne waarnemingen op de spinnen, het schoonste en droogste weder aanhoudend te wachten was. Den 16 Januarij 1795 ontving pichegru den brief. Nu begon hij de onderhandelingen met de Hollanders op de lange baan te schuiven, en weldra viel eene vreeselijke koude in. Alle meren en kanalen vroren toe, en sloten te gelijk de Hollandsche schepen in; zoodat men het nooit beleefde schouwspel zag van eene vloot, door ruiterij veroverd. (!) De Fransche kavalerie steeg af, nam de schepen, en rukte over de toegevrorene wateren voorwaarts. De steden van Holland openden derzelver poorten, en zoo sloeg op den 28 Januarij ook het reddingsuur van disjonval. De Franschen namen Utrecht, en zijn kerker werd terstond geopend. - Welke de gevolgen waren van deze verovering van Holland, meldt ons de Geschiedenis; en het blijkt hieruit op nieuw, dat dikwijls het groote, dat voorvalt, aan dunne draden hangt.

Der Gesellschafter, 52stes Blatt, 1835.
a.j. barnouw.





Aan den slaap.

Proeve eener vrije navolging van eenige gedeelten uit het Latijnsche dichtstuk des Heeren j.s. lutgert ad Somnum (*).


‘Tired natures sweet restorer, balmy Sleep.’ 
 
young. 


Zachte Slaap, gij rust der menschen, balsemgeur na 't moeilijkwerk, 
Dat uw kracht de droeve zielen streelend opbeure en versterk'! 
Leidsman door het wiss'lend leven, uit den Hemel afgedaald; 
Troost bij 't nijpen van de rampen, die gij in heur vaart bepaalt, - 
Lieflijk spreidt ge uw donzen vleugels over 't kind der aarde heen, 
Als het vriendlijk uur der sluim'ring voor't geloken oog verscheen; 
't Zoet gemurmel, de avondscheemring lokt u, Boô des Hemelslaan; 
't Beekje ruischt u melodijën, waar de golfjes zachtkens gaan; 
Uitverkoren plekjes zoekt gij, waar de stille nacht verkwikt, 
Waar gij d'afgetobden sterv'ling rust, na't werk des dags, beschikt. 

{==526==} {>>pagina-aanduiding<<}

Schilderde ik uw beeldt'nis - zeker, als een Engel van omhoog, 
Stondt gij, 't sluim'rend menschdom koest'rend, zeegnend, reddend, voor mijn oog! 
 
Zachte Slaap, gij rust der menschen, balsemgeur na't moeilijk werk, 
Dat uw kracht de droeve zielen streelend opbeure en versterk'! 
Treurt de woning, drongen zorgen't huis der weelde en welvaart in, 
Gij bereidt daar artsenijen voor het treurend huisgezin, 
Wischt de tranen van de wangen, uit een bloedend hart geschreid; 
De arendsklaauw der smart wordt stomper, waar ge uw zilv'ren vieugel spreidt; 
't Leed der droeve weêuw verzacht ge; 't snikkend weesje lacht gij aan; 
Felle jammerkreten zwijgen, waar uw heil'ge schreden gaan; 
Eindlijk sluit gij, vol ontferming, oogen, rood van 't weenen, toe, 
Waar de weduw, diep gebogen, kermt, het bange leven moê. 
Vliedt de rust van sponde of krankbed, drukt de nare, lange nacht 
D'armen sterv'ling, die naar 't scheemren van den lieven morgen smacht, 
O! gij werpt een' digten sluijer over zoo veel kommer heen, 
En ontneemt den mensch zijn lijden, wanhoop, zucht en traan meteen. 
Laafnis biedt gij aan den kranke, die tot u zoo vurig smeekt, 
Waar hij 't looden leven voortsleept, uitgemergeld en verbleekt; 
Levensgloed stort ge in zijne aders, ja de dood erkent uw magt, 
En ontvliedt zijn prooi onwillig, waar gij't vlijmend wee verzacht. 
Ook uw zanger kent uw gaven, wien gij in het lijdensuur 
Vreugd des harten hebt geschonken, krachtig stroomend levensvuur. 
Toen het gloeijend hoofd verkoeling, 't matte ligchaam veerkracht zocht, 
Hebt gij mij den krans doen vinden, dien gij voor den moede vlocht; 
Vriendlijk wenkte toen de ruste - 'k leide 't hoofd, u zeegnend, neêr, 
En, na 't hartversterkend sluim'ren, prees ik u des morgens weêr'! 
 
Zachte Slaap, gij rust der menschen, balsemgeur na't moeilijk werk, 
Dat uw kracht de droeve zielen streelend opbeure en versterk'! 
Dàn eerst is die rust weldadig, als, bij 't koest'ren van den nacht, 
't Dagwerk vrolijk is voleindigd, en ons zeegnend tegenlacht; 

{==527==} {>>pagina-aanduiding<<}

Dan verschijnt ge in hooger luister, als het evenbeeld der deugd, 
In wier bovenaardsche glansen 't oog des vromen zich verheugt. 
Drie- en viermaal heil den sterv'ling, waar gij zóó zijn sponde naakt, 
En het wiss'lend spel des levens tot een' reinen hemel maakt! 
Daalt de gouden zon in 't westen, dekt een heilig duister de aard', 
O! wat zalig zielsgenoegen is er voor den mensch bewaard, 
Mag hij dan den dag herdenken, die hem dees getuignis biedt: 
‘Wat ik ook op aard' verbeuzele, u, ja u verloor ik niet!’ 
Dàn eerst streelt ons 't stil genoegen, als een eik zijn lommer geeft, 
En het suizend avondkoeltje, murm'lend, dart'lend, ons omzweeft; 
Knelt ons dan 't geweten nimmer, o! hoe zoet is 't avonduur, 
't Sluim'ren van de schoone schepping, 't zwijgend rusten der natuur! 
Dan verzelt de Slaap ons vriendlijk naar het leger, dat ons wacht; 
Reine deugd en heil'ge wandel scheppen dan een' zaalgen nacht. 
Ach! die rust is al te zeldzaam, als men op 't verleden ziet, 
En de dolksteek van 't geweten ons de waarheid voelen liet. 
Heil' gerustige ontwijkt den booze, die u voor geen schatten koopt, 
Die zijn eigen heil vernietigt, en zijn levensvreugde sloopt; 
Maar den vrome geeft ge uw schatten, en geleidt hem naar het graf; 
Daar, ook daar laaft gij zijn' boezem, blijft hem tot een' veil' gen staf. 
Grijsaard, jong'ling geeft ge uw' zegen; 't hart, dat rein en edel gloeit, 
Is de bron der zaalge vreugde, die tot in den Hemel vloeit. 
 
Zachte Slaap, gij rust der menschen, balsemgeur na't moeilijk werk, 
Dat uw kracht de droeve zielen streelend opbeure en versterk'! 
Eens versmelt ge in 't zalig rusten, dat weldra ons allen wacht, 
Waar de Dood, de vriend der menschen, 't laatste wee der aard' verzacht. 
O! wat dierb're vreugd der zielen, als die laatste stonde ons wenkt, 
Die aan 't welbestede leven kroon en zegepalmen schenkt! 
Dan, ja dan het oog te sluiten, waar de jongste dag ons groet, 
Is de wensch van ieder Christen, is hem onuitfpreeklijk zoet. 
't Rustbed is een hoop van aarde, waar men't ligchaam nederstrekt; 
Bloem en grasspruit worde een grafspreuk, die het koud gebeente dekt! 
Neem' de Dood ons weelde en lusten, - o! die rust ontsteelt hij niet; 
De angel van de smart verdwijnt dan, en de beker van 't verdriet. 
Wat de wereld zie verzinken, zacht en lieflijk is die rust: 

{==528==} {>>pagina-aanduiding<<}

't Oversteken van deze aarde naar een beetre en schoone kust. 
Allen zullen daar ontwaken! Wentele eeuw aan eeuw voorbij, 
't Heuglijk tijdstip zal verschijnen, waar de ziel, van boeijen vrij, 
Zich verheft tot hooger leven. Bleeke beend'ren, rust dan zacht! 
Vrees niet, sterv'ling! voor dien langen, voor dien stillen, duist'ren nacht! 
't Morgenrood zal heerlijk gloeijen. Slaap des doods, breek weldra aan! 
Naar den Hemel leidt ons voetspoor - vrolijk, moedig voortgegaan! 

Amsterdam, 6 Julij 1836.

lublink weddik.

Leida.


	I.
Wie komt daar ginds den heuvel af? 
Zou 't vrome vader Wolfert wezen? 
Ach! schoon hij mij zijn bidsnoer gaf, 
Het heeft mijn harte niet genezen; 
Al bad ik, ijv'rig en getrouw, 
Des avonds tot de Lieve Vrouw, 
Eer 't zonnelicht weêr was verrezen, 
Dacht ik aan hem gelijk voordezen! 
Maar neen! dat is de monnik niet, - 
Zoo kan alleen een klepper rennen; 
Het stuivend stof omwolkt de dennen, 
Den eik, waaronder 't laatst zijn lied..... 
Ach! weêr van hem! Mijn argloos harte! 
Gij wist niet, dat, uit liefdes bron, 
't Gestrenge lot den kelk der smarte 
Dus, tot den rand toe, vullen kon! 
Door zijn eenvoudig kleed bedrogen, 
Ontgaf ik 't mij, wen 'k in zijne oogen 
Te met den trots eens heerschers las; 
Zoodra zijn blik op Leida rustte, 
Was 't of ik zijn Vorstinne was. 
Waar' 'k nog de zalige - onbewuste! 
Vergeefsche bede! In 't lomm'rig groen 
Van 't hofplantsoen 
Zien wij de duif haar jongen voên; 

{==529==} {>>pagina-aanduiding<<}

Maar op eene ongenaakb're rots, 
De grens nabij van 't luchtgewest, 
Bouwt de ed'le valk zijn wieg'lend nest; 
Haar voegt de blooheid - hem de trots; 
Zij zweve in lager lucht - aan hem der heemlen rijk, 
En toch schiep God ons hart gelijk! 


	II.
Het is eens Jonkers vederbos, 
Dat blinkend wit, - 'k zag hem dien dragen, 
En 'k voel mijn' boezem angstig jagen 
Als toen! - Verschuilen we ons in 't bosch, 
Daar ginder op het donk're mos. 
Wanneer mijn doodklok had geslagen, 
Eer dat ik hem, in hoofschen dos, 
Zag rijden naar des Hertogs feest, 
Hoe schoon waar' Leida's lot geweest! 
Waar vloodt gij heen, volzoete dagen! 
Toen hij mij 's avonds bloemen bragt, 
En ik hem, bij zijn teed're klagt, 
Dat hij zoo lang mij had verwacht, 
Op 't voorhoofd kuste, zonder vragen, 
Maar hij mij in zijne armen sloot, 
En de uren ons zoo snel ontgleden, 
Als golfjens door geen wind bestreden, 
Door 't zonnelicht ten togt genood, - 
Als 't gister mij de kralen deden, 
Toen 't me in 't gebed te binnen schoot, 
Dat ik hem trouw zwoer tot den dood! 


	III.
De dood!.... Ik zag mijn moeder sterven; 
Ik zag haar zacht, haar lief gelaat 
Allengs de kleur des levens derven; 
Ik zag haar in haar lijkgewaad; 
Veel leed ze, en echter, vreê des harten 
Blonk op 't vermagerd aangezigt; 
Het sterven valt den moede ligt! 
't Zegt meer, als ik, het leed te tarten; 
Geen doodstrijd toch zoo zwaar, zoo bang, 
Als 't uur, waarin 'k hem moest aanschouwen 

{==530==} {>>pagina-aanduiding<<}

Ter zijde van de Hofjonkvrouwen, 
Geboeid door 't liefelijk gezang 
Van de op die zege trotsche schoone, 
Wier glimlach, zoeter dan haar lied, 
Haar teeder hartsgeheim verried, 
Die reeds de Grafelijke kroone 
Haar toe zag blinken in 't verschiet! 
Las hij het in hare oogen niet? - 
De Hemel schonk mij kracht te ontvlugten 
Aan 't schouwspel, waar mijn hart mij brak, 
En onder 't ouderlijke dak 
Vernam de Heer-alleen mijn zuchten! 
Doch, aan wiens blik het mogt ontgaan, 
Mijn moeder zag het leed mij aan; 
Maar ik weêrstond haar droeve bede, 
Opdat zij kalm ter rust mogt gaan; - 
De dood bragt haar in 't rijk van vrede; 
Mogt hij dra, bij mijn legerstede, 
Als Engel der bevrijding staan! 


	IV.
Daar komt de klepper, - Heer! hij is 't! 
Hoe jaagt mijn hart! Dat de elzenblâeren 
De planken mijner doodkist waren, 
Of dat mijn oog zich had vergist! 
Vergissen? Wie als ik beminde, 
Vergist zich bij het weêrzien niet! 
Zoo hij de trotsche maagd verliet 
Om mij? Neen, zoete hoop verblinde 
Haar offer niet ten tweedemaal! 
'k Zou in de weidsch versierde zaal, 
Bespot door zijn hoogmoedige Eedlen, 
Hem om bescherming moeten beedlen; 
Hem eerst ten lust zijn, dan ten last, - 
De duif, die bij den valk niet past! 
Of waant hij - de enkele gedachte 
Geeft aan mijn neêrgebogen hoofd 
De fierheid weêr, door 't wee verdoofd, - 
Of waant hij zijn verliefde klagte 
Zoo vleijend voor een boerenmaagd, 
Dat zij er eer en rust om waagt? 

{==531==} {>>pagina-aanduiding<<}

Neen, neen! - hij heeft mij wreed bedrogen; 
Doch, wen ik hem in de oogen zag, 
Of zorg'loos aan zijn' boezem lag, 
Dan was het, of van 's hemels bogen 
Een vriendelijke tweelingster 
Haar glansen op mij neêr liet dalen; 
Ik zag ze nimmer vurig stralen! 
Ach! waarom scheidde ons 't lot zoo ver! 


	V.
‘Gesmoorde liefde foltert fel; 
Maar Godsdienst troost in 't bitterst lijden, 
En ruste woont in 's kloosters cel. 
Zeg dan de wereldvreugd vaarwel; 
Gij hebt geen kracht om lang te strijden!’ 
Was vader Wolfert's vrome taal, 
Toen 'k, in den bidstoel neêrgebogen, 
Door mijner liefde droef verhaal 
't Gemoed des monniks had bewogen. 
‘Geen hart als 't mijn',’ dus borst ik uit, 
‘Past voor een heil'ge Hemel-bruid; 
En zou mijn vader, hoog van dagen, 
Aan vreemden steun en hulpe vragen? 
Al is mijn ziel de wereld môe, 
't Waar' wreed - ik heb geen kracht er toe!’ 
Wèl mag mij thans dat woord berouwen! 
Ik had hem dan niet weêrgezien. 
't Is pligt, mij angstig schuil te houên, 
En, zoo hij nadert, hem te ontvliên. 
Dat thans de bogen der abdij 
Zich eensklaps welfden over mij! 
Hij komt, - weest, Heil'gen! mij nabij! 
Daar reed hij heen, - hoe somber blikte hij! 


	VI.
Ik zie hem ginder peinzend zwerven; 
Hij zoekt mij aan des beekjes boord; 
Mijn naam weêrgalmt door t eenzaam oord..... 
Mijn vaders kind moet eerlijk sterven! 
Den maagdepalm om 't bruine haar, 
Des priesters lijkzang bij de baar 

{==532==} {>>pagina-aanduiding<<}

Niet om haar dwaze liefde derven! - 
Voor altijd heeft mijn wellust uit! 
Gelijk de toonen van zijn luit 
Zich langs dat zilv'ren vlak verloren, 
Waarop hij somber nederziet, 
Verdween het onbewolkt verschiet, 
Dat me in zijn liefde scheen beschoren! 
Welligt beklaagt hij zich van mij, - 
Dat hem de Heer genadig zij! 
Ik ben het wit des togts nabij; 
Doch dra zal Wolfert 't hem doen hooren: 
Beween haar, die te lief u had! 
Haar leven scheen een rozenpad; 
Maar de arme stierf aan d' eersten doren! 
Veel waagt, wie zulke spelen waagt! 
En breken kan het hart der maagd, 
Al is ze in 't dorp en laag geboren! 

1835.

C.

De slaapziekte. (*)

(Eene ontzettende Gebeurtenis.)

To die - to sleep - perchance to dream: - Ay; there 's the rub. 
 
hamlet. 


I.

Het was op slag van vier ure, en nog had ik voor de akademie-les, die ik geven moest, niets gereed gemaakt. De hitte was overmatig, de lucht drukkend en dreigde onweder; ik ontwaarde een onbehagelijk gevoel door geheel het ligchaam, eene zenuwachtige opwekking, waaraan ik niet gewoon was. Gedurende de afgeloopene week had ik geen oogenblik rust genoten. Verscheidene lijders, door gevaarlijke ziekten aangetast en wier toestand onafgebrokene zorg vereischte, hadden mij doen toepen. Een hunner vooral, de steun van een talrijk gezin, wekte mijne beduchtheid en

{==533==} {>>pagina-aanduiding<<}
deelneming in de hoogste mate. In deze gesteldheid van geest stapte ik in mijn rijtuig, om mij naar de plaats, waar ik mijne lessen gaf, te vervoegen, toen men mij een onverzegeld briefje ter hand stelde. In haast opende ik het; de inhoud meldde mij, dat de arme H***, in wien ik zoo veel belang stelde, zoo even overleden was. Die tijding gaf mij een' zwaren schok. Het was nog geen uur geleden, toen ik hem de laatste maal gezien had, en bij de merkbare beterschap, welke ik in zijnen toestand meende te bespeuren, had ik gewaagd zijn gezin eenige hoop te aten opvatten. Helaas! hoe kortstondig was dan die hoop geweest, en hoe weinig had ik verwacht, dat de uitkomst mij zoo ras zou ogenstraffen!
Men moet het zelf ondervonden hebben, om volkomen te begrijpen, welk eene innige, buitengewone belangstelling een arts voor sommigen zijner zieken kan gevoelen. Die deelneming is van alle persoonlijke toegenegenheid onafhankelijk; een vreemde boezemt u die in, zoo goed als een vriend. In zulk een geval heeft men niet den lijder, men heeft de ziekte voor zijnen geest. Niemand misschien heeft dit gevoel tot zulk een uiterste gedreven als ik: die verantwoordelijkheid, welke wij somwijlen, ondanks onszelven, moeten op ons nemen; onze pogingen, om eene soms onbereikbare uitkomst te erlangen; de angst, met welken wij de beslissende tijdstippen verbeiden, die eene ziekte van aard doen veranderen, derzelver kracht verminderen of vermeerderen; de ontmoediging, die ons vermeestert, wanneer wij kenteekenen zien verschijnen, die geene hoop op herstel meer overlaten; en eindelijk die laatste, droevige pligt des geneesheers, om de bloedverwanten, wier hoop hen nog begoochelt, te waarschuwen, dat dezelve ongegrond is, hun te zeggen, dat de kunst niets meer ter redding vermag, dat al hare middelen uitgeput zijn, - elk dezer omstandigheden was telkenmale voor mij eene nieuwe foltering. Langen tijd heb ik, in het geheim, menige poging gedaan, om hetgeen ik als eene zwakheid beschouwde te bestrijden; nimmer heb ik deze aandoening kunnen vermeesteren, en eindelijk is het zoo ver gekomen, dat ik het als een ongeluk voor mij aanmerk, wanneer ik in eene ernstige ziekte geroepen word. Men oordeele hieruit, welk eene uitwerking de mij gebragte tijding op mij hebben moest! De slag was voor mij des te heftiger, daar ik zelfs niet den droevigen troost had, het ongeluk voorzien

{==534==} {>>pagina-aanduiding<<}
en het gezin van mijnen zieke voorbereld te hebben, om deszelfs zwaarte te dragen.
Ik was onbewegelijk en als zonder mijzelven bewust te zijn op het papier blijven staren, dat mijne bevende vingers vasthielden, toen ik tot mijzelven geroepen werd door de stem van mijnen koetsier, die mij, misschien voor de derde maal, vroeg, waarheen ik gebragt wilde zijn. Een oogenblik lang moest ik mij beraden, want mijne denkbeelden hadden zich geheel verbijsterd. ‘Naar het collegie,’ was eindelijk mijn antwoord.
Die collegie-les was voor mij steeds meer eene verlustiging dan een arbeid geweest, en menigmaal had ik mij, te midden der afmattende pligten van mijn beroep, op een gevoel van ongeduldig verlangen naar het oogenblik betrapt, dat mij weder tegenover mijne toehoorders moest brengen: de afgetrokkende theorie mijner kunst was voor mijnen geest eene soort van uitspanning. Dien dag echter, ik weet niet waarom, gevoelde ik eene soort van vrees, die mij ongewoon was. De gebeurtenissen van den dag hadden mij zoo hevig aangedaan, dat ik eene onoverkomelijke neiging tot rust en eenzaamheid ontwaarde. In het voorbijgaan der buitendeur wierp ik eenen blik in de zaal; nimmer nog had ik die zoo vol menschen gezien: terwijl ik door den gang ging, hoorde ik den naam van een' beroemden buitenlandschen arts noemen, dien men zeide dat zich onder mijne toehoorders bevond. Beide die omstandigheden zouden, in elk ander oogenblik, mijnen lust en ijver slechts te meer geprikkeld hebben; thans vermeerderden zij mijne onrust, die ten top steeg, toen ik, op het punt om de zaal binnen te treden, bemerkte, dat mijne aanteekeningen in het rijtuig gebleven waren, hetwelk ik, te voet naar huis willende keeren, reeds weggezonden had. Het was te laat, om dezelve te doen halen. Steeds meer en meer onthutst, en niet wetende wat ik doen moest om mij uit de verlegenheid te redden, opende ik mijn zak-portefeuille, en doorliep in haast eene menigte aanmerkingen, die er zonder orde in opgeteekend waren. Gelukkiglijk viel mijn oog op eenige nieuwe en belangrijke waarnemingen omtrent de krankzinnigheid. Ik besloot dezelve te ontwikkelen en tot het onderwerp eener voor de vuist gesprokene rede te maken.
Ik heb niet dan een vrij verward denkbeeld behouden van hetgeen mij vervolgens overkwam; nogtans herinner ik mij

{==535==} {>>pagina-aanduiding<<}
de toejuichingen, welke mij bij mijn binnentreden ontvingen, en die verdubbelden, toen men bemerkte, hoe aangedaan ik was. Nadat de stilte teruggekeerd was, zamelde ik al mijnen moed bijeen, en begon eindelijk. De eerste volzinnen, die ik uitbragt, kosteden mij de ongehoordste inspanning; ik stamelde, ik aarzelde bij ieder woord. De vrees van niet juist en duidelijk genoeg in het voordragen mijner gronden te zijn, deed mij meermalen op het gezegde terugkomen en hetzelfde herhalen. Een' tijdlang sprak ik in het wild, in eenen kring rondgaande, die mij telkens op het punt bragt van waar ik begonnen was. Allengskens echter geraakte ik in vuur, en de oplettendheid, waarmede men mij aanhoorde, gaf mij eenig zelfvertrouwen weder. Weldra gevoelde ik, hoe de digte nevel, die mijn brein verdonkerde, als 't ware optrok; de denkbeelden drongen met meer gemaks naar buiten; de woorden kwamen mij als van zelve op de lippen; uitdrukkingen boden zich in menigte aan; ik had slechts te kiezen. Naarmate ik verder kwam, kreeg mijne redenering meer klem, mijne bewijzen meer kracht; het vloeijende mijner rede verbaasde mijzelven. Met eene onbeschrijfelijke gemakkelijkheid behandelde ik verscheidene netelige vraagstukken, die ik op een' anderen tijd niet zou hebben durven aanroeren. Thans waren zij voor mij een spel, zoo eenvoudig en duidelijk kwamen zij mij voor. Ik scheen mijzelven dezelfde niet meer te zijn. Mijn geheugen, dat ik steeds weêrbarstig en traag gevonden had, was mij plotseling van eene wonderdadige getrouwheid geworden; het hield mij, als in eenen spiegel, tot de geringste bijzonderheden mijner langdurige beroepsondervinding voor. Haalde ik eenen schrijver aan, zoo deed ik zulks met zoo veel juistheid, dat men gedacht zou hebben, dat ik het boek voor mij had. Daadzaken, anecdoten kwamen tot ondersteuning mijner theoretische ontwikkelingen; gevallen van krankzinnigheid, welke ik in mijne jeugd had waargenomen, en waarvan ik alle herinnering dacht
verloren te hebben, herleefden voor mijnen geest, alsof zij mij eerst gisteren waren voorgekomen.
Ik werd hoe langer hoe gespannener; de snelheid, waarmede mijne denkbeelden elkander volgden, prikkelde al mijne geestvermogens in de hoogste mate; de woorden, waarin ik mijne gedachten kleedde, rolden als van zelf van mijne lippen, zonder dat ik de moeite nam die te vormen; ik sprakt met eene verwonderingwekkende snelheid.

{==536==} {>>pagina-aanduiding<<}

Op dat oogenblik begon ik eene soort van instinctieven schrik te gevoelen. Het scheen mij, dat een onbekend en onvermijdelijk gevaar op het punt stond om mij te overstelpen. Ik was als iemand, die door een' snellen rivierstroom voortgesleept wordt, het schuim van eenen waterval voor zich ziet, en den dood verwacht, zonder iets te kunnen doen, om dien te ontgaan.
Ondertusschen begon het schier bovennatuurlijk vermogen, dat mij tot dien tijd toe had opgehouden, mij te begeven; mijne denkbeelden verwarden zich; zonderlinge gedaanten, grillig gevormde hersenbeelden schoten voorbij mijne oogen; de voorwerpen, over welke ik gesproken had, namen leven aan, en kwamen zich rondom mij scharen; ik verbeeldde mij een dier zwarte kunstenaars geworden te zijn, die, door de kracht van een woord, levenden en dooden in hunne tegenwoordigheid konden roepen. Ik hield op met spreken. De diepste stilte heerschte in de zaal; aller blikken waren op mij gevestigd. Plotseling trof een verschrikkelijk denkbeeld mijnen geest; een schaterend stuipgelach brak mij uit de borst; ik riep uit: ‘En ook ik, ik ben gek!’ De geheele verzameling stond als een eenig man op; een schreeuw van verbazing en van ontzetting drong uit aller mond; wat er verder gebeurd is, weet ik niet.

II.

Toen ik het gebruik mijner zinnen terugkreeg, lag ik in een bed; alle voorwerpen, die ik zag, waren mij bekend; op de half geslotene gordijnen van het venster viel de gloed van een' roodachtigen zonnestraal: ik begreep, dat de avond nabij was. In de kamer zag ik niemand, en, terwijl ik bezig was mij te herinneren, waarom ik op die plaats mogt wezen, overviel mij eene zwijmeling; ik sloot de oogen, en poogde te slapen. Het binnenkomen van iemand wekte mij weder: het was mijn vriend, dokter G***; hij naderde mijn bed, en zag mij eenige minuten lang stilzwijgend aan. Terwijl hij mij dus beschouwde, zag ik zijn gelaat veranderen; zijne hand beefde, toen hij de vingers aan mijn' pols legde, en droevig fluisterde hij: ‘Mijn God, hoe is hij veranderd!’ Vervolgens hoorde ik eene stem aan de deur, die vroeg: ‘Mag ik binnenkomen?’ De dokter antwoordde niet, en behoedzaam sloop mijne vrouw de kamer binnen.

{==537==} {>>pagina-aanduiding<<}
Haar aangezigt was bleek en ontdaan, hare oogen rood en vochtig. Zij boog zich over mij, en heete tranen drupten mij een voor een op het voorhoofd. Vervolgens vatte zij mijne hand in de hare, bragt hare lippen aan mijn oor, en zeide: ‘Kent gij mij, william?’ Een lang stilzwijgen volgde op die vraag. Ik poogde te antwoorden; het was mij onmogelijk een enkel woord uit te brengen; - ik wilde haar ten minste door eenig teeken te verstaan geven, dat ik haar herkende; ik keek haar in het aangezigt; maar ik hoorde haar al snikkende zeggen: ‘Ach! hij herkent mij niet,’ en ik begreep dus, dat mijne poging vruchteloos geweest was. Alstoen nam de dokter mijne vrouw bij de hand, om haar het vertrek te doen verlaten. ‘Nog niet! nog niet!’ zeide zij onder tegenstreven, en ik viel in eenen staat van volstrekte gevoelloosheid.
Weder tot mijzelven komende, was het alsof ik uit een' langen en diepen slaap ontwaakte. Ik leed nog steeds, maar minder. Eene overmatige zwakte had plaats gemaakt voor het jagen der koorts. Mijne oogen gloeiden, en waren als met eenen sluijer overdekt. In den beginne kon ik niet onderscheiden, of er iemand bij mij in de kamer was. Trapswijs werden de voorwerpen minder onduidelijk voor mij, en ik bemerkte, dat de dokter nevens mijn bed zat. Hij neigde zich tot mij en vroeg: ‘Gevoelt gij u beter, william?’
Tot nog toe hadden de vruchtelooze pogingen, welke ik gedaan had om te antwoorden, mij noch smart noch ongerustheid veroorzaakt; op dit oogenblik werd mijne onmagt, om te spreken, eene ware foltering voor mij. Ik voelde wel, dat mijne vermogens trapswijs afnamen, en dat de dood mij boven het hoofd zweefde. De inspanning, welke ik aanwendde, om uit deze soort van verdooving te geraken, moet geweldig geweest zijn, want een koud zweet brak mij aan alle kanten uit het ligchaam; ik hoorde eene soort van suizing, even alsof mijne ooren vol water liepen, en krampachtige stuiptrekkingen bewogen mijne leden. Ik greep de hand van den dokter, en drukte ze met al mijne krachten; ik rigtte mij overeind, en wierp een' wilden blik rondom mij. Die toestand duurde niet lang; weldra begaf mij de ademhaling; ik liet de hand, die ik vasthield, los; mijne oogen sloten zich, en ik plofte neder op het bed. De eenige herinnering, welke ik van het oogenblik, dat daarop volgde, behouden heb, zijn de woorden van mijnen G***, die,

{==538==} {>>pagina-aanduiding<<}
wanende dat ik dood was, uitriep: ‘Eindelijk dan heeft hij uitgeleden!’
Vele uren waren zeker verloopen, toen ik mijn bewustzijn herkreeg. De eerste aandoening, waarvan ik gevoel had, was die van eene kille lucht, welke mijn gelaat ijskoud aandeed; het kwam mij voor, alsof de vensters van mijn vertrek openstonden. Ik kon de oogleden niet opslaan; zij werden als door eene onoptilbare zwaarte neêrgedrukt; mijne armen lagen langs mijn ligchaam uitgestrekt, en hoezeer de houding, waarin ik lag, belemmerend en ongemakkelijk was, kon ik dezelve niet veranderen; - ik wilde spreken; alle poging, om het te doen, was vruchteloos.
Eenige oogenblikken daarna hoorde ik de stappen van verscheidene lieden, die door de kamer gingen; iets zwaars werd op den vloer gezet, en eene heesche stem sprak deze woorden: ‘William b***, 38 jaren oud. Ik had gedacht, dat hij ouder was.’ Die woorden herinnerden mij al de omstandigheden mijner ziekte; ik begreep, dat ik opgehouden had te leven, en dat men rondom mij toebereidselen tot mijne begrafenis maakte. Was ik dan dood? Het omkleedsel zeker was koud en levenloos, maar de denkingskracht bestond nog. Hoe was het mogelijk, dat alle spoor van leven uitwendig verdwenen was, en dat bewustzijn en gevoel het kille, voor het graf bestemde, overschot nog bewoonden? Afgrijselijk denkbeeld! Was het misschien een droom? O, mijn God! neen, alles was maar al te wezenlijk! Ik herinnerde mij de laatste woorden van den dokter; hij kende de teekens van den dood te wèl, om zich door schijn te laten misleiden. Geen hoop dus! geen hoop! Ik voelde, dat men mij in de kist plaatste. Welke menschelijke taal is in staat, om het ijselijke, dat dit oogenblik van doodsangst voor mij had, te schilderen?....

III.

Hoe lang bleef ik in dezen toestand? Ik weet het niet. De akelige stilte, die in de kamer heerschte, werd weder afgebroken, en ik begreep, dat eenigen mijner liefste vrienden mij nog eenmaal en voor het laatst kwamen zien, eer de kist zich voor altijd over mij sloot. Al het verschrikkelijke van mijnen zeldzamen toestand kwam mij weder voor den geest. In den korten tijd eener minuut ondervond mijn hart al het bittere van een eeuwigdurend lijden. En alstoen herinnerde ik mij de onafgebrokene werking van den dood,

{==539==} {>>pagina-aanduiding<<}
die zich trapswijs over al de deelen van ons wezen uitstrekt, en, even als alle geesels van het menschdom, ijselijke sporen van zijnen voortgang achterlaat. Hoe nu! zeide ik in mijzelven, alles is dan in mij dood, de ziel zoo wel als het ligchaam, waaraan zij leven gaf? Evenwel bewijzen deze gedachten, die bij mij oprijzen, het leven in al deszelfs kracht. Wat is er dan geworden van mijnen wil om te handelen, te spreken, te zien, te leven? Alles in mij slaapt en is werkeloos, even alsof ik nimmer geleefd had. Zijn het de zenuwen, die opgehouden hebben de bevelen van het hersengestel over te brengen? Waarom dan toch weigeren thans die snelle boodschappers der ziel haar te gehoorzamen? En ik herdacht bij mijzelven eenige voorbeelden dier wonderdadige magt van den wil, wanneer dezelve zich krachtig zamentrekt, en onder den invloed eener groote noodwendigheid werkt. Ik kende de geschiedenis van dien Indiaan, die, zijne vrouw door den dood verloren hebbende, haren zuigeling zijne eigene borst reikte, en hem met vadermelk voedde: was dit wonderwerk geen gewrocht van den wil? Ik zelf had eens een lam geworden ligchaamslid tot leven en beweging zien terugkeeren door eene sterke spanning van den geest, die het slapende zenuwstelsel deed ontwaken. Ik had eenen man gekend, die naar welgevallen de kloppingen van zijn hart versnelde of vertraagde. Ja, dacht ik, met eene vervoering van vreugde, ja, de wil om te leven is de magt om te leven; het is eerst wanneer dit vermogen bezweken is, dat de dood zich van ons meester maken kan; en ik vatte de hoop op, om, door eene inspanning van mijnen wil, als 't ware van den doode te verrijzen. Doch, helaas! (nu nog denk ik er niet aan zonder te sidderen) snel verliepen de oogenblikken, en aan de toebereidselen, die rondom mij gemaakt werden, begreep ik, dat men de kist ging sluiten. Wat moest ik doen? Heeft de wil inderdaad het vermogen,
dat hem toegeschreven wordt, hoe moest ik dat vermogen besturen? Meer dan eenmaal had ik, gedurende mijne ziekte, levendig verlangd mij te bewegen en te spreken, zonder daartoe te kunnen geraken. Ik deed nogmaals zulk eene poging: even als de kampvechter, in zijne krachtsoefeningen, al zijne spieren inspant om eenen last te tillen, vereenigde ik alwat ik in mij aan wil en vurigen wensch kon vinden; vervolgens poogde ik de aandrift dier kracht aan mijne zenuwen mede te deelen; het was mijne laatste hoop, en, helaas! die hoop was vruchteloos!...

{==540==} {>>pagina-aanduiding<<}
Vruchteloos deed ik eene vreeselijke poging om mijne borst vol lucht te trekken en te ademen. Mijn God! met welk eene verdubbelde verschrikking keerden nu mijne angsten terug! En middelerwijl hoorde ik, hoe de spijkers in de planken mijner doodkist gedreven werden.... O wanhoop!
Op dit oogenblik trad E***, mijn oudste, mijn beste vriend, de kamer binnen. Hij had een' langen weg afgelegd, om mij nog eenmaal te zien, om een laatst, een eeuwig vaarwel aan den makker zijner kindschheid te zeggen. Men maakte hem plaats; men opende de kist weder; hij naderde mij, en legde mij de hand op de borst. O! de warmte dier vriendenhand drong door tot aan mijn hart en deed het kloppen! Deze klopping werkte op mijn geheele wezen terug; mijn bloed begon weder rond te loopen; mijne zenuwen trilden, en aan mijne ontklemde borst ontwrong zich een stuipachtige zucht; mijne spieren spanden zich, even als het want van een schip bij holstaande zee; eindelijk haalde ik adem!
Terwijl deze plotselinge, onverhoopte verandering in mij omging, ontstond in mijnen geest het verschrikkelijke denkbeeld, dat zij niets wezenlijks en slechts een spel mijner ijlende verbeelding was. Gelukkiglijk was deze twijfel van korten duur! Een kreet van ijzing, en de duidelijk door mij verstane woorden: ‘Hij leeft, hij leeft nog!’ maakten een einde aan mijnen angst. Ondertusschen vermeerderden gedruisch en verwarring, en iemand riep: ‘B*** ligt in flaauwte; draag hem weg, opdat hij de kist, wanneer hij bijkomt, niet zie!’ Bevelen, uitroepingen, kreten van verbazing kruisten en mengden zich dooreen; binnen kort was het rumoer ten top. Al wat ik mij verder herinneren kan, was, dat men mij uit de kist tilde, en dat ik, voor een goed vuur, door mijne vrienden omgeven, geheel tot mijzelven kwam.
Na nog eenige weken, aan mijn volkomen herstel besteed, bevond ik mij weder vol leven en gezondheid. Ik had den dood van zeer nabij gezien; mijne lippen hadden de eerste droppels geproefd van den bitteren drinkbeker, dien ik eenmaal tot den bodem zal moeten ledigen.

In No. IX,	Mengelw.,	bl. 412, reg. 1,	leze men: de Zon.
- - -	-	bl. 414, reg. 18,	- - talleyrand.
In No. X,	-	bl. 450, reg. 26,	- - de G met de K.
- - -	-	bl. 457, reg. 8,	- - utmost Kilda.
- - -	-	bl. 476, reg. 21,	- - onbegrensde.
- - -	-	bl. 477, reg. 17,	- - slechts.
- - -	-	bl. 478, reg. 21,	- - bevel.






{==541==} {>>pagina-aanduiding<<}

Mengelwerk.

Leerrede, ter gelegenheid der inwijding van het nieuwe kerkgebouw voor de Remonstrantsch-Gereformeerde Gemeente van Waddingsveen enz., gehouden op den 31 julij 1836,

door Gerard Brandt Maas, Remonstrantsch Predikant te Gouda, en waarnemend Predikant bij voorn. Gemeente.

Ik heette u, A.T., in mijne voorafspraak, welkom te dezer plaatse, en ging u voor in den gebede, om zegen over de plegtigheid van deze ure, om zegen ook over dit huis des gebeds. Maar, is het dan zoo bijzonder gelukkig, eene kerk, eene eigene kerk te hebben? Is de waarde, aan dat bezit gehecht, ook welligt denkbeeldig, en het genoegen, dat wij ondervinden, wanneer wij kunnen zeggen: dat is onze kerk! de kitteling misschien van kwalijk bestuurde eigenliefde, of de vrucht van geheimen, maar daarom niettemin onbetamelijken hoogmoed? Wat dunkt u, T.T., zouden, wanneer wij ons van alle vooringenomenheid met oude gewoonten en gebruiken zuiveren, de zaak wèl beschouwen en vrijmoedig beoordeelen, - wat dunkt u, zouden wij dan eigenlijk wel kerken noodig hebben? Zoodra wij de kinderschoenen hebben afgelegd en het schoolstof afgeschud; zoodra wij gevoelen, dat wij redelijke schepselen zijn, dat wij zelf denken kunnen en in het licht wandelen van onzen eigen' geest, kunnen wij dan niet gemakkelijk ontberen de tempels met handen gemaakt, daar de groote tempel der Natuur toch altijd voor ons openstaat, en de werken des Scheppers daarin

{==542==} {>>pagina-aanduiding<<}
hunnen Maker vertoonen? Kunnen wij, ieder voor zich, God niet dienen in onze huizen? Kunnen wij zelven aldaar de Schriften niet onderzoeken en toepassen? Voorzeker, T.T., staat de tempel der Natuur voor ons open; hij noodigt en dringt ons zelfs tot aanbidding. Maar, komt hij ons wel altijd als een tempel voor, en gebeurt dat zelfs niet al te spaarzaam? En dan, beantwoorden wij die noodiging; volgen wij die roeping? Misschien ja, wanneer ons gevoel, door bijzondere omstandigheden getroffen, ons daartoe somtijds noopt; maar dan toch gewoonlijk nog kort en zeer zeker al te zelden. Ook de Schriften kunnen en moeten wij ten onzent onderzoeken en toepassen. Maar, Gel., geschiedt dat, te midden van de beslommeringen des levens? O! als er eens geene kerken waren ter verzameling van de geloovigen, bepaaldelijk tot dat einde, wat zou er dan van de godsdienstigheid der menschen, wat zelfs van het Christendom worden? De kerk is de school, waarin wij tot waardige dienst in geest en waarheid onderwezen en opgeleid worden; waar onze ijver door het gemeenschappelijk doel wordt aangevuurd; waar wij, afgescheiden van de woelingen der wereld, onze aandacht meer bijzonder tot God en Christus kunnen bepalen. Daar worden de Schriften, die dat noodig hebben en anders dikwijls verkeerd of in het geheel niet begrepen worden, verklaard; daar wordt onze liefde voor God en zijne wet, voor Jezus en onze medemenschen versterkt. - Maar, als wij opwassen in kennis en door onze eigene oogen zien kunnen, behoeven wij dan die versterking wel? Geliefden! laat ons toch het tegendeel niet gelooven; want 's menschen zwakheid heeft gedurige behoefte aan ondersteuning, en zijne herhaalde afwijkingen toonen, hoezeer hem teregtwijzing en hartelijke bemoediging van noode zijn. Die beide en veel meer worden in de kerken, bij de prediking van Gods woord, gevonden. - Ziet, Gel., zoo is het dan van belang en noodzakelijk, dat er kerken zijn; zoo is het voor elke gemeente van zeer veel gewigt en nut,
er eene te

{==543==} {>>pagina-aanduiding<<}
bezitten. De openbare gemeenschappelijke Godsdienst is betamelijk en noodig, gelijk de Godsdienst van het hart, en het middel tot die, welke door Jezus Christus in geest en in waarheid is aanbevolen.
Gemeente! gij bezat, het is waar, een Godshuis, maar dat het kenmerk droeg van de dagen der onderdrukking, en, ten tijde van de drie jaren des grootsten rampspoeds onzes Vaderlands, tot eene hulpkerk werd ingerigt. Dat gebouw was vervallen en tot eene waardige Godsvereering langer geheel ongeschikt geworden. Wij hebben vóór veertien dagen aldaar de laatste ure doorgebragt, en plegtig afscheid genomen (*) van eene plaats, die, hoezeer dan ook niet meer aan onze behoeften kunnende voldoen, om vele redenen evenwel regt dierbaar was aan onze harten. Het staat daar nog, dat gebouw, voorheen ons bedehuis; maar het staat daar, om weldra gesloopt te worden. Het is alzoo voor ons niet alleen oud, maar letterlijk voorbijgegaan. Een ander, beter, voegzamer en waardiger kerkgebouw is verrezen: ziet, het is alles nieuw geworden. Moet nu die verandering, die gunstige ommekeer, dat nieuwe niet ongewoon en krachtig op ons werken? Mij dunkt, gij openbaart daarvan de blijken reeds in uwe talrijke opkomst te dezer ure, en bespeurt eene bijzondere aandoening in u, als gij op alles hier uwe oogen slaat, en daarbij bedenkt: hier stond, vóór naauwelijks meer dan een jaar, een vervallen stulpje, door elken storm met verwoesting bedreigd, en nu een hecht en sterk en deftig Huis des Heeren! Gemeente! ja, er moet een zonderling welgevallen in uwen boezem wonen, als gij op alles hier uwe oogen slaat en denkt: dat is nu onze kerk! - Maar, kan het daarbij blijven? Is dat genoeg? Voorzeker neen, M.G., en daarom heb ik voorgenomen, thans met uwe aandacht te onderzoeken, welken geest de inwijding, het bezit en gebruik van een nieuw Christelijk
Kerkgebouw vordert.

{==544==} {>>pagina-aanduiding<<}

Algoede God, zegen dat onderzoek, en laat het strekken tot heiliging van huis en hart aan uwe dienst! Amen!
Ziet, het is alles nieuw geworden.



II corinth. V:17b.
I. Wanneer wij het oog op onzen tekst slaan, T.T., en wij letten op deszelfs verband met hetgeen de gekozene woorden voorafgaat en volgt, dan blijkt het aanstonds, dat hier eene zaak van veel uitgebreider omvang, dan een enkel Christelijk bedehuis, bedoeld wordt. Dat echter de Apostel spreekt van de Christelijke kerk, in dien zin, als waarin wij die uitdrukking verstaan, is even duidelijk. Hij gewaagt, in het eerste gedeelte van ons tekstvers, van iemand, die in Christus is, dat wil zeggen, elken Christen in het algemeen, en noemt denzelven een nieuw schepsel, of iemand, die door zijn geloof in Christus en deszelfs belijdenis een nieuw mensch geworden is, zoodat hij in denk- en handelwijze oneindig veel van zichzelven, naar vorigen tijd gerekend, verschilt. En wie maken nu de Christelijke kerk uit? Immers zij allen, die den grooten Zoon van God belijden, zich noemen naar zijnen naam en leven naar zijne leer? In die kerk bestaat de oude zuurdeesem niet meer. In haar is een nieuw licht opgegaan, en met hare leden heeft eene vernieuwing plaats gehad. De Christelijke kerk is dus, in betrekking tot de Joodsche huishouding en wat daartoe behoorde, eene nieuwe kerk. Wij, Medechristenen, maken daarvan een gedeelte uit. Wij behooren ook tot die nieuwe kerk, en het gebouw, dat ons tot verzamelplaats dient ter aanbidding, en ons als een onderdeel van Christus' gemeente vereenigt, is daarom van het geheel niet te scheiden. Zag dan het Apostolisch woord: ziet, het is alles nieuw geworden, op de Christelijke kerk, het rijk van Christus in het algemeen; ik meen dat woord dan juist daarom, in deszelfs bepaalden maar leerrijken zin, op ons deel dier kerk, d.i. op ons nieuw kerkgebouw, te kunnen en te mo-
{==545==} {>>pagina-aanduiding<<}
gen overbrengen, zonder dat hierin iets gezochts of gedwongens is gelegen. Het is waar, de Apostel spreekt hier meer van het geestelijke dan van het zinnelijke, meer van het innerlijke dan van het
uitwendige. Maar is er tusschen deze twee geen naauw verband, en is de aanschouwelijke kerk niet de kweekhof van die edele gevoelens en van dien heiligen zin, door welken de algemeene en - wilt gij - geestelijke kerk van Christus hare onvergankelijke en onverwelkbare nieuwheid door alle eeuwen heen behouden moet? - Welk een rijkdom van toepasselijk gebruik komt ons, bij de overbrenging van den tekst op onze omstandigheden, als van zelve te gemoet! Ziet, het is alles nieuw geworden, stelt ons, in Evangelischen zin, de belangrijke vraag dan voor: hoe moet die nieuwe kerk op onze gemoederen werken? en wel in de eerste plaats: welken geest vordert hare inwijding?
Wij wenschen dit gebouw den Allerhoogste op te dragen en te heiligen aan zijne dienst. Kan nu de gedachte aan deze daad, de overweging van het gewigt dezer plegtigheid anders, dan ons tot eerbied stemmen? Wij stellen ons toch door dezelve in eene dadelijke en naauwe betrekking tot Hem, ‘die de aarde gemaakt heeft door zijne kracht, die de wereld bereid heeft door zijne wijsheid, en den hemel uitgebreid heeft door zijn verstand.’
Als wij voor Koningen en Vorsten, voor Aanzienlijken en Grooten der aarde staan, tot hen spreken, of ook alleen ons aan hen vertoonen moeten, worden wij dan niet als van zelve tot eerbied geleid? En hier staan wij niet voor eenen mensch onder de menschen, maar voor den Koning der Koningen; hier staan wij voor God, bij wien alles klein, en die alleen waarachtig groot is; voor Hem, die door zijne magt tallooze werelden heeft opgehangen aan het niet, en die doet, wat Hem behaagt. Tot Hem zullen wij spreken en zeggen: Heer! laat dit huis U een huis zijn des gebeds voor uw volk;

{==546==} {>>pagina-aanduiding<<}
neem het onvolmaakte werk van onze handen in genade aan, als een werk tot uwe eere en eene verzamelplaats voor uwe kinderen, om U te dienen! - Is het mogelijk, dat zoo iets zonder eerbied geschiede? Gij kunt den grooten God niet zien; maar Hij is toch niet verre van een iegelijk onzer. Gij denkt op dit oogenblik aan en over Hem; die gedachte kunt gij niet zien, en toch is zij hier. Van waar komt dat? De reden is immers daarin gelegen, dat die gedachte geen ligchaam heeft. God is een Geest; maar niet als uwe gedachte; Hij is een volmaakte Geest, die het gansche heelal vervult. Toehoorders! gij ziet Hem niet; maar Hij is hier toch, hier in dit bedehuis, uwe harten nabij; Hij ziet ons, Hij hoort ons, en wij zijn in zijne hand. Als wij dan aan dat geestelijk Wezen, aan dien Onzigtbare maar toch Alomtegenwoordige onze nieuwe kerk toewijden, dan mag dit immers niet zonder, dan moet dit met eerbied geschieden. ‘Hij is de Heer, en waardig te ontvangen de heerlijkheid en de kracht; want Hij heeft alle dingen geschapen, en zij zijn door zijnen wil.’ Zoo vordert die inwijding dan vooreerst en vooral eenen geest van eerbied. Aller hart moet zich in stillen ootmoed voor den Eenige en Eeuwige buigen. ‘Gij, Heer, zijt onze verwachting en ons vertrouwen’; o! gun, dat wij dit huis der gemeentelijke zamenkomste U tot een' tempel wijden, en laat zich daarin de eerbied onzer ziele voor U vergrooten en bevestigen!
Er is eene andere aandoening des harte, eene andere gesteldheid des gemoeds, M.T., welke bij de inwijding eener nieuwe kerk plaats mag hebben en betaamt. Zij is die van blijdschap. Ziet, het is alles nieuw geworden! Die woorden, eenvoudig en op zichzelven genomen, zoo als ik ze daar uitspreek, houden iets aangenaams, iets verblijdends in. Het moge in den mensch eene soort van kinderlijk gevoel zijn, dat hij ontwaart, wanneer hij het een of ander voorwerp, dat nieuwelijks voltooid is en hem toebehoort, beschouwt; wanneer hij zich iets nieuws heeft aangeschaft en dat met zeker wel-
{==547==} {>>pagina-aanduiding<<}
gevallen beziet; het is hem met dat al natuurlijk, en ook dat kinderlijke zelf is geenszins te verwerpen, maar te wenschen veeleer, wanneer het niet in het kinderachtige ontaardt. En als ik u dan nu wijs, Medechristenen, op dit eenvoudig maar deftig bedehuis, zeggende: ziet, het is alles nieuw geworden, zoudt gij daarbij dan niets ongewoons ontwaren; zoudt gij - van waar of wie gij ook wezen moogt - daarbij dan niet door eenige blijdschap worden aangedaan? Het betreft toch hier geene dagelijksche zaak; het geldt hier geen kleedingsstuk of huisgeraad, geen prachtwerk in eene boekerij of schilderstuk in eene kunstverzamelplaats; maar het geldt hier eene nieuwe kerk, het Huis van God! Er is er immers onder u niet, M.G., die meenen zou, dat juist hier, en omdat het des Heeren heiligdom betreft, geene blijdschap voegt. Zijn dan vreugde en droefheid geene aandoeningen onzer natuur, welke wij van God ontvingen? Derzelver onderdrukking ook wordt nergens in het Evangelie voorgeschreven; maar wijsheid en godsvrucht moeten haar leiden en besturen. De dienst van den Algoede vordert geene sombere stemming; zij is geenszins de voedstervrouw van treurigheid; zij wil niet, dat de mensch zich krommen zal, noch ook zich aan alle vreugde of blijdschap zal onttrekken. Hij, naar wiens naam wij ons Christenen noemen, de
opperste Leidsman onzer zaligheid, heeft ons ook hier zijn voorbeeld nagelaten, en dat wel bij gelegenheid en in zaken, aan de onze niet geheel ongelijk. Er staat immers van onzen Heer ergens geschreven, dat Hij zich verheugde in den geest, d.i. van heeler harte, met ware zielevreugde. En bij welke gelegenheid was dat? Het was, toen het gunstig berigt van de zeventig discipelen, die Hij als wegbereiders voor zijne komst, twee aan twee, had vooruitgezonden, Hem de verzekering bragt van de eindelijke goede uitkomst zijns werks en van de duurzame vestiging zijner kerk op aarde. ‘Te dier ure - staat er - verheugde zich Jezus in den geest.’ En zouden wij dan, bij de aanschouwing en de inwijding dezer

{==548==} {>>pagina-aanduiding<<}
nieuwe kerk, bestemd tot de prediking van de leer der genade en de verkondiging van Gods koningrijk, ons niet mogen en niet moeten verblijden?
De mensch ziet wel aan, wat voor oogen is, maar God ziet het hart aan. De opregte aanbidder is den Heere overal behagelijk, zoo wel in de nederige stulp als in het vorstelijk paleis. Het is daarom echter niet hetzelfde, hoe wij omtrent onze bedehuizen gezind zijn, en welke kerkgebouwen wij gebruiken tot openbare godsdienst. De zorg, daarvoor door ons gedragen, en het welstandige, daarbij in acht genomen, zijn kenmerken van de gesteldheid des harte omtrent onzen Hemelschen Vader, en blijken van onze meerdere of mindere schatting der openbare en waardige Godsvereering. - Als wij dan nu bedenken, G., wat wij hadden en wat wij nu bezitten; hoe klein en bekrompen, hoe oud en vervallen onze vroegere hulpkerk was, en ik zeg u met de woorden van onzen tekst: ziet, het is alles nieuw geworden; ja waarlijk, dan moet onze ziel tot blijdschap gestemd worden, niet tot blijdschap naar de wereld, maar tot blijdschap, welke wij in Christus heiligen aan God; dan mogen en moeten wij ons godsdienstig verheugen daarover, dat, voor een gedeelte der groote gemeente van Christus, een goed en welvoegelijk, een deftig en waardig gebouw is opgerigt, en bestemd, om den Almagtige, Alwijze en Algoede gemeenschappelijk te vereeren. Als ik u wijze op dit huis des gebeds; als ik u zegge: ziet, het is alles nieuw geworden, dan moet de gedachte, dat hier nu voortaan God en Christus gepredikt, de geloovige geleerd, vermaand, getroost, bemoedigd en tot den Hemel voorbereid zal worden, uwe ziel tot het gevoel van hooge vreugde opvoeren; dan moeten wij blijde zijn daarover, dat het ons gebeuren mag, dit gebouw den Heere te heiligen, deze nieuwe kerk plegtig te wijden aan zijne dienst.
Eene derde aandoening des harte, eene andere stemming der ziel is die der liefde, omdat zonder haar geene zuivere en heilige blijdschap kan bestaan. Hij, aan wien

{==549==} {>>pagina-aanduiding<<}
wij alles verpligt zijn, onder wiens hooge begunstiging zelfs ook deze kerk werd opgetrokken en de onze is geworden, Hij heeft ons eerst liefgehad, en alzoo moet liefde ook den eersten toon geven aan alles, wat wij doen te zijner eere. ‘Die niet liefheeft, kent God niet; want God is liefde, en die in de liefde blijft, blijft in God en God in hem.’
Als ik u dan wederom op ons bedehuis wijze en u toeroep: ziet, het is alles nieuw geworden, dan moet gij daarin de stem van Christus hooren, die op vernieuwing aandrong des gemoeds, die het nieuw gebod tot liefde gaf, en haar tot grondslag heeft gesteld van alle godzaligheid. Als wij een nieuw Christelijk kerkgebouw aan de dienst des Heeren wijden, dan wijden wij het Hem, als een tempel van heilige liefde; dan dragen wij het Hem op, als de plaats, waar voortaan de liefde tot Hem en Christus, de liefde tot onze medemenschen zal geleerd en beleden worden. Neen, de geest der liefde mag alzoo bij eene waardige inwijding der kerk niet van ons verwijderd zijn; hij moet in ons wonen, ons bezielen en besturen.
Gel. B. en Z.! ik zal noch tot betoog noch tot aandrang een enkel woord hier meer bijvoegen. Gij zelven zult mij vervangen en uwe werken zullen voor mij spreken. Wat ik te kort schoot in welzeggenskracht, zult gij ruim en rijkelijk aanvullen door uwe daden. - Ik ga nu over tot mijn tweede deel, maar zal u allen eerst gelegenheid laten, uwe liefde te openbaren en wèl te doen. Kinderkens! het is hier de eerste ure! O, laat uw eerste bezoek te dezer plaatse door liefde gekenmerkt worden! Uwe oude liefde blijve, want zij is goed, maar worde hier werkzaam met nieuwe kracht. Offert dan ruim en rijkelijk uwe gaven; ik bid het u in Christus name!
II. Wanneer wij, naar ons voorgesteld plan, A.T., nu in het tweede deel onzer rede antwoorden zullen op de vraag: welken geest vordert het bezit van een nieuw

{==550==} {>>pagina-aanduiding<<}
kerkgebouw? dan behoort, ten eerste, de dankbaarheid genoemd te worden.
Er is niemand, die, zoo hij redelijk denkt, niet zal toestemmen, dat wij, voor onze onderlinge godsdienstige zamenkomsten, geene groote behoefte hadden aan een nieuw kerkgebouw. Ziet, het is alles nieuw geworden! Wij hebben het verkregen. De vervulling van onze vurige wenschen, de verhooring van ons gebed vordert immers een dankbaar gemoed? Ik zal hier in geene bijzonderheden treden en geene namen noemen van zoo velen onzer geachte en geliefde medemenschen, als regt van aanspraak hebben op dien dank: de gelegenheid zal ons niet ontgaan, aan hen en hunne liefde te gedenken. Maar ik wil hier in het algemeen op onze verpligting gewezen en alzoo aangeduid hebben, welken geest het bezit dezes tempels eischt. En voor wien moet boven en vóór allen ons hart dankbaar kloppen? Hem, Gel., ‘die de tijden en stonden verandert’; Hem, van wien ‘alle goede gaven en volmaakte giften komen’, die 's menschen gedachten leidt, zijne liefde voor het goede versterkt, zijn hart voor aandoeningen van welwillendheid opent, en hem niet doet zien alleen op hetgeen het zijne, maar ook op hetgeen eens anderen is. Aan God komt dus ons eerste offer, aan Hem onze hoogste en onverwelkelijke dank toe. Menschen, ja, hebben bijgestaan, geholpen, uitgemunt in liefde; menschen hebben hunne bekwaamheid en krachten geleend; menschen hebben gewerkt; maar er staat geschreven: ‘Zoo de Heer het huis niet bouwt, te vergeefs arbeiden deszelfs bouwlieden daaraan.’ Het staat nu daar, dat Huis des Heeren! Ziet, het is al nieuw geworden! God heeft zijnen zegen gegeven. Hem komt de eere toe en de prijs en de dank eeuwiglijk.
Ten tweede komt bij het bezit eener nieuwe kerk een waakzame en verstandige ijver te pas, om te zorgen, dat wij behouden, wat wij verworven hebben, en niemand onze kroon roove. Gewillig moet een iegelijk, tot de gemeente behoorende, het zijne bijdragen, om

{==551==} {>>pagina-aanduiding<<}
alles, wat aan of tot het huis des gebeds zal noodig zijn of noodig worden, te verstrekken, gewillig daarom te meer, omdat wij in deze geenen dwang kennen en van geenen dwang ook weten willen.
Maar, vraagt misschien iemand, is die ijver wel zoo noodig; behoeft wel voor dat bezit zoo gewaakt te worden? Er zijn immers kerken genoeg in den lande - ook vele Protestantsche kerken. En nu deze, was of is zij wel noodig? Waartoe nog in onzen tijd dien ijver voor bedehuizen ten dienste van dat kleine kerkgenootschap, dat wel ruim tweehonderd jaren, het is zoo, heeft bestaan, maar nu toch eerlang aan het einde van dat bestaan schijnt gekomen, omdat..... waartoe het gezwegen? - omdat deszelfs geest en denkwijs zijn overgegaan in een voornaam gedeelte der grootste afdeeling van de Hervormde kerk in Nederland, om niet te zeggen ook van andere landen? Het is zoo, T.T., nederig en bescheiden mag het gezegd worden - en waar daden spreken, behoeft men geene woorden tot bewijs - dat de invloed onzer kleine Broederschap groot en uitgebreid geweest is op de gansche Protestantsche kerk, waar zij ook moge bestaan. Nog heden zelfs brengt elke gemeente, hoe klein misschien, haar nut aan voor de goede zaak van licht en verlichting, van ware Christelijke deugd en Christelijke liefde. Eenmaal moet wel, en zal, gelijk wij bidden, de dag der algemeene vereeniging onder de Christenen aanbreken. Reeds zijn de onderscheidene afdeelingen der kerk elkander veel genaderd; reeds wisselen de Leeraars hunne stoelen; reeds vereenigt van tijd tot tijd de tafel des Heeren hare verschillende leden tot gemeenschappelijke viering van het hoogwaardige gedachtenisfeest; maar nog evenwel - en ik voeg er bij, vooral in dezen tijd - schijnt onze afdeeling noodig; nog heeft zij, naar het wijze plan van den Alwetende, niet uitgediend, en zoo lang zij, naar dat plan, nog bestaan moet, zijn wij immers geroepen, Gel., om biddend te waken en te ijveren, dat zij met eere besta; te waken en te ijveren dus ook voor de ge-
{==552==} {>>pagina-aanduiding<<}
bouwen, die strekken om ons te vereenigen tot aanbidding en tot het dienen van God en Christus, naar onze behoefte en ons licht.
Ten derde, T.T., moet het bezit van onze nieuwe kerk ons leiden tot de aankweeking en openbaring van mildheid van begrippen en gevoelens, in den zin van het Evangelie, door hetwelk alles is vernieuwd geworden.
Gemeente! deze nieuwe kerk is de uwe, maar welke wij heiligen en wijden aan God en Christus. Gene is aller Vader, deze is aller Heer. Ik ken u en de zachtmoedigheid uwer harten; ik behoef dus niet te zeggen, dat gij uwe kerk niet voor u alleen bezitten moogt. Gij moet en gij wilt haar ook bezitten om haar voor allen open te stellen. Het woord van den Heiland der wereld is het opschrift van uwen tempel geworden: ‘Één is uw Meester, namelijk Christus, en gij zijt allen broeders.’ Gij bezit alzoo uw Godshuis voor u, maar ook voor uwe Broeders en Zusters in Christus; voor allen, die, behoefte hebbende aan godsdienstige leering, opwekking, bevestiging in den geloove en versterking in Christelijk vertrouwen, dat hier met ons willen zoeken in Gods woord, in Gods aanbidding, in Gods Huis. Wij moeten onze nieuwe kerk dus zóó bezitten, dat niemand zich daaraan stooten, veel minder nog er zich aan ergeren kan, maar dat allen zich over ons bezit verblijden, daardoor gesticht worden, en er God om prijzen.
Maar, Gel., laat zich bij mogelijkheid een waardig, Godvereerend bezit denken, zonder waardig gebruik? Het eene leidt tot het andere; en zoo komen wij dan ook als van zelve tot het laatste deel onzer rede, te weten tot de beantwoording der vraag: welken geest vordert het gebruik van een nieuw Christelijk bedehuis?
III. Ziet, het is alles nieuw geworden! Dat was met betrekking tot het invoeren en verbreiden der Christelijke leer een groote zegen. Het is ook een zegen met betrekking tot het Huis Gods, waarin die leer verkon-
{==553==} {>>pagina-aanduiding<<}
digd en de mensch door het Evangelie tot God en tot zaligheid gebragt zal worden.
Ziet, het is alles nieuw geworden! dat had ook hier zijn bepaald oogmerk, hetwelk zonder waardig gebruik des gebouws niet te bereiken is. Ik vraag alzoo in de eerste plaats: wanneer moeten wij deze nieuwe kerk gebruiken?
Misschien, T.T., hebt gij in uwe harten reeds het antwoord op die vraag gegeven, en wel zoo, dat ik er verder niets heb bij te voegen. Maar, Gel., ik spreek bepaald van het gebruik der nieuwe kerk. Kan dan, voor het gebruik, nieuw of oud verschil doen ontstaan? Misschien zou dat elders het geval niet zijn; hier wel. Is het, bij voorbeeld, niet meermalen gebeurd, dat deze en gene, met den wensch om in het bedehuis te verschijnen, nogtans daarin niet kwamen, uit vreeze dat geene plaats meer overig zou zijn, van wege de bekrompenheid onzer oude kerk? Bleven anderen niet somtijds weg, omdat zij, in den kleinen omvang, beducht waren voor lastige benaauwdheid en derzelver kwellende gevolgen? Liet een derde niet nu en dan na, onze godsdienstige vergaderingen bij te wonen, omdat..... maar wat behoef ik meerdere redenen op te sommen? Gij kent die allen. Wanneer ik nu met mijnen tekst u toespreek: ziet, het is alles nieuw geworden, verklaar ik te gelijk die redenen voor vervallen. Hebt gij nu zoo even in uw hart gezegd, dat op iederen kerktijd van dit Huis Gods gebruik gemaakt moet worden, dan hebt gij wèl gezegd. Het is eene zeer verkeerde en onvoegzame gedachte, dat het bezoek der kerk wel nu en dan uitstel kan lijden; dat - ik weet niet om welke nietige redenen al - de kerkgang mag worden nagelaten. Eene getrouwe opkomst is betamelijk. Telkenreize, als de deuren van des Heeren Huis ontsloten worden, om de gemeente te ontvangen, moet zij met blijdschap worden aangedaan en er zamenkomen. Hoezeer echter die getrouwe opkomst ernstige aanbeveling vereischt, acht ik haar echter, tot mijne blijdschap,

{==554==} {>>pagina-aanduiding<<}
voor u niet bijzonder noodig, omdat gij, over het algemeen, eene kerklievende gemeente zijt.
Maar hoe moet gij hier verschijnen, Gel.? De wijze, waarop de kerken bezocht worden, doet zeer veel tot de meerdere of mindere waarde van derzelver gebruik.
Eerstelijk moet dan de gemeente hier zamenkomen met den wil om te hooren. Het is toch niet genoeg in 's Heeren Huis te zijn, om aan den avond van den zondag te kunnen zeggen, dat wij er geweest zijn. Wij weten, dat hier Gods woord verkondigd en verklaard wordt; dat ons daarin teregtwijzing, steun en kracht wordt aangeboden; - wij weten, dat de kerken scholen van waarheid en godsvrucht zijn, en wij mogen daar alzoo alleen komen met den wil, om de prediking van het woord te hooren, en gevolgelijk met het gevoel van behoefte aan dat woord. Dien wil doet wel de liefde vooronderstellen, dat ieder met zich brengt in 's Heeren Huis. Nogtans bid ik een iegelijk, dit noodzakelijk vereischte van een goed kerkganger niet uit het oog te verliezen. Ik zeg niet, dat het iemand uwer daaraan immer geheel hebbe ontbroken; maar zoo ligtelijk toch kan bij dezen of genen hieraan iets gehaperd hebben. Ziet, het is alles nieuw geworden! Laat, Christenen, waar dat noodig is, die wil ook nieuw worden; het nieuwe Godshuis roept daartoe!
Het is echter niet genoeg, dat gij opkomt, door den wil bezield om te hooren; gij moet met u brengen den wil om goed te hooren. Maar het spreekt, dunkt u misschien, van zelve, dat elk met dien wil verschijnt. Het is intusschen zoo niet, M.T.; en wat denkt gij wel, dat hier een vrij algemeen beletsel is? Iets, dat wij allen, de een meer dan de ander, bezitten, de eigenliefde. De mensch heeft dikwerf neiging en zin, om, wat hij in de kerk hoort, zóó te hooren alsof het hem niet aanging, alsof anderen alleen noodig hadden, wat de Leeraar zegt. Intusschen zal dit laatste wel zeldzaam het geval zijn, en zullen verreweg de meeste kerkgangers, in een of ander opzigt, hetgeen gesproken

{==555==} {>>pagina-aanduiding<<}
wordt, wel zóó verstaan mogen, alsof hunne namen werden genoemd. - Er bestaat bij sommigen een ander doel van te hooren, dat niet minder verwerpelijk is. Ik heb het oog op dezulken, die het oor scherpen, of zij ook in hetgeen gesproken wordt, in deszelfs inkleeding en voordragt iets vinden mogen tot voedsel van hunnen vitlust of tot onderwerp voor hunne te dikwerf dwaze wijsheid. Maar mijne gemeente is, vertrouw ik, met dat euvel niet besmet, en behoeft dan ook mijne vermaning niet, om zich te dezen aanzien op verandering en vernieuwing toe te leggen.
De wil om goed te hooren, waarmede een iegelijk in 's Heeren Huis verschijnen moet, is die, welke ons belet, aan 's Leeraars woorden eene andere meening toe te schrijven, dan hij bedoelt; waardoor wij geschikt worden, om het gehoorde wèl en zoo als dat betaamt toe te passen. Ook met dien wil moet de leek ter kerke komen, om, van hetgeen hem aldaar wordt toegesproken, voor zichzelven eene goede toepassing te kunnen maken. Wat baten toch kennis en wetenschap; welk voordeel is er in gelegen, met de uitspraken der H. Schrift, met de leer des Evangelies bekend te zijn en den zin dier leer wèl te verstaan, zoo wij in ons het besluit niet doen wortelen, dat alles aan te wenden naar behooren? Geene eigenschappen, geene bezittingen, geene talenten van den geest, geene aandoeningen des harte hebben waarde, zoo zij zonder vrucht of gevolg blijven, en zij door den bezitter niet tot bepaalde en goede oogmerken worden aangewend. Zoo is ook de prediking van het woord Gods, zoo is de opkomst in 's Heeren Huis ijdel, wanneer daaraan niet verbonden wordt de wil, om niet alleen hoorders des woords, maar ook betrachters van hetzelve te zijn. Toehoorders, bedenkt dat wèl! Heeft het misschien dezen of genen, tot hiertoe, aan iets van dat alles ontbroken, ziet, het is alles nieuw geworden; wordt dan ook gij vernieuwd in het gemoed, en komt steeds getrouw, met den wil om te hooren, om goed te hooren en om wèl

{==556==} {>>pagina-aanduiding<<}
toe te passen, in Gods Huis! Dan durf ik u beloven, dat de gevolgen zegenrijk zullen zijn.
Ten laatste blijft ons dan nu nog over te zien, tot wat einde en met welke gevolgen wij van ons nieuwe bedehuis gebruik moeten maken.
Tot wat einde en met welke gevolgen gij een getrouw gebruik van uwe kerk zult maken, T.T., wensch ik hartelijk, dat gij aan uw geloof, aan uwe hoop en aan uwe liefde rijkelijk ondervinden zult. De behoorlijke uiteenzetting en beantwoording dezer vraag zou de stof opleveren voor eene geheele predikatie. De drie woorden, welke ik daar noemde, zijn rijk van zin. Gij moet ze in gedachten houden, en uwe eigene overweging zal u dan leiden kunnen tot een gepast antwoord.
Van onschatbare waarde is voor den mensch, voor den Christen het geloof, in den zin van het Evangelie. Dat geloof moet gij alhier in uwe nieuwe kerk, waarin Gods goedheid zich zoo uitnemend openbaart, nieuwe kracht en steun trachten bij te zetten. Gij moet hier opkomen om hetzelve te versterken. En dat kan en zal het gevolg uwer opkomst in 's Heeren Huis zijn, wanneer gij er een goed gebruik van maakt. Als de Leeraar u, uit den dierbaren Bijbel, de wijze en vaderlijke leiding toont van God met het menschdom; als hij u voorstelt, hoe genadig de Algoede meermalen heeft geholpen, hoe vriendelijk Hij zich tot zijne kinderen nederbuigt, hoe liefdevol Hij den zwakke ondersteunt en den berouwhebbenden zondaar tegenkomt; als hij u den Hemelschen Vader teekent, zoo als Jezus ons Hem heeft doen kennen, vol barmhartigheid en rijk in genade tot vergeving; als hij u herinnert, hoe die genade den Zoon Gods ten Heiland der wereld deed worden, u dien nooit volprezen Heiland vervolgens in al zijne voorbeeldelooze grootheid en zelfopofferende liefde schetst, en u dan, in zijnen naam, dat treffelijk woord laat hooren: ‘Komt tot mij allen, die vermoeid en belast zijt, en ik zal u ruste geven’; dan zal het toch wel niet anders kunnen, of gij zult voor uw geloof den zaligenden in-
{==557==} {>>pagina-aanduiding<<}
vloed van uw kerkgaan gevoelen. - En, als gij, door tijden en omstandigheden min gunstig bejegend, met moeite en verdriet te kampen hebt; als gij rampen ondervindt en tegenspoeden lijdt; als gij uwe beste wenschen verijdeld ziet, treffende verliezen ondergaat en velerlei ongeluk u afmat, komt ook dan ter kerke, alwaar in naam van God en Christus tot u gefproken wordt, waar u troost en bemoediging wordt toegediend, zoo als de wereld ze niet geven kan, en de hoop zal in u krachtiger en veelvermogend worden; de hoop zal u doen leven! - Eindelijk moet en zult gij in het Huis des Heeren versterkt worden ook in uwe liefde, in uwe
liefde tot God, tot Christus en uwe medemenschen. Hier toch worden de Vader en de Zoon gepredikt; en de Laatste, die het uitgedrukte beeld van des Eersten zelfstandigheid was, heeft het ons geopenbaard, dat God de liefde zelve is. Maar hier ook wordt gepredikt, niet alleen: ‘hebt God lief boven alles,’ maar tevens: ‘hebt uwe naasten lief als uzelven.’ Hier klinkt de Godspraak: liefde is de vervulling der wet. - Christenen! wie der stervelingen schiet niet te kort in de liefde? Ja, de vrucht uwer opkomst in 's Heeren Huis moet ook zijn, dat gij steeds volmaakter en volmaakter wordt in zuivere, onvervalschte, echt Christelijke liefde. Zoo doende, zult gij gedurig nieuwen zegen van uwen tempel ondervinden. De Vader en de Zoon zullen zich telkens in hemelsch licht en vol van genade aan u openbaren. De waarde uwer kerk zal voor u al hooger en hooger klimmen; haar bezoek zal u dierbaarder en dierbaarder worden, en met uwe geheele ziel zult gij instemmen met de schoone en hartelijke ontboezeming van den godvruchtigen Dichter in den vierentachtigsten Psalm, welks eerste vers ik u verzoek te zingen, vóór dat ik overga tot de bijzondere opwekkingen en toespraken, waartoe de tijdsgelegenheid mij roept. (*)

{==558==} {>>pagina-aanduiding<<}

Na van en tot een iegelijk gesproken te hebben, op wien het besef van verschuldigden dank en welverdiende liefde ons wees, wend ik mij tot u, achtingwaardige Opzieners dezer Gemeente! Ook gij hebt allen uw deel aan het nieuwe Godshuis. Uwe raadplegingen, uwe overleggingen, uwe besluiten hebben er toe geleid; uwe liefde heeft medegewerkt. Broeders! ziet, het is alles nieuw geworden. Hoort gij in die woorden geene treffelijke leering? Er zijn immers wel tijden geweest, nadat de eerste pogingen tot eene nieuwe kerk waren in het werk gesteld, die menigeen deden wankelen in zijne verwachting, ja hem deden vreezen, dat de geheele zaak wel bij een' vromen wensch zou blijven. Ziet, het is alles nieuw geworden; men moet slechts volharden, als men het goede beoogt, en - er bestaat eene Voorzienigheid - wie het goede wil, en dat door goede middelen najaagt, kan wel voor eene poos belemmerd en gestuit worden, maar eindelijk bereikt hij toch zijn doel.
Gemeente! Broeders en Zusters! wij zijn tot dat doel gekomen. Heeft de Heer gedurende het vierde van eene eeuw in uwe hulpkerk bij u gewoond, Hij zal dat ook zeker hier doen. Hoort, wat uwe nieuwe kerk u toeroept: zij predikt u volharding in het goede te allen tijde; zij predikt u de vernieuwing des gemoeds. Voorwaarts ligt de weg naar het ware Vaderland. Ziet, het is alles nieuw geworden! Zoo moet het lang nog in

{==559==} {>>pagina-aanduiding<<}
uwe ooren klinken, en moet uwe nieuwe kerk u ten spoorslag zijn tot eenen standvastigen ijver, om een nieuw, beter en heiliger leven in Christus te leiden. Zoo worde het eenmaal alles in en om u nieuw; en zoo geve God, dat gij, door Jezus Christus ten zaligen Hemel binnengeleid, eenmaal, met eene vroeger nooit gekende vreugde, God prijzende en lovende, moogt uitroepen: Ziet, het is alles nieuw geworden! Amen! (*)

Vergelijking van den mensch met de dieren.

Onder al de soorten van dieren, die op de oppervlakte der aarde bestaan, vertoont de mensch alleen eene uiterst groote ongelijkheid in zijne verkregene hoedanigheden en kennis, op ver van elkander verwijderde tijdpunten zijner geschiedenis. Bij de dieren bereikt elk in het bijzonder het volle gebruik van deszelfs vermogens; en dit zelfs, al zijn de opvolgende geslachten van den stam door een lang verloop van tijd gescheiden. Bij vele dieren wordt niets, dat naar onderwijs gelijkt, vereischt. De insekten gaan, zonder hetzelve, den weg op, dien de natuur hun heeft voorgeschreven. Niet zoodra berst het ei, of het wormpje begint den arbeid van zijn bestaan; als een geoefende zwemmer doorklieft het den stroom, en zoekt de voor hetzelve bestemde spijs. Door een nimmer dwalend instinkt geleid, nadert het de oppervlakte des waters, of klimt op langs den stengel eener waterplant; en, eer de toeschouwer tijd heeft om de verandering te bemerken, neemt het zijne vlugt in een nog onbeproefd element, en kan niet meer onderscheiden worden van de duizenden, die de lange ondervinding van een uur vliegens gehad hebben. Andere weder ont-
{==560==} {>>pagina-aanduiding<<}
waken in den taaijen bast der boomen, en eten zich hunnen kronkelenden wormweg door het spint, tot dat de tijd hunner gedaanteverwisseling nabij is; alsdan zoeken zij den buitenbast, doorsnijden dien met hunne kaken, heffen hunne vleugelschilden op, spreiden van onder dezelve hunne teedere vlerken uit, en gebruiken met het uiterste gemak hunne pas verkregene vermogens en zinnen.
Wanneer wij in de schaal van het aanwezen hooger klimmen, (zoo als het genoemd wordt) dan vangen de beginselen van het onderwijs aan zich te vertoonen. De vogels, meerendeels, geven hunnen jongen eene opvoeding; zij leiden hen in korte vlugten naar de plaatsen, waar zij hun voedsel zoeken moeten, en verlaten hen eerst, wanneer derzelver krachten ten volle ontwikkeld zijn. Dezelfde aanmerking geldt omtrent de meeste viervoetige dieren. In al de gevallen echter zijn de vermogens, waartoe zij geraken, nagenoeg dezelfde in ieder dier hunner soort. Maar, wanneer wij nu den top der schaal bereikt hebben, welk een groot verschil doet zich dan niet op! Het jong van het menschengeslacht ontvangt niet alleen dat onderwijs, hetwelk aan alle zoogdieren gemeen is, maar ook eene afzonderlijke soort van opvoeding, welke de vruchten der ondervinding van al de vroegere geslachten op hetzelve overbrengt. De gansche levensduur van den mensch vermeerdert die ondervinding, en, ofschoon zijne ligchamelijke vermogens tot derzelver volkomene ontwikkeling geraken, weet de geheele mensch niet, wat rijpheid is. Wij beheerschen thans krachten, van welke onze voorouders geen denkbeeld hadden, en banen op onze beurt den weg tot de ontdekking van andere en nog vermogender krachten, die onze nakomelingen gebruiken zullen.
De gravende bije gebruikt nog steeds hetzelfde werktuig, om haren nederwaarts gaanden put te delven, en rondom denzelven hare fraai gepolijste cellen te vormen. Nog altijd kiest zij den vastgetreden grond, van waar de wind het stof kan wegblazen, dat anders haren ar-
{==561==} {>>pagina-aanduiding<<}
beid verraden zou. De aardspin bezigt nog aanhoudend dezelfde kleefstof, om de wanden van haar sluiphol te vormen en haar takkig uitgebreide net te weven. Maar de mensch graaft nu eens diep in den grond, om er zijne onderaardsche woning te delven; dan weder scheurt hij de rotsen aan stukken, om hemelhooge paleizen te stichten; - hier trekt hij zijn onderhoud van den oceaan; daar beäkkert hij den grond; - hier kleedt hij zich in de huid der wilde dieren; daar weeft hij zich de fijnste stoffen, en verhoogmoedigt zich op den luister van zijn gewaad. Bij den mensch is geene duurzaamheid; alles bij hem verandert, en elk tijdperk voegt iets bij zijne vermogens en bij de gerijfelijkheden zijns levens. Hij schijnt eene eindelooze verscheidenheid van lusten en behoeften te bezitten, die zich vertoonen wanneer de gelegenheid tot derzelver voldoening zich aanbiedt; in zijn binnenste schuilt eene eindelooze verscheidenheid van vermogens, waarvan slechts weinige door ieder mensch afzonderlijk in werking geroepen worden.
Onder de dieren is de geschiedenis van elk in het bijzonder bijna zoo goed als de geschiedenis van geheel het geslacht; maar de geschiedenis van den mensch verandert onophoudelijk, en de manier van leven der eene natie schijnt aan de andere ongeloofelijk. De mensch bezit eene sterk gespierde en uiterst buigzame gestalte, geschikt tot het verduren van langen en zwaren arbeid; maar de teederheid zijner leden belet hem de regtstreeksche aanwending zijner krachten. De dieren zijn allen, zonder uitzondering, met werktuigen voorzien, geschikt tot de onderscheidene werkzaambeden, welke zij te verrigten hebben. De bije heeft haren zuigsnuit, om het bloemsap te bereiken; de graafdieren hebben hunne klaauwen, om den grond op te wroeten, en de roofdieren, om hunne prooi te verscheuren. Maar de mensch werkt met gereedschap. Het vermogen om levenlooze stoffen te gebruiken, om die als 't ware tot een deel van hemzelven te maken, is het bijzonder eigene van den mensch: slechts zwakke sporen van dit vermogen wor-
{==562==} {>>pagina-aanduiding<<}
den bij de diergeslachten waargenomen. In den mensch is hetzelve volkomen ontwikkeld; want, wanneer wij een oogenblik nadenken, zoo zien wij, dat bijna alwat wij verrigten met hulp van het een of ander werktuig of gereedschap geschiedt.

Groote waarde van het water in de heete luchtstreken.

‘Want zoo wie ulieden eenen beker waters zal te drinken geven in mijnen name, omdat gij Christi [discipelen] zijt, voorwaar zegge ik u, hij zal zijn loon geenszins verliezen.’



Marcus IX:41.
In ons gematigd klimaat beseffen wij bezwaarlijk de volle kracht der bovenstaande uitdrukking van onzen Heiland; maar in de brandende luchtstreken van het Oosten is een beker koud water dikwerf eene verkwikking, die het leven redt. In sommige Oostersche landen worden aanmerkelijke moeiten en kosten besteed aan uitvindingen, om de reizigers van water te voorzien; en deze inrigtingen worden altijd beschouwd als bijzonder verdienstelijke werken van liefdadigheid. Opmerkelijk is het, dat men van de Hindoes in sommige deelen van Indië verhaalt, hoe zij dikwerf water van eenen verren afstand halen en het naar den rand van den weg brengen, waar zij denken kunnen, dat reizigers voorbij zullen komen, welken zij het dan ter eere der Goden aanbieden. Fonteinen zijn in het Oosten menigvuldig. De aard van land en luchtstreek brengt zulks mede.
De grond, verschroeid en uitgedroogd, vordert vocht, om tot den plantengroei geschikt te zijn; en eene onbewolkte zon, die de lucht in gloed zet, doet het volk naar lommer, schaduw en koelte, deszelfs liefelijke gezellinnen, smachten. Vandaar ziet men fonteinen en bronnen, niet alleen in steden en dorpen, maar ook in tuinen en velden, langs de zoomen der wegen, en zelfs aan de gebaande paden in het gebergte. Vele derzelven zijn nuttige giften, door menschlievende personen gedurende hun leven gedaan, of door hen bij hun over-
{==563==} {>>pagina-aanduiding<<}
lijden als legaat besproken. De Turken achten het aanleggen dezer kunstbronnen als zeer verdienstelijk, en, na gedronken of hunne afwasschingen verrigt te hebben, gaan zij zelden henen, zonder den naam en de nagedachtenis van den stichter te zegenen.
De wijs, waarop de Ouden zich den vereischten aanvoer van water verschaften, wordt nog altijd gevolgd; het geschiedt door pijpen of met steen gevloerde kanalen. Wanneer het water op de bestemde plaats gekomen is, wordt het in een' vergaarbak geleid, die eenen uitloop heeft, en het overtollige water vloeit beneden uit eenen anderen bak, menigmaal uit een open praalgraf. Meestal vindt men een' blikken of ijzeren drinkbeker nevens de fontein aan eene keten opgehangen, of wel ligt er, in eene nis in den muur, een houten schepvat, voorzien van een oor of handvatsel.
De voorzijde der fontein is meestal van steen of marmer, ook wel beschilderd of met verguldsel opgesierd, en voert een opschrift met Turksche letters in verheven werk. Het zegenen van den naam en de gedachtenis van den stichter eener zulke fontein doet zien, dat een beker waters in die landen geenszins een ding is, dat men kleinacht. Niebuhr berigt ons, dat onder de openbare gestichten van Kahira (Cairo) ook die huizen gerekend moeten worden, waar men dagelijks zonder betaling water uitreikt aan al de voorbijgangers, die het verlangen. Sommige dier huizen hebben een zeer fraai voorkomen, en zij, wier taak het is de voorbijgangers te bedienen, moeten steeds verscheidene koperen, zorgvuldig vertinde, vazen vol water gereed hebben staan in het venster, dat het naast aan de straat is. Hall geeft, in zijn Peru, het volgende berigt nopens de waarde van het water te Payta: ‘Daar het stof mij bijna deed stikken, begon ik het gesprek met om een glas water te vragen. Hierop trok eene der bejaarde vrouwen eenen sleutel uit haren zak, en gaf dien aan eene jonge dame, die daarmede naar eenen hoek der kamer ging, waar eene groote kruik stond, en, het metalen deksel derzelve ontsloten hebbende, schonk zij er voor mij een klein bierglas vol van uit, waarna zij de kruik weder sloot en den sleutel aan hare moeder teruggaf. Deze buitengewone spaarzaamheid met water was, naar men ons zeide, daaraan te wijten, dat er geen droppel nader dan drie of vier uren van de stad te krijgen was; en daar de toevoer, behalve het moeijelijke van den afstand, ook nog onzeker

{==564==} {>>pagina-aanduiding<<}
was, zoo was water te Payta niet alleen eene benoodigdheid, maar, even als aan boord van een schip op eene lange zeereis, een weeldegenot des levens.’ De volgende aanhaling uit carne's Brieven uit het Oosten zal toonen, hoezeer het water in die oorden geschat wordt: ‘Afgemat door hitte en dorst, bereikten wij eenige weinige hutten, die in een palmbosch stonden, en hielden stil, om aan eene fontein van allerheerlijkst water te drinken. In onze noordsche luchtstreek kan men zich geen denkbeeld vormen, welk een uitgezochte wellust in Egypte het drinken is: eetlust gevoelt men weinig; maar wanneer men, na het brandende zand doorwaad te hebben, den weelderig groeijenden zoom van het boschland aan de oevers van den Nijl bereikt, versche limoenen plukt, en, derzelver sap met Egyptische suiker en het zachte rivierwater mengende, herhaalde bekers limonade slurpt, gevoelt men, dat alle ander zingenot voor dat van drinken moet onderdoen. Men begrijpt dan de schoonheid en kracht dier gelijkenissen in de H. Schrift, waar de zoetste aandoeningen van het hart vergeleken worden bij het lesschen van zijnen dorst in eene heete landstreek.’
Op de vermelde woorden van den Zaligmaker merkt harmer met regt aan: ‘De algemeene beteekenis is voor ieder' lezer duidelijk; te weten, dat geene dienst, aan een' der jongeren van christus uit liefde tot zijnen Meester bewezen, hoe klein dezelve vergelijkenderwijs ook zijn moge, onbeloond zal blijven: maar zij, die in gematigder luchtstreken wonen, zijn soms geneigd, om zich te verbeelden, dat het door den Heer gebezigde voorbeeld van zoo beuzelachtig eenen aard is, dat het bijna belagchelijk voorkomt. Zeker zou het dit niet toeschijnen aan een' der bewoners van het Oosten, tot welke de Heiland die verklaring rigtte: voor hem is een beker koud water eene verversching, welke gretiglijk wordt aanvaard.’ Hier voegt Dr. clarke de verdere opheldering bij, dat uit de ontwijfelbaarste berigten blijkt, hoe de Hindoes somwijlen water van eenen grooten afstand gaan halen, het vervolgens doen koken, opdat het de verhitte reizigers niet schaden moge; daarna gaan zij van den ochtend tot den avond aan den een' of anderen grooten weg staan, waar noch beek noch waterput gevonden wordt, en bieden het water, ter eere hunner Goden, als lafenis aan de voorbijgangers.
Dit in gemelde landstreken zoo noodwendige werk van lief-
{==565==} {>>pagina-aanduiding<<}
dadigheid schijnt ook bij de menschlievendsten en vroomsten onder de Joden in gebruik geweest te zijn: en de Zaligmaker verzekert hun, dat, zoo zij zulks in zijnen naam doen, het niet onbeloond zal blijven. Deze omstandigheid alleen, dat de Hindoes aan de vermoeide reizigers water bieden ter eere hunner Goden, is eene uitmuntende opheldering voor de woorden van onzen Heiland.

De plaag der vliegen.

Exod. VIII:20 env.
‘Onmogelijk kunnen wij,’ zegt bruce, ‘de geschledenis der plagen lezen, welke God door mozes' hand over pharao uitstortte, zonder getroffen te worden door eene bijzonderheid, en wel eene zeer voorname, waarmede deze plaag der vliegen verzeld ging. Het was niet vóór toen, en door middel van dit insekt, dat God zeide, dat hij zijn volk van de Egyptenaren zou afscheiden. En het schijnt, dat hun te dien tijde eene wet gegeven werd, welke de grenzen hunner woning bepaalde. Het is bekend, dat het land Gozen, de bezitting der Israëliten, een land van veehoederij was, hetwelk noch beploegd noch bezaaid werd, omdat de Nijl het niet overstroomde. Het land nu, dat de Nijl overstroomde, was de zwarte aarde der vallei van Egypte, en het was tot deze, dat God de vliegen bepaalde; want Hij zegt, het zal een teeken van de scheiding des volks zijn, welke Hij toen gemaakt had, dat niet een eenige vlieg in den zand of weidegrond, het land Gozen, gezien zou worden; en deze soort van grond is ook sedert steeds de wijkplaats geweest voor alle soort van vee, dat van de zwarte aarde naar het lager gedeelte van Atbara verhuist. Jesaia zegt, wel is waar, dat de vlieg in alle woeste plaatsen, en diensvolgens ook in de zandstreken, zijn zal; maar dit was eene bijzondere beschikking der Voorzienigheid tot bereiking van een bepaald doeleinde, de teistering van Egypte namelijk, en geenszins eene intrekking der algemeene natuurwet, maar eene bevestiging derzelve; het was eene uitzondering tot een bijzonder oogmerk en gedurende een' vastgestelden tijd. (Jesaia VII:18, 19.) Dit insekt heet in het hedendaagsche of gewone Arabisch Zimb. Het is van gestalte weinig grooter dan de bije,
maar dikker, en de vleugels, die breeder dan de bijevleugels zijn, wijken van elkander, als die der

{==566==} {>>pagina-aanduiding<<}
vlieg; zij zijn als van een helder gaas zonder kleur of vlek; de kop is groot; de bovenkaak of lip is scherp, en heeft aan het uiteinde een sterk, puntig haar, omtrent ¼ duim lang; de onderkaak heeft twee dier puntharen, en dit penseeltje van haren biedt, wanneer het vereenigd is, tegen den druk van den vinger nagenoeg zoo veel wederstand als een sterke varkensborstel. De pooten dezer vlieg zijn aan de binnenzijde getand, en het geheel is met bruin haar of dons bedekt. Zij heeft geenen angel, hoezeer zij meer naar eene bije dan naar eene vlieg gelijkt; maar hare beweging is rasscher en onstuimiger dan die der bije, en gelijkt naar de vlugt der Europesche paardenvlieg. Het gegons van dit insekt heeft iets bijzonders; het is een vereenigd brommen en snorren, waarschijnlijk ontstaande uit eene trillende beweging, welke het maakt met de drie haren aan den snuit.
Zoodra deze plaag verschijnt en het gegons van het dier gehoord wordt, verlaat al het vee zijn voeder, en vliegt wild in de vlakte rond, tot dat het, door vermoeidheid, vrees en honger uitgeput, om het leven komt. Geen redmiddel is er, dan zoo snel mogelijk de zwarte aarde te verlaten, en afwaarts naar de zandstreken van Atbara te spoeden; hier blijft men zoo lang de regens duren, alzoo deze wreede vijand de vervolging nimmer tot daartoe durft voortzetten. De kameel zelf, door de Arabieren zoo eigenaardig het schip der woestijn genoemd, is, ondanks zijne grootte en kracht, en niettegenstaande zijn ligchaam door eene dikke huid, bedekt met grof haar, beschermd wordt, niet in staat, de geweldige steken te verdragen, welke de vlieg met haren scherpen zuigsnuit hem toebrengt. Hij moet geenen tijd verliezen, om naar de zandvlakten van Atbara te wijken; want, eenmaal door de vlieg aangetast, zwellen zijn ligchaam, hoofd en beenen met dikke bulten op, die openbreken en etteren, en waarvan de dood des diers het onmisbaar gevolg is.
De olifant en de rinoceros, twee dieren, die, wegens derzelver ontzettende ligchaamsgrootte en de menigte voeder en water, welke zij steeds behoeven, niet, naar vereisch van het jaargetijde, naar de woestijn en de drooge plaatsen verhuizen kunnen, zijn gedwongen zich in slijk en modder te wentelen, welke stoffen, droog geworden, hen als met een harnas omkorsten, en hen in staat stellen, tegen dezen gevleugelden moordenaar het veld te houden; niettemin zijn ook vele

{==567==} {>>pagina-aanduiding<<}
dezer dieren, ten gevolge van de aanvallen der vlieg, met builen overdekt.
Bryant zegt: ‘Het land Gozen was eene soort van landtong, waar de Nijl zich, op eene plaats, Cercasora geheeten, het eerst verdeelde. Said, of Opper-Egypte, lag er boven, en Mesre, of Neder-Egypte, lag in de rigting afwaarts. Niets minder dan een wonderwerk kon dit tusschenliggende land voor de vliegen behoeden, die beide boven en beneden hetzelve in dikke drommen zwermden.’

Een jagt-Avontuur in Indië.

(Getrokken uit eenen Brief van Luitenant clarke, van het 26ste Regement Cipaijers.)

In de maand Junij 1833 vertrok ik van Kutsch naar mijn regement, dat destijds te Disa lag. Ik reisde met een dubbel getal bedienden, kameelen enz.; en daar ik steeds het eene deel derzelven vooruitzond, zoo had ik niets anders te doen, dan van de eene voor mij opgeslagene tent naar de andere te rijden, waar ik dan gewoonlijk alles tegen mijne aankomst gereed gemaakt vond. Als een driftig beminnaar der jagt, had ik, sedert mijne komst in Indië, jagtävonturen met groote begeerte opgezocht, hetgeen ik te ligter doen kon, daar ik bijna altijd met detachementen afwezig was. Het land, door hetwelk ik thans reisde, was rijk aan wild, en had met name overvloed aan wilde zwijnen en zwarte bokken, onder welke ik eene groote slagting hoopte aan te regten.
Op den morgen van den 23sten legde ik, na een stevig ontbijt, den weg naar mijne tent op een surkarrah-kameel (*) af, en op mijne vraag, wat voor wild er in de nabuurschap gevonden werd, antwoordde mijn schikari (†): ‘Wilde zwijnen in menigte.’ Oogenblikkelijk deed ik de paarden voorbrengen, besteeg mijn lievelingsros, eenen Arabier, die mij reeds op menige zwijnsjagt gedragen had, en, verzeld van drie bedienden en veertien koelies of drijvers, begaf ik mij op weg. Het land had eene golvende oppervlakte, met klei-
{==568==} {>>pagina-aanduiding<<}
ne tamarisken-boschjes bezet, en vertoonde in dit jaargetijde geen spoor van bebouwing. Reeds waren wij vrij verre gereden, zonder iets anders op te stooten dan eenige biggetjes, welke wij ongestoord lieten loopen. Mijn geduld en mijne goede luim waren bijna ten einde, toen mijn schikari mij het spoor van een groot everzwijn toonde. Het scheen zeer versch, en ik besloot het te volgen. Wij reden nog een half uur lang, zonder het dier te vinden, toen wij, om den hoek van een klein boschje wendende, plotseling een' dooden os voor ons zagen, ongeveer dertig schreden van daar nog een' tweeden, en nog geen honderd verder ook het zwijn, dat wij gezocht hadden. De koelies schoolden plotseling bij elkander, en ik hoorde de woorden: ‘Leeuwen! leeuwen!’
Verstoord over mijne verijdelde hoop, steeg ik af, en mijn schikari toonde mij het spoor der leeuwen. Wij konden duidelijk onderscheiden, dat zij zes in getal waren; en daar zij de gewoonte hebben, des nachts terug te komen, om hunne prooi te verslinden, zoo twijfelde ik geen oogenblik, of zij waren in de nabijheid. Ik greep een geweer, en niet zonder moeite overreedde ik de koelies, om het spoor te volgen. Het leidde ons naar eene met tamarisken begroeide kloof, die in een' regten hoek op de niet ver van daar voorbijstroomende rivier Barnasse aanliep. Wij drongen in het kreupelhout, elk oogenblik verwachtende de leeuwen voor ons te zullen zien, hetgeen des te gevaarlijker was, daar de tamarisken, die ongeveer manshoogte hebben, een zeer digt struikbosch vormen. Ondertusschen wij geraakten er door, zonder eenen leeuw gezien te hebben, en ontdekten thans, dat vijf derzelven naar het rivierbed geslopen waren, en dat de laatste, een zeer groote, langs eenen omweg, weder in het hout, en wel, even als de anderen, naar den kant der rivier, doorgedrongen was. Dezen besloot ik te volgen. Weldra hadden wij hem, aan den rand van het rivierbed, in het riet, waarmede het omzoomd was, opgespoord. Naauwelijks was ik er in, of ik hoorde eenen schreeuw; en, toen ik om een boschje trad, dat mij het uitzigt benomen had, zag ik eene ontzettend groote leeuwin, die met geweldige sprongen wegvlood. Ik schoot en miste, waarop ik een' der bedienden toeriep, haar in het oog te houden. Hij gaf zijn paard de sporen; doch spoedig keerde hij terug, met het berigt, dat de leeuwin in een groot hol gevlugt was. Hij leidde mij tot op veertig schreden van de plaats, waar zij lag en ons

{==569==} {>>pagina-aanduiding<<}
aanstaarde. Ik zette mijn geweer aan den schouder en schoot - zij hief een vreeselijk gebrul aan, en sprong naar buiten - ik had haar in den schouder getroffen, want toen zij het bijna drooge bed der rivier overstak, ging zij op drie beenen. Mijn bediende volgde haar. Zij keerde zich, onder heftig brullen, naar hem om, waarop hij in aller ijl wegvlood en zij onder een' afgezonderden boom stand hield. Hier stond zij nu vlak voor ons, bijna zoo groot als een os, met uit den muil hangende tong, zweepte zich de lenden met haren staart, en brulde verschrikkelijk. Ik zond nu allen, die mij verzeld hadden, achterwaarts, spande den haan, naderde haar langzaam tot op veertig pas, brandde los, en trof haar, zoo ik meen, in den buik. Toen zij het schot ontving, boog zij den kop voorwaarts en stortte neder, alsof zij doodelijk gewond was. Plotseling echter, naauwelijks tien schreden meer van mij verwijderd, wendde zij zich nogmaals naar het rivierbed, ging naar den overkant, en verdween aldaar in het digte riet.
Mijn volk drong zich om mij heen, en verzekerde mij, dat zij doodelijk gewond was; ik zelf begon haar voor een lafhartig dier te houden, en dacht, dat ik niets meer te doen had, dan mijnen buit te gaan bemagtigen. Terstond laadde ik mijn geweer op nieuw, en, hoezeer de zon ons bijna vlak boven het hoofd stond en de hitte onverdragelijk was, volgde ik het dier nog altijd te voet. Thans drongen wij in het riet, dat zoo digt was, dat ik bezwaarlijk eene schrede voor mij uit kon zien. Een tijdlang ging ik voort, zonder iets te ontmoeten, tot dat eindelijk een der koelies uitriep: ‘Sahib, sahib (*)! hoort gij niets?’ Een oogenblik lang heerschte er eene doodsche stilte; vervolgens hoorde ik duidelijk het snuiven van een wild dier. Met ingespannen blik keek ik in de rigting van waar het geluid kwam, doch kon nog steeds niets onderscheiden. Middelerwijl hadden al de koelies de vlugt genomen en mij met mijnen schikari alleen gelaten. Deze riep op eenmaal: ‘Daar, sahib! daar in dat boschje!’ Thans bemerkte ik de leeuwin, die als een hond op haar achterste zat en met de tong uit den bek ons aankeek. Ik legde het geweer aan; doch van drift en vermoeijenis trilde mij de hand zoo zeer, dat ik overtuigd was mis te zullen schieten. Ik liet de armen zinken, en gebood mij-
{==570==} {>>pagina-aanduiding<<}
nen schikari, dat hij schieten zou. Hij was een voortreffelijk schutter, die in mijne tegenwoordigheid op honderdtwintig schreden eene slesch aan stukken geschoten had; maar hij riep: ‘Neen, neen, sahib! ik kan niet; ik ben bang, dat ik haar niet raken zal.’ Ik dreigde hemzelven dood te schieten, zoo hij langer aarzelde, gaf hem het geweer in de hand, en ging, om hem moed bij te zetten, aan zijne linker zijde staan. Hij schoot, miste, wierp het geweer weg,
en vlood. Op het oogenblik, toen het roosdier het schot hoorde, sprong het voorwaarts. Nu keerde ik mij om en liep, om mijn leven te redden. De grond bestond uit zwaar zand; ik had sporen en rijdkamaschen aan, en was derhalve nog niet ver gekomen, toen ik digt achter mij het brullen der leeuwin vernam. Ik zag om; zij was nog slechts weinige schreden van mij af; ik poogde ter zijde te springen, maar mijn moed verliet mij en mijne beenen weigerden mij de dienst. Met éénen sprong wierp zij mij ter aarde; ware haar het eene been niet gebroken geweest, zoo zou de eerste slag mij gewis gedood hebben. Zij pakte mij aan het benedendeel van den rug, schudde mij als de kat eene muis, en reet mij het vleesch op eene verschrikkelijke wijs vaneen. Vervolgens wierp zij mij met het aangezigt op den grond, greep nu mijnen linker arm, en beet en knaagde daaraan, dat ik, in de razernij der pijn, mijnen regter arm uitstrekte en haar bij een oor pakte. Nu liet zij mijnen linker arm los, en vatte mijne regter vuist. Vurig bad ik, dat de dood mij uit mijne foltering verlossen mogt. Blijkbaar afgemat, strekte zij zich thans zoo lang zij was uit, met den eenen klaauw op mijnen regter schenkel, den linker tusschen mijne voeten, de tong uit den bek, en, snuivende als een vermoeide hond, staarde zij mij vlak in het aangezigt. Een duister gevoel zeide mij, dat mijn oog haar misschien verschrikken kon; zoo hief ik dan mijn hoosd een weinig op, want zij had mij op eene min of meer verhevene plaats neêrgeworpen, en wij lagen en keken elkander aan.
Mijn Indische bediende, die tien jaren bij mij geweest was, was mij inmiddels tot op twaalf schreden genaderd, en ik hoorde hem roepen: ‘o God! o God! sahib, wat moet ik doen? Het paard wil er niet nader bij.’ - ‘Laat het loopen en help mij!’ Hij kwam echter niet, en ik durfde het niet wagen mijn hoofd om te draaijen of mijn oog af te

{==571==} {>>pagina-aanduiding<<}
wenden. ‘Groote God! gij zult uwen heer toch niet sterven laten als een hond, zonder hem bij te staan?’ Hij kwam niet, en ik hoorde slechts zijn angstgeroep. Eindelijk, toen mijn oog duister begon te worden en mijn dood onvermijdelijk scheen, sprong het dier van mij weg, liep ongeveer twintig schreden ver, en viel dood neder.
Thans verzamelde zich mijn volk, en droeg mij naar het naaste dorp. Ik was bijna naakt; mijne kleederen waren aan flarden gescheurd; twee- of driemaal viel ik in zwijm, eer men met mij de plaats bereikt had. Men wiesch mijne wonden met warm water uit, verbond dezelve met linnen lappen, en bragt mij vervolgens naar mijne tent. Mijn bediende reed op mijn loopkameel veertig mijlen ver, tot dat hij eenen Engelschen Officier ontmoette. Deze kwam in aller ijl, en voerde mij naar eene Engelsche station, waar ik op den middag van den vierden dag aankwam, nadat mijn volk mij honderd mijlen ver gedragen had, onderweg steeds de om mijne wonden geslagene lappen met water vochtig houdende, om te beletten, dat zij er niet aan vast kleefden.
In zeven weken kon ik mijn bed niet verlaten.
Het bekkeneel mijner vreeselijke vijandin blijf ik, als trofee mijner zoo moeijelijk behaalde als duur betaalde overwinning, zoo lang ik leef bewaren.

Iets over de gezelschappen der vrouwen. (*)

Het schoone herfstweder, gedurende de laatste helft der maand September, bewoog Jufvrouw herbert, om hare vriendin, Mevrouw stolp, tot een bezoek in haren tuin te noodigen. Aan deze noodiging werd gereedelijk voldaan. Door Jufvrouw herbert aan de tuindeur opgewacht, trad Mevrouw stolp binnen, benevens hare jeugdige Nicht izabella, en verzocht verschooning, dat zij de vrijheid gebruikte, om deze ongenoodigde gast mede te nemen. Nu begon het volgende gesprek:
Jufvr. H. Indien ik geweten had, dat uwe nicht zich bij u bevond, zoo zoude mijne noodiging haar niet uitgesloten hebben. Gij zijt nevens uwe Tante hartelijk welkom, bella! - Gaan wij in den koepel, waar de thee ons wacht.

{==572==} {>>pagina-aanduiding<<}

Bella. Mogen wij niet eerst uwe bloemen zien, Jufvrouw?
Jufvr. H.O ja! zeer gaarne. Maar met de lente en den zomer zijn ook deze mijne fieraden verdwenen. Enkele herfstbloemen blijven slechts over.
B. Als men deze maandroos ziet, zou men toch niet zeggen, dat wij reeds zoo ver in den nazomer gevorderd waren. Ei zie eens, Tante! hoe vele bloemen, en dan nog al die knoppen!
Mevr. S. Ja, de natuur is schoon en rijk. Zij geeft zoo lang het haar mogelijk is, en hervat hare vriendelijke bezigheid, zoodra zij slechts weêr eenige groeikracht ontvangt. Hoe vroeg komt niet het lieve sneeuwklokje te voorschijn!
B. Ik hoorde onlangs iemand zeggen, dat de bloemen enkel tot ons vermaak aanwezig zijn. Zou dit wel waarlijk zoo wezen?
Mevr. S. Ik ben geen natuurkundige, en kan het nut, dat bloemen en planten verschaffen, niet van allen aanwijzen. Maar mij dunkt, dat wij de wijsheid van den grooten Formeerder te kort deden, wanneer wij dachten, dat Hij in het eene of andere zijner werken enkel op het vermaak zijner schepselen zoude doelen, en niet tevens derzelver nut beoogen. Wanneer ook al, hetgeen ik echter geenszins toegeef, de bloemen slechts tot ons vermaak dienden, dan heeft echter het onderwijs van den besten Leermeester ons getoond, welk een' heilzamen invloed derzelver beschouwing op de zedelijke gesteldheid van ons hart kan en moet te weeg brengen. Dus: wat ons onderwijst, dat is ons nuttig.
Jufvr. H. Ik ben het ten volle met u eens. Wanneer wij aandachtig de werken der schepping beschouwen, dan zien wij de magt en grootheid van hunnen Formeerder, maar bewonderen ook zijne wijsheid en liefde, die het aangename met het nuttige zoo in alle zijne werken vereenigt en bedoelt. Behoorden zijne redelijke schepselen Hem daarin niet na te volgen?
Mevr. S. En hoe zeldzaam is dit het geval! Wij putten menigmaal ons denkvermogen uit, en stellen alles in 't werk, om ons en onzen vrienden vermaak te verschaffen; maar, of dit vaak moeijelijk verkregen genot ook eenig nuttig doel hebbe, dit zal door een' nadenkenden beschouwer wel eens in twijfel getrokken worden.
Jufvr. H. Onwillekeurig komt mij hierbij ons gezelschap

{==573==} {>>pagina-aanduiding<<}
vóór gisteren bij Mevrouw D. in de gedachten. De goede vrouw had wel alles aangewend, om haren gasten genoegen te verschaffen; wat overvloed geven, wat smaakvolle schikking ter verfraaijing aanbrengen kan, met één woord, niets was verzuimd: maar bragt al die toestel wel dat eenige voordeel aan, dat de leden van het gezelschap waarlijk vergenoegd waren, en niet slechts ter uitspanning, maar ook tot onderling nuttig onderhoud zich vereenigden?
Mevr. S. Dat niet alleen; maar werd het doel, om vermaak te verschaffen, wel eens bereikt? Bij u, bij mij althans niet. En, zoo ik mij niet bedrieg, las ik, vooral in het begin, de verveling op veler gelaat, bij het stijve, gedwongene en moeijelijk vol te houden gesprek. Mij kwam de heidewandeling van Pachter gerard (*) in de gedachten; maar ik had niet zoo spoedig, als hij, het middel bij de hand, om de verveling te verdrijven, die zulke heidegezelschappen moeten te weeg brengen.
Jufvr. H. Men vond op deze heide toch één aardig bloempje. Het scheen althans, dat deszelfs geur het gezelschap verlevendigde; de geboeide tongen raakten los, het gesprek werd meer algemeen, en verkreeg eene vrije, vrolijke vlugt.
Mevr. S. Gij bedoelt de fijne, maar vinnige scherts van Mevrouw R. wegens het karakter en de manieren van..... Maar, lieve vriendin! gij noemt dit te onregt een heidebloempje. Het was immers niet onschuldig en zacht, zoo als veldbloempjes zijn, maar het geleek veeleer naar die soort van bloemen, welke sommige distelplanten voortbrengen. De bloem bekoort het oog, maar blad en stengel wonden de hand.
Jufvr. H. Ik ben het ten volle met u eens, en wilde slechts uw oordeel uitlokken. Uwe vergelijking is zeer juist; en het is waarlijk jammer, dat een zoo geestrijk vernuft, als dat van Mevrouw R., meermalen met zulke bloempjes prijkt. Deze soort van kwaadspreken is de gevaarlijkste van alle. Zij tooit zich in zulk een bevallig uiterlijk, dat zij doorgaans algemeen bijval vindt.
Mevr. S. En ze is tevens van een' zeer besmettenden aard. Elk wil navolgen, zijn vernuft toonen, en den wierook van algemeene toejuiching inoogsten, ten koste, helaas! van den

{==574==} {>>pagina-aanduiding<<}
goeden naam en de achting zijner medemenschen. En dat zal dan zijn, zich te vermaken!
B. Oordeelt gij nu niet wat heel streng, lieve Tante? Immers komt men op gezelschappen niet bij elkander met het doel om kwaad te spreken?
Mevr. S. Niet met het doel, bella! maar ook niet genoegzaam gewapend tegen het gevaar van medegesleept te worden, wanneer anderen, ook dikwijls zonder bepaald doel, den verleidelijken toon aangeven.
B. Uit hetgene ik van u, Tante! en van Jufvrouw herbert nu gehoord heb, zoude ik moeten opmaken, dat de bijeenkomsten der meer bejaarde vrouwen meestal bestaan, om, het zij meer het zij min opzettelijk, de kunst van lasteren te hantéren. Zou men dus niet moeten schrikken, als het regt van deelgenootschap aangeboden werd, om lid van zulke gezelschappen te worden?
Jufvr. H. Uwe Tante heeft u hare meening duidelijk genoeg ontwikkeld, kindlief! En wij zullen uwe eenigzins scherpe aanmerking gereeder verschoonen, wanneer wij overtuigd zullen zijn, dat de bijeenkomsten der jonge Dames door dit euvel geheel niet befmet worden.
B. Vergeef het mij, Jufvrouw! indien ik te voorbarig en onbedachtzaam gesproken heb; maar vergun mij u te vragen: Indien men nu al het kwaadfpreken vermijdt, zal dan het hooge doel, om tot onderling nut zamen te zijn, beter bereikt worden, wanneer er over huishoudelijke bezigheden, over kleeding, dienstboden en dergelijke zaken gesproken wordt, 't welk gij en Tante mogelijk beuzelingen zult noemen?
Jufvr. H. Noch uwe Tante noch ik achten een onderhoud over huiselijke aangelegenheden voor louter beuzelwerk. De bestemming der vrouw bestaat eerst en vooral in de getrouwe behartiging harer huiselijke belangen. De meening en den raad van anderen in dezen te hooren, en eigene ondervinding mede te deelen, kan zeer nuttig zijn; en zulks is verre van beuzelarij. Maar als men niets behandelt, dan het nieuws van de straat en van den dag, als het gesprek laf en zouteloos is en blijft, dat noemen wij beuzelpraat, en men beklaagt zich den tijd, daaraan opgeofferd.
B. Ik moet evenwel vragen: Bepaalt de bestemming der vrouwen haar tot den huiselijken kring, tot bezigheden, waarbij minder het hoofd dan wel de handen te pas komen, dan zal haar zeker niet veel tijd tot oefening van den geest

{==575==} {>>pagina-aanduiding<<}
overig blijven. Kunnen zij nu wel anders, dan spreken over kleinigheden, die haar telkens omringen, die zij steeds zien en hooren? De geleerde genootschappen zijn voor de mannen. De vrouwen moeten maar zoo wat voortbeuzelen. Zij kennen en kunnen immers niet anders.
Mevr. S. Gij hadt eene duchtige bestraffing verdiend, bella, indien uwe redenering ernst ware. Maar ik ken u, stout meisje! Hoe menigmaal hebt gij mij op zulk eene wijze moeite gemaakt met uwe invallen, bedenkingen en tegenspraak!
B. Voor welke moeite het stoute meisje aan hare Tante altijd verpligting zal hebben. Ik hoop toch, dat, hetgeen ik langs dezen weg geleerd heb, mij immer nuttig zal zijn. - Maar, lieve Dames! neemt nu nog een weinig geduld met mijn gesnap. De mannen beschouwen ons veelal als schakels, die de ruimte tusschen het kind en den man aanvullen. Durven wij ons waarlijk hoogeren rang toeëigenen?
Mevr. S. Men late ons dezen rang! Ik schaam mij dien niet. Wenschelijk ware het, dat wij vrouwen den kinderen gelijk zijn en blijven mogten in onschuld, zuiverheid van gemoed en lieve, zachte volgzaamheid. Doch dat wij tevens den man naderen, ons tot hem opheffen, en hem navolgen op het spoor van echte geestbeschaving!
Jufvr. H. Ik zoude er gaarne bijvoegen, dat, hoe zeer onze bestemming tot het bestuur des huisgezins en der aangelegenheden van hetzelve voornamelijk bepaald schijnt, het toch ook even zeker is, dat wij, als redelijke wezens, voor een hooger en onsterfelijk bestaan bestemd zijn. Houdt nu in dit aardsche leven onze geest zich enkel met keuken en kelder, met wasschen en schoonmaken onledig, wat zullen wij dan in een volgend leven? Wie zal het wonder daarstellen, dat wij ons daar aan de Engelen aansluiten, wanneer wij hier onze redelijke en zedelijke vermogens onder het stof der aarde begraven hebben?
B. De vrouw echter, die, van dat zij ontwaakt tot zij zich weêr ter ruste begeeft, met bezigheden omgeven en als overstelpt is, zoodat zij geen oogenblik tot oefening van den geest over behoudt; wat moet dan deze?
Mevr. S. Daaromtrent zoude ik nog al het een en ander kunnen aanmerken. Doch wij spraken nu van vrouwen, die gezelschappen bijwonen, en daartoe zullen diegene, welke gij bedoelt, wel niet behooren. Zij nu, die werk, somtijds

{==576==} {>>pagina-aanduiding<<}
druk werk, van het bijwonen der gezelschappen maken, kunnen immers dezelve doen dienen tot hulpmiddelen ter vorming van verstand en hart.

(Het vervolg en slot hierna.)

Een tooneel uit de eerste Fransche omwenteling.

Door Emile Souvestre.

De omwenteling was in Bretagne niet dat, hetwelk zij elders geweest is. Zij kwam aldaar den grooten hoop des volks veel onverwachter en met een veel vijandiger voorkomen. Ook bleef het er niet bij eene regelmatige vertiening der koppen door de guillotine. In die oorden vertoonde zich eene andere soort van drama. Het was de strijd der guillotine tegen het geloof; een strijd van verbittering, in welken de guillotine zich haar slagtmes stomp sloeg en verwonnen werd. De worsteling ontaardde er niet, gelijk in de Vendee, in eenen burgerkrijg. Met weinige uitzonderingen, bleef de geheele provincie van Nederbretagne roerloos; maar zij lag biddend nedergeknield, met gevouwen handen, ondanks alles, wat men ondernam om haar zulks te beletten. Het land bood een eigenaardig, wonderlijk, maar plegtig gezigt aan. Wanneer de geschiedenis zich met de zedelijke en zielkundige bestudering van het menschdom bezig hield, wanneer zij iets meer wilde zijn dan de pleister-afdruk van het lijk eener eeuw, geschikt om derzelver trekken, niet derzelver ziel na te beelden, zoo kon zij een belangrijk tafereel ophangen van den lijdelijken, innigen en onverzettelijken wederstand, welken Bretagne in dat tijdsgewricht geboden heeft. Niets vermogt in dat land den oorspronkelijken glans des geloofs te doen verbleeken; dezelve week noch voor toorn noch voor vrees. Men kon den Bretagners de roode muts wel op het hoofd zetten, maar er niet in brengen. ‘Ik zal uwe kerktorens omver doen halen,’ zeide jean bon saint andré tot den Maire van een dorp, ‘opdat niets u meer aan uw oude bijgeloof herinnere.’ - ‘De sterren zult gij ons toch moeten laten,’ gaf de boer ten antwoord, ‘en die ziet men nog verder dan onzen kerktoren.’
Vruchteloos dreigde de wet den dood aan de priesters,

{==577==} {>>pagina-aanduiding<<}
die den eed weigerden, en aan hen, die den weigerenden eene schuilplaats verleenden. Vergeefs vormden de comités révolutionnairs hunne vreeselijke patriottische kamer, en schreven alle verdachten op de lijst van den beul; er bleven in Bretagne steeds priesters, die de geloovigen bijstonden en hun troost bragten; er bleven steeds geloovigen, die den priesters dak en onderhoud verschaften. Ja, men kan zeggen, dat in weinige gemeenten dier provincie de openbare godsdienstoefening afgebroken geworden is. De vroomheid was vindingrijker dan de vervolgzucht. Zichier daarvan een voorbeeld:
Te Croson werden de kerken gesloten. De priesters konden geene schuur vinden, om er het misoffer te verrigten. De dorpen waren vol met soldaten der republiek. Hoe nu de pligten der godsdienst oefenen? Hoe de jonggeborenen doopen? Hoe de verloofden trouwen? Men luistere!
Het slaat middernacht. Een dobberend lichtje schemert van verre op den oceaan. De klank eener klok mengt zich, naauwelijks hoorbaar, in het bruisen der golven. Plotseling komen van achter alle rotspunten en landtongen, uit alle kreken en inhammen langwerpige zwarte punten te voorschijn, en glijden over de baren daarheen. Het zijn visschersschuiten vol mannen en vrouwen, kinderen en grijsaards. Zij bereiken de open zee; zij sturen alle naar één en hetzelfde punt. Reeds klinkt de klok van naderbij; het uit de verte schemerende lichtpunt wordt duidelijker. Eindelijk verschijnt het voorwerp, werwaarts geheel de bevolking henen snelt, midden op de watervlakte. Een scheepje is het, en op dit scheepje een priester, die de mis verrigt. Hierheen, waar hij slechts God tot getuige heeft, riep hij zijne parochiekinderen om ér hunne godsdienst te houden, en allen zijn gekomen, allen liggen om hem geknield. Digt onder hunne voeten schuimt de zee; over hunne hoofden pakken zich de wolken aan het gewelf des hemels te zamen.
Die het vermag, voltooije de schildering van dit schouwspel! De nacht, de golven, tweeduizend hoofden eerbiedig neêrgebogen rondom eenen man, die, over den afgrond zwevende, de kerkdienst verrigt, het plegtige gezang, en bij elke pauze het dreigende bruisen der zee, zich verkondigende als de stem des Heeren!
Overigens verbeelde men zich niet, dat de boer in Bretagne geene andere gevaren door te staan had, om zijn oud

{==578==} {>>pagina-aanduiding<<}
geloof getrouw te blijven. Nergens was de vervolging aanhoudender, nergens hatelijker. Menige provincie van Frankrijk was er, waar meer hoofden afgeslagen werden; maar in geene werd de gevoeligheid pijnlijker geprikkeld, nergens de hartstogt feller gefard, de grimmigheid der volksmassen met meer hardnekkigheid tot het uiterste gedreven. Men wilde den leeuw dwingen zich op te rigten, om hem te wisser de borst te kunnen doorboren. De leeuw bleef liggen. Desniettemin greep men hem aan, en kwelde hem met de laaghartigste wreedheden. Ziehier weder een voorbeeld, voor welks geschiedkundige echtheid wij borg blijven. Wij verhalen het uit den mond van een' ooggetuige.
Het was in het begin van Mei. Men vernam, dat verscheidene gemeenten des nachts te Morlaix bijeenkomen zouden, om, onder aanvoering eens weêrspannigen priesters, de jaarlijksche processie te houden, bij welke men den hemel om vruchtbaarheid der akkers aanroept. Terstond geraakte alles in beweging. Twee kompagniën der nationale garde kwamen onder de wapenen, en begaven zich, op den bepaalden dag, zoodra het donker werd, naar eene plaats, waar de processie noodwendig voorbij moest komen. De burgerfoldaten (zoo noemde men hen toen reeds) legden zich, ter wederzijden van een' hollen weg, achter aardhoopen en heggen in hinderlaag en loerden.
Een uur verliep, zonder dat er zich iets vernemen liet. Eindelijk hoorde men in de verte een geruisch, gelijk aan dat eener naderende menschenschaar. Vervolgens verhief zich eene stem in den suizenden nachtwind, en de toonen van een kerkgezang rolden door de lucht.
‘Zij zijn het!’ riep de Kapitein, die het bevel over de gewapenden voerde. ‘Allen op de knie! Geeft acht, en let op het kommando!’
Wederom was alles stil. Nu begon het gezang op nieuw, en klonk gedurig nader. Reeds betreedt de stoet het pad zelf, hetwelk de nationale garde bezet houdt. Op dit oogenblik berst de stem des priesters en het antwoord der menigte in volle kracht los.

A subitanea et improvisa morte - 
Libera nos, Domine! (*) 

{==579==} {>>pagina-aanduiding<<}

Ab insidiis diaboli - 
Libera nos, Domine! (*) 

De spits van den optogt was voorbij; de kruisen en kerkvanen staken boven de heggen uit, en raakten bijna de bajonetten der patriotten.
‘Aan!’ kommandeerde de Kapitein met fluisterende stem. De soldaten gehoorzaamden.

Ab ira et odio et omni mala voluntate - 
Libera nos, Domine! (†) 

‘Vuur!’ en honderdvijftig schoten vielen te gelijk.
IJzingwekkend was het schouwspel, hoe deze verraste en weerlooze menigte van alle kanten den dood ontving, zonder zich te kunnen verdedigen of wreken. Beide de uitgangen van den hollen weg waren door nationale gardes bezet; de trein werd dus belet te vlugten, en moest het vuur der schutters uithouden, die op korten afstand hunne geweren losten. Dit duurde zoo lang, tot dat de dappersten en wanhopigsten dezer den dood gewijde menigte zich doorsloegen en ontkwamen. Zij verdwenen in de duisternis, schreeuwende, schreijende, dreigende, en sleepten hunne gekwetsten en gesneuvelden met zich voort.
‘Ik zag eene moeder,’ verhaalde mij een ooggetuige van dit tooneel, ‘die mij voorbij vloog, en op iederen arm het lijkje van een kind droeg. Zij scheen van smart krankzinnig, gilde en sprong met overspannen kracht dwars over de voren des akkervelds. De beide hoofdjes harer doode kinderen zwaaiden haar slingerend om de schouders. Bij de schemering van den aanbrekenden dag zag men achter hare schreden een bloedspoor. Het was hartverscheurend. Zij liep langs de rij der schutters voorbij. Er viel een schot. De ongelukkige moeder stortte neder en bleef liggen. Nog in den dood hield zij hare kinderen krampachtig omvat.’


{==580==} {>>pagina-aanduiding<<}

Liefde bij het blindemansspel.

(Uit de herinneringen van j. vernon, Esq.)

- Op het oogenblik, dat zij van hare teekening opzag, herinnerde ik mij haar op eenmaal aan hare oogen. Het was drie volle jaren geleden, sedert ik die oogen gezien had, gedurende een vacantiereisje, in de diligence van St. Omer naar Parijs. Zij was toen nog slechts een meisje van tusschen de dertien en veertien jaren, maar veel interessanter, dan juffertjes in dat twijfelachtige tijdperk des levens gemeenlijk zijn. Een lief schepseltje met een krulhoofdje en rozegloed op de wangen, schalkachtig en goedhartig tevens, met een paar blaauwe oogen, die ik volstrekt beschrijven moet, want zij waren inderdaad eenig in hunne soort. De kleur was buitengemeen vol en donker, de vorm een verlengd ovaal; gewoonlijk, zoo het scheen, half gesloten en door donkere oogharen overschaduwd, gaven zij eene schalksche of ook eene peinzende uitdrukking aan de opwaarts gebogene koraalroode bovenlip; maar, werden zij door verrassing of blijdschap gewekt, alsdan openden zij zich, van onder hare fijn gebogene wenkbraauwen, met zulk een' helder blaauwen luister, dat men er bijna door verblind werd. Het waren oogen, waarop men kon zitten staren, even als op het uitspansel, uren lang. Zij was destijds op reis, onder haars vaders geleide, om te Parijs in eene kostschool geplaatst te worden; en, daar er zich in de diligence geene andere passagiers dan wij bevonden, was ik nog vóór den avond op den besten voet met beide. De vader was een oud militair, gepensioneerd, naar ik giste, volgens deszelfs wijs van reizen. Toen het duister begon te worden, week de schuwheid der kleine voor de levendigheid van haren aard; en, daar papa reeds teekenen van slaperigheid begon te geven, wendde zij zich trapswijs tot mij, met dien stroom van onschuldige praatzucht, die zoo innemend van jonge lippen vloeit, en de eerste van derzelver uitboezemingen is, welke de wereld bederft. Ik luisterde, alsof ik reeds tien jaar lang haar vriend geweest
was, terwijl zij mij voorsnapte van hare schoolmakkertjes, van hare bloemen en duiven te huis, in Leicestershire, van hare blijdschap en droefheid sedert zij die verliet, van hare nieuwsgierigheid naar de nieuwe kameraadjes, die

{==581==} {>>pagina-aanduiding<<}
haar wachteden, enz. zoodat ik in korten tijd met het grootste deel harer kleine geschiedenis bekend was. Toen het met den avond koud begon te worden, sloeg ik mijnen ruimen reismantel om haar heen, en bemerkte met een bijna vaderlijk gevoel, hoe haar kopje begon te knikken, en haar lief gekout verflaauwde; tot dat zij eindelijk, geheel vermoeid, in eenen slaap viel, zoo diep, dat zij niet ontwaakte, toen ik, bij het eerstvolgende hotsen van het rijtuig, haar hoofd tegen mijnen schouder plaatste, en, mijnen arm rondom haar henen slaande, haar in die stelling vasthield. - Ik voor mij heb in een postrijtuig nimmer kunnen slapen. In die dagen, daarenboven, was mijne verbeelding in volle kracht, zoodat, terwijl wij voortspoedden, en ik aan den eenen kant naar het zonderling geroep van conducteur en postiljon zat te luisteren, aan den anderen het oor leende aan den zachten ademgang mijner jonge reisgezellin, waarbij het vaderlijk gesnurk eenen niet onaardigen bas gaf, ik mij verlustigde met mij toe te geven aan mijmerende gissingen omtrent het mogelijke lot van het aanvallige schepsel, dat aan mijnen boezem sliep. Somtijds welde in mijnen geest het wonderlijke denkbeeld op, dat onze zoo pas begonnen kennis, en die zoo snel stond te eindigen, bestemd was, om te eeniger tijd hervat te worden; en ik hield mij bezig met mij het beeld voor te stellen van het lieve meisje, hoe het, tot al de bekoorlijkheid van den volwassen maagdelijken ouderdom ontwikkeld, andermaal mijn pad doorkruiste, door het een of ander toeval als dat, hetwelk ons thans had zaamgebragt. Er is, ik ben hiervan overtuigd, eenige voorspellingskracht in deze indrukken, vooral wanneer zij ons bij nachttijd bezoeken. Droomen, zegt een groot Dichter, komen van God. Toen de dag aanbrak, zag het meisje er zoo aanvallig en gerust uit, genesteld als zij lag in mijnen mantel, dat ik mij niet onthouden kon, haar eenen morgenkus op het voorhoofd te drukken, doch zoo
ligt en voorzigtig, dat ik hare sluimering niet stoorde. Ook ontwaakte zij niet eer, vóór dat het ratelen van het rijtuig op de steenen van den straatweg nabij de barrière St. Denis verkondigde, dat wij ons digt bij Parijs bevonden. Toen de diligence in de rue de l'Enfer stilhield, gevoelde ik wezenlijke smart, dat ik van het lieve kind, voor hetwelk ik zorg gedragen had, moest scheiden; en, terwijl ik haar de lompe treden van het portier afdroeg, verzocht ik haar, mij haren naam te zeg-
{==582==} {>>pagina-aanduiding<<}
gen en mij niet te vergeten. Zij zeide mij, dat zij isabella denham heette en een goed geheugen had; maar weinig dacht ik, toen ik met den groet au plaisir afscheid nam, dat ik haar inderdaad immer zou wederzien.
Hoe beuzelachtig dit avontuur ook geweest mogt zijn, was ik, in mijnen toenmaligen negentienjarigen ouderdom, nog zoo vol van de droombeelden der jeugd, en zoo zeer nog een vreemdeling in den omgang met de schoone sekse, dat, gedurende mijn kort verblijf te Parijs en nog lang nadat ik te Oxford terug was, de voorstelling dier donkere lokken, rondom mijne borst golvende, en het paar blaauwe oogen, welker opslag bij het ontwaken in de diligence den mijnen ontmoette, gedurig voor mijne verbeelding terugkwam. Hoe boos was ik niet over mijne domheid, dat ik niet het waaromtrent van haar verblijf in Leicesterfhire gevraagd had! Werkelijk kwelde ik al de leden uit dat Graafschap, die in de geringste betrekking tot mij stonden, met vragen omtrent den naam van denham, tot dat de spot, dien zij wekten, mij den mond deed houden. Evenwel de werkzaamheden en verstrooijingen van het akademieleven verzwakten mijn geheugen niet; hoezeer het, toen ik, na mijne promotie, het Vasteland wederom bezocht, slechts in oogenblikken van ledigheid was, dat ik mijzelven vroeg: ‘Wat mag er toch wel van dat aardige isabelletje geworden zijn? Thans moet zij een volwassen meisje en, ik twijfel er niet aan, eene schoone maagd wezen. O, hoe gaarne zou ik weten, of zij zich nog haren reisgezel uit de diligence herinnert!’
Een verrukkelijk zomerreisje was voor mij te midden der heuvelen en wijnbergen van Waadland ten einde geloopen. Op eenen achtermiddag, die voor eene wandeling te warm was, was ik bezig, als muilezel-ruiter, eene fteile helling in de nabijheid van Vevay af te dalen, langs eenen weinig bezochten weg, die uit de hoogte het uitzigt over het meer heeft. De wolken begonnen zwaar en langzaam van achter de westelijke Alpen opwaarts te rollen, en ik dreef mijn lui dier tot snelleren tred, in de hoop dat ik mijn kwartier bereiken mogt, vóór dat de storm losberstte. Maar muilezels zijn beesten, die geen reden verstaan, en toen ik den mijnen de karwats deed voelen, om hem voort te drijven, hield hij aan den hoek van den weg bot stil, en gaf zich het vermaak een gebalk aan te heffen, zoo als gewis geen ander

{==583==} {>>pagina-aanduiding<<}
stemtuig dan dat van eenen muilezel kan voortbrengen, tot grooten schrik eener jonge dame, die aan den hoek, om welken ik zoo even gekomen was, gerust zat te teekenen. Toen zij bij het afschuwelijke geluid verschrikt opzag, doch weldra een lach den schrik verving, opende zij in derzelver volle grootte een paar aanminnige blaauwe oogen, waarin ik zeker was reeds te voren gekeken te hebben, schoon ik van derzelver schitterend schoone eigenares geene de geringste herinnering had. Op eenmaal bragt eene gedachte - eene ingeving moet het geweest zijn - mij mijne vorige gezellin uit de diligence in het geheugen. Ik was nu zeker, dat zij het was. Daar ik van alle wijdloopige pligtplegingen bij onderzoek van dien aard eenen afkeer heb, steeg ik terstond af, ligtte den hoed, en sprak de schoone kunstenares aldus aan: ‘Madame’ (het Fransch is toch eene heerlijke taal; men kan eene vrouw den eerbiedigsten titel geven, zonder te weten, welke haar toekomt) ‘Madame, veut-elle bien me pardonner pour l'avoir dérangé? Mais je la supplierais qu'elle me permit de l'engager à descendre au plus vite. Tout annonce un orage.’ (*)
Zij kleurde, maakte met de woorden: ‘Ik dank u, Mijnheer!’ eene ligte buiging, en vervolgens rondziende, riep zij: ‘George!’ Het accent was dat van mijn geboorteland. Ik vond nieuwe bevestiging voor hetgeen ik giste, en sprak haar in het Engelsch aan: ‘Zoo de man, dien ik gezien heb, Mevrouw, uw bediende was, dan is hij, vrees ik, buiten bereik van uwe stem. Een oud, grijsharig man, dien ik voorbij gereden ben, terwijl hij bezig was in het clos van la Blaye, meer dan tien minuten van hier, druiven te plukken.’ Zij zocht haar teekengereedschap bijeen en scheen verlegen. Op dit oogenblik kwamen eenige groote regendroppen, en het rommelen van den donder in de verte, juist van pas, om mij te helpen in het verzoek, dat ik doen wilde.

{==584==} {>>pagina-aanduiding<<}

Ik nam de nederigste en eerbiedigste houding aan, welke ik vermogt: ‘Wilt gij mijnen viervoet de eer aandoen, hem u naar huis te laten dragen, vóór de storm ons overvalt?’ - Zij bloosde andermaal, en scheen te aarzelen; maar een luide donderslag kwam mijne welsprekendheid vermogend te hulp; en, na eenige oogenblikken voorbereiding, had ik het genoegen, haar op den muilezel te zien zitten, gewikkeld in denzelfden mantel, die haar drie jaren geleden verwarmd had; terwijl ik zelf, met de hand aan den toom van het dier, nevens haar draafde, en van tijd tot tijd de verontschuldiging van eene steile helling of een ruw eind wegs aangreep, om haar in den zadel te ondersteunen. Desniettemin, vóór wij nog haar huis, niet ver buiten Vevay, bereikt hadden, viel de slagregen met ware Alpen-woede, en ik leverde mijn vertrouwd pand, druipend nat, in de handen van een angstig uitkijkend oud Heer, die onder den overdekten gang buiten het huis haar wachtte, en in wien ik bij den eersten blik den papa uit de diligence herkende. Van haar ontving ik eenen zwerm van lieve dankwoordjes, en van papa iets, dat mij van nog grooter waarde was, te weten het verlof, om des anderen daags te komen vernemen, of het voorval aan zijne dochter geen hinder gedaan had.
‘George,’ sprak ik tot den ouden blaauwrok, dien ik onder weg, naar de stad hompelende, ontmoette, ‘is het reeds lang, dat Kapitein denham te Vevay woont?’
De man vertoonde blijk van gemelijkheid, maar antwoordde eerbiediglijk: ‘Gij meent Sir george denham, Mijnheer; hij is Sir george, omdat de Baronet in Yorkshire overleden is.’
‘O, zoo; dat wist is niet: en Mylady?’
‘Mylady? Wel, Mijnheer, die was lang gestorven, vóór dat mijn Heer buitenslands ging.’
‘Waarlijk? ik had daarvan niet gehoord: maar is er dan niemand bij uwen Heer, dan Miss isabella?’
‘Neen, Mijnheer, al de andere jonge lieden zijn in Leicestershire gebleven, toen Sir george Engeland verliet, om zijne gezondheid.’
‘Zien zij veel gezelschap!’
‘Och neen, Mijnheer; mijn meester leeft zeer afgezonderd; daarenboven zijn er weinig Engelschen omstreeks Vevay.’

{==585==} {>>pagina-aanduiding<<}

‘Allerbest: ga nu naar huis en trek drooge kleederen aan’ (hem eene kroon in de hand duwende).
Hier had ik dus volledige en aangename berigten. Mijne gissing was bevestigd; geene lastige mama of broeders; de vader krukkende en een Baronet; niets kon verrukkelijker wezen! In de beste luim, en te midden van een' rijken stroom van Utopische mijmeringen, keerde ik naar huis en huurde mijne kamers in ‘voor twee maanden vast.’
Mijn bezoek van des anderen daags werd vriendelijk opgenomen. Onze landslieden zijn niet zoo norsch, wanneer men hen buitenslands ontmoet, als te huis, vooral wanneer het hun aan tijdverdrijf ontbreekt. Het kwam mij voor, dat Sir george zich in dit laatste geval bevond; en inderdaad hij bemoedigde mij meer, dan hij blootelijk bewilligde, in de pogingen, welke ik deed, om een dagelijksch huisvriend onder zijn dak te worden. Ik begreep, zoo uit den voet, waarop hij leefde, als uit mijn gesprek met george (den blaauwrok), dat met zijn' titel ook de fortuin hem opgezocht had, en onthield mij daarom zorgvuldig, hem onze vorige ontmoeting in het geheugen te roepen. Maar met de schoone isabella was ik zoo naauwgezet niet; en zoodra wij tamelijk goede vrienden waren, en ik geïnstalleerd was in den post van cicerone, met verlof om haar naar alle berggezigten te geleiden, werwaarts papa zich niet kon ophijschen, nam ik de gelegenheid waar, om het punt te naderen, ofschoon in den beginne met omzigtigheid. Op het oogenblik echter, dat ik het aanroerde, overtuigde mij de uitdrukking in het oog van Miss denham, en misschien het eenigzins hooger worden van hare kleur, dat zij de omstandigheden van ons vorig bijeenzijn niet vergeten had; toen waagde ik, van hetzelve en van de vele herinneringen, die het bij mij achtergelaten had, zonder terughouding te spreken. Waarom ik tot nog toe geaarzeld had het onderzoek te doen, zou ik vruchteloos pogen uit te leggen; zij alleen, die, even als ik toen, onder zulk eene begoocheling geweest zijn, kunnen begrijpen waarom. Van nu af aan waren wij als oude vrienden, en ik behoef niet te zeggen, gedurige medgezellen. Nooit, nooit heb ik een' heerlijker zomer doorgebragt. Inderdaad, het was een voor het menschelijk gevoel bijna al te groot geluk, dag aan dag, zonder gedachte aan de toekomst, in dat paradijs van een land, aan de zijde der
be-
{==586==} {>>pagina-aanduiding<<}
minnelijke isabella denham rond te zwerven; haar stukken uit rousseau en byron voor te lezen, op de plaatsen zelve, waar zij opgesteld zijn en welke zij beschrijven; of in schoone zomeravonden aan hare voeten te zitten, starende in die heerlijke blaauwe oogen, onder wier invloed ik mij zoo lang bevonden had, terwijl zij bij hare guitar voor papa geheele tritsen vrolijke Fransche en Zwitsersche romances zat te zingen. Nogtans sprak ik haar nimmer van liefde, hoezeer mijn hart onder derzelver zoete magt bijna bezweek. Maar onze omgang werd zoo innig en hartelijk, terwijl wij te zamen of lazen, of zeilden, of zaten, of te midden der avondgeuren van den bloemtuin de heerlijkheden eener ondergaande zon in de Alpen bewonderden, dat niets anders dan een oprijzend gevoel van zelfverwijt, wanneer ik mijne onzekere uitzigten in het leven overwoog, of misschien tevens de vrees, om door een enkel woord eene zoo liefelijke betrekking, als zich stilzwijgend tusschen mij en dit schoone meisje gevormd had, te verstoren, de belijdenis en de bede gesmoord kon hebben, die menigmaal op mijne lippen trilden. O, zij was zulk een lief, aantrekkelijk wezen, met al de bevalligheid van een Fransch meisje en al de peinzende aanminnigheid eener Engelsche maagd; vrolijk, maar diep gevoelig, en soms, schoon zelden, geneigd een dwingelandje te wezen; met kleine handjes en trippelende voeten, en dan die oogen, die ik niet beschrijven kan! Ik verwonder mij nog, hoe ik heb kunnen zwijgen; want er was iets in isabella's manieren, dat mij somwijlen toesluisterde, alsof zij mijne laatdunkendheid vergeven zou hebben, indien ik gesproken had.

(Het vervolg en slot hierna.)

Twee wezens in den kerker.

Het sloeg drie ure op de klok van het Paleis van Justitie te Parijs. Een beklagenswaardige ter dood veroordeelde wachtte in de Conciergerie het noodlottig tijdstip af, dat zijnen naam van de lijst der levenden moest uitwisschen. In deze laatste ure, in welke het leven hem ontvallen moest, gelijk een te zwaar stuk speelgoed aan de zwakke hand van

{==587==} {>>pagina-aanduiding<<}
een kind ontvalt, peinsde hij over den verlaten toestand, tot welken hij zich verwezen zag, toen een fraai vlindertje met bonte wiekjes, dat uit den tuin van het Luxemburg gevlogen was, tot in de gevangenis doordrong.
Het gezigt van dit schitterend insekt wekte in zijn hart de verkwikkende denkbeelden aan het opene veld en de vrijheid op; hij stortte tranen, en riep uit: ‘Wat komt gij hier doen? Wat voert u tot den armen gevangene? Komt gij, zinnebeeld der ziel, die zich hemelwaarts rigt, mij waarschuwen, dat mijne ziel zich moet voorbereiden op het verlaten van dit vergankelijk ligchaam; of heeft welligt, terwijl gij in uwe vlugt verdwaald waart, een wreede vogel u tot in dit verblijf des jammers vervolgd? Haast u deze plaats te verlaten, waar verveling en gebrek aan lucht u zouden doen omkomen! Ik dank u voor uw bezoek; maar de vochtigheid van een gevangenhok kan u niet voegen, die gewoon zijt van bloemen en vrijheid te leven. Vertrek; vlieg naar de oorden, die u zagen geboren worden, - de oorden, die ik niet zal wederzien!’
Het vlindertje vloog nog steeds heen en weder, en vervulde voor eenige oogenblikken het verbrijzelde hart van den veroordeelde met zachten weemoed. - ‘Neen,’ sprak hij vervolgens met eene ontroerde stem, ‘ik zal die groene velden nimmer wederzien, die de getuigen mijner liefde en van mijn misdrijf waren! Jenny! jenny! Hoe zwaar drukt het mij op de borst! Uw naam is mij eene wroeging. Ik beminde u meer dan mijn leven, en ik heb u van het uwe beroofd! De jaloezij heeft mijne oogen verblind; dat monster, onverzadelijker dan de gierigheid, die slechts goud vordert, terwijl zij bloed eischt! - de jaloezij deed mijne hand den boezem doorstooten, waarop mijn hoofd en mijne reinste wenschen vroeger rustten! - Mijne regters waren onvermurwbaar; zij mogten mijnen vurigen en verbijsterden hartstogt niet in aanmerking nemen: mijn misdrijf was te tastbaar en te groot. Hun menschelijk hart moest kil blijven als het zwaard en beslissend als het wetboek; zij spraken dat woord over mij uit, dat in het niet gevormd is: de dood!’
De vlinder zag zich, terwijl zij tusschen de digte traliën van het venster der gevangenis wilde henendringen, om zich weder in de ruime lucht te baden, in de digt gewevene draden eener afzigtelijke spin gevangen, die op eene prooi loerde.

{==588==} {>>pagina-aanduiding<<}

Voetstappen lieten zich hooren in den gang, welke naar den kerker leidde; het waren die van den beul! Hij sloeg de hand aan zijn slagtoffer. De gevangene wendde zijne oogen naar den vlinder, en zag hem door de spin aangegrepen; hij zuchtte diep, en vertrok.
Ten vier ure was er een mensch en een vlinder minder op de wereld. Maar de vlinder had zich aan geene misdaad schuldig gemaakt.

Gevaar van het romans-lezen.

Het kan voor den menschelijken geest niet anders dan nadeelig zijn, nimmer tot inspanning gedwongen te worden; de gewoonte, om vermaak te genieten zonder denkingskracht te werk te stellen, en eeniglijk door het opwekken van nieuwsgierigheid en sterke aandoeningen, mag met regt onder de ergste gevolgen van het dagelijksche romans-lezen gerekend worden. Zij, die hun lezen tot zoodanige boeken beperken, verkreupelen hunne eigene zielsvermogens, en brengen eindelijk hun verstand tot eene beklagenswaardige stompheid. Even als beuzelende ochtendbezoekers, verschijnen en verdwijnen de vlugtige en ademlooze volzinnen in snelle en batelooze opvolging; ieder, zeker, in het korte oogenblik van deszelfs daarzijn, verdrijft de verveling van het niets doen, terwijl hij de zucht tot vadzigheid bevredigt; maar alle te zamen laten zij de vrouw van den huize (ik meen de ziel) moede en mat, onbekwaam om hare eigene aangelegenheden te bezorgen, en ongeschikt tot het onderhoud met verstandiger gasten.

Manuscript-manie.

De eigenhandig geschrevene opstellen van walter scott's Guy Mannering en the Monastery zijn onlangs te Londen geveild, en het eene voor ruim 900, het andere voor ruim 550 gulden verkocht.




Duitsche logen.

(Zeitung für die Elegante Welt, Jun. 1836.)

Eene dure Tulp. - De Hollanders, gelijk bekend is, de grootste bloemenvrienden op den aardbodem, hebben weder eene nieuwe Tulp uitgevonden, en haar de Citadel van Antwerpen gedoopt. Een liefhebber te Amsterdam heeft dezelve voor 16,000 (zegge zestienduizend) franken gekocht.





{==589==} {>>pagina-aanduiding<<}

Mengelwerk.

Aan de Lezers der Vaderlandsche Letteroefeningen.

Er is tegen het einde van de vorige maand (Augustus) bij den Amsterdamschen Boekverkooper beijerinck een Prospectus van een nieuw Tijdschrift in het licht verschenen, waarin de Vaderlandsche Letteroefeningen, met derzelver Redacteur, op eene wijze aangerand worden, waarvan de Geschiedenis onzer Letterkunde nog geene wedergâ heeft opgeleverd. De Heer ijntema meent de Lezers van zijn Maandwerk daarvan niet onkundig te mogen laten. Te zeer persoonlijk in dien aanval betrokken, om in het afweren van denzelven niet van partijdigheid verdacht te worden, heeft hij den Ondergeteekende verzocht, de gesmade eer van het erfgoed eens braven Vaders en zijnen eigen' goeden naam tevens te verdedigen. Sedert eene reeks van jaren, en door geen ander belang, dan 't welk liefde voor wetenschap en kunst inboezemt, aan de Vaderlandsche Letteroefeningen verbonden, heeft de Ondergeteekende geen oogenblik geaarzeld, aan dat verzoek te voldoen, geschraagd door de bewustheid, dat hij voor de zaak der aangeschonnen waarheid optreedt, en vervuld van de hoop, om tegen den boozen geest te waarschuwen, die onze Letterkunde en onzen Boekhandel dreigt te overheeren, en de gesmede zamenzwering tegen het bestaan van het oudste letterkundige Tijdschrift onzes Vaderlands in al hare naaktheid, dat is in al hare laagheid en afzigtigheid, ten toon te stellen. Hij heeft te minder geaarzeld, ja zich verpligt gerekend, aan dat verzoek gehoor te geven, omdat hij door zijn berigt over de Prachtwerken van den Boekverkooper beijerinck de eerste, hoewel onschuldige, oorzaak is van al den laster en smaad, die in het genoemde Prospectus over de Vaderlandsche Letteroefeningen en derzelver Redacteur worden uitgestort.

{==590==} {>>pagina-aanduiding<<}
Het is toch maar al te blijkbaar, dat de geheele onderneming, die met zoo veel ophefs als eene lang ontbeerde weldaad voor kunst en wetenschap onder ons wordt aangekondigd, enkel de wanschapen vrucht is van beleedigde eigenliefde, lagen wraaklust en teleurgestelde, althans bedreigde, winzucht. De gemelde Boekverkooper, bij wien alle deze onedele beginselen, door het gebeurde omtrent die Prachtwerken, in eene hooge mate zijn opgewekt, heeft zich voor de ontdekking der gevaarlijke waarheid voldoening willen verschaffen, en, terwijl hij zichzelv' onbekwaam gevoelt om de pen te voeren, heeft hij, naar 't schijnt, eenige Schrijvers weten te vereenigen, die hem te behulpzame hand willen bieden, om zoo wel zijnen wraaklust te koelen, als zijne en tevens hunne beurs te vullen (*). En dit kon hem in deze dagen, helaas niet moeijelijk vallen. Ook in het vak van Geleerdheid en Boekhandel is onze leeftijd veelzins het tegenbeeld van de vorige eeuw. Voorheen waren Boekverkoopers hetgene zij naar den aard der zaak behooren te wezen, medehelpers, handlangers der Geleerden, middelpersonen tusschen de Auteurs en het Publiek, en onze wetsteins, luchtmansen, meijers en anderen hielden zich met dezen bescheiden titel tevreden: thans heeft het omgekeerde plaats; onze Geleerden zijn handlangers der Boekverkoopers geworden. Zoo althans beschouwen eenigen onder hen de zaak en drijven zij hunne affaire. Gelijk zij bij overgeschotene en verbleekte prentjes van Almanakken voor een stuk gelds vertellingjes laten maken, zoo besteden zij andere ondernemingen aan dezen of genen vaderlandschen Schrijver; eene aanbesteding, die zich daardoor
alleen van de gewone onderscheidt, dat zij het stuk werk niet altijd aan den minst inschrijvenden gunnen, maar zich wel eens eene geldelijke

{==591==} {>>pagina-aanduiding<<}
opoffering getroosten, als zij veelvermogende aanbevelingen aan dezelve verbinden kunnen.
Dat deze taal omtrent enkele hedendaagsche Schrijvers en Boekverkoopers in ons land niet te hard is, maar slechts waarheid bevat, zal uit eene toelichting van het genoemde Prospectus blijken. De Ondergeteekende hoopt voor alle weldenkenden, die zien willen, overtuigend aan te toonen, dat dat blaadje, even als de gansche onderneming, welke het aankondigt, het schandmerk van oneerlijkheid, wraaklust, aanmatiging, misleiding en hebzucht op het voorhoofd draagt.
Oneerlijkheid. - Het is beijerinck en deszelfs medestanders niet genoeg, den goeden naam van den Redacteur der Vaderlandsche Letteroefeningen te smaden, maar zij eigenen zich wederregtelijk toe hetgeen hem alleen toebehoort, den naam van zijn Tijdschrift, waaronder hetzelve 75 jaren lang met eere bestaan heeft. Na op den titel van Vaderlandsche Letteroefeningen (*), als ‘min fraai en min juist gekozen,’ te hebben gesmaald, erkennen zij toch, dat die titel ‘thans het burgerregt verkregen heeft,’ en ontzien zich niet, denzelven te gebruiken, daar zij zich voorstellen, hun Tijdschrift uit te geven onder het opschrift: ‘de Gids, nieuwe Vaderlandsche Letteroefeningen.’ Het was voor onze dagen bewaard, eene letterkundige onderneming, die zich aan de dienst van het ware, goede en schoone wil toewijden, en op onpartijdigheid, beschaafdheid en heuschheid betuigt prijs te stellen (!), onder zulke gemeene voorteekenen, waarover ieder fatsoenlijk man moet blozen, eenen aanvang te zien beproeven. Doch die Heeren kunnen zich troosten; zij staan niet alléén: twee Boekverkoopers hebben hun tot wegwijzers verstrekt in het jagtmaken op dien titel, en alzoo in het openen of betreden van dezen weg der ongeregtigheid. Die weg

{==592==} {>>pagina-aanduiding<<}
moge door de burgerlijke wet misschien niet uitdrukkelijk zijn verboden; maar zegt: Is voor den regtschapen mensch, laat staan voor den Christen, alles geoorloofd, wat niet aldus verboden is, en brandmerkt het onbedorven zedelijk gevoel het bewandelen van den weg, dien gij wilt inslaan, niet als zonde en ongeregtigheid? Maar dat gevoel heeft gezwegen, toen de ondernemers van het nieuwe Tijdschrift besloten, hetzelve met den geroofden eerwaardigen, schoon door hen zelve gesmaden, titel van Vaderlandsche Letteroefeningen te versieren en te verrijken; het heeft gezwegen, toen zij het Prospectus stelden en in het licht zonden, dat voor allen getuigen zal van de laagte, waartoe heden ten dage onder ons mannen vervallen zijn, die zich in hetzelve voordoen, als met den bloei van onze Letterkunde in een naauw verband te staan. Zoo ziet men dan ook hier te lande de schandleus van het gespuis der Fransche Liberalen: ôte toi, que je m'y mette! in praktijk gebragt, als lage eerzucht voldoening eischt of er winst te bejagen valt! Elk eerlijk hart gruwt van zulk eene schendige handelwijze, en de Ondergeteekende durft aan de vrees niet toegeven, dat onder de medehelpers van beijerinck zich welligt mannen zouden kunnen bevinden, die gezworen hebben het Regt niet te buigen en ieder het zijne te geven en te laten, of die door hunnen stand geroepen worden, om openlijk te handelen van regtvaardigheid en van het toekomend oordeel. Hoe zou het woord hun op de lippen moeten besterven, als zij in de Regtzaal of ter gewijde plaatse het Goddelijk gebod wilden aandringen: Gij zult niet stelen; gij zult niet begeeren iets, dat uwes naasten is!
Wraaklust. - De Ondergeteekende zou het geheele Prospectus moeten afschrijven, zoo hij dit met bewijzen wilde staven; men behoeft het slechts in te zien, om dat onedel gevoel in elken regel op te merken. Het is, alsof er in ons Vaderland geen ander beoordeelend Tijdschrift uitgegeven wordt, dan de Letteroefeningen. Deze alleen zijn het doel van alle de boosaardige uitval-
{==593==} {>>pagina-aanduiding<<}
len; en alle gebreken, die een Tijdschrift slechts hebben kan, worden aan dezelve toegedicht, en aan derzelver Redacteur geweten. Hij wordt in zijn eergevoel, dat zelfs den onverlaat niet onverschillig is, op het grievendst aangetast en verguisd; zoodat elk, die hem niet kent, en den laster van de waarheid niet weet te onderscheiden, hem, als een gevaarlijk mensch voor onze Letteren, als een pest der maatschappij, moet verachten. En wat heeft hij gedaan, waarom al die smaad en laster over zijn hoofd wordt uitgestort? Niets anders, dan wat de pligt van Redacteur eens Tijdschrifts van hem vordert. Terwijl hij zelf nagenoeg nooit de pen op het papier zet om te recenseren, stelt hij de nieuw uitkomende boeken in handen van mannen, die, naar zijne overtuiging, voor eene grondige en bescheiden kritiek berekend zijn, en plaatst hij derzelver beoordeelingen, zonder zich eenigen invloed daarop te veroorloven, ten zij nu of dan ter verzachting van zeer ongunstige aanmerkingen. Maar, het ware eens zoo, dat de beschuldiging van bekrompenheid van oordeel, partijdigheid van strekking, traagheid en nalatigheid in het beoordeelen der uitgekomene boeken (*), door beijerinck

{==594==} {>>pagina-aanduiding<<}
en diens medehelpers tegen de Vaderlandsche Letteroefeningen ingebragt, waarheid bevatte: hoe ten eenemale ongegrond en onbillijk is het dan nog, zulks aan den Redacteur te wijten! Doch het is der moeite niet waard, die beschuldigingen zelve, even als vele andere, opzettelijk te wederleggen. Welk onbevooroordeelde toch, die het Maandwerk van den Heer ijntema kent, zal er eenig gewigt aan hechten, als hij in het Prospectus leest, dat de Letteroefenaar alle beroemde mannen, die hem met hunne medewerking vereerden, tegen zijn Tijdschrift in het harnas gejaagd heeft; dat hij in eene chronique scandaleuse een middel tot vermeerdering van zijn debiet zoekt; dat hij aan het ouderwetsche stijf en onverzettelijk vasthoudt, zich gedurig plooit naar de staatkundige begrippen van den dag (*), de Hollandsche eigenliefde lafhartig vleit, en wat niet al meer! De Ondergeteekende stelt te veel vertrouwen in de waarheidsliefde en het gezond verstand van ons Publiek, dan dat hij zou vreezen, dat zulke opgeraapte en geheel onbewezene beschuldigingen eenigen ingang bij hetzelve zullen vinden; hij antwoordt voor het tegenwoordige dit alleen, dat het den Redacteur der Vaderlandsche Letteroefeningen, bij den rijken en merkwaardigen schat van zijne ondervindingen, niet aan stof ontbreken zou, om zijne aanranders ad terminos non loqui te brengen en diep te beschamen, bijaldien hij van de wapenen, waarover hij kan beschikken, te zijner verdediginge wilde gebruik maken; eene overtuiging, welke zij zelfs niet kunnen onderdrukken, die vroeger zijne
begunstigers waren, en zich thans vijandig tegen hem gedragen. Doch waaruit vloeit al die hoon en laster, die men zich tegen hem veroorlooft? Eenig en alleen uit gekrenkte eerzucht van middelmatige penvoerders, die nu als Recensenten optreden, en uit teleurgeftelde of bedreigde en weder ontvlamde winzucht van den Boek-
{==595==} {>>pagina-aanduiding<<}
verkooper beijerinck. Calumniare audacter, semper aliquid haeret; dit is de zinspreuk van allen, die dusdanig handelen. Maar zij, die hem zulks doen ondergaan, mogen het verantwoorden, dat zij een' regtschapen man, die getrouw is aan zijne roeping, ten wille van hunne zelfzucht, beschimpen en verguizen, en droefheid brengen in den kring van zijne naaste betrekkingen, door het heilig gebod schandelijk te overtreden: Gij zult geen valsch getuigenis spreken tegen uwen naasten; hij, die het voorwerp is van hunnen haat, kan op die aanvallen met kalmte nederzien, omdat hij, bij de ootmoedige erkentenis van al het gebrekkige, dat hem moge aankleven, zich sterk gevoelt door de bewustheid, dat hij, als Redacteur, het ware en goede, naar zijn vermogen, heeft pogen te bevorderen. Dat gevoel valt gelukkig niet onder de beoordeeling van menschen, kortzigtig en gebrekkig als hij zelf; maar het zal ééns voor of tegen hem pleiten, als hij staat voor den régterstoel van zijnen Heer.
Aanmatiging. - Er zijn menschen, wie het niet aan zekere bekwaamheid, maar des te meer aan grondigheid en scherpzinnighèid ontbreekt, die de kunst verstaan, om hunne armoede onder een schijnvertoon van geleerdheid en vernuft te verbergen. Zij treden met zelfvertrouwen op, bezigen eene stoute en beslissende taal, bepalen zich tot algemeene beschouwingen; terwijl zij het behandelen van eene zaak in de bijzonderheden behendig ontwijken, en weten, door fraaije wendingen, aardige zetten en hoogklinkende woorden, door het bezigen van gelukkig onthoudene kernspreuken en dichtregelen van anderen, bij min doorzienden nog al eenige gedachten van zich te wekken. Het geheele Prospectus is in zulk eenen geest geschreven. Men leze slechts den hooggestemden aanhef. Met ééne pennestreek wordt het vonnis der veroordeeling geveld over alle Tijdschriften, die ‘van het begin dezer eeuw af’ hier te lande het licht gezien hebben; en wanneer men den moed heeft, het blaadje tot het einde toe te lezen, is het, alsof een letterkundig napoleontje, opgeblazen

{==596==} {>>pagina-aanduiding<<}
door zijne geusurpeerde magt, het onherroepelijk vonnis doet hooren: Les Vaderlandsche Letteroefeningen du Libraire ijntema ont cessé d'exister! - De Ondergeteekende wil niet spreken van de Bibliotheca critica van wijlen den beroemden wyttenbach, als welke in den aanvang dezer eeuw opgehouden heeft, even min als van den Schouwburg, dien de stellers van het Prospectus, als waarschijnlijk vóór hunnen leeftijd uitgegeven, toonen niet te kennen; maar hij voelt zich toch gedrongen te herinneren, dat onze Letterkunde nog in de laatstverloopen eeuw een kritisch Tijdschrift (helaas!) gehad heeft in de uitmuntende Nova Bibliotheca critica der Hoogleeraren bake, geel en peerlkamp, en dat zij nog, behalve de Letteroefeningen, onderscheidene Nederlandsche kritische Tijdschriften bezit, wier titels algemeen bekend zijn. Doch dat alles is veel te min voor de diepe inzigten der genoemde Schrijvers; alle die Tijdschriften zijn, naar hun oordeel, ‘wat vorm en inhoud betreft, meer kinderen der 18de dan der 19de eeuw;’ die Heeren staan alléén op de hoogte van den tegenwoordigen tijd; zij alléén kennen de behoeften van onze Natie en Letterkunde, en zullen nu iets leveren, wat daaraan beantwoordt, door een Tijdschrift op te rigten, ‘dat in uiterlijken tooi, noch in innerlijk gehalte bij die van vreemden zal achterstaan.’ De Ondergeteekende, die geenszins blind is voor de gebreken onzer vaderlandsche beoordeelende Maandwerken, zal zich, uit liefde voor wetenschap en kunst, opregtelijk verheugen, als er onder ons een Tijdschrift tot stand komt, hetwelk, met vermijding van die gebreken, gelijken tred houdt met een Quarterly of
Edinburgh Review, met het Journal des Savants en de Jahrbücher van Weenen of Berlijn, of al is het ook maar met de op zakjespapier gedrukte Litteraturzeitungen (alle onbekende geschriften bij die Heeren); maar hij moet openhartig bekennen, dat, bij het lezen van het Prospectus, het zeggen van den Romeinschen kunstregter hem onwillekeurig

{==597==} {>>pagina-aanduiding<<}
is te binnen geschoten:

Quid dignum tanto feret hic promissor hiatu? 

Te meer moet hij betuigen, dat zijne verwachting niet hoog gespannen is, omdat hij ziet, dat deze aangekondigde mededinger der voortreffelijkste buitenlandsche Journalen ook voor ‘onderhoudende lektuur’ door ‘kleine verhalen (novellen)’ enz. zal zorgen. Hij kan in zijne eenvoudigheid dit luchtig gewaad kwalijk vereenigen met het overdeftig en hoog achtbaar voorkomen, dat de Gids zal aannemen; doch hij wil zijn oordeel opschorten, tot dat die persoon zich aan aller oogen zal hebben vertoond, en neemt inmiddels nota van de belofte der Redactie.
Misleiding. - De Ondergeteekende heeft eerst in twijfel gestaan, of hij de trekken van het Prospectus, welke hij hier zal aanhalen, aan onkunde of aan misleiding moest toeschrijven; doch terwijl hij de eerste wel bij beijerinck, maar niet bij diens medehelpers kan vooronderstellen, zoo moet hij wel, ondanks zichzelven, aan de laatste denken. Tot die trekken behoort het vleijen van het tegenwoordig geslacht, als in verre de meeste opzigten het voorgeflacht overtreffende; hetgeen echter, uit welgemeende overtuiging van eigene verdienste, zeer wel in vollen ernst kan gezegd zijn. Ten bewijze daarvan wordt onder anderen gewezen op ‘het veel passender gewaad, waarin de werken van bilderdijk en stuart, van lennep en lublink weddik, dan die van justus van effen en de Gebroeders van haren te voorschijn traden;’ er wordt gesmaald op ‘de smakelooze en ouderwetsche snede’ der Vaderlandsche Letteroefeningen, ‘welke men in de eeuw der staartparuiken en haarzakken fraai vond;’ het nieuwe Tijdschrift zal in uiterlijken tooi bij geen van vreemden achterstaan, en ‘het voorbeeld en de tolk moeten wezen van den staat onzer drukkunst en de wijze van uitgeven hier te lande;’ het Mengelwerk zal van achttien platen in houtsnede, steendruk, koper- of staalgravure voorzien worden; ja ‘de bekwame Boekdrukker spin heeft verklaard, zich te zul-
{==598==} {>>pagina-aanduiding<<}
len beijveren, te dezer gelegenheid te toonen, wat zijne drukpers in staat is te leveren.’ Indien de Gids al ter wereld komt, en bij zijne geboorte aan deze belofte beantwoordt, zoo zal hij zekerlijk als een eenling in zijn geslacht, en een nieuwerwetsch pronkertje, van zijne zeer eenvoudige
tallooze broederen zich onderscheiden; want er is nergens ter wereld een kritisch Tijdschrift, hetwelk derwijze opgeslerd wordt, dat een der bekwaamste Drukkers in de moeite, aan hetzelve besteed, eene verheerlijking van zijne kunst hoopt te vinden. Doch waarom wordt aan dat uiterlijke dwafelijk zoo veel zorg verspild? Omdat de stellers van het Prospectus misschien bij ondervinding weten, dat wij in eenen tijd leven, waarin het inzonderheid, in de eerste plaats, boven alle dingen en in alles op het uiterlijke aankomt. De Ondergeteekende wil dit punt niet verder ontwikkelen; maar hij schroomt niet, het voor misleiding te verklaren, wanneer men den tegenwoordigen staat onzer Drukkunst boven dien van vroegeren tijd onvoorwaardelijk durft verheffen. Men legge een' folio of kwarto Bijbel, bij keur of goetzee gedrukt, of slechts een Nieuw Testamentje van van der sijs, naast de Bijbels in alle formaten, die in onze dagen hier te lande in het licht verschenen zijn, de Romeinsche Geschiedenis van stuart naast de Vaderlandsche Historie van wagenaar bij tirion; men vergelijke de uitgaven der werken van bilderdijk en van lennep met die van meest alle onze oude Dichters, met den folio cats, den quarto vondel, huygens, smits en poot; men neme na lublink weddik den Spectator van van effen in handen, en elk onbevooroordeelde zal, naar het inzien althans van den Ondergeteekende, moeten erkennen, dat hier de voorrang aan het voorgeslacht toekomt; terwijl elders de verdienste ten minste gelijk staat, en het een door het ander opgewogen wordt. Het is waar, het uitwendige heeft veelzins aan bevalligheid gewonnen; er zijn Boekverkoopers, die hunne papieren kinderen een
luchtig

{==599==} {>>pagina-aanduiding<<}
Fransch rekje aantrekken; maar het ware wezen van druk en uitgave bestaat niet in een' fraaijen geplaatof gesteendrukten titel, in een aardig prentje of een bontkleurig omslag; dat zit in de deugdelijkheid van letter, papier, inkt en bewerking. En als het nieuwe Tijdschrift eens half zoo veel jaren telt, als de bovengenoemde werken uit ‘de eeuw der staartparuiken en haarzakken,’ en dan nog, even als deze, bladen vertoonen kan, ratelende als parkement en blinkende als ebbenhout op ivoor, zoo zullen die Heeren eerst met regt kunnen spreken van vooruitgang in de Drukkunst en wijze van uitgeven.
Hebzucht. - De Ondergeteekende kan hier kort zijn. Hebzucht toch kijkt overal door de scheuren en gaten van het schriele manteltje van beschaafdheid en edelmoedigheid, waarmede de stellers van het Prospectus zich omhangen hebben. Reeds in den beginne ontzien zij zich niet, te beweren, dat ‘de korte duur en onbevredigende uitslag van de talrijke pogingen, om een nieuw Maandwerk onder ons op te rigten, mede een gevolg geweest zijn van den te laag gestelden prijs;’ - daarna eigenen zij zich, op gelijke wijze als een koopman, die de solide firma van zijnen medehandelaar schaamteloos bezigde, den titel toe van het, volgens hun eigen zeggen, ‘meest gelezen, meest geraadpleegd, meest gezaghebbend maandelijksch overzigt onzer Letterkunde;’ - vervolgens zoeken zij hunne onderneming bij de ‘in ons Vaderland zoo talrijke Leesgezelschappen’ smakelijk te maken; terwijl de Uitgever, ten slotte, onnoozel genoeg is, onder de Voorwaarden te berigten, dat hij ‘bij ieder nummer van den Gids, zonder daarom den prijs te verhoogen,’ (hoort, hoort den edelmoedigen man!) ‘een blaadje zal voegen, op hetwelk telkens de in het licht verschijnende werken, voor zoo verre dit H.H. Uitgevers aangenaam zijn kan, tegen 125 cents per regel zullen worden aangekondigd.’ De goede man (zal men ligt denken) weet niet beter. Zijne kennis, ook in zijn vak, reikt niet verder dan zijn winkel. Hem is echter bekend,

{==600==} {>>pagina-aanduiding<<}
(en hij zelf heeft er meermalen gebruik van gemaakt) maar waarschijnlijk niet zijnen medehelpers, en het zal hun dan schier ongeloofelijk voorkomen, dat de verworpeling, wien zij anders in alles, uitgenomen in het punt van onbaatzuchtigheid, naäpen, voor zich het opnemen van dergelijke Advertentiën in een Maandwerk, voor geld, als tegen de Wet, immers als iets onbevoegds en dus onbetamelijks beschouwt, en daarom gewoon is, dezelve gratis te plaatsen; terwijl slechts eene zeer enkele maal, bij vrijwillig aanbod, dit door een exemplaar van een of ander der aangekondigde werken door den Uitgever erkend wordt.

Het hart is onder het schrijven warm geworden. ‘En geen wonder, want de zaak raakt de eere des volks!’ gelijk de Redactie van het nieuwe Tijdschrift zeer juist aanmerkt. ‘Welk regtgeaard Nederlander schaamt zich niet, wanneer hij den vreemdeling, die hem naar den staat der Letteren in ons Land vraagt,’ dit Prospectus van een nieuw Maandwerk ‘moet in handen geven? Welke gedachte toch kan’ hetzelve ‘den vreemdeling wel inboezemen van den in Holland gangbaren stijl’ van handelen in de letterkundige wereld; ‘van den smaak onzer Landgenooten’ voor alwat eerlijk, betamelijk en bescheiden is; van de schatting der verdiensten van het voorgeslacht; van de waardigheid van Schrijvers en Boekverkoopers, en de betrekking tusschen Schrijvers en Uitgevers onder ons; met één woord, ‘van dat alles, waarvan een goed Maandwerk de proeve, het voorbeeld en de tolk behoort te wezen.’ (Men vergelijke het Prospectus, bl. 3.)
De Ondergeteekende meent overigens, voor het tegenwoordige, genoeg gezegd te hebben, om de Lezers der Vaderlandsche Letteroefeningen, en ons geheele Publiek, omtrent het complot in te lichten, dat in den winkel van meergemelden Boekverkooper tegen dit Tijdschrift is gesmeed. Het doet hem zelfs leed, dat hij aan de wederlegging van zoo groote oppervlakkig-
{==601==} {>>pagina-aanduiding<<}
heid, winderigheid en boosaardigheid zoo veel bladzijden heeft moeten besteden. Wie het zijn, die zich als handlangers door dien man laten gebruiken, is hem onbekend, en begeert, ja hoopt hij nimmer te vernemen; hij mogt, bij het openbaar worden der namen, eens onwillekeurig moeten uitroepen: ‘Ook gij.....?’ Hij is een man van gevorderde jaren, die tijden beleefd heeft, waarin onze vaderlandsche Boekverkoopers hunne naauwe betrekking tot den staat der Letteren, en hunne edele roeping, om tot derzelver bloei mede te werken, erkenden, zoodat zij zich op iets meer toelegden, dan op de kunst, om boeken te laten drukken en op allerlei wijzen aan den man te helpen; tijden, waarin Schrijvers van eenige bekwaamheid zich schaamden, hunne pen te verkoopen, om onedele bedoelingen te bevorderen, en dezelve alleen besteedden in de dienst van waarheid, regtvaardigheid en liefde. Mogt het thans gezegde bij ons Publiek, en met name bij alle weldenkende Schrijvers en Boekverkoopers, even veel ingang vinden, als de recensie der Prachtwerken goedkeuring gevonden heeft bij kunstenaars en kunstkenners, waarop ons Vaderland roem draagt! Mogt het iets bijdragen, om den boozen geest tegen te werken, die Letterkunde en Boekhandel onder ons hoe langer hoe meer dreigt te besmetten, en een' beteren dag over dezelve te doen opgaan! En die wensch zal reeds aanvankelijk vervuld worden, wanneer het gelukken mogt, een' ieder voor een Tijdschrift te waarschuwen, dat het schandmerk van oneerlijkheid, wraaklust,
aanmatiging, misleiding en hebzucht op het voorhoofd draagt, en de boekerij van elk fatsoenlijk man tot schande verstrekken zal.

De Recensent der Prachtwerken bij beijerinck.


{==602==} {>>pagina-aanduiding<<}

Genezing van vallende ziekte door cort. rad. dictamni albi.

De Heer Baron a. sloet van oldruitenborgh heeft, in het Wetenschappelijk Maandschrift voor Junij 1835, No. 8, het voorschrift bekend gemaakt van een poeder tegen vallende ziekte, sedert twee eeuwen bij zijne Familie berustende, en om niet aan de lijders uitgedeeld.
De kracht van dit middel is mij onlangs in het volgende geval gebleken. Een meisje van 15 jaren verviel, door vrees en schrik, in stuipen, die, met geringe tusschenpoozen, nacht en dag aanhielden, en in epileptische toevallen overgingen. In het Gasthuis opgenomen, ondervond zij bij eene doelmatige behandeling van den Geneesheer van dit gesticht geene de minste beterschap. Naderhand werd zij in het Roomschkatholiek Weezen-Armhuis opgenomen; en daar de Geneesheer (dezelfde als die van het Gasthuis) verklaarde geene andere middelen, dan zijn Ed. haar in het Gasthuis had voorgeschreven, te kunnen aanwenden, zoo besloot men het bovengemelde poeder haar toe te dienen.
Dit poeder bestaat uit 8 deelen Pulv. cort. rad. Dictamn. alb. en 1 deel Pulv. rad. Zedoariae (*). Hiervan worden 2 scrupels genomen met Aq. Tiliae, of meerder, zoo deze hoeveelheid niet helpt; doch in het laatste geval wordt de Zedoaria op de helft verminderd. Hierbij wordt de volgende leefregel in acht genomen: de patiënt mag niet eten van alwat van een varken is, niets van hoofden, zelfs niet van een' visch, geene Noordzeevisch, geene drooge erwten, niet veel aardappelen of witte kool; hij mag geene sterke dranken, noch veel wijn drinken, niet snuiven of rooken, niet adergelaten worden.

{==603==} {>>pagina-aanduiding<<}

Men begon bij onze lijderes mer één poeder daags, en is tot drie poeders geklommen. In het eerst werden de toevallen nog veel heviger, gelijk dit in de meeste andere gevallen eveneens plaats heeft. Na zes weken begonnen de toevallen in hoeveelheid te verminderen, en vier weken later begonnen zij ook in hevigheid af te nemen, zoodat men na verloop van twaalf weken eerst regte beterschap bespeurde. Thans is zij sedert twee maanden van de toevallen geheel bevrijd gebleven.

Anekdoten en bijzonderheden uit de natuurlijke historie der dieren.

Het volgende voorbeeld bij de zwanen is onlangs door mij waargenomen. Twee gepaarde zwanen waren drie jaren lang onafgebroken bij elkander gebleven, gedurende welken tijd zij drie broedsels jongen hadden opgekweekt. In den verleden herfst werd de mannelijke zwaan gedood, en sedert heeft het vrouwtje zich ganschelijk van alle gemeenschap en omgang met de vogels harer soort gescheiden; ja, ofschoon op den tijd, dat ik dit schrijf, (het eind van Maart) de broeitijd der zwanen ver gevorderd is, blijft zij in denzelfden staat van afzondering, en weert de aanzoeken van eene mannetjes zwaan, die eene verbindtenis met haar heeft pogen aan te knoopen, standvastig af, nu eens hem verjagende, dan weder hem ontvlugtende, wanneer hij haar nabij komt. Hoe lang zij in dezen weduwlijken staat volharden zal, kan ik niet zeggen; maar voor het tegenwoordige heeft zij blijkbaar haren vorigen echtgenoot niet vergeten.

Dit herinnert mij eene omstandigheid, die kort geleden op de Krijthoeve bij Hampton plaats had. Een man, die als wachter over een veld erwten gesteld was, hetgeen de duiven deerlijk kwamen plunderen, schoot een' ouden doffer, die sedert lang een bewoner der hoeve geweest was. Zijne gezellin, rondom welke hij zoo vele jaren gekird, die hij zoo menigmaal uit zijnen krop gevoed en met welke hij een talrijk kroost had opgevoed, streek oogenblikkelijk op den grond naast hem neder, bleef er zitten, en gaf met de duidelijkste teekenen hare smart te kennen. De arbeider nam den dooden vogel op, en bond dien aan een kort stokje, denkende

{==604==} {>>pagina-aanduiding<<}
daardoor de overige plunderaars te zullen afschrikken. Ook in dezen toestand verliet de duif den doffer niet, maar bleef er den eenen dag na den anderen, gedurig met langzamen tred rondom het stokje gaande. De goedhartige vrouw van den hoevenaar vernam ten laatste het geval, en poogde den armen vogel allen troost te verschaffen, welken zij vermogt. Zij verhaalde mij, dat, toen zij op de plaats gekomen was, zij de duif in een' zeer verzwakten toestand vond. Het getrouwe dier had, door gedurig rondom den stok te gaan, waaraan de doffer hing, in den grond een kringvormig pad getreden, daarbij nu en dan eenen kleinen sprong doende om hem te bereiken. Toen men den dooden doffer weggenomen had, keerde de duif naar de duivetil terug.

Het eenige geval, mij voorgekomen, waarin bij de vogels het wijfje niet de voornaamste zorg in het uitbroeden en opkweeken der jongen op zich nam, was dat van den Emus, op eene aan de Zoölogische Maatschappij bij Kingston behoorende hoeve. Een paar dezer vogels heeft thans vijf jongen. Het wijfje had op onderscheidene tijden en op verschillende plaatsen in het hok, waarin zij opgesloten waren, negen eijeren gelegd. Deze waren door het mannetje zorgvuldig op ééne plaats bijeengebragt, waarbij het dezelve zachtjes en voorzigtiglijk met zijnen bek voortrolde. Vervolgens ging hij zelf er op zitten, en bleef dit onvermoeid negen weken lang volhouden, gedurende welken tijd het wijfje niet eene enkele maal zijne plaats innam, evenmin als men hem ooit het nest zag verlaten. Toen de jongen uitgebroed waren, nam hij alleen de zorg voor hen op zich en is hen voortdurend blijven hoeden; terwijl het wijfje zich niet in het geringst om hen scheen te bekommeren. - Bij het lezen van dit geval zal misschien menigeen op het denkbeeld komen, dat de wijfjes Emu die aangeboren genegenheid voor hare jongen niet heeft, welke de overige vogels bezitten. Ten einde haar van de blaam dezer onderstelling eenigermate te ontheffen, zal ik hier bijvoegen, dat, een vrouwelijke Emu, welke aan den Hertog van devonshire te Chiswick behoort, nu laatstelijk eenige eijeren gelegd hebbende, en geen mannelijke vogel bij haar zijnde, zij zelve de eijeren bijeengebragt heeft en er op is gaan zitten broeden.

Bij de Akademie der Wetenschappen te Parijs werd den 13 Junij 11. de volgende mededeeling ontvangen van wege den Heer nervaux te St. Come: ‘Een deel van mijnen tuin werd

{==605==} {>>pagina-aanduiding<<}
overstroomd, en wel het eerst eene haag, in deszelfs laagste gedeelte. Een nachtegaal had daarin zijn nest gebouwd; en, dewijl ik voorzag, dat het water hetzelve weldra zou bereiken, ging ik er van tijd tot tijd naar zien, maar kon het niet, dan op den afstand van zes schreden, naderen. Er bevonden zich toen vier eijeren in het nest. Des anderen daags zag ik er slechts twee. Het water had nu het nest tot op ongeveer een duim bereikt. Ik dacht, dat de twee ontbrekende eijeren door het water waren weggespoeld; maar, na verloop van eenige oogenblikken, slechts één meer ziende, scherpte ik mijne opmerkzaamheid; en hoe groot was mijne verwondering, toen ik, terwijl de twee vogeltjes wegvlogen langs den grond, ook het laatste ei verdwenen zag! De beestjes rigtten zich naar het hoogste gedeelte van mijnen tuin. De plaats bezigtigende, vond ik de vier eijeren in een nieuw gebouwd nestje weder, ongeveer honderdvijftig schreden van het oude verwijderd. Een vijfde ei werd sedert gelegd, en de broeding slaagde volkomen.

Toen ik onlangs (vermeldt addison) eene wandeling deed, sloeg ik de onderscheidene werkingen van het dusgenoemde instinkt gade bij eene hen, die door een broedsel eendjes gevolgd werd. De jongen, op het gezigt van een' waterplas, snelden er oogenblikkelijk in; terwijl de arme stiefmoeder, met alle blijken van den vreeselijksten angst, aan den rand van het water heen en weder liep, om hen uit een element terug te roepen, dat haar zoo uiterst gevaarlijk en doodaanbrengend voorkwam. Even als het verschillende beginsel, hetwelk in deze verschillende dieren werkzaam was, geene Rede genoemd kan worden, zoo zeggen wij, wanneer wij hetzelve instinkt noemen, iets, waarvan wij geen begrip hebben. Mij schijnt het toe, een onmiddelbaar bestuur der Voorzienigheid te zijn, en wel zulk eene werking van het Opperwezen, als die, welke alle deelen der stof naar hun middelpunt doet neigen.

Een der belangrijkste punten, in de natuurlijke historie der dieren, is de zoo verscheiden wijs, waarop zij hunne jongen voeden. Elk, die hen daarbij gadegeslagen heeft, moet de aanmerking gemaakt hebben, hoe het den ouderen ingeschapen instinkt hen, op eene bijna wonderdadige wijs, het voor de nog pas geborene en zwakke, gelijk ook voor de sterker gewordene jongen geschiktste voedsel doet vinden. De fa-
{==606==} {>>pagina-aanduiding<<}
zant-hen voert haar pas uitgekomen broedsel op de wellanden naar de mierenhoopen, doch later, wanneer hetzelve plantenzaad verdragen kan, op de korenvelden. Zeer vele vogels voederen hunne jongen, in het eerste paar dagen, slechts met kleine wurmpjes en insekten, naderhand met gedurig grootere. Gelijk men weet, leggen vele insekten hunne eijeren in stoffen, welke de ontwikkeling derzelven bevorderen, en naderhand aan het nog onvolkomen insekt tot fpijs dienen. Zeer opmerkenswaardig is hetgeen de beroemde hunter van de duif verhaalt. Gedurende het broeden wordt bij de duif de krop allengskens veel wijder en deszelfs bekleedfels dikker, dan in den gewonen toestand; in dezen laatsten is dezelve dun en velachtig, maar, kort vóór dat de jongen uitkomen, vertoont hij zich klierachtig en veel bloedrijker, ten einde geschikt te zijn tot het afzonderen der stof, die den jongen in derzelver eerste levensdagen tot voedsel moet dienen. Doodt men gedurende dezen tijd eene duif, zoo vindt men in derzelver krop steeds die stof, onder de gedaante van een wit stremsel, met het gewone voedsel des vogels, garst, duivenboonen, enz. vermengd. Laat men de jongen door de ouden voeden, en onderzoekt men alsdan derzelver krop, zoo vindt men daarin diezelfde geronnen stof, welke terstond in de maag overgaat. Een' tijdlang wordt de jonge duif alleen met die stof gevoed; maar reeds den derden dag vertoont zich een weinig gewoon voeder onder dezelve vermengd; de verhouding van dit voeder klimt nu regelmatig, en van den zevenden dag af houdt de
afzondering, waarvan wij gesproken hebben, in den krop der ouden geheel op. Hierbij is opmerkenswaardig, dat de oude duif die stof in den beginne geheel onvermengd opbrengt, doch naderhand dezelve, zonder eene daad van haren wil, volgens de voor hare jongen dienstige verhouding vermengd met het gewone voedsel, in derzelver kroppen overstort.

Elk nieuw voorbeeld van de liefde en zorg der dieren voor hunne jongen, onder ongewone omstandigheden, is waardig opgeteekend te worden. De zelfvergeting, de niets overwegende gevaartrotsering van anders schuwe dieren, wanneer zij hunne jongen bedreigd zien, is menigmaal in den hoogsten graad verbazingwekkend en aandoenlijk. In het Park te Richmond werden eens boomen geveld, onder anderen een zeer hooge, waarin boven aan den top zich een eekhorens-
{==607==} {>>pagina-aanduiding<<}
nest bevond. Het werk geschiedde met veel gedruisch; maar de wijfjes-eekhoren deed geene poging om hare pas geworpene jongen te verlaten, en bleef rustig bij hen in het nest. Toen de boom viel, werd zij uit het nest geslingerd, doch niet gekwetst, en terstond met hare jongen in eene kooi gesloten. Zij zoogde hen een' tijdlang, doch at volstrekt niets; nogtans vertoonde zich hare liefde voor de jongen tot in haar laatste oogenblik, en zij stierf, terwijl zij zich moeite gaf, hun nog zooveel voedsel te verschaffen, als zij vermogt. - Een landeigenaar in het Graafschap Lincoln bevond zich op zekeren dag te paard in het veld, en hield het opzigt over zijne ploegers. Op eenmaal ziet hij een patrijshoen uit haar nest sluipen, zoo digt aan den voet van een der ploegtrekkende paarden, dat, naar hij dacht, de eijeren vertrapt moesten zijn. Dit was ondertusschen het geval niet; hij zag, dat zij onbeschadigd, en bemerkte daarbij, dat zij zeer nabij het uitkomen waren. Naauwelijks was hij weg, of het hoen keerde naar het nest terug. Bij den eerstvolgenden gang van den ploeg moesten noodwendig nest en eijeren in de voren begraven worden. Hoe groot was echter zijne verbazing, toen hij op de plaats terugkwam, en wel het nest, maar noch hoen noch eijeren meer vond! Hij zocht in den omtrek, en zag weldra de hen, onder eene heg, op eenentwintig eijeren zitten. Tot dat de ploeg weder op de plaats kwam, waren ongeveer twintig minuten verstreken, en in dezen tijd had zij dus, waarschijnlijk
door den haan geholpen, de eenentwintig eijeren nagenoeg veertig ellen ver weggesleept.

Onder de nieuwe verhalen uit het kapittel der nestbouwing is misschien wel het volgende het merkwaardigste. Bij eenen grondbezitter in Northumberland had zich eene zwaluw een' hoek in het voorhuis tot plaatsing van haar nest gekozen. Daar zij hier echter nergens een uitstek als steunpunt voor haar gebouw vond, zoo zag men de kleine bouwmeesteres leem en soortgelijke bouwstof aandragen, en daaruit aan beide de muren, niet ver van den hoek, eene soort van rigchel vormen; daarna legde zij, dwars daar over heen, een stukje hout, en in de dus gevormde driehoekige ruimte kon zij nu volkomen veilig haar nest aanleggen.

Vele vogelen moeten eene soort van voorgevoel bezitten, door hetwelk zij dikwerf gevaren langen tijd vooruit be-
{==608==} {>>pagina-aanduiding<<}
speuren, onder omstandigheden, waar wij niets hoegenaamd bemerken. In den tuin der parochiewoning te Newcastle aan de Tyne viel een groote, schoone esschenboom om. Aan de jaarsringen af te nemen, moest hij zeer oud geweest zijn. Digt aan den wortel was hij geheel vergaan, en in het binnenste van den stam had hij ter naauwernood ter dikte van een mansarm gezond hout. Sedert langen tijd had jaarlijks een zwerm kraaijen in de kroon van dezen boom genesteld; zij moeten echter een voorgevoel van deszelfs naderenden val gehad hebben, want ongeveer drie jaren vóór denzelven verlieten zij den boom, en bragten hun verblijf naar eenen anderen naburigen esch over.

In de ligchamelijke inrigting der graan- en der kruidenetende vogels, zoo als kalkoenen, ganzen, duiven enz., vindt men iets, dat bij dezelve het gebrek aan tanden vergoedt. Al deze vogels zijn van een' bijzonderen en zeer krachtigen spierzak voorzien, welken wij hunne maag noemen, en welker binnenbekleedsel van ruwe platen voorzien is, die door sterke wrijving hun harde voedsel even volkomen breken en vermalen, als een koffijmolen zou kunnen doen. Door de naauwkeurigste proefnemingen is bewezen, dat het maagsap dier vogels op het ongebroken graan van geene werking is, zelfs niet wanneer dit alvorens in water geweekt of in den krop gestoofd is. Ware het dus niet, dat het eene maalmachine in zijn eigen ligchaam bezat, ware aan deszelfs maag dit vermogen van stukwrijving niet gegeven, zoo zou een hoen op eenen korenhoop van honger moeten sterven. Er is zelfs tusschen de inrigting van de maag der vogels uit het hoendergeslacht en het zamenstel der korenmolens eene bijzondere gelijkheid opgemerkt. Terwijl de twee zijden der maag de dienst van molensteenen verrigten, vervult de krop de plaats van tremel. Wanneer ons gevogelte overvloed van voedsel heeft, eet het zich terstond den krop vol; maar het voedsel gaat uit denzelven niet even snel in de maag over; het glijdt in deze steeds bij kleine hoeveelheden binnen, naarmate de vermaling vordert, op dezelfde wijs als er in een' molen, boven de twee groote steenen, die het koren fijnwrijven, een vergaarbak geplaatst is, die, al wordt het graan er bij schepels ingestort, slechts gedoogt, dat hetzelve bij kleine hoeveelheden in het middelgat van den boven-molensteen afzakt.

In den zomer van het jaar 1823 betrok zeker Engelschman

{==609==} {>>pagina-aanduiding<<}
een landgoed in den Staat New-Jersey, hetwelk zijn overovergrootvader van moeders zijde in 1708 aangekocht had. Aan een' kleinen, nog met oud, nimmer gerooid bosch begroeiden heuvel vonden de arbeiders eene kleine, ongeveer vier pond zware landschildpad, op welker borstschild de letters D.W.C., het naamcijfer van dien grootvader, benevens het jaargetal 1708, ingegroefd stonden. Het schrift was volkomen duidelijk, alleen eenigzins uiteengetrokken en afgebladerd. Nog tegenwoordig heerscht in Amerika de gewoonte, dat men, bij verveling, in bosch en veld, tot tijdverdrijf, zijnen naam op schildpadden grift, gelijk in de oude wereld verliefden de namen hunner hartvriendinnen in den bast der boomen snijden. Het is dus wel, volgens alle omstandigheden, moreel zeker, dat de schildpad, van welke dit verhaal spreekt, reeds vóór 115 jaren geleefd had; en wie weet hoe oud zij toen reeds was!

Een Engelsch oorlogsschip, hetwelk op de thuisvaart het elland Ascension aandeed, nam aldaar verscheidene groote schildpadden in, onder anderen eene, die slechts drie pooten had, en welke het scheepsvolk om die reden Lord Nelson noemde. Volgens gewoonte werden haar met een heet ijzer eenige letters, benevens het jaargetal, op het borstschild ingebrand. Het schip was zeer lang onder weg, en ten gevolge daarvan stierven de meeste schildpadden, of werden ziek. Bij het binnenzeilen van het Engelsche kanaal werd Lord Nelson, die den dood nabij scheen, overboord geworpen. Hij moet echter in zijn element weder bijgekomen en tot gezondheid geraakt zijn; want twee jaren naderhand werd dezelfde schildpad, in haar oud verblijf bij Ascension, wederom gevangen. Bedenkt men den ontzettenden afstand tusschen de twee plaatsen, en dat Ascension slechts een klein plekje in den onmetelijken Oceaan uitmaakt, zoo kan men zich niet genoeg over het instinkt verwonderen, door middel van hetwelk een zoo log en schijnbaar zoo verstandeloos dier den weg naar huis gevonden heeft.

Iets over Lord Byron's poëzij.

Onlangs lazen wij in dit Tijdschrift eene uitvoerige beoordeeling van het gedicht Kuser. Met die Recensie kan ik mij over het geheel wel vereenigen. Maar het bevreemdde mij eenigzins, noch in deze, noch in eene vroegere Recensie van

{==610==} {>>pagina-aanduiding<<}
den José deszelfden makers, van byron's dichttrant eenige melding gemaakt te zien. Wie den auteur van Kuser en José wil beoordeelen, moet, dunkt mij, hem vooral als navolger van byron beoordeelen. Als zoodanig is deze jonge Dichter (wiens naam geen geheim is) ongemeen gelukkig geslaagd. Wij weten wel, dat een onzer beste Dichters, die met regt de meest populaire onzer natie mag heeten, gezongen heeft:

Wie de wijs van andren fluit, 
Heeft geen stem in 't maatgeluid; 

maar wij gelooven toch, dat het bijzondere gaven vooronderstelt, wanneer men op zulk eene wijze zich eenen vreemden Dichter eigen maakt, zich in zijne manier instuderen kan, (om eene uitdrukking der Duitschers te bezigen) als de auteur van José en Kuser zulks gedaan heeft. Lamartine is voorzeker een Dichter, in de echte beteekenis van het woord; sommigen zijn zelfs zoo ver gegaan van hem den eenigen, thans levenden, waren Dichter der Franschen te noemen. Ook hij heeft byron gepoogd na te volgen; maar met welk gevolg, weet elk, die, byron kennende, den dernier chant du Pélerinage d'Harold heeft ingezien. Het is en blijft lamartine, wiens manier dan ook zoo hemelsbreed van die van byron verschilt, dat het hem meer nog, dan iemand, moeijelijk vallen moest den Engelschen Bard na te zingen; terwijl ook de aard der Fransche taal hier bezwaren in den weg leide, die de Dichter van José en Kuser niet had te overwinnen. De lange en deftige bespiegelingen en declamatiën van lamartine hebben met de wilde sprongen van byron niets gemeen.
Het zal misschien bevreemding wekken, wanneer wij zeggen, dat de maker van José en Kuser zoo voorbeeldig geslaagd is in hetgeen tollens een nageneurie van byron zou noemen, en dat wij ons tevens vereenigen met eene Recensie, waarin dien zelfden jeugdigen Dichter hier en daar hardheid en wildheid, langgerekte beschrijving en platte prozaïsche uitdrukkingen worden verweten. En echter - schromen wij het niet, zulks ronduit te verklaren - deze gebreken kenmerken ook, naar ons oordeel, den beroemden Engelschen Dichter. Wij bewonderen zijne oorspronkelijke stoutheid, maar gelooven evenwel, dat de nakomelingschap niet zoo blind zal zijn voor de wezenlijke gebreken van byron, als velen zijner tijdgenooten schijnen te zijn. Wij willen op den Dichter van José niet toepassen hetgeen gezegd is over het

{==611==} {>>pagina-aanduiding<<}
navolgen der gebreken van een model - vitiis imitabile - omdat hij ook getoond heeft, de eigenaardige schoonheden van byron te gevoelen en zich eigen te kunnen maken.
De wildheid van byron's dichttrant straalt bijkans overal door, behalve in sommige zijner kleinere gedichten, zoo wel van vroegeren als lateren tijd. Wat kan, om slechts iets te noemen, in het schoone gedicht:

Fare thee well! and if for ever, 
Still for ever, fare thee well! enz. 

gevonden worden, 't geen niet, als een gelijkmatige stroom van treurige en aandoenlijke gewaarwordingen, ons onwillekeurig medesleept? Maar bij deze eenvoudigheid steekt zonderling af de opeenstapeling van uit alle werelddeelen en tijden bijeengehaalde vergelijkingen, die in vele grootere gedichten voorkomen. En wie moet niet erkennen, dat de door byron dikwerf gemaakte overgangen, of liever oversprongen, zoo als: of thee hereafter - now to my theme, of: but this is not my theme and I return, enz. geenszins den toets van goeden smaak kunnen doorstaan? Hoe prozaïsch somtijds byron is naast en bij de stoutste poëzij, bewijst b.v. de 88ste stanza van den derden canto van Childe Harold, waar de stoute aanvang:

Te stars! which are the poetry of heaven, 

als een flikkerlicht schijnt, en eindelijk wegkwijnt in de woorden:

for ye are 
A beauty and a mystery, and create 
In us such love and reverence from afar, 
That fortune, fame, power, life have named themselves a star. 

Hoe schoon is daarop weder de volgende stanza:

All heaven and earth are still, enz. 

Uit den Don Juan of den Beppo zoude het ons niet moeijelijk zijn, nog sprekender voorbeelden bij te brengen; maar, daar hier de dichttrant meer schertsende is, willen wij er niet bij stilstaan. Ook hier ontwapent de Dichter dikwijls door zijne dolle invallen (ik weet er geen beter woord voor) onze kritiek, en wij lagchen. Maar naar waarheid evenwel schetst hij zichzelven in zijne zwakheid, als hij zegt:

{==612==} {>>pagina-aanduiding<<}


But I am but a nameless sort of person, 
(A broken Dandy lately on my travels) 
And take for rhyme, to hook my rambling verse on, 
The first that Walker's Lexicon unravels, 
And when I can't find that, I put a worse on, 
Not caring as I ought for critic's cavils, 
I've half a mind to tumble down to prose, 
But verse is more in fashion - so here goes. 

De gedurige oversprongen, eindelijk, van den zin, waardoor het slotwoord der regels vaak lam en mat wordt, de tusschenzinnen enz. doen byron's poëzij somwijlen (op een haar, zoo als men zegt) naar proza gelijken.
Wij twijfelen niet, of menig bewonderaar van byron (want ook bij ons heeft hij hartstogtelijke vereerders) zal ons tot nog toe met onwil hebben gevolgd; en sommigen zelfs zullen ons wel afvragen, welk regt wij hebben, om zoo af te keuren en te berispen, hetgeen van een Genie, zoo als byron was, voortkwam? De steller van dit opstel wil erkennen, dat hij zelf geen Dichter is, en bij deze verklaring meent hij, dat zich het gelaat reeds opheldert van diegenen onder de onbepaalde bewonderaars van byron, welke tevens zelve Dichters zijn. Geene zucht, derhalve, om de verdiensten van hen, die byron trachten na te volgen, te verkleinen, kan de drijfveer zijn van zijn min gunstig oordeel. Hij maakt van de schoone letteren zelfs zijne studie niet, maar bemint en vereert haar toch, en dankt aan oudere en latere schrijvers menig stil en onvergetelijk genoegen, wanneer hij bij de lezing hunner voortbrengsels de zorgen en moeiten des levens vergat, of zich van ernstige studiën aangenaam verpoosde. Van elk ander regt of elke andere aanspraak, om over Poëzij te oordeelen, doet hij gewillig afstand. Maar men bewijze hem, dat het opgenoemde geene gebreken zijn; dat byron niet slechts een oorspronkelijk, maar ook een fijngevoelig, edelgezind en beschaafd Dichter is, en hij zal zijn oordeel terugnemen. Doch ik vrees, men zal slechts meeningen tegenover de aangevoerde bedenkingen stellen, en getroost zal ik de woorden van voss bezigen:

Ich sage dieses mein' Ich 
Und jenes meinest Du! 


{==613==} {>>pagina-aanduiding<<}

Wanneer wij, om de aangevoerde gronden, de onbepaalde navolging van byron niet zouden durven aanprijzen, wij zouden het te minder doen, omdat ons daarenboven de aard en strekking van byron's gedichten dikwerf verderfelijk voorkomt. Men zegge niet, dat hiermede de dichterlijke bewondering niet gemoeid is; hoe ligt vindt niet eene twijfeling, eene onzedelijke gedachte ingang, vooral in jeugdige harten, als zij fraai omkleed is! Vele schoone regels in byron's gedichten zijn (om eene door hem mede gebezigde vergelijking te bezigen) aan de appels der doode zee gelijk, van buiten sierlijk, van binnen walgelijke asch. Er is veelligt geen Dichter, wiens individualiteit meer uitgedrukt is in zijne poëzij, dan byron; en wie byron was, kunnen ons, al ware het van elders niet bekend, zijne eigene brieven leeren, welke moore heeft uitgegeven. Wij willen hem, indachtig aan het: oordeel niet, opdat gij niet geoordeeld wordt! niet beschuldigen, maar veeleer beklagen over de verkeerde rigting, die zijne opvoeding en omstandigheden en de ligtzinnigheid der groote wereld aan zijn zinnelijk karakter gaven. Maar met dit al, hoogschatten kunnen wij hem niet. Hij geeft ons eene koude, aan menschenwaarde en deugd, aan Gods voorzienigheid, aan eeuwigheid, aan al de edele gevoelens en uitzigten der menschheid twijfelende gezindheid, als de vrucht zijner levenswijsheid. De ongevoeligheid, waarmede hij zelf, in zijne brieven, zijne betrekking tot margarita cogni schildert, en de wijze, waarop hij haar van zich stiet, doet zijn hart geen eer aan, al wilde men ook zijne ligtzinnigheid bemantelen. Maar wij herhalen het, de groote wereld, waarin hij leefde, diep bedorven, zoo als zij, in Engeland vooral, schijnt te wezen, gaf hem deze verkeerde rigting, en deed hem
deugd voor schijnheiligheid aanzien, en, door eene ligt verklaarbare stoutmoedigheid van een' oorspronkelijken, onbuigzamen geest, dikwerf alle breidels wegwerpen, en openlijk ten toon spreiden, hetgeen anderen, naar zijn oordeel, slechts bemantelden en vermomden. Om al deze redenen houden wij byron voor een gevaarlijk schrijver, die zoo wel van den goeden smaak als van goede zedelijke beginsels zijne jeugdige lezers vervreemden kan, niettegenstaande zijne genie, of liever juist door zijne genie. En desniettemin blijven zijne schriften, wèl gebruikt, een' rijken schat van ware menschenkennis, van diepe gedachten behelzen, gelijk zij vol zijn van zeldzame dichterlijke schoon-
{==614==} {>>pagina-aanduiding<<}
heden. Maar men prijze niet te onbepaald, en vooral niet, wat niet te prijzen is, maar veeleer onze afkeuring verdient! Wat zou byron, bij eene andere leiding, bij eene meer voor het goede gestemde, meer zedelijk ontwikkelde gesteldheid des gemoeds, niet hebben kunnen worden! Doch thans heeft hij zich van die hoogte moedwillig nedergestort, en verraad begaan aan de zaak der menschheid. (*)
Ten slotte moet ik verklaren, dat, hetgeen door anderen over byron geschreven is, geen invloed op mijn oordeel heeft gehad, noch heeft kunnen hebben, daar ik deze beoordeelingen niet gelezen heb, uitgenomen die van bulwer in zijn werk England and the English, waarin byron meer van den kant der dichterlijke vinding beschouwd wordt; een oogpunt, waaruit wij hem mede, en wel vooral, zouden moeten beschouwen, zoo eene volledige beoordeeling zijner dichterlijke waarde thans ons oogmerk geweest ware.

alethinus.

Iets over de gezelschappen der vrouwen.

(Vervolg en slot van bl. 576.)

B. En hoe, lieve Tante! zoudt gij die bijeenkomsten dan nu wenschen ingerigt te zien, om aan dat doel te beantwoorden?
Jufvr. H. Nu zult gij het uwer Tante moeijelijker maken, bella! dan tot dusver. Gebreken op te merken valt niet zwaar, maar het verbeteren van dezelve niet altijd gemakkelijk.
Mevr. S. Dit stem ik toe: echter houd ik de zaak niet voor onmogelijk, indien er slechts zamenstemming en zamenwerking plaats heeft.
Jufvr. H. Gij hebt gelijk; maar wie zal in een eenigzins talrijk gezelschap de wet stellen, den toon aangeven?
Mevr. S. Alles bijna, wat er op aarde goeds en groots is tot stand gebragt, is uit kleine beginselen ontstaan, en

{==615==} {>>pagina-aanduiding<<}
heeft in den aanvang tegenstand, zelfs dikwerf bespotting, ondervonden: echter heeft de ondervinding geleerd, dat uit kleine vereenigingen genootschappen zijn voortgekomen, talrijk in leden en rijk in gevolgen. Zoo wilde ik ook, dat in deze zaak weinigen zouden aanvangen, met eene betere inrigting aan het gezellig verkeer te geven; misschien vond haar voorbeeld navolging; en, al ware dit ook gering, weinig nuts te stichten is toch beter, dan geheel niets te doen. Wie het goede opregt wil, moet beproeven, wat hij kan.
Jufvr. H. Alles wel; maar hoe zoude uwe inrigting zijn, ten einde uw oogmerk te bereiken?
Mevr. S. Stel eens, gij en ik, en nog eenige weinigen met ons, komen overeen, om nu en dan - laat het op bepaalde tijden zijn - zamen te komen. Wij verbinden ons ter nakoming van eene zekere wet of regel, welke met onderling goedvinden wordt vastgesteld.
B. Dus wordt er nimmer iets ten nadeele van anderen gesproken; niet waar, Tante?
Mevr. S. Zeer zeker niet; maar wel van het goede, van prijzens- en navolgenswaardige daden. Voorts neme men een bepaald onderwerp, waarover men spreekt. Lectuur is toch thans vrij algemeen, ook onder ons vrouwen. Het een of ander gedeelte uit een boek, dat allen gelezen hadden, of dat bij de vrouw des huizes voorhanden was, en waaruit men iets voorlas, kon genoegzame stof tot belangrijk onderhoud opleveren.
B. Geen roman evenwel zoudt gij verkiezen, Tante? En is deze soort van boeken niet meest bij vrouwen in handen?
Mevr. S. Zonder nu ook deze lectuur geheel buiten te sluiten, - zouden wij dan denken, dat onze zusters niet anders dan romans in handen namen? Dit ware eene beleediging. Worden dan de werken van eenen martinet, lublink weddik en heldring, die van eene fenna mastenbroek en moens, de schriften van ewald, ehrenberg, girardet niet met graagte gelezen ook door onze sekse? En zoude ik bij deze niet nog vele andere kunnen voegen, die eene geschikte lectuur voor vrouwen opleveren?
Jufvr. H. Mag ik hier nog bijvoegen, dat eene leerrede, gehoord of gelezen, ook van tijd tot tijd stof tot onderhoud zoude kunnen opleveren; 't geen zoo min ongevallig als onnut zoude zijn?

{==616==} {>>pagina-aanduiding<<}

Mevr. S. Ik ben het ten volle met u eens, vriendin! en ver af van het gevoelen derzulken, dat in gezelschappen van alles mag gesproken worden, behalve van Godsdienst. Het belangrijkste en minst ontbeerlijke zoude dusdoende meest ter zijde geschoven worden, en hetgeen den mensch bovenal vereert en tot sieraad strekt in de schaduw moeten staan.
B. Maar zullen boeken en preken het eenige onderhoud in uwe gezelschappen uitmaken, Tante? Zouden dezelve er dan niet wat heel ernstig uitzien? Men komt toch ook ter uitspanning bij elkander.
Mevr. S. Stel u deswege gerust, mijn kind! Ik bemin zelfs zeer de verscheidenheid, en zoude die in onze zamenkomsten gaarne helpen bevorderen. En daartoe zou het aan geene gelegenheid ontbreken, wanneer bij voorbeeld huishoudelijke zaken, voorvallen in den huiselijken kring, kinderen en derzelver opvoeding ter sprake gebragt werden, en het oordeel der aanwezigen met derzelver goeden raad onderling werd medegedeeld.
Jufvr. H. Ook zouden onze gezelschappelijke vereenigingen tot een weldadig einde kunnen dienen. Een of ander der leden is bekend met een ongelukkig huisgezin, of rampen een' bijzonder' persoon overgekomen; zoude het voordragen daarvan niet dienstbaar kunnen zijn, om de deelneming, het hulpbetoon en de liefdadigheid in dien gezelschapskring op te wekken?
B. Zult gij het mij ook als onbescheidenheid aanrekenen, Jufvrouw, wanneer ik eene bedenking op dit stuk voordraag? Ik weet, dat het mij niet past, eigenwijs te zijn, ofschoon ik wel eens wat voorbarig ben; maar ik verlang toch altijd onderrigt te worden.
Jufvr. H. Met zulk een doel staat het u volkomen vrij, te vragen en uwe bezwaren in te brengen. Wat hebt gij op het hart?
B. Ik wilde vragen, of die manier van weldadigheid op te wekken, en alzoo een menschlievend doel te bereiken, door u zoo even voorgesteld, niet eene fatsoenlijke bedelarij kan genoemd worden, waarmede de gezelschapsleden allen juist niet gediend zouden zijn, en die sommigen in verlegenheid zouden brengen?
Jufvr. H. Uwe bedenking schijnt niet geheel ongegrond; maar de wijze, waarop zoo iets wordt uitgevoerd, kan dezelve ook geheel wegnemen. Om u hiervan te overtuigen,

{==617==} {>>pagina-aanduiding<<}
zal ik u mededeelen, wat eene mijner vriendinnen mij eens verhaalde, dat haarzelve wedervaren was. Zij was namelijk ergens gelogeerd: daar zijnde, vernam zij, dat eene bij haar bekende familie zich in zeer ongelukkige omstandigheden bevond. Hetgeen haar deswege in de bijzonderheden gezegd werd, maakte haar medelijdend gevoel ten sterkste gaande. Zij zoude op dien dag een talrijk gezelschap bijwonen; maar te midden van al de vrolijkheid, welke in dien verzamelden vriendenkring heerschte, was zij stil en afgetrokken. Het lijden der ongelukkigen was onophoudelijk voor hare aandacht; en zij zoude, volgens hare keus, liever in het klaaghuis dan in dat der maaltijden tegenwoordig zijn geweest. Eindelijk kreeg zij gelegenheid, om over de zaak, die haar zoo zeer ter harte ging, te spreken. Onwillekeurig vloeiden de tranen rijkelijk over hare wangen, en het gevoel maakte hare tong welsprekend. Doch niemand van het gezelschap scheen veel acht te slaan op het treurig verhaal, en mijner vriendin bleef niets overig, zoo zij meende, dan haar deelnemend gevoel, bij het gemis van vermogen om genoegzame hulp aan te brengen. Echter bleek het, dat hare pogingen niet vruchteloos geweest waren. Door eenige leden van dat gezelschap werden haar gedurende eenige volgende dagen giften toegezonden, en zij had het streelend genoegen van binnen weinige dagen den ongelukkigen eene aanmerkelijke som ter hand te kunnen stellen. - Zie, lieve bella! zoo kan men, door den nood zijner lijdende broederen bekend te maken, het mededoogen opwekken; terwijl men het aan ieders wil en vermogen overlaat, om naar goeddunken te handelen, zonder onbescheiden aan te dringen, waardoor men zoude beleedigen, en zich buiten gevaar stelt van te worden afgewezen, hetgeen onszelven zoude beschamen.
Mevr. S. Zoo doende, zouden onze kleine gezelschapskringen kunnen worden, wat in het groot sommige vereenigingen van vrouwen in eenige groote steden van ons Vaderland zijn, waarvan ééne, zoo ik meen, eene onzer Vorstinnen aan het hoofd heeft.
B. En dan mogen zulke vereenigingen wel den naam voeren: Tot Nut van 't Algemeen.
Mevr. S. Op den naam, bella! komt het niet aan; dien laten wij gaarne aan de mannen over, wier roeping het

{==618==} {>>pagina-aanduiding<<}
is, meer in het openbaar en in het groot te werken. Onze werkkring bepaalt zich tot het stille en verborgene; en Hij, die in het verborgene ziet, zal het in 't openbaar vergelden.
Jufvr. H. Het is mij ook meermalen voorgekomen, dat vrouwen door de Voorzienigheid bijzonder zijn toegerust met gaven van hoofd en hart, zoowel als met ligchaamsbekwaamheden, om, als ik het zoo noemen mag, diakonessen der lijdende menschheid te zijn.
Mevr. S. Zoo schijnen de Apostelen van onzen Heer er ook over gedacht te hebben. Wij lezen immers in sommige hunner brieven van vrouwen, die als diakonessen in de gemeenten dienden.
B. Wanneer ik nu niet een onbeduidend jong meisje was, maar, meer in jaren gevorderd, tot andere gezelschapskringen kon toegelaten worden, dan zoude ik rijkelijk voordeel kunnen doen met hetgeen ik heden mogt hooren. Maar wat zullen wij, die ook onze kransjes hebben? In onze jeugdige kringen kan toch zulk een ernstige toon niet heerschen.
Mevr. S. Is het u vergeten, mijn kind! wat ewald ergens zegt: Men moet somwijlen zeer ernstig zijn, om bestendig vrolijk te kunnen wezen. Denk aan de bloemen, waarop gij ons bij onze komst hier hebt gewezen, en op de vraag, die gij betrekkelijk derzelver nuttigheid gedaan hebt. Zie nog eens naar de bloeijende roos, die u zoo bekoorde. Denk aan de veelkleurige tulp, aan de prachtige lelie. Lokt het bevallig gewaad van deze en meer andere bloemen ons niet tot dankbare erkentenis der Goddelijke liefde? Noodigen zij niet tot vrolijk levensgenot? Maar prediken zij ook niet gewigtige, ja zeer ernstige waarheden? Zoek dan gelijk te worden aan dit gedeelte der schoone schepping. Wees blijde en maak blijde. Maar vergeet nooit, hoe belangrijk de bestemming is, waartoe gij op aarde zijt, en waartoe gij in uwe jeugd moet voorbereid worden. Wanneer zulke overwegingen u en uwer jeugdige gezellinnen eigen zijn, wanneer uwe gezelschapskransjes door zulke beginselen gewijzigd en bestuurd worden, dan zal niemand u over uwe betamende vrolijkheid of onschuldige scherts berispen.


{==619==} {>>pagina-aanduiding<<}

Liefde bij het blindemansspel.

(Vervolg en slot van bl. 586.)

De herfst was nu bijna verloopen; deszelfs eind riep Sir george met herstelde gezondheid naar Engeland terug, en mij tot de vervulling eener belofte, welke ik eenen zieken vriend te Napels gedaan had. Bij ons afscheid noodigde de oude Baronet mij minzaam op zijn landgoed, wanneer ik in Engeland teruggekomen zou zijn; en toen ik, in zijne tegenwoordigheid, beproefde zijne dochter vaarwel te zeggen, was mijne zelfbeheersching op het punt mij te begeven, en ik kon niets anders uitbrengen, dan: ‘Vaarwel!’ Die laatste dag was een dag van ellende; en nadat de avond gekomen was, en ik mijne schikkingen tot mijn vertrek tegen den volgenden morgen gemaakt had, kon ik mijn verlangen niet bedwingen, om een hartelijk woord aan isabella te zeggen, alvorens ik de plaats verliet. Vergeefs hield mij mijn verstand de dwaasheid voor oogen, aan eene liefde toe te geven, welke mijne omstandigheden, gelijk dezelve destijds waren, hopeloos moesten maken, en even vruchteloos was de inspraak van mijn geweten, dat mij waarschuwde, hoe onbillijk ik omtrent een jong meisje handelde, met haar te doen vermoeden, dat ik eene aanspraak maakte, welke ik niet kon volhouden: vóór de zon geheel onder was, stond ik nog eenmaal weder voor het hek, van waar wij zoo menigwerf op het meer van Geneve hadden nedergezien. Zou zij komen? Ik was er zeker van.
Voor een oogenblik trad ik ter zijde; zij naderde langzaam de kleine deur, en leunde eene korte wijl tegen den tuinmuur, terwijl haar blik op het water gevestigd was; vervolgens drukte zij haar aangezigt in hare beide handen. Ik sloop aan hare zijde en fluisterde: ‘Isabella!’ In het eerst dacht ik, dat zij bezwijmen zou, zoo bleek werd zij; maar de kleur keerde oogenblikkelijk terug, tot dat wangen, voorhoofd en hals als met scharlaken overgoten waren. Glimlagchende stak zij mij hare hand toe, maar met oogen vol tranen.
‘Ik kon het niet over mij verkrijgen, mijne lieve vriendin, te vertrekken, zonder u een hartelijker vaarwel te zeggen, dan de weinige koude woorden, die ik heden och-
{==620==} {>>pagina-aanduiding<<}
tend sprak.’ Zij zag naar den grond, en ik kon hare lip zien beven; maar er kwam geen antwoord.
‘Een lange, lange tijd zal verloopen, eer ik u wederzie. Vergunt gij mij, u voor de zalige maanden te danken, welke ik doorleefd heb? Of wilt gij nog eenen schat meer voegen bij al de giften der vriendschap, waarmede gij mij verwaardigd hebt? Wilt gij die streelende belofte herhalen, welke gij mij eens als kind gaaft? Zeg, dat gij mij niet vergeten zult, schoone isabella!’
‘En heb ik dan die belofte gebroken?’ hernam zij met eene naauwelijks hoorbare stem.
‘O, maar thans staat gij de wereld in te treden; eene wereld, waar gij gezocht, geliefkoosd en bemind zult worden; doch niemand zal u zoo opregt beminnen, als uw oude vriend, isabella!’ (Wat zou ik er toen niet om gegeven hebben, dat ik de magt bezeten had, haar te smeeken de mijne te worden!) Zij antwoordde niets, maar schreide. Op dat oogenblik hoorde men de stem van Sir george, die haren naam riep. Zij drukte zachtkens mijne hand, waarmede ik de hare was blijven vasthouden, en fluisterde in haast: ‘Vaarwel! Ik zal u niet vergeten!’ - Al had mephistophiles zelf op dat oogenblik naast mij gestaan, zou ik mij niet hebben kunnen onthouden, de zoete lippen te kussen, van welke deze streelende, mij als muzijk klinkende woorden gevloeid waren. Zij worstelde, ontsnapte uit mijne omhelzing, en vlood naar huis.
Twee lange jaren bleef ik op het vasteland, met ontwerpen bezig, die hier niets ter zake doen, of in voorvallen gewikkeld, die voor u van gering belang zouden wezen. Behoef ik te zeggen, wat thans de poolster mijner pogingen werd? Die dierbare woorden: ‘Ik zal u niet vergeten,’ klonken mij onophoudelijk in de ooren, en ondersteunden mij in oogenblikken van kommer en teleurstelling, van welke ik, gelijk Gode bekend is, rijkelijk mijn deel gehad heb. Maar ik hield mijn besluit vol, om isabella denham's tegenwoordigheid te mijden, zoo lang ik niet voor haar kon optreden met eene stellige aanspraak op hare hand. Dan, hoe veel heeft mij dit niet gekost! Hoe kon ik verwachten, dat hare herinnering, op welke ik geen regt hoegenaamd kon doen gelden, de uitwerking van afwezigheid, stilzwijgen en de aanzoeken van anderen zou kunnen verduren?
In den winter van 18.. keerde ik naar Engeland terug.

{==621==} {>>pagina-aanduiding<<}
Mijne moeijelijkheden waren eindelijk gelukkig uit den weg geruimd, en nu snelde ik te post naar Yorkshire. Reeds heb ik te verstaan gegeven, dat ik van Sir george of van deszelfs dochter sedert hun vertrek uit Vevay niets vernomen had. Het toeval voerde mij gelukkiglijk naar eenen ouden vriend in de nabuurschap van Beverley, van wien ik te gelijker tijd eene uitnoodiging ontving, om het kersfeest onder zijn dak door te brengen, en het welkome nieuws, dat Sir george denham zijn nabuur en goede kennis was. ‘Gij komt juist van pas,’ sprak mijn vriend thornton; ‘de familie van Denham-Hall is morgen van de partij, en gij zult dus eene goede gelegenheid hebben om uwe Zwitsersche kennis te hernieuwen. Tusschen hoop en vrees geslingerd, deed ik dien nacht geen oog toe.
In dit heerlijke oord heeft de oud-Engelsche gewoonte van vrolijke kersmisviering en de echte gastvrijheid onzer voorvaderen nog veel van derzelver oorspronkelijke glorie behouden. Onder alle andere omstandigheden zou de blijde drukte der aanstalten, welke den geheelen nacht door duurden, de kersliederen, door de dorpelingen onder de vensters van het slot gezongen, en des morgens de kamers met lauwertakken en steekpalm groen gemaakt, de feestelijke gezigten van pachters en bedienden, en eene zekere mengeling van plegtigheid en vreugd bij de godsdienstoefening in de oude, Gothische kerk der plaats, - dit alles, zeg ik, zou mij, nog pas van eene zoo lange afwezigheid buitenslands teruggekeerd, vermogend aangedaan hebben; maar, in de kerk werd ik door ongeduld verteerd, daar ik onder de verzamelde gemeente vruchteloos een bekend wezen poogde te ontdekken, en zenuwachtig en teleurgesteld keerde ik naar huis, om van kleeding te verwisselen. Eenige weinige woorden zeker, tegen thornton gesproken, zouden aan mijne onzekerheid een eind gemaakt hebben; maar ik had besloten, alle blijk van bijzondere deelneming te verbergen, tot dat ik vernomen zou hebben, hoe isabella mij ontvangen zou. Letterlijk beefden mijne leden, toen ik, een half uur vóór het vroegtijdige middagmaal, de gezelschapszaal binnentrad. De gasten waren er bijna allen; maar nog steeds ontbrak het voorwerp, waarnaar mijne oogen uitzagen. Een rijtuig reed ijlings het plein op. - ‘Sir george en Miss denham.’ - Ik vloog voorwaarts. - Cent mille tonnerres! De oude heer zeker was dezelfde, dien ik ken-
{==622==} {>>pagina-aanduiding<<}
de; maar, in plaats van het schoone meisje, dat ik verwachtte te zien, vertoonde zich eene oude, magere dame, met het azijnzure gezigt van eene spijtige ongehuwde maagd!
Sir george verwelkomde mij hartelijk. Ik weêrhield mij op dat oogenblik naar zijne dochter te vernemen, en ook zou dit overbodig geweest zijn, want nog naauwelijks zat hij, of van alle kanten stormde men op hem in met de vraag: ‘Waar is Miss isabel?’
‘De arme bella! Ik was bang, haar op zulk een' bitter kouden dag als dezen van huis te brengen, al was het dan ook naar eene kersmispartij: hare gezondheid is in delaatste tijden niet te best geweest.’ Hier keek hij naar zijne oude feeks van eene zuster, met hare kanten muts en haar' bril op den neus, als verlangde hij bevestiging van hetgeen hij gezegd had; zij knikte beamend. Ik zou den een' met de andere hebben kunnen verwurgen!
Het middagmaal, ondanks deszelfs overvloed en feestelijkheid, deszelfs boordevolle gezondheidsdronken, lekkere spijs en vrolijke gezigten, was voor mij eene bittere plegtigheid, daar mijne teleurstelling mij kwalijk geluimd en stilzwijgend gemaakt had. Een enkel voornemen hield al mijne gedachten bezig; en te midden der drukte, welke het vertrek der dames uit de eetzaal veroorzaakte, bragt ik hetzelve ten uitvoer, door in alle stilte naar de voorzaal te sluipen, den eersten hoed, die mij onder de hand kwam, op het hoofd te duwen, en de laan af te loopen, zoo snel de bevroren sneeuwkorst het mij veroorloofde. ‘Wijs mij, waar Sir george denham woont,’ zeide ik tot een kind in de portierswoning. - ‘Dat groote witte huis daar ginder, aan de andere zijde van dit veld.’ In drie minuten stond ik onder de vensters van Denham-Hall.
De noodwendigheid om een oogenblik tot mijn' adem te komen, het bewustzijn, dat mijne handelwijs toch wat wonderlijk was, gevoegd bij eene mij gewone zucht, om steeds, vóór den slag, een weinig te recognoscéren, hielden mijne hand terug, toen ik die reeds aan de schel geslagen had. Ik ging derhalve het huis rond, tot dat ik een boogswijs uitspringend venster bereikt had, dat gelijkvloers aan een bloemperk uitkwam, en waaruit een schitterend licht naar buiten straalde. Ik trad in het bloemperk, en zag nu een tooneel, hetwelk wilkie's of jan steen's luimige verbeelding niet fraaijer had kunnen schilderen. Het was een

{==623==} {>>pagina-aanduiding<<}
lang vertrek, beschoten met rijk gesneden eiken paneelwerk, dat met portretten in den ouden stijl afwisselde, en nu digt behangen was met allerlei wintergroen. Het voornaamste licht kwam voort van een geweldig groot kersmisblok, dat in den ruimen schoorsteen lag te vlammen en te gloeijen. De kamer was vol jongens en meisjes van twaalf tot zeven jaar oud; twee gezonde jonge knapen waren juist geslaagd, om, met hulp van een paar stoelen, een' grooten kersmisstruik aan de kaarsenkroon in het midden der zaal te hechten, daartoe, zoo het scheen, een oogenblik te baat nemende, waarop een meisje van tien jaren of daaromtrent bezig was, de oogen van eene jonge dame, (de eenige volwassene onder geheel den hoop) die op een bankje met haar' rug naar het venster gekeerd zat, onder vrolijk juichen en schaterend lagchen, met een' doek toe te binden. Ik sloop naderbij, en, zoodra zij opstond om het spel te beginnen, herkende ik aan de kleine handjes, die zich uitstrekten om de vlugtenden te vatten, aan de sierlijke leest, de rijke, donkere haarlokken en het kuiltje in de kin, zelfs schoon ik toen hare oogen niet zien kon, de bevallige isabella denham.
Door eene onwillekeurige aandrift draaide ik aan de sluiting van het venster; het ging open, en daar stond ik achter de gordijn, trillende van verrukking en van drift, mijn brandend oog op mijne schoone geliefde gevestigd! Eene tusschenpoos van ettelijke minuten verliep, eer ik moeds genoeg verzamelen kon, om mij in dit tooneel van onschuldige verlustiging in te dringen. Het kleine goedje huppelde middelerwijl, bij het schijnsel van het vuur, als een zwerm kaboutermannetjes in de kamer rond, gierende van blijdschap; terwijl isabella zich midden onder hen bewoog, zoo bevallig, alsof zij titania zelve geweest ware. Zij had weinig geluk in het spel; de kleine deugnieten, die bijzonder vermaak schenen te scheppen hare krullen regt en links om haar hoofd te werpen, ontsnapten aan hare poezele handen, telkenmale als zij hen poogde te grijpen. Ten laatste kwam zij met beide uitgestrekte armen op mijnen schuilhoek aanloopen, roepende: ‘Ik ben zeker, dat hier de eene of andere schavuit verborgen is, die ditmaal niet zoo gemakkelijk ontkomen zal!’ Onmogelijk kan ik beschrijven, hoe deze in het wild gesprokene woorden mij aandeden; maar inwendig nam ik met dank het voorteeken aan, en, te voor-
{==624==} {>>pagina-aanduiding<<}
schijn tredende, terwijl zij naderde, vatte ik haar zachtkens bij de handen en drukte die aan mijne lippen. Verbaasd, zoo niet verschrikt door eene zoo onverwachte aanraking, gaf zij een' plotselingen schreeuw, en riep: ‘Papa, dat zijt gij toch niet!’ en, eene harer handen losmakende, trok zij ijlings zich den blinddoek van het voorhoofd. Het was een hagchelijk oogenblik voor mij! De onverschoonlijke vrijheid, die ik genomen had, schoot mij als een bliksemstraal door den geest, op het oogenblik toen geen terugtreden meer mogelijk was. Mijn gelaat herkennende, gilde isabella het bijna uit, veranderde van kleur, wilde spreken, en borst uit in tranen. Ik werd geweldig verlegen; de kinderen
stonden verblust, bijna niet minder, dan of de Duivel zelf van achter de gordijn te voorschijn getreden was. Ik ondersteunde isabella op de sofa, werwaarts ik haar als gedragen had, terwijl ik nevens haar nederknielde.
‘Vergeef mij, waarde isabella! Ik had niet verwacht, dat ik u zoo zeer verschrikken zou. U zoo nabij mij ziende, was ik mijzelven geen meester meer. Wilt gij mij wel vergunnen, u vergiffenis te vragen?’ Langzaam opende zich haar oog en bleef op het mijne rusten, nog ontsteld, maar vol van zachtheid.
‘O! Mijnheer vernon, het was niet vriendelijk van u, mij dus te doen schrikken. Ik weet niet, of ik u wel ooit zal kunnen vergeven, mij zulk een' schok veroorzaakt te hebben.’ - ‘Ik zal het mijzelven nooit vergeven, zoo ik u verdriet gedaan heb; maar hoor mijne verontschuldiging! Ik hoopte u bij thornton te zien; gij kwaamt niet; ik snelde herwaarts, om u te zoeken; ik zag u door het venster, en kon mijne drift niet bedwingen, om u te naderen. En nu, hebt gij mij niet vergeten? Wilt gij mij vergeven?’
‘Ik weet niet,’ zeide zij, diep blozende, ‘of ik wel in het geheel naar u luisteren moet. Gij verdient, dat ik u eens voor al wegzend.’
‘Gij zoudt zoo wreed niet zijn kunnen, wist gij maar eerst, hoe ik gesmacht heb naar het oogenblik, waarop ik uw mededoogen kon inroepen.’
‘Wel nu dan, ik vergeef het u!’ - Ik was als in den zevenden hemel! De blindemanspelers alleen schenen teleurgesteld. ‘Zouden wij niet beter doen,’ zeide ik, ‘het jonge volkje weder aan het spelen te helpen?’ en, zonder

{==625==} {>>pagina-aanduiding<<}
verdere omstandigheden den grootsten der knapen grijpende, bond ik hem de oogen toe; na een paar minuten met hen gelagchen en gestoeid te hebben, werd het vrolijke rumoer zoo luid als ooit te voren. Alstoen tot isabella terugkeerende, deed ik haar mijn verhaal, en, mijn vorig stilzwijgen, zoo goed ik zulks met korte woorden vermogt, verklarende, smeekte ik haar ten slotte om hare schoone hand. Zij was van aard te openhartig, misschien ook te zeer van haar stuk gebragt, om op zulk een oogenblik meisjesdwingelandij over mij te oefenen; en, toen, na eene wijl van vurig smeeken, ik haar van de sofa deed opstaan, en, haar behendiglijk onder den zoentjesstruik der kleine schavuiten geleid hebbende, hare oogen, voorhoofd en lippen met kussen overdekte, had zij reeds het zoete woord laten ontsnappen, dat haar voor eeuwig de mijne maakte.
In den loop van ons avondgesprek vernam ik, hoe getrouw het dierbare meisje hare belofte gehouden had, ofschoon mijn stilzwijgen dit zoo weinig scheen te verdienen, en hoe regtmatig mijn instinctief gevoel van afkeer tegen de ongehuwde tante geweest was, van welke de arme isabella eene langdurige vervolging had moeten ondergaan, ten behoeve van eenen van tante's beschermelingen, welken zij als vrijer bij mijne onvergelijkelijke geliefde wilde aanbevelen.
Het was zeer laat, eer ik Thornton-Priory weder bereikte. Gelukkig was de feestviering nog niet ten einde, en ik vond Sir george in een gewenscht humeur; zoodat, nog vóór zijn rijtuig wegreed, ik van hem een verlof verworven had, dat het geluk van het meest zielschokkende, doch ook meest hartstreelende feest, hetwelk ik immer beleefd heb of beleven zal, voltooide.




Aan de Redactie der Vaderlandsche Letteroefeningen.

Opgewekt door het eenvoudig dichterlijk talent van eene Dame, die, bijna van hare geboorte af, het zoo dierbare licht der oogen mist, dacht mij het onderhavige stukje van dien aard te zijn, dat het onder de veelsoortige gedichtjes van uw geacht Maandwerk wel een plaatsje zou verdienen; en dat te meer, omdat haar Ed., eenigen tijd het onderwijs op het zoo belangrijke Instituut voor Blinden te Amsterdam

{==626==} {>>pagina-aanduiding<<}
genoten hebbende, daardoor, naar mijne schatting, zou kunnen toonen, wat eene dergelijke doelmatige inrigting vermag, om zulk een voornaam zintuigsgebrek eenigermate te vergoeden; bovenal, wanneer, (hetgeen hier plaats vindt) bij een natuurlijk gezond verstand, eigene oefening en onvermoeide opmerkzaamheid, geleid en geholpen door eene vroegere en daarna voortgezette beschaafde opvoeding, daarmede gepaard gaan. Op naderen aandrang van mij en eenige vrienden, kon zij dan ook ons minzaam verzoek niet wederstaan, om dit, dankbaar gevoel kenmerkend, vruchtje van hoofd en hart mij ter bezorging toe te vertrouwen. En acht de Redactie het eene plaats in haar Maandwerk niet onwaardig, dan zal daardoor ook in het bijzonder mijne bedoeling en die mijner vriendin bereikt worden.

Z. Julij 1836.

S.A.A., V.D.M. te Z.

Het gemis mijner oogen.


Zoo lang ik hier op aard' mag leven, 
Ben ik door duisternis omgeven; 
Geen lichtstraal schept mij vreugde in 't hart; 
Een ijz'ren band omknelt mijne oogen; 
Zij zijn met rouwfloers overtogen: 
Waar vind ik troost in zulk een smart? 
 
Maar zou ik, blinde, mij beklagen, 
En zou ik dat nog twijf'lend vragen, 
Daar 'k zoo veel goeds van God geniet? 
Neen, Vader! neen, uw alvermogen 
Onthield mij wel het licht der oogen, 
Maar Gij onthoudt uw gunst mij niet! 
 
Kan ik, Natuur, uw schoon niet roemen; 
Zie 'k geene kleuren, geene bloemen, 
Hoe schoon gehuld in 't lentekleed; 
Toch waait haar balsemgeur mij tegen: 
Zoo schenkt Ge, o God! ook mij uw' zegen, 
En toont, dat Gij mij niet vergeet! 
 
Der vog'len zang streelt ook mijne ooren; 
Door 't fijner voelen, scherper hooren 

{==627==} {>>pagina-aanduiding<<}

Wordt 't edelst zintuig mij vergoed, 
En door die beide mogt ik leeren 
Mijn kennis en mijn' smaak vermeêren, 
Ontving ik vreugde in 't droef gemoed. 
 
't Gevoel doet mij elk voorwerp kennen, 
Mij aan den duist'ren nacht gewennen, 
Vervult de plaats hier van 't gezigt; 
Wat zienden fijner werken mogen, 
Voor mij zijn vingertoppen oogen, 
Waar ik den arbeid meê verrigt. 
 
't Gehoor deed me u, o toonkunst! minnen; 
Gij, gij veredelt hart en zinnen, 
En lokt tot vreugde of weemoed uit; 
God dank, ik mag, geliefde snaren, 
De stem weêr met uw klanken paren, 
Nu door geen krankheid meer gestuit! (*) 
 
Door werkzaamheid en vergenoegen 
Leerde ik mij naar mijn lot te voegen; 
De tijdverveling kende ik nooit; 
Menschlievendheid kwam mij op zijde, 
Verzelde mij door 's levens heide, 
Heeft bloemen om mij heen gestrooid. 
 
Ja, Amstels Maagd wil zich erbarmen; 
Zij sluit ons, blinden, in hare armen, 
En opent ook voor ons haar' schoot; 
Aan mij ook schonk zij hare ontferming, 
Verleende aan mij ook haar bescherming: 
God dank, dat ik die gunst genoot! 
 
In Amstels muren mogt ik leeren 
Door hand en oor 't gezigt te ontberen, 
In 't daartoe opgerigt gesticht; 
Daar werd ik door een werkzaam leven 
Weêr aan de maatschappij hergeven, 
En 't donker pad mij opgelicht. 

{==628==} {>>pagina-aanduiding<<}

'k Zal nimmer, neen, den tijd vergeten, 
Dat ik een kweek'ling werd geheeten 
Der school, aan blinden toegewijd; 
't Herdenken mij steeds dierbaar wezen, 
Toen 'k met geduld werd onderwezen 
In elke nutte kundigheid. 
 
Hebt dank, hebt dank, o menschenvrinden! 
Dat gij, ter gunst van droeve blinden 
Met edel ijvervuur bezield, 
Door uwe onafgebroken zorgen 
Den nacht ons maaktet tot een' morgen, 
Ons voor de maatschappij behieldt! 
 
En zouden wij dan morrend klagen? 
Neen, lotgenooten! neen, wij vragen 
Toch nooit vergeefs den menschenvrind; 
Hij blijft ons steeds zijn hulp betoonen: 
Gods zegen moge hem beloonen, 
Die 't hoogst genot in weldoen vindt! 
 
Komt, medgezellen! 't hoofd naar boven! 
Komt, laat ons steeds d' Algoede loven! 
Hij wraakt der blinden offers niet. 
Wij hebben geen gevaar te vreezen. 
Eens zullen we eeuwig ziende wezen.... 
O! welk een troost in ons verdriet! 
 
S.C.V.D. 


Levenskunst.


Vraagt gij naar de kunst te leven? - Leer met zot en zondaar leven: 
Want de wijzen en de goeden zullen weinig moeite u geven. 


Menschelijke vrijheid.


Als een kind, dat door den vader zich laat tillen op een paard, 
Dus, mijn broeder, rijden we allen door het leven op deze aard'. 
Wijl gij zelf den toom moogt houden, waant ge u meester van den rid: 
Zie! uw Vader gaat daarnevens, en Hij leidt het bij 't gebit. 

Meng. No. XI. bl. 521, reg. 25, leze men rackoon (Kanadasche bever.)
En op bl. 590, reg. 13, de in plaats van te.





{==629==} {>>pagina-aanduiding<<}

Mengelwerk.

Proeve eener vergelijking tusschen de onlusten in de Nederlanden van 1702 tot 1705 en die van 1784 tot 1787.

Door N.G. van Kampen.

(Voorgelezen in eenen geletterden kring.)

Wanneer men onze Geschiedenis sedert den afval van Spanje aandachtig beschouwt en met die der oude Gemeenebesten vergelijkt, zal men bevinden, dat daarin een drieledig beginsel van Regering heerschte, gewijzigd naar de drie algemeen erkende hoofdvormen van bestuur, - het monarchale of eenhoofdige, het aristokratische of patricische, en het demokratische of veelhoofdige Element. Even als in de Grieksche en naderhand Italiaansche Gemeenebesten, vereenigden zich de schijnbaar verst van elkander verwijderde dier beginselen somtijds ten naauwste, en wij hebben vele voorbeelden in onze jaarboeken, die ons de verheffing van pisistratus te Athene, van dionysius, agathokles en hiero te Syrakuse, later die der visconti's te Milaan en van vele andere Heeren en Vorsten herinneren, die allen oorspronkelijk tot de volkspartij behoorden en door deze werden omhoog gevoerd, uit haat of vrees voor de middelpartij, aan welke ik hier den naam der aristokratische zal blijven geven, zonder aan dezen op zichzelv' eervollen naam die hatelijke beteekenis te verbinden, welke zij sedert de beruchte strafoefeningen aan den lantarenpaal in de Fransche Omwenteling heeft verkregen; hoewel men zou zeggen, dat die Turksche teregtstellingen meer de moordenaars dan de slagtoffers hatelijk moesten maken.
Deze schijnbaar zonderlinge vereeniging heeft echter niets, wat ons behoeft te verwonderen. De drie be-
{==630==} {>>pagina-aanduiding<<}
ginselen van bestuur waren uit den aard der zaak voortgevloeid. De Vorst, sedert de oudste tijden (althans zoo ver de bescheiden der Middeleeuwen gaan) het Opperhoofd en zelfs de Opperheer van den Staat, had zijne leenmannen; de magtigsten van dezen werden al vroeg hier te lande (behoudens hunnen leenpligt in sommige gevallen) op hunne beurt Oppervorsten, en hunne achterleenmannen, de Edelen des lands, poogden eerlang omtrent hen dezelfde rol te spelen, als zij omtrent de Frankische Koningen; doch de waakzaamheid en gedurige nabijheid der Graven en Hertogen verijdelden die pogingen in de meeste gevallen. Waarschijnlijk zouden zij echter bezweken zijn, zonder eenen krachtigen Bondgenoot. De door de Kruistogten aanvankelijk in vrijheid gestelde Burgerstand verheft het diep gebogene en getrapte hoofd; hij vereenigt zich in gemeenten tot poorters, en regelt zich in gilden tot vaste ligchamen; hij biedt den Graven eindelijk cijns en buitengewonen onderstand voor zijne vrijheid, en hulp in den oorlog. Met beide handen nemen de Hollandsche en Geldersche Graven die hulp aan, welke hen tegen de steeds grootere aanmatigingen der Edelen treffelijk te stade komt. Willem II en floris V worden door den nieuw gevormden en door hen ondersteunden Burgerstand magtiger, dan iemand hunner Voorzaten immer geweest was; en na den moord van floris V ontstaat er een plegtig verbond tusschen jan II, bekleedende de waardigheid van Landsheer voor zijnen Neef jan I, en de Steden, tegen den Adel. Allengs bekomt de derde
stand gelijke, straks meer magt, dan die Adel; en de bekwame filips de Goede begreep zeer wel, wat hem dienstig was, toen hij zich eerst aan het hoofd der Kabeljaauwsche (eigenlijk volksgezinde) partij stelde, maar naderhand, met niet minder schranderheids, de voortduring van den burgerkrijg door het verbod der partijleuzen wegnam. Na de op alle partijen en standen evenzeer drukkende Regering van karel den Stouten vereenigden zich Adel en Burgerstand, Hoeksch en Kabeljaauwsch tot afpersing

{==631==} {>>pagina-aanduiding<<}
van het Groot Privilegie aan Vrouw maria, doch slechts voor korten tijd; de zaken hernamen hare natuurlijke rigting; de Vorst en de Staten vereenigden zich weder tegen de oude geslachten (de brederodes en wassenaars), en de burgerkrijg eindigt met dezer volkomene nederlaag.
Zoo ziet men de Burgerij den hoogsten trap van welvaart bereiken onder Vorsten, door haar geliefd, en die haar daarentegen ook gaarne begunstigen. Maar nu ontstaat eene nieuwe bron van twist, geheel en al vreemd aan de oude geschillen. De menschelijke geest ontwaakt, en wil geloofsvrijheid, wil kerkherstelling, volgens den nieuw gevonden', te voren verduisterden schat van het Evangelie. Hier is geen verschil van Burger en Edelman; de oude Ridder, de Burgemeester en de handwerksman staan hier gelijk; hendrik van brederode, lodewijk van nassau, antoni van stralen, van der does, van der werft en jan haring ijveren voor dezelfde zaak, en de tirannij van alva vereenigt alles ten strijde. Maar wie zal het Opperhoofd zijn? Buiten twijfel de man, wiens zedelijke en verstandelijke meerderheid hun alleen bescherming biedt, - willem I. Reeds terstond begrijpt deze de meest geschikte staatkunde voor hem, te midden der verschillende bestanddeelen van het Staatsligchaam. Hij merkt, dat de Hollandsche Adel zijne magt geheel heeft verloren, die op de Regenten der zes voornaamste Steden is overgegaan, welke zich alleen van de vertegenwoordiging des volks ter staatsvergadering hebben meester gemaakt; en dus beroept hij alle de daaraanvolgende zoogenaamde kleinere Steden mede ter vergadering, en tracht zelfs, doch te vergeefs, den landelijken stand ook daarin te brengen. Dezelfde middelen hadden dezelfde uitwerking als te voren: de Prins kon in het van alle kanten besprongene land over geldmiddelen beschikken, die karel I van het vreedzame en welvarende Holland niet had kunnen verkrijgen, en men droeg hem bijna de magt van Dictator op. Maar naderhand, toen

{==632==} {>>pagina-aanduiding<<}
alle Hollandsche Steden onder zijn bestuur vereenigd waren, en ook de Utrechtenaars (meer het Volk dan de Stadsregering) hem met geestdrift toegedaan waren, schijnen de groote Steden deze vermindering harer magt hem toch eenigzins ten kwade te hebben geduid, en Gouda en Amsterdam belemmerden, door draling en tegenstand, 's Prinsen inhuldiging tot Graaf, tot dat de misdaad van balthaDar gerards die opdragt geheel deed mislukken.
Na 's Prinsen dood daarentegen bemagtigden de Regeringen der Steden, die thans vijfentwintig stemmen hadden tegen ééne des Adels of der Ridderschap, het bestuur zonder tegenwigt, tot dat de nood drong, eenen algemeenen Landvoogd te benoemen, waartoe, om de Koningin van Engeland te believen, haar gunsteling leicester verkozen werd, die zich naauw aan het demoknatische bestanddeel in den nieuwen Staat hechtte. Men kent de daarop gevolgde onlusten, en men weet, dat leicester zich met de uit Braband en Vlaanderen gevlugte Hervormden vereenigde, de Predikanten vleide, de krijgsmagt aan zich verbond, en ook den Burgerkrijgsraad, vooral te Utrecht, voor zich had. Dit alles duurde niet enkel gedurende zijn verblijf, maar ook na zijn vertrek nog voort, en de standvastigheid van den Romeinschen Senaat heeft zich in de moeijelijkste oogenblikken wel niet grooter getoond, dan toen oldenbarneveldt en zijne vrienden met de eene hand de krijgsmagt, de gewapende burgerij van een aantal Steden, de magtige Protestantsche Geestelijkheid, die zoo veel invloeds had op het gemeen, de woelzieke vlugtelingen uit België, en den Engelschen Landvoogd met zijne vrienden, bijzitters van den Raad van State, tegenhouden, met de andere den grootsten Veldheer zijner Eeuw, parma, en diens zegevierend lèger de spits bieden en de onverwinnelijke vloot helpen vernielen. Maar de groote Staatsman wist meer dan iemand, welk eene liefde het Volk aan het bloed van zijnen vermoorden redder en beschermer, den Prins van Oranje, toedroeg; hij wist

{==633==} {>>pagina-aanduiding<<}
maurits onder een' zediger titel aan het hoofd der zaken te stellen, en werd zijn raadsman en regterhand in het staats-, gelijk maurits de zijne in het krijgsbewind. Toen was het monarchale en aristokratische beginsel naauw en gelukkig vereenigd, en men hoorde zoo min meer van de Souvereiniteit des Volks, die de Engelschman wilkes beweerde, als van de opdragt dier Souvereiniteit door het Volk aan de Koningin van Engeland. De Staten beschouwden zich als eenige en wettige Vertegenwoordigers van Ridderschap en Steden van Holland, en als zoodanig geregtigd tot het bestuur, waarvan zij een gedeelte aan den Stadhouder maurits opdroegen.
Doch te kort voor 's lands welzijn, hoewel nog twintig jaren, duurde deze eendragt der hooge Magten van Staat. Het is bekend, dat de beide groote mannen van hunnen tijd - Nederlands cato en cesar - door gedienstige oorblazers en geestelijke onruststokers van elkander verwijderd werden. Toen naderde oranje weder de thans onderliggende volkspartij, die zich echter, geleid door de Predikanten, meer aan kerkelijke inrigtingen dan aan staatkundige vrijheden liet gelegen zijn, maar overal tegen de heerschende aristokratische partij opstond, tot dat maurits deze, die zich vergeefs door huurbenden trachtte staande te houden, met de krijgsmagt van den Staat, die zij hem tegen den vijand toevertrouwd had, van het kussen drong.
Van nu af was er eene klove tusschen de Aristokratie en den Stadhouder gevestigd, die slechts de edele, onvolprezene frederik hendrik voor eene poos vermogt te dempen. Maar de wond scheurde onder willem II weder open. Hij leefde echter slechts kort, en met zijnen dood zegevierden de Patriciërs volkomen. Het Volk was thans, niet meer wegens kerkelijke, maar wegens staatkundige gronden, misnoegd, en de tegenwerking bereikte in 1672, door de snelle vorderingen der Franschen, het toppunt. Men zag toen hetzelfde als in de Fransche Omwenteling van 1792, - voorspoed

{==634==} {>>pagina-aanduiding<<}
des vijands tot moordtooneelen geleiden, - en de Nederlandsche Geschiedenis bejammert den 20 Augustus 1672, even als de Fransche den 10 Augustus, 2 en 4 September 1792. In beide tijdstippen holde het losgelatene ontzinde gepeupel teugelloos voort, maar in Nederland stichtte het eenen zetel, dien het in Frankrijk omverwierp. Ondertusschen was het verlangen des Volks hier slechts een krachtiger doorzetten van den oorlog, geene deelneming aan het bestuur; alles, wat het daaromtrent eischte, verlangde het niet voor zich, maar voor den Prins van Oranje, die dan ook weldra de Regeringen in de Steden, en daardoor het personeel van den Souverein, de Staten van Holland, naar goedvinden veranderde, en door hen tot Erfstadhouder verheven werd. De Geldersche Adel, die niet meer, gelijk vroeger, tot het aristokratische Element behoorde, maar om posten ten Hove het monarchale beginsel aankleefde, ging nog verder dan Holland, en verhief oranje tot Hertog. Maar hiertegen verzette zich de Aristokratie zoo sterk, dat willem III, hoewel met blijkbare spijt, daarvan moest afzien.
Hetzelfde, 't geen de Omwenteling van 1672-1674 vertoonde, herhaalde zich bij de verhefsing van willem IV van 1747 tot 1749; doch met dit onderscheid, dat toen het Volk van zijne regten sprak, en tevens, met de hoogstmogelijke verheffing van den geliefden Stadhouder, waarborgen voor zijne vrijheid verlangde. Wij zien het zonderlinge schouwspel, dat, veertig jaren vóór de Fransche Nationale Vergadering, de Drentsche landman hiddema in de Vergadering der Staten van zijn landschap weigert buiten te staan, zeggende, ‘dat hij volgens de regten van den mensch zoo zeer als iemand dáár staan mogt;’ (*) terwijl elias luzac, in eene Verdediging van het gedrag der Stadhoudersgezinden, even als de Parijzenaars van 1789 en 1792, het regt van den opstand verdedigt, en beweert, dat, wanneer de Overheid het ver-
{==635==} {>>pagina-aanduiding<<}
trouwen des Volks verliest, dit laatste zich de Souvereiniteit mag aanmatigen en de Wetgevende Magt gebruiken. (*) Zoo er immer hoog demokratische beginselen op den voorgrond gesteld werden, zijn het wel deze. En deze zelfde lieden wilden schier alle hooge posten aan den Prins hebben opgedragen, deden hem tot Ersstadhouder in de mannelijke en vrouwelijke linie benoemen, en de Regerings-reglementen van 1674, waardoor hij in Gelderland, Utrecht en Overijssel den grootsten invloed op de benoeming van ambtenaren en op het bestuur erlangde, herstellen.
Wij zien dus, dat in de meeste gevallen het monarchale en het demokratische beginsel in ons Vaderland zich vereenigden tegen de Aristokratie. Doch er zijn hierop twee merkwaardige uitzonderingen: de onlusten na den dood van willem III van 1702 tot 1705, en die onder willem V na den Engelschen oorlog van 1784 tot 1787. Het zij mij vergund, deze opwellingen van demokratischen ijver tegen het Stadhouderschap en de Aristokratie te gelijk, in aard, strekking en afloop, kortelijk te vergelijken.

Men kan eigenlijk de onlusten na den dood van willem III bezwaarlijk als eene worsteling tusschen de Monarchie en de Demokratie beschouwen, dan in zoo verre dezelve tegen de vrienden en gunstelingen des overleden' Stadhouders was gerigt. Deze wilden zich namelijk in de posten, die zij volgens het Regeringsreglement van 1674 in Gelderland, Utrecht en Overijssel hadden verkregen, handhaven, en namen zelfs in Gelderland een besluit, dat de Wethouders zich voortaan zelve steeds zouden vernieuwen. Hiertegen nu kwamen met reden velen op, die dit als eenen stap tot eene gevestigde Oligarchie beschouwden; en het zijn deze partijschappen, die, onder den naam van oude en nieuwe plooi, drie

{==636==} {>>pagina-aanduiding<<}
jaren lang onze zuidoostelijke gewesten verdeelden. Het is jammer, dat de verhalen daarvan zoo bijzonder schaars en gebrekkig zijn, en men aan lamberti en wagenaar bijkans alleen de kennis derzelven verschuldigd is, die de laatste uit de Landdags-Recessen, Stedelijke Notulen, Verbalen en vonnissen met groote vlijt en moeite heeft zamengesteld. Meijer, die omtrent de onlusten van 1747 zoo bijzonder uitvoerig is, en daaraan bijkans een boekdeel heeft toegewijd, zegt omtrent die van 1702 niets. Wij zullen ons alleen tot wagenaar bepalen: want cérisier heeft dezen slechts, gelijk doorgaans, verkort. De bronnen voor de gebeurtenissen van 1784-1787 zijn daarentegen bijkans te overvloedig, en zouden meer kunnen verwarren dan onderrigten, zoo men daarbij het oordeel des onderscheids niet gebruikte.
Wat dan vooreerst den aard van beide die onlusten aangaat, zoo kwamen dezelve daarin overeen, dat de middelstand, tot welken de Gemeenslieden en Gildehoofden behoorden, zich, gesterkt door een gedeelte der mindere klassen, tegen de Regenten verzette, het, zoo hij beweerde, drukkende Regeringsreglement van 1674, waarbij de regten dier volkstribunen geheel waren voorbijgegaan, feitelijk afschafte, en lieden van zijnen aanhang (de nieuwe plooi) in de Regering bragt; gelijk zulks na 1784 de Gecommitteerden en Geconstitueerden der Burgerij insgelijks tegen de Regenten, die volgens dat toen weder herstelde Reglement het bewind voerden, deden. Men rigtte benden vrijwillige burgers op, onder de zinspreuk van restituta Libertas, gelijk in 1786 van Pro Aris et Focis, en dergelijke. Men verklaarde ook in 1702, dat geen krijgsvolk zich in burgergeschillen mogt mengen; terwijl daarentegen de oude Regenten zich daarvan, als van hunnen eenigen steun in beide gevallen, moesten bedienen. De bezetting van Nijmegen door krijgsvolk en de verandering der Regering in 1702 door de Staten van Gelderland hadden veel van die van Hattem en Elburg door dezelfde Staten in 1786. In

{==637==} {>>pagina-aanduiding<<}
beide tijdstippen kwam de burgerij voor het stadhuis, en drong de vernieuwing der Regering door. De naam des Stadhouders werd in beide gevallen door de opstandelingen met verachting uitgesproken, en, al noemde men in 1702 den overleden' willem III geen' nero of filips II, gelijk in 1786 den goedhartigen willem V, men verklaarde toch in Zeeland, dat de overleden Koning 's volks vrijheden geschonden en een onmatig gezag geoefend had in de Provincie. Men scheidde in Geldertand in 1704 de ambten van Stadhouder en Kapitein-generaal, gelijk men in 1786 den Stadhouder in Holland als Kapitein-generaal en Admiraal schorste. De Ridderschap van Gelderland was in het begin, gelijk op het einde der achttiende Eeuw, geheel voor het oude gestemd: zij en de Steden wierven krijgsvolk tegen elkander. Het kwam in beide gevallen tot bloedige tooneelen, te Tholen en te Amersfoort in 1702, te Nijmegen vooral in 1704, waar eenige leden der oude Regering om opstand met den dood gestraft werden, even als reeds twee jaren te voren te Amersfoort met een paar voorstanders van het nieuwe geschied was. Men kent in 1787 de ontmoeting bij Vreeswijk, waar visser sneuvelde, en het gevecht binnen Amsterdam bij de Kattenburger-brug.
Doch, in weerwil dier schijnbare overeenkomsten, is het verschil tusschen beide die woelige tijdvakken onzer Geschiedenis nog aanmerkelijker. Vooreerst wat aangaat de strekking. Die in 1702 was geenszins op theoretische gronden gebouwd; het was eenvoudig (het zij met alle achting voor den beroemden kluit gezegd, met wien ik hier niet kan instemmen) eene veerkrachtige wederwerking na den zwaren druk, die, onder willem III, vooral aan de vier gewesten, Gelderland, Utrecht, Overijssel en Zeeland, reden tot klagten gegeven had. Zij wilden geene denkbeeldige volmaaktheid bereiken, maar slechts de oude regten der gewesten, met name het bijna vernietigde ambt van Gemeensman, herstellen. De oude Regenten daarentegen wilden zich in hunne posten handhaven. Behoud of herstel van het

{==638==} {>>pagina-aanduiding<<}
Stadhouderschap kwam niet in aanmerking, daar Koning willem dood, en joan willem friso nog te jong was; doch men mag vermoeden, dat de oude plooi (zoo als de vorige Regenten genoemd werden) toch het oog op dien jongen Vorst had, gelijk de nieuwe plooi zich stellig tegen het Stadhouderschap verklaarde. Maar geheel anders was de staat van zaken van 1784 tot 1787. De nieuwe vrijheid van Noord-Amerika had aller hoofden doen duizelen. Men zag daarin een Modèl voor een Gemeenebest. Geldersche en Overijsselsche Edelen, als de capellens tot den marsch en tot den poll, koesterden de sterkste demokratische gevoelens, en zij verhieven zich, in den volsten zin des woords, tot Gemeensmannen, d.i. tot voorstanders der Gemeenten, voor welke de edele capellen tot den poll de afschaffing der Drostendiensten verwierf. (Men ziet niet, dat de mannen van 1702 gezind waren iets voor den schamelen landman te doen.) Men wilde in 1786 en 1787 niet (om het beeld te behouden) de eene of andere plooi van het kleed, maar het geheele kleed vernieuwen. Grondwettige herstelling van den ouden Staatsvorm was immers de leus. Men wilde overal den vertegenwoordigenden Regeringsvorm invoeren, en daartoe werden zelfs de beginselen van 1747, maar zonder Stadhouder, ingeroepen. En dit brengt ons tot een tweede aanmerkelijk punt van verschil; het is de houding van Holland en Gelderland in beide gevallen. In 1702 hadden de Hollandsche stedelijke Regeringen, even als in 1651 na den dood van willem II, de volheid van het gezag weder aan zich getrokken, en lieten of gaven aan het Volk niet het minste deel aan het bestuur, of aan de
benoeming zijner Bestuurders. En nogtans veroorzaakte dit niet de geringste opschudding in deze Provincié. De inwoners vlijden zich gereedelijk, en zoo 't schijnt gewillig, onder dien vorm van bestuur, die hun dertig jaren te voren zoo hatelijk was voorgekomen; een stellig bewijs, dat de opstand in de andere gewesten geenszins een gevolg van revolutionaire gezindheid, maar van misbruik

{==639==} {>>pagina-aanduiding<<}
van gezag was geweest. Immers de magt van willem III was in Holland, hetwelk aan Frankrijk manmoedig tegenstand had geboden, nooit zoo groot geweest als in de drie andere Provinciën, die voor het geweld des vijands hadden gezwicht, en zich daarom bij de wederopneming in de Unie hardere voorwaarden hadden moeten getroosten; eene vernedering, die ook tot hunnen tegenzin tegen willem III veel kan hebben bijgedragen, en dus zijne zelfs onschuldige daden voor hen in een hatelijk licht stelde. Het volk in Holland, behalve misschien Amsterdam, had zich over willem minder te beklagen; maar het was ook de vorige stadhouderlooze Regering vergeten, behalve alleen den roem, die van het bewind van jan de witt, den lotbeschikker van Europa, was afgestraald. Dus bleef het lijdelijk bij deze verandering. Hoe geheel anders in 1784! Toen verhief de Provincie Utrecht het eerst de banier des opstands; maar zeer spoedig toonden zich de meeste plaatsen van Holland, met hunne Staten aan het hoofd, zoo krachtig tegen den Stadhouder en Kapitein-generaal, dien men van ongeoorloofde en verdachte slapheid in den pas geëindigden Engelschen oorlog en van onderwerping aan zijnen opvoeder, den Hertog van wolfenbuttel, beschuldigde, dat willem V zich naar Gelderland begaf, waarvan de Staten thans, even als die van Zeeland, tot zijne ijverigste voorstanders behoorden. Maar in Holland ging eerlang het bewind van de Regenten in de handen der gewapende Burgers over, die vliegende legertjes vormden, met welke zij de Regenten, die hun voorkwamen het vertrouwen des Volks verloren te hebben, vrij krachtig uitnoodigden, zich te
verwijderen. Vanwaar deze geest in 1787, zoo geheel verschillende van dien in 1702? Handelsbelang had Holland in het bijzonder van Engeland verwijderd; de daarop uitgebarsten oorlog had vooral Hollandsche kapitalen verslonden; Holland had op krachtige vermeerdering der zeemagt en ijverige ondersteuning van Frankrijk aangedrongen; dit was niet gebeurd, en een zeer onvoordee-
{==640==} {>>pagina-aanduiding<<}
lige vrede had als 't ware de kroon gezet op den ontzettenden roof van schatten, door de Engelschen aan ons gepleegd. Vandaar bepaaldelijk hier het misnoegen tegen oranje en brunswijk, die men van Engelschgezindheid verdacht hield; gelijk daarentegen in Zeeland, waar veel handel op Engeland was, de oorlog zeer afgekeurd werd, en dus geene reden tot haat tegen de genoemde hooge personen bestond. Gelderland was eene Landprovincie, die veel voordeels trok van sterke bezettingen, en dus over 't algemeen, met uitzondering van enkele Edelen en de minderheid van de Steden, den Kapitein-generaal naar de oogen zag. Utrecht volgde het voorbeeld van Holland, waaraan het door zoo menige banden van nabuurschap gehecht was; en hier was het middelpunt dier theorie van den opstand, waarvan het veel gelezene tijdschrift, de Post van den Nederrhijn, de ijverigste tolk en verkondiger was.
Het is merkwaardig, te midden van deze strijdige Elementen, - de Volkspartij en die des Stadhouders, - de houding der Aristokratie te beschouwen. In 1702 verzette zij zich eenparig en krachtig, in Gelderland, Utrecht en Overijssel, tegen de eischen des Volks; maar de Hollandsche Patriciërs begrepen, dat de Demokraten, vijanden van het Stadhouderschap, hun minder gevaarlijk waren dan de Aristokraten, die blijkbaar min of meer tot hetzelve overhelden en uit vroegere afhangelingen van den overleden' Stadhouder bestonden. Dit is een nieuw bewijs, dat niet de leer van de Souvereiniteit des Volks de drijfveer was der mannen van 1702. Doorknede Staatkundigen, als een heinsius, fagel, slingelandt en buys, die wel niet de Fransche, maar toch de Engelsche Omwenteling vóór cromwell kenden, zouden zulke gevaarlijke naburen niet, gelijk zij deden, de hand boven 't hoofd hebben gehouden; de Geldersche Ridderschap en de oude plooi waren hun oneindig minder nadeelig, dan eene gewaande Propaganda der Volkssouvereiniteit, die zij in hunne Provincie het meest van alles hadden te duchten. Doch zij begrepen, gelijk

{==641==} {>>pagina-aanduiding<<}
wij zoo even zagen, dat de toestand van Holland van dien der Landprovinciën en van Zeeland aanmerkelijk verschilde; dat alleen de omstandigheden de onlusten veroorzaakten, en dat zij dus van den omwentelingsgeest niets te duchten hadden, die inderdaad van zelve, zonder vreemde tusschenkomst, bedaarde, zoodat eerlang de Regenten in Gelderland zelfs voor hun leven werden aangesteld.
In 1784 hadden de Aristokraten zich eerst zeer sterk tegen den Hertog van Brunswijk en diens invloed verklaard, en hem eindelijk, toen de beruchte Akte van Consulentschap bekend werd, waardoor hij zich een' uitsluitenden invloed op den Stadhouder wilde verzekeren, tot verwijdering genoodzaakt. Omtrent den Engelschen oorlog hadden de meeste Regenten, buiten Zeeland, de werkeloosheid van den Kapitein- en Admiraal-generaal ten hoogste berispt, en de volksbewegingen tegen den Stadhouder veeleer aangemoedigd dan tegengegaan. Toen echter deze bewegingen eene, in Nederland bijna voorbeeldelooze, demokratische rigting bekwamen, was de houding der Regenten verschillende. In Holland en Overijssel volgde men den stroom; in Utrecht en Friesland zagen de Staten, dat zij te ver gegaan waren, en wilden liever onder den Stadhouder dan onder het Volk staan, tegen hetwelk zij van nu af regtstreeks aangekant waren. Holland was intusschen geen bemiddelaar, gelijk in 1702, maar partij. Op het oogenblik, dat eenige weldenkende en gematigde mannen uit de onderscheidene Stadsregeringen de opgewondene gemoederen zochten tot bedaren te brengen en den twist bij te leggen, werden zij door de gewapende burgermagt, in een vliegend legertje ter afzetting vereenigd, overvleugeld, en het vertrouwen des volks onwaardig verklaard. Tegen zulk een dekreet, door kanon ondersteund, viel niets te zeggen. Zeebergh werd verguisd; rendorp, dedel en beels werden geplunderd, vele anderen afgezet; Vader hooft werd vergood. De Demokratie had gezegevierd.
Het laatste en belangrijkste onderscheid ligt in de ver-
{==642==} {>>pagina-aanduiding<<}
schillende houding der mannen van 1702 en van 1785 ten aanzien van Frankrijk. Het ontging lodewijk XIV niet, dat de buitensporige invloed van willem III op de Regering en zijne gewelddadigheden in Zeeland vele misnoegden hadden gemaakt, en hij hoopte, dat de herstelling der stadhouderlooze Regering hem de vriendschap der Republiek en hare onzijdigheid zou verschaffen in den thans, na de trouwelooze aanvaarding der Spaansche erfenis, onvermijdelijken Europeschen oorlog. De grootste Despoot der aarde, de man, die zeggen durfde: de Staat ben ik, herinnerde den Staten de tijden van vrijheid, die zij vóór willem III hadden genoten, en zeide, dat zij in eenen staat van bedwang waren geweest, zoo lang zij de vriendschap met Frankrijk gering geschat hadden; thans stond de Staat weder op zichzelven, en de geest der Republiek van nieuws het bestuur te bezielen.
Ruim eene Eeuw vroeger hadden de voorzaten der mannen, tot welke die taal werd gerigt, in nog dreigender oogenblikken den vijand geantwoord: Fistula dulce canit, volucrem dum decipit auceps. Hun nakroost was dien Vaderen niet onwaardig. Zij zagen den vijand, meester van de sterkten der Spaansche Nederlanden, op de grenzen der Republiek staan, zich van de geheele Spaansche Monarchij door een' bekuipten uitersten wil meester maken, en zij aarzelden niet. Amsterdam, schoon meer in 't bijzonder gevleid, had zijne schatten veil voor de balans van Europa. Met verontwaardiging stieten zij het gezegde, dat zij thans meer vrijheid zouden genieten dan vroeger, door eene lofrede op den man, die hen in 1672 van dezen zelfden vleijer bevrijd had, van zich af, en betuigden voor God en de wereld, dat zij alles veil hadden voor het behoud van vrijheid en Godsdienst. Ook antwoordden zij beter dan door woorden; zij antwoordden door de veldslagen van Höchstädt, Ramillies, Oudenaarden en Malplaquet. Maar er is in dit hartverheffende schouwspel ééne bijzonderheid, die wij niet voorbij mogen zien. In Gelder-
{==643==} {>>pagina-aanduiding<<}
land, en wel bepaaldelijk te Nijmegen, werkte de demokratische geest misschien sterker, dan ergens elders in Nederland. Den 6 Junij 1702 werden er de leden van den Raad (aanhangers en begunstigden van willem III) door de Gemeenslieden van hunne ambten vervallen verklaard, en een nieuwe Raad aangesteld; de ontzette Regenten gaan naar Arnhem, alwaar zij al het te Nijmegen gebeurde voor onwettig verklaren. De nieuwe Regenten, de Gemeente te Nijmegen, hebben dus alles van de partij des overleden' Stadhouders
te vreezen. Vier dagen na de Omwenteling (10 Junij) rukken de Franschen aan, om de stad te verrassen; de burgerij is nog niet door het leger van den Staat gedekt; maar deze echte Republikeinen vragen niet naar Prinsof Staatsgezind, of naar de staatkunde van den man, die hen, zoo zij meenen, verdrukt had; zij vragen slechts naar de zaak van het Vaderland. Met een handvol soldaten versterkt, verdrijft de Nijmeegsche burgerij den vijand, tot tweemaal toe, uit de schans Kijk in den pot, onmiddellijk onder de wallen, tot dat zij door vanreede van athlone, den overwinnaar van Ierland, ontzet wordt. Lodewijk's Kleinzoon, fenelon's kweekeling, de Hertog van Bourgondië, door den grooten Veldheer boufflers ondersteund, was zelf bij dezen aanval, en hij kon daaruit bij ondervinding de les leeren, dat een dwingeland met alle zijne list en geweld tegen een Volkenverbond op den duur niets vermag; eene les, die zijn groote Meester hem reeds in den Télémaque had ingeprent.
Men weet den gelukkigen uitslag van deze langdurige worsteling, en dat die uitslag volkomen zou geweest zijn, zonder den afval van Engeland en het verraad der algemeene zaak door de Tories. Nogtans wonnen wij bij den oorlog een' schitterenden roem, en bij den vrede Venlo, de barrière en eene dertigjarige rust.
Hoe treurig is de keerzijde van dit tafereel! In de achttiende Eeuw was men Frankrijks arglistigheid en geweldenarijen vergeten, en de ondervinding der Vaderen

{==644==} {>>pagina-aanduiding<<}
ging voor het nakroost verloren. Door allerlei geheime kuiperijen, beloften en gunstbewijzen sleept Frankrijk ons in zijnen oorlog met Engeland mede, doet ons het tachtigjarige Bondgenootschap met dien Staat, eer wij eene vloot hebben, verbreken, betoont ons, toen de zaak zoo ver is, wezenlijke diensten, maar zorgt bij den vrede alleen voor zichzelv', niet voor ons. De staatslieden van Nederland rusten echter niet, vóór dat, in spijt van den Stadhouder, het naauwe verbond met Frankrijk in 1785 gesloten is. De Geldersche en Overijsselsche Edelen, van de capellen tot den marsch en tot den poll, zijn onuitputtelijk in den lof van Frankrijk en deszelfs staatkunde. Men wil de Fransche tirannij, die de Vaderen ons hebben verhaald, niet meer gelooven, maar krijt die uit voor een gewrocht van partijgeest. In de daarop volgende burgergeschillen verwacht de Provincie Holland hulp van Frankrijk tegen den Stadhouder, en is daarvan zoo zeker, dat men niet aan de nadering der Pruissen gelooft, die immers niet zouden durven, uit vrees voor de Franschen. Doch weldra blijkt het, op welken rietstaf men geleund heeft. Het kamp bij Givet gaat uiteen, zonder een geweerschot tegen de Pruissen te hebben gelost; terwijl deze Holland en zelfs Amsterdam, dat in Eeuwen geenen vreemden krijgsknecht gezien had, bezetten. Maar deze ondervinding is te zwak, om staatkundige partijschap te genezen. Scharen uitgewekenen trekken naar Frankrijk, en smeeken, vooral na de Omwenteling aldaar, het Bewind, om zich het verdrukte Nederland aan te trekken, en de vrijheid aldaar te herstellen!
Deze verzoeken, door geheime werkingen ondersteund, houden niet op, zelfs nadat het Revolutieplein dagelijks van bloed overstroomd wordt; en, indien niet, door Gods vaderlijke goedheid, de man des bloeds vóór den intogt der Franschen in Nederland ware gevallen, zou Amsterdam, gelijk Brussel en Gent op hunne marktplaatsen, de guillotine op den Dam hebben gezien! Dit gevaar wordt afgewend, maar niet het schandelijkste verdrag,

{==645==} {>>pagina-aanduiding<<}
hetwelk ons Staatsvlaanderen, Maastricht en Venlo kost, ons daarenboven aan Frankrijk schatpligtig maakt, en ons dwingt, een Fransch leger in ons Vaderland te voeden, te kleeden en te betalen; en dat alles, opdat wij eene onbepaalde Volksregering in ons midden zouden hebben, ons door de Fransche broeders aangebragt! Hierbij blijft het niet, en, van afpersing tot afpersing, van vernedering tot vernedering, gaat eindelijk de zelfstandigheid, de onafhankelijkheid van den Staat geheel verloren, en ten laatste moet niet alleen de Republiek onderdoen voor een' Franschman, maar de Staat zelf zich als een deel van Frankrijk erkennen!
Ik heb dit alles slechts aangestipt, als de wrange vruchten der inroeping van eenen vreemden Staat in burgergeschillen. Hoe gelukkig, indien onze Vaderen, sedert 1778, de staatkunde der mannen van het begin der achttiende Eeuw hadden gevolgd, hunne geschillen, zoo als de Engelschen altijd doen, onderling hadden afgemaakt, en alle uitheemsche Mogendheden, die zich daarin wilden mengen, ten krachtigste afgewezen! Geve God, dat ons land nimmer door staatkundige woelingen of door overdrevene vrijheidszucht worde beroerd; maar, mogt dit eenmaal gebeuren, dan beware de Hemel ons vooral voor het inroepen der hulpe van Frankrijk!

Gedachten omtrent de geestenwereld.

(Brief aan eenen Vriend.)

- Gij stemt het mij dus toe, mijn Vriend, dat er, hier en elders, en bij sommigen onzer natuurgenooten, eene vatbaarheid bestaat voor gevoelens en gewaarwordingen, die met de Geestenwereld in een naauwer verband schijnen te komen, naarmate zij meer afwijken van den gewonen weg, langs welken de ziel zich met al wat buiten haar aanwezig is in aanraking kan stellen; dan gij oppert tevens eene bedenking en eene vraag, beide wel waardig, dat ik de eerste poog weg te nemen, en de beantwoording der laatste beproeve.
Uwe bedenking ontleent gij uit de vrees, dat het schenken

{==646==} {>>pagina-aanduiding<<}
van geloof aan verhalen van merkwaardige verschijnselen uit het zieleleven een krachtig wapen aan het bijgeloof zou kunnen schenken; maar, mijn Vriend, hebt ge dan niet nagedacht, dat het bijgeloof ook het beste en heiligste kan misbruiken, en, de tijden door, misbruikt heeft? Vuur en staal, overigens zoo weldadig en nuttig, kunnen, in de handen van een' booswicht, ten verderve gedijen. - Het dusgenoemd voorgevoel; het helderzien in den droom, zoo wel als in den wakenden toestand; de opmerkenswaardige verschijnselen van het slaapwandelen, en den magnetischen slaap; in 't kort, al wat, te dezen aanzien, aan het wonderbare grenst, maar hetwelk, ging 's menschen kennis hooger, welligt zeer natuurlijk zou kunnen verklaard worden, - kan, onder zekere omstandigheden, tijden en vormen, aan het bijgeloof een welkom wapentuig in de hand geven. Maar, wat zwarigheid? De verstandige man laat zich daarom van het onderzoek der waarheid niet afschrikken. Hij beproeft de kracht van het buskruid, dat, in tijden van oorlog, den vijand van de vaderlandsche grenzen en kusten moet terughouden, zonder er aan te denken, wat een zeker aantal korrels van hetzelve, in de hand van eenen balthazar gerards onzes tijds, zoude kunnen veroorzaken. Dat het bijgeloof door middel van voorgevoel, droomen, geestverschijningen, spoken, en wat des meer zij, gewerkt heeft, en welligt nog heden ten dage werkt, wil ik niet ontkennen; maar, ronduit gesproken, mijn Vriend, ik acht al die Jezuitsche kunstgrepen verre beneden mij. Mij is het te doen om waarheid en licht, op een spoor, door nevelen en duisternis omgeven; en daartoe kan ik niet geraken, dan door onderzoeken en beproeven van daadzaken.
Het donker gebied der Geestenwereld, waarop ik mijn onderzoek en mijne proefnemingen moet aanvangen en voortzetten, noopt mij reeds tot het te werk stellen van alle mogelijke behoedzaamheid bij mijne waarnemingen; want het is mij om de waarheid en niet om bijoogmerken te doen, en het bekende: ‘Geloof niet een' iegelijken geest, maar beproef de geesten, of zij uit God zijn!’ zweeft mij daarbij gedurig voor de oogen. Wetende, dat ik mij op een donker en hobbelig spoor bevinde, kies ik de Voorzigtigheid en de Bedachtzaamheid tot gezellinnen; en hoe zouden deze mij op eenen doolweg kunnen leiden? De bijgeloovige neme alles voor waarheid aan, mij voert zekere mate van ongeloof

{==647==} {>>pagina-aanduiding<<}
en wantrouwen tot een ander uiterste; en het schild, dat mij voor den pijl des bijgeloofs beveiligt, draagt tot opschrift: ‘Indien ik niet zie, ik zal geenszins gelooven.’ Gij ziet hieruit, mijn Vriend, hoe goed ik gewapend en op mijne hoede ben, om niet in de hinderlagen des bijgeloofs te vallen.
Maar er is nog iets, dat uwe vrees geheel moet doen wijken. Wanneer de bijgeloovige u van voorgevoelens, gezigten, droomen, en wat des meer zij, gewaagt, zoo brengt hij dit alles bij, om u tot het aankleven en belijden van eenmaal door hem aangenomene gevoelens over te halen. Ik, integendeel, gewaag van dezelve, om, indien mogelijk, tot eenig bepaald gevoelen, op grond van waarnemingen en daadzaken, te kunnen komen. De bijgeloovige verzekert u stoutmoedig: ‘Dit is de weg!’ Ik, integendeel, roep u en allen verstandigen toe: ‘Laat ons den weg der waarheld zoeken!’
Ja, Vriend, laten wij zoeken! Dat er, buiten het zinnelijke, wat wij met onze zintuigen waarnemen, eene bovenzinnelijke wereld bestaat, wie zal dit ontkennen? Wie zal loochenen, dat er, reeds hier beneden, een harmonisch, een zoogenoemd sympathetisch verband tusschen zielen en zielen wordt gevonden? Maar wie, die dit alles toestaat, zal tevens willen beweren, dat alle inwerking der geheel onstoffelijke Geestenwereld op onzen, nog in een zinnelijk hulsel omvatten, geest voor een goochelspel des bijgeloofs zou moeten worden gehouden? - Denk hier eens op nal is zulk eene gevolgtrekking redelijk, is zij verstandig?
Gij twijfelt, mijn Vriend, en mogelijk teregt, aan de rigtigheid en geloofwaardigheid van menig verhaal, hetwelk ons in de geheimen der Geestenwereld schijnt te willen inwijden; en uwe omzigtigheid, in dit opzigt, getuigt van uwe onpartijdigheid en waarheidsliiefde; maar indien ook slechts, van de duizend-en-een dier verhalen, één enkel voorval allen redelijken twijfel buitensloot, en het verband tusschen de beide werelden buiten kijf stelde, dan, voorzeker, zoudt gij uwe toestemming aan de zaak der waarheid niet weigeren. Of is het dan bijgeloof, te berusten in daadzaken, die wel van den gewonen loop der dingen afwijken, zonder daarom nog met denzelven in strijd te zijn? Wordt de waarheid verkracht, omdat, ondat de duizenden van Egyptenaren, Babyloniërs, Meden en Perzen, slechts één joseph en één daniel werden gevonden? Zeg niet:

{==648==} {>>pagina-aanduiding<<}
‘Ja, dát was Gods vinger!’ of ik zal u vragen: ‘Weet gij, mijn Vriend, waar en hoe, en tot wat einde en tot hoe verre, die vinger reiken kan?’ Hier stout te willen beslissen, moge onzen hoogmoed streelen; ik geloof veel liever, dat onze kennis in dezen hoogstgebrekkig en stuk- en brokwerk is.
Laat dan het bijgeloof de stelling: ‘dat er tusschen de menschelijke ziel en de Geestenwereld verband bestaat,’ tot verderselijke oogmerken, misbruiken; zulks blijve buiten onze verantwoording! Ik schrijf u dezen, mijn Waarde, bij mijn stil en vreedzaam brandend kaarslicht, en laat het voor rekening van den onverlaat, die met zijn ontstoken licht de woning van mijn' buurman of van mij zou willen in brand steken. In de hand van het rijk der duisternis is geen wapentuig te heilig; maar voor den reinen is alles rein.
Uwe vraag, mijn Waarde, is minder gemakkelijk te beantwoorden, dan ik uwe bedenking heb pogen op te lossen. Ik wil het echter beproeven, en ik zal haar tevens in al hare kracht voorstellen: In verre de meeste gevallen, - aldus schrijft gij - waarin, hetzij in den droom, hetzij in den wakenden toestand, het toekomstige aan den mensch wordt geopenbaard, kan deze uit die openbaring niet het minste nut trekken; en wat mag dan wel het einddoel met deze zoogenaamde voorwetenschap zijn?
Deze vraag valt niet gemakkelijk te beantwoorden. Immers, denk ik, in de besturing mijner lotgevallen, aan een wijs, weldadig en oppermagtig Wezen, dan ben ik aanstonds gereed zijne liefde te danken, wanneer ik, door zeker voorgevoel, door een' droom, of door zekere gewaarwording in den wakenden toestand, voor een mij nakend gevaar, van wat aard ook, behoed worde. Dan, wat baat geeft het mij, wanneer mij b.v. de dood van ouders, gade of kind wordt voorbeduid, zonder dat het in mijne magt staat, den dreigenden slag af te weren, of denzelven eenigzins te verzachten?
Gij ziet, mijn Vriend, dat ik het gewigt uwer vraag niet vermindere. Trouwens, waarom zou ik dit, daar zij mij meer dan eenmaal, in al haar gewigt, voor de aandacht stond, voornamelijk in zoodanige gevallen, waarin ik eene werking zonder einddoel vermeende te ontdekken; en hoe weinig is dit denkbeeld overeenkomstig met de volmaakthe-
{==649==} {>>pagina-aanduiding<<}
den van Hem, dien wij als den Vader der Geesten en den Heer der Geestenwereld eerbiedigen!
En echter wil ik u mijn antwoord, als eene proeve van een gezet nadenken, mededeelen, en volgaarne laat ik zulks aan uwe overdenking en beoordeeling over.
Leert de rede het voortbestaan van den menschelijken geest, na den dood des ligchaams, en wordt deze leer door Gods openbaring en het Evangelie van jezus christus bevestigd, zoo is en blijft toch het begrip van onsterfelijkheid een voorwerp van geloof; en werd het nog aan geen sterveling vergund, den voorhang te doen vallen, die de wereld der Geesten afscheidt van onze stoffelijke woonstede. Intusschen zien wij geliefde betrekkingen van onze zijde weggenomen door den dood, en wij schenken het levenloos hulsel aan de donkere groeve der vertering. Is 't wonder, wanneer ons geloof aan onsterfelijkheid en herleven, bij de graven van onze dierbaren, hevig geschokt wordt, en de zaden van somberen twijfel in onzen boezem wortel schieten? Of dunkt het u, mijn Vriend, dat het eene zoo gemakkelijke taak is, om daar, waar ons al wat onze zinnen treft het niet zijn onzer geliefden verkondigt, onwankelbaar vast te houden aan de overtuiging, dat wel het ligchaam kon sterven, maar dat deszelfs onzigtbare bewoner overbleef en in een hooger leven is ingegaan? O! dan prijs ik u gelukkig; maar betuig u tevens, dat ik al de kracht van de Godsdienst behoefde, om, bij de graven van lieve afgestorvenen, niet te vertwijfelen, noch voedsel te geven aan de treurige gedachte: ‘Och! indien eens alles een droom ware!’
Maar, indien het nu den Vader in den hemel, die, wetende wat maaksel wij zijn, steeds gedenkt, dat wij stof zijn, in zijne ondoorgrondelijke wijsheid en liefde, behaagt, nu en dan en bij sommige gelegenheden, voorvallen te doen plaats hebben, die het buiten kijf schijnen te stellen, dat er een, zeker verband tusschen de zigtbare en onzigtbare wereld bestaat; dan, mijn Vriend, vind ik in die voorvallen een krachtig steunsel voor mijn geloof aan dat zieleleven, hetwelk door den aardschen nacht des doods niet kan overschaduwd worden; en, naast de grafsteenen van dierbare afgestorvenen, kan ik getroost uitroepen: ‘Zij leven, en ik zal eens met hen leven!’
Volgens deze wijze van beschouwing behoef ik niet te treden in het onderzoek, of het plaatshebbend voorval, als

{==650==} {>>pagina-aanduiding<<}
zoodanig, voor mij of een ander eenig bijzonder nut of voordeel kan aanbrengen. Immers is het waargenomen verschijnsel voor mij van algemeen nut en voordeel, daar het mijn geloof aan de onsterfelijkheid der ziel, en derzelver voortbestaan na den dood des ligchaams, versterkt en bevestigt.
Ik vermoed niet, dat gij mij hier het bekende: ‘Zij hebben mozes en de Profeten; dat zij die hooren!’ zult willen tegenwerpen, en hierdoor eene algemeene waarheid op elk bijzonder geval toepassen. Want de ondervinding wijst ons gedurig op de groote verscheidenheid van Gods wegen en handelingen met ons, zwakke en behoeftige stervelingen; en wie kan den raad Gods met dezelve doorgronden? Hij is de Vader der Geesten, en de onzigtbare wereld behoort tot zijn onbeperkt gebied.
Verder wil ik u op de zeldzaamheid der bedoelde zielkundige verschijnselen opmerkzaam maken. Het schijnt mij toe, dat ik derzelver aanwezen het best kan vergelijken bij het spaarzaam doorbreken van het maanlicht aan een' met donkere wolken bezetten hemel. Of is niet de toekomstige wereld voor het sterfelijk oog in digte nevelen gehuld? Maar indien nu, hier en ginds, een enkele lichtstraal ons tegenblinkt, zullen wij daarvoor, al blijft overigens ons voetspoor donker, de wijsheid en liefde van onzen goedertierenen Vader hier boven niet eerbiedig danken, en ons daarover verheugen, dat ons geloof en onze hoop versterkt en opgewekt zijn geworden?
Aan de groote zeldzaamheid der hier vooral bedoelde verschijnselen uit het zieleleven huwt zich het schijnbaar wonderbare van derzelver inkleeding. Ik zeg: het schijnbaar wonderbare, hetwelk alleen uit onze beperkte kennis omtrent het wezen en de werkingen van onzen geest behoort te worden verklaard. Immers, kenden wij den onstoffelijken bewoner onzer leemen hut geheel en volkomen in zijn bestaan en wijze van werken, en waren wij daarenboven ingewijd in de geheimen zijner vermogens en krachten, dan zou gewis veel, wat ons thans onverklaarbaar en wonderlijk toeschijnt, helder worden. Intusschen is al het donkere, dat over ons tegenwoordig onderwerp verspreid ligt, vooral in verband beschouwd met de zeldzaamheid der bedoelde opmerkelijke verschijnselen, zeer aanleidelijk, om aan eene verhevene bron te denken, waaruit al dat wonderbare voort-
{==651==} {>>pagina-aanduiding<<}
vloeit; en wat kan deze anders zijn, dan Gods wijsheid en liefde?
Verre zij het van mij, u of anderen mijn gevoelen te willen opdringen. Maar elk, die, met mij, in dezen naar licht en waarheid wenscht te zoeken, is mij een welkome medgezel op den levensweg. De beoefening der dusgenoemde bovennatuurkunde is, eeuwen lang, in de hand des bijgeloofs, een krachtig middel bevonden tot de vestiging en uitbreiding van deszelfs duister gebied; dan, mijn Waarde, zij kan, wèl aangewend, een krachtig wapen worden ter bestrijding van het rijk van dwaling en duisternis; en het ontbreekt niet aan goeden, edelen en braven, die, met ons, wenschen pal te staan voor de zaak van waarheid en licht. Laten wij slechts met bedachtzaamheid opmerken, alle dingen beproeven, en het goede behouden!
Vaar met de uwen wèl! Zoodra mogelijk wordt uw antwoord ingewacht door uwen heilwenschenden Vriend

W.

Reistafereelen van eenen Hollander.

II. Eene Predikatie in de Hofkerk van St. Michaël te Munchen, en het Praalgraf van Eugène Beauharnais aldaar.

Een echt Hollander, en ik hoop dat mijn dierbare lezer mij, niettegenstaande alle mijne buiten- en oversprongen, daarvoor houden zal, maakt in eene Roomschkatholieke vreemde stad altijd eene zijner eerste visites aan de kerken. Hij vindt het zoo hoffelijk en zoo aangenaam, dat men niet eerst bij den eerwaardigen koster een half uur op de vloermat behoeft te wachten, ten einde in het naakte heiligdom tegen betaling zijner twee vijfjes te worden toegelaten, om er niets hoegenaamd te zien dan eenige mislukte praalgraven en de twee tafelen der Mozaïsche wet, in berookte, half leesbare, oud-Duitsche krulletters. Van deze uitspraak, want exceptio firmat regulam, maken wij echter eene uitzondering ter eere van Breda en Delft, waar men de vloermat en den koster vergeet, als men het zwart en wit marmeren castrum doloris van engelbert van nassau, met zij-
{==652==} {>>pagina-aanduiding<<}
ne vier heerlijke zerkdragers, bewondert, of, gelijk in de laatste plaats, schoon minder getroffen door de praalgraven, doortinteld wordt van dankbaarheid en eerbied voor de begravenen. Maar in België, in Frankrijk, in het katholieke Duitschland, in het éénige Italië treedt men zonder vraag of schroom in de heerlijkste Godsgebouwen; het huis des Vaders van allen staat open voor allen, niet slechts op den eersten geheiligden dag, maar op ieder uur der week, opdat geen oogenblik van godsdienstige stemming, van behoefte tot gebed en dank verloren ga door gebrek aan eene indrukwekkende plaats, waar men, van het gevoel der wereld afgezonderd, zijn hart kan verheffen tot God.
Ik weet het, de koele rede, door de woorden der Openbaring bevestigd, leert het aan den Protestant, dat een uit het harte gevloeid gebed geene gewijde muren, geene voorspraak van mannelijke of vrouwelijke Heiligen behoeft, om op te stijgen voor den troon des Algoeden; dat Hij ze ziet in zonneklaarheid, elke dankende of biddende opwelling des gemoeds, de Alomtegenwoordige, die alles en één is in alles en allen. Maar ik, zwakke, zinnelijke mensch, ik beken het blozende, dat de hooggewelfde bogen des tempels; dat het gekleurde schemerllcht, dat moeijelijk door de veelkleurige Gothische vensterglazen henendringt, en zijnen wonderlijken wederschijn werpt op de ijskoude marmerbeelden der Heiligen; dat de stilte, die mij overal omfluistert, en slechts nu en dan wordt afgebroken door het snikken eener knielende boetvaardige, of een' enkelen langgerekten toon des orgels; dat de woorden des Leeraars, als hij voorgaat in den gebede, of de stem des Priesters, als hij het ondoorgrondelijke, onbloedige offer knielende den Heere aanbiedt, - mij, de Hemel zij gedankt, dikwerf uit den maalstroom van verstrooijende gedachten eensklaps ophieven; dat nieuwsgierighekd en kunstliefde, die mij over den gewijden drempel lokten, wegzonken in de branding van een heiliger gevoel, en dat ik, met tranen in de oogen en aanbidding in het hart, nederknielde voor den Eeuwigen in het heerlijke Godsgebouw, dat niet het mijne was naar het geloof mijner Vaderen.
Ook in Munchen gebeurde mij iets dergelijks op eenen eersten dag der week in de Hofkerk van St. Michaël, waar ik door mijnen gids werd heengeleid, om de militaire muzijk bij het vieren der hoogmis te hooren, en het Mausoleum van eugène beauharnais te beschouwen, dat thor-
{==653==} {>>pagina-aanduiding<<}
waldsen gebeiteld heeft. De gedienstige man maakte mij eerst opmerkzaam op de prachtige frontespice van dit heerlijke gebouw, in welks top, tusschen twee vensters, het standbeeld staat van den Zaligmaker, die een' vergulden wereldkogel draagt, en van zijne hoogte beschermend nederziet op de twaalf Keizers en Hertogen uit het Beijersche Huis, die onder Hem in twee rijen en levensgroot den gevel versieren. Verder beneden boven de beide portalen, welke de hoofdingangen vormen, breidt de Aartsengel michaël, die den Heldraak ter neder stoot, zijne vleugelen van erts uit, en bewaakt den tempel, meer bijzonder aan hem toegewijd. Ik had genoeg van de buitenzijde gezien, om naar het binnenste te verlangen, en volgde mijnen Cicerone, die mij door eene achterdeur vlak bij het hoofdaltaar bragt, toen eenige breede trappen deed opklimmen, en mij, tot mijne groote verwondering, onverwachts in eene loge, voor de Vorstelijke familie bestemd, nederplakte. Maar de hoflucht, welke mij hier uit de zijden gordijnen en kussens tegenwoei, de leegte in het koor, op hetwelk ik van mijne hoogte nederzag, en waar eenige weinige Kanonniken en Prelaten, eenvoudig gekleed, in de weidsche ruimte als verzonken, en op de roodmarmeren trappen van dat koor de bont opgeschikte muzikanten met hunne reusachtige en helblinkende instrumenten, ontstemden mij geheel; ik verlangde midden onder die ontzettende menigte te zijn, welke ik daar ginds in de laagte, in het trotsche schip der kerk, zag bidden en knielen. Ik ontsnapte derhalve mijnen geleider, die het
zich maar niet konde begrijpen, dat ik de eer van op een zijden Hofdames-tabouretje te zitten niet op den betamelijken prijs stelde, en den ambergeur, die hier zweefde en walmde, wilde verwisselen voor de kazernlucht, die de militairen in hunne koningsblaauwe uniformen en gebrande lederen casques hadden medegebragt. Terwijl hij nog in zichzelven stond te pruttelen, was ik reeds de trappen af, en liep bijna eenen eerwaardigen Priester met grijze haren tegen het lijf, die, van twee koorknapen voorafgegaan, in het witte katholieke predikgewaad en het getijdeboek in de gevouwene handen, uit de sakristij biddend naar den predikstoel trad. Ik verzekerde mij terstond van eene goede luisterplaats; want ik had zooveel van het Beijersche monnikenwezen en van de bijgeloovigheid, welke dáár, sedert eene verandering in de politieke gemoedsstemming des Konings,

{==654==} {>>pagina-aanduiding<<}
weder het hoofd zoude hebben opgestoken, gehoord, dat ik mijne ooren eens regt wilde laten te gast gaan aan het burleske geregt, dat voor hen zoude worden opgedischt. Maar reeds toen de rijzige Priester, na zijn kort zielsgebed met het teeken des kruises besloten te hebben, den vaderlijken blik liet rondwaren over de onafzienbare schare, die in de eerbiedigste houding en met ingetrokken adem naar zijne eerste woorden scheen te smachten; toen in de onafzienbare en toch volgepropte ruimte zich zelfs geen hoestkuchje, geen ridselen der digt aan elkander gerijde casques, geen doffe klank der elkander rakende zijdgeweren liet hooren, - toen kwam weder dat heiliger gevoel over mij, de opgewekte ligtzinnigheid verdween, en mijn oog verhief zich van den maagdelijken bloemtuin, in welks voorhof ik mijne standplaats gekozen had, naar den Priester, wiens optreden alleen reeds zulk eene stillende en betooverende werking uitoefende. Daar opende hij de lippen, en met eene heldere, doch eenigzins door den ouderdom gebrokene stem sprak hij deze eerste plegtige woorden: Jeruzalem! Jeruzalem! gij allen, welke ik zoo vurig onder mijne vleugelen wenschte te vergaderen, gelijk eene hen hare kiekens; o, mogt gij nog heden bedenken, wat tot uwen vrede dient! Getroffen door dezen aanhef, die vooral op dit oogenblik diepen weêrklank vond in mijne reeds eenigzins opgewondene gemoedsstemming, wendde ik oog noch oor van den welsprekenden grijsaard, die in breede trekken het zedenbederf der Jodenstad asschilderde, en dezelve aan zijne toehoorders ten spiegel hunner eigene onreinheid voorhield. Steeds hooger klom mijne belangstelling in het sterk gekleurde tafereel van het ontzettende Godsoordeel over de onboetvaardige stad, die de Profeten steenigde en den lang verwachten Messias kruisigde, terwijl zij de Logenpriesters vergoodde; die regtvaardige straffe van den Heer der Heirscharen,
door eenen Heiden voltrokken, om hen des te dieper te vernederen; maar door eenen Heiden, dien de echt verlichte Priester, na de opsomming zijner deugden, bijna in den rang van zijne Heiligen plaatste. Zonderling klonk mij deze canonisatie uit dezen mond en te dezer plaatse, waar ik slechts woorden der duisternis en vloekspraken der onverdraagzaamheid verwachtte; maar van bewondering werd ik weggesleept door de onverhoedsche wending der rede, die, titus, den dienaar der Afgoden, tegen het uitverkoren volk van God, dat zich-
{==655==} {>>pagina-aanduiding<<}
zelven alléén de rust in den schoot van abraham beloofde, overstellende, de hoogere zedelijke waarde van den eersten met vlammende woorden betoogde, en hem eene eerplaats aanwees in de woningen des Vaders daarboven, welke voor de laatsten onherroepelijk zouden gesloten zijn. De toepassing, welke uit deze tegenoverstelling natuurlijk voortvloeide, was den helderst denkenden Donker-Curtiaan (zoo heeten immers de Contra-Scholtianen?) waardig, maar werd in sterkere bewoordingen uitgedrukt, dan men in de grootste steden van ons Nederlandsch Israël, welke men eerbiedshalve ook voor de verlichtste dient te houden, raadzaam oordeelen zoude. Een brokstuk uit dezelve zal ik nimmer vergeten. ‘Vertrouwt ze niet, mijne Geliefden! die Priesters, echte zonen van de Farizeën Israëls, die, wanneer gij met zonden beladen naar hen ter biechte gaat, tot u zeggen: Uwe overtredingen zijn u vergeven, mijn zoon! maar gaat henen en knielt voor het Mariabeeld te Freykirch, bidt er tien aves en twaalf paternosters, en offert mildelijk der Moeder Gods; één ding slechts, houdt u rein van ketterij! - Deze zijn geene dienaren des Heeren, maar wolven in schapenvachten, maar duivelen in het lichtgewaad der Engelen. Slechts hij, die den opregt
biechtenden opbeurt en troost; die de vergiffenis van deszelfs zonden afhankelijk maakt van voortdurend berouw en volgende zedelijke verbetering; die geene andersdenkenden verdoemt, maar de Liefde, die God zelf is, jegens allen predikt, - die is de ware Priester des Heeren; hij heeft de magt van te binden en te ontbinden op aarde; hij draagt de sleutels van den heiligen petrus.’
Te spoedig voor mij, en misschien ook te spoedig voor zijne talrijke toehoorders, die allen met gespannen opmerkzaamheid, sommigen zelfs met opene Beijersche monden, en deze hebben nog al jets te beteekenen, hadden toegeluisterd, eindigde de brave Priester, wiens naam door de weinige verlichte Protestanten te Munchen, want ook dáár heerscht de nieuwmodische geest van Pietismus en Mysticismus, met eerbied genoemd wordt, maar dien ik om geldige redenen verzwijge. Hij was, schoon hoog bejaard, daar nog slechts korten tijd geplaatst, en gaf in den loop zijner rede niet onduidelijk zijn voorgevoel te kennen, dat zijn zwerven op aarde nog niet ten einde was, en dat zijne assche niet rusten zou in den schoot zijner tegenwoordige

{==656==} {>>pagina-aanduiding<<}
gemeente, Volgens het getuigenis van eenen wijsgeerigen vriend, wiens champagne zoo geestrijk is als zijn gesprek, was hij de eenige zwaan onder de ganzen, zoowel die het katholieke koorkleed droegen, als de protestantsche bef, en die snaterden in plaats van te zingen.
Opdat echter de indruk zijner krachtige en doordringende woorden niet al te duurzaam zijn mogt, waarvoor men echter bij de Munchensche bevolking weinig te duchten heeft, die op Paschen, terstond na de absolutie, in den Prater of te Bogenhausen gaat dansen, had het Kapittel wijselijk verordend, dat de muzijk na de predikatie komen, en alzoo de geheele toepassing, welke aan hetzelve minder beviel, wegblazen en wegtrommelen zou: bijna op dezelfde wijze, als de Amsterdamsche Schouwburgvaders, voor het angstig droomen hunner goede burgerij beducht, de schrikwekkende tafereelen van den Gijsbrecht en de goddelijke verzen van vondel uit het geheugen doen wegvagen door de plompheden van Thomasvaêr en

het suikerde doosje 
van 't zedige Roosje. 

Nog klonken de woorden van den achtingwaardigen grijsaard, die met een geroerd gelaat den fraaigewerkten kansel aftrad, na in mijn oor, - daar verhief zich op eens het donderend geluid der muzijk, tusschenbeiden door de zware stem des orgels vervangen, als een tweegesprek tusschen den hemel en de aarde, waarbij de aarde het echter ver in luidruchtigheid won. De Mis werd gelezen onder gestadig accompagnement; maar de aandacht der menigte was vervlogen; de gewone kniebuigingen werden werktuigelijk herhaald, en het oog, schoon schijnbaar op het gebedenboek rustende, had de heerschappij over de ziel geheel aan het oor overgelaten, hetgeen bij velen blijkbaar was aan eene ligte, bijna onmerkbare ligchaamsbeweging, welke de maat bijhield, en slechts eenen fijnen muzijkkenner, bij voorbeeld mij, kon in het oog vallen. Spoedig was dan ook de Mis uitgeblazen; de koorknapen schelden met verdubbelde kracht; de Priester gaf zijnen zegen; alles kruiste zich en alles stond eensklaps weder op de beenen, en maakte van dezelve en niet minder van de ellebogen gebruik, om zoo spoedig mogelijk de kerk uit te komen en naar de Pantoffelparade

{==657==} {>>pagina-aanduiding<<}
in den Hoftuin heen te vliegen, die hier dezen krijgshaftigen naam met het grootste regt draagt; want terwijl men onder de zware en lommerrijke linden, langs de al fresco geschilderde Arcades henenwandelt, en over de beau monde en de schoone sekse de revue passeert, werpt men tot afwisseling tusschenbeiden een' blik over de trotsche balustrade henen op het in de diepte liggende kazernplein, waar de Beijersche helden, behoorlijk door den korporaalstok gedresseerd, front maken voor de Dames, en de gebruikelijke handgrepen onverbeterlijk uitvoeren.
Ik had volstrekt geen lust, om in zulk een ontzettend kerkgedrang onwillens te worden voortgestuwd en medegesleurd, en de eer van dat talrijk geleide nog misschien met iets belangrijkers te betalen, dan met een' splinternieuwen foulard, welken men mij gedurende de predikatie uit mijnen rokzak had gepractiseerd. Ik zocht dus eene veilige wijkplaats, klemde mij in eenen hoek vast aan het ijzeren hek, dat het praalgraf van eugène beauharnais, namaligen Hertog van Leuchtenberg, omringt, en liet de menigte langs mij henenstroomen. Weldra konde ik eenen onverhinderden blik werpen door den heerlijken tempel, die, 284 voeten lang en 114 voeten breed, zich, zonder door eenige tusschenzuilen gesteund te worden, met stoutheid naar boven welft, en met zijne twaalf rijkversierde altaren, zijne talrijke marmeren standbeelden van Profeten, Apostelen en Evangelisten, zijne heerlijke schilderijen uit de Italiaansche en Duitsche scholen, eenen treffenden aanblik biedt, en zoowel het genie van den Duitschen bouwkunstenaar, wolfgang muller, die hetzelve binnen twaalf jaren, van 1583 tot 1595, voleindigde, als der grootsche prachtliefde van deszelfs Vorstelijke begunstigers eer aandoet. Regts van den ingang, juist in het midden van de verlenging van het kruis, welke het schip (le nef) der kerk uitmaakt, verheft zich het genoemde praalgraf, dat bestaat uit een kolossaal voetstuk van Carrarisch marmer, met het eenvoudig opschrift: Hic placide cubant ossa eugenii napoleonis, dum viveret, Italiae Regis vicem gerentis. Posuit moerens conjux, amalia, Regis Bavariae filia. Boven op hetzelve ziet men den lievelingszoon der ongelukkige josephine, in meer dan natuurlijke grootte en in eenigzins
geïdealiseerde Generaalsuniform, die echter, door het volslagen gemis aan schilderachtige vouwen en plooijen, in mijn oog altijd, en

{==658==} {>>pagina-aanduiding<<}
ook hier, eene onoverkomelijke klip is voor den kunstenaar. Aan zijne regterzijde staat een Engel van mindere grootte, die den held een' krans toereikt, en ter slinker twee nog kleinere allegorische figuren, van welke men alles kan maken wat men verkiest, allen regtop en in vrij stijve houding. Hoe heerlijk ook het sneeuwwitte marmer zijn moge, hoe kunstig hetzelve gebeiteld zij, de indruk, dien het geheel op mij maakte, was zoo gering, dat, had ik nooit iets anders van den grooten Zweed gezien, ik hem wel voor eenen bekwamen handwerker in den edelen zin des woords, maar zeker voor geen Beeldhouwersgenie zoude hebben geschat. Het zijn allen op zichzelf staande beelden, welke geene kunstige, in en door elkander levende groep vormen; een groote, zeer groote man, met drie steeds kleiner wordende schepseltjes, niet omringd, maar bijna op dezelfde lijn als ter revue geplaatst; een lang, zwaar Generaal in het geleide van drie pupillen (ook bij ons, helaas, nog in het geheugen!) van napoleon's jeune Garde Imperiale. De geheele compositie was voor mij koud, ijskoud, zonder eenige poëzij; en ik kon de gedachte niet van mij afwerpen, dat het winterachtige en ijzige luchtgestel van het Vaderland, waar hij zijne eerste vorming genoot, ook onder den lagchenden, zonnigen hemel van Italië nog nederdrukkend en bijna prozaïsch gewerkt had op het genie van den Zoon van het Noorden. Telkens wanneer ik mijne blikken onvoldaan afwendde van dit kostbare Mausoleum, dat ik toch zoo gaarne schoon wilde vinden, dewijl het door de roerendste huwelijksliefde, die, niettegenstaande alle wisseling van stand en fortuin, getrouw bleef tot in den dood, was toegewijd aan de nagedachtenis van den edelsten uit een Titanengeslacht, - telkens rees een ander praalgraf in zijne onnavolgbare dichterlijke schoonheid voor mijn gesloten oog, het meesterstuk van pigal in de kerk van
St. Thomas te Straatsburg. Nimmer vergeet ik het gevoel van bewondering, dat mij aangreep, toen ik, met de hand voor de oogen, voorttredende tot in het midden van dit donkere, overoude, maar thans het eenvormige protestantsche rouwliverei dragende gebouw, op het bevel des kosters, (want die man is eene onvermijdelijke protestantsche kwaal en kost overal vijfjes) eensklaps opzag, en tegen den zwarten achtergrond der breede nis dit heerlijk tafereel des doods in het verblindendste en tooverachtigste sneeuwwit aanschouwde! Die forsche, hoog opge-
{==659==} {>>pagina-aanduiding<<}
rigte, maar vermagerde heldengestalte, in volle Ridderlijke wapenrusting, met ontbloot hoofd, welks uitgeteerd gelaat in deszelfs vervallen trekken toch nog gelatenheid en vastberadenheid uitdrukt; - die voet, reeds opgeligt, om, op den wenk van het hem aanstarende doodsgeraamte, in de opengeslagene kist neder te stappen, wier nederhangend lijnwaad het voetstuk verbergt, en den scherpstzienden zóó treffend begoochelt, dat velen het moeten betasten, om zich te overtuigen, dat het geen doodslaken maar marmer is; - die rijzige maagd, met die angstige gelaatstrekken, welke ons het met leliën doorzaaide prachtgewaad als de Beschermgodin of persoonsverbeelding van Frankrijk doet kennen, die met de hand den held tracht terug te houden, die ônverwrikt zijnen akeligen roeper volgt en gehoorzaamt; en dan aan de andere zijde die weenende grijsaard, het lot van zijn Vaderland, thans door deszelfs beschermer verlaten, betreurende; - alles smelt hier zóó harmonisch te zamen, alles is hier zóó dichterlijk één in het schilderachtig verscheidene, dat men den Oostenrijkschen adelaar, den Britschen luipaard en zelfs den Hollandschen leeuw, die, naar den toenmaligen allegorischen smaak, dit tooneel in de houding van den grootsten schrik van onder aanstaren,
vergeet of over het hoofd ziet, en zijne oogen niet kan losscheuren van de meesterlijke bovengroep, die daar staat als eene geestverschijning uit eene andere wereld.
Maar stil - ik begin mij daar flaauwtjes te herinneren, dat ik niet meer te Straatsburg, maar wel te Munchen ben, en niet sta bij het praalgraf, door den wulpschen Koninklijken minnaar der vulgivagerende du barry voor zijnen Maarschalk van Saksen, dat dappere buitenbeentje van aurora van koningsmarck, opgerigt, maar wel bij dat van den edelen eugenius, die zich uit de schipbreuk, welke zijn geheel reuzengeslacht verzwolg, wist te redden door de boot der huwelijksliefde, op welke een Engel in de gedaante zijner vrouw hem ter veilige rustplaats henenvoerde in den tempel der wetenschap en kunst, welks heerlijke overblijssels men in de galerijen van het Leuchtenbergsch paleis kan bewonderen. Ik was te onvoldaan over zijn praalgraf, dan dat ik niet een' blijvender indruk, eene duurzamer herinnering aan den man, wien ik uit de geheele reeks der Napoleoniden alleen had hooggeacht, in mijn hart en hoofd wilde mededragen; - ik liet mij dus nedervoeren

{==660==} {>>pagina-aanduiding<<}
in de donkere grafkelders, waar zijn overschot rust naast dat der Vorsten, welke hem in hun geslacht hadden opgenomen, en niet verstieten. toen de ster van den nieuwen lucifer met zulke vlammende bloedstralen nederstortte van den hemel op de velden van Waterloo. Daar lag hij naast den eerst- en laatstoverledenen Koning van Beijeren, wiens reusachtige looden kist mijne verbazing, ja ontzetting opwekte, en mij onwillekeurig eene dubbele parodie toescheen op den bekenden versregel:

Vix manet e tanto parva quod urna capit. 

Daar lagen zij naast elkander, twee stervelingen, eenmaal zoo hemelsbreed door rang en plaats van geboorte gescheiden, en toch door de tooverroede der omwentelingen in elkanders armen gevoerd; beiden op het hoofdeinde hunner laatste woning met vergulde kroonen, welke men niet voorspeld had bij hunne wieg; maximiliaan joseph met de Koninklijke - eugenius met de Hertoglijke. Moge het zware deksel ligt wegen op hunne asch, en het zegel, dat hetzelve vasthecht, geene hindernis zijn voor den Engel der zalige opstanding; maar de kinderachtige trotschheid der overgeblevenen, die de noodzakelijke ijdelheden des levens onpassend overbrengt tot de andere zijde der groeve, en daardoor niet de dooden, maar zichzelven in hen tracht te vereeren, niet toegerekend worden aan de ontslapenen!
Zonderlinge, ver uit elkander springende denkbeelden doorkruisten mijn hoofd, terwijl ik bij het licht eener enkele fakkel de menigvuldige Vorstengraven vlugtig voorbijging, tot ik eindelijk den trap en den uitgang bereikte, de frissche buitenlucht inademde, en de heldere middagzon in mijne pinkende oogen scheen. Met zelfbeheersching joeg ik dien chaos der gedachten uit mijn brein, en den naklank der verschillende gewaarwordingen, die mij in dit korte tijdsbestek zoo onophoudelijk bestormd hadden, uit mijn hart, en, even alsof de Munchensche dampkring, gelijk eene andere circé, reeds zijnen invloed op mij had uitgeoefend, zeide ik tot mijnen loonbediende: ‘Naar den Hofgarten, en van middag een rijtuig naar het Bal te Bogenhausen.’





{==661==} {>>pagina-aanduiding<<}

De matroos, die in de Tale Kanaäns kon spreken.

(Een Verhaal, medegedeeld door g.b. bosch, rustend Predikant van Curaçao.)

Het was op een' Zondag tegen den avond, dat ik op het Eiland Curaçao met eenige vrienden voor mijne woning zat, welke op een kwartier afstands van de stad eenigzins verwijderd van den weg lag, toen ik een' matroos van een der in de haven liggende oorlogsschepen rondom het huis zag loopen, wien ik toeroep: ‘He daar! Ben je verdwaald? Hier is geen weg!’ Op zijn antwoord: ‘Neen! maar ik zoek Mijnheer den Dominie bosch,’ ging ik hem te gemoet, en vroeg, wat er van zijn dienst was. Hij zeide bij mij gekomen te zijn, om met mij over het goede te spreken. Dat ik hierop begon te lagchen, zal niemand mij kwalijk nemen, als -ik zeg, dat ik langen tijd aan de zijde der haven gewoond heb, en daar iederen Maandag-morgen gevoelige afrekening hoorde houden wegens het goede, dat de matrozen des Zondag-avonds of nachts hadden genoten. Ja, het goede, dat deze, naar hunnen smaak en hunne denkbeelden, op meer dan ééne wijze, aan wal zijnde, gewoon waren te smaken, ging hun steeds zoo zeer ter harte, dat het touw van den kwartiermeester daarbij geheel vergeten werd, en zij dikwijls weken achtereen in het hospitaal onder 's geneesheers handen moesten verblijven, eer de waarde des wissels, en nog altijd onvolkomen, vereffend was. Ik vroeg daarom dien matroos, wat hij meende door die uitdrukking ‘over het goede te spreken,’ want dat de gedachten der menschen aangaande het goede zeer uiteenliepen. Hierop verhief hij zijne stem, en sprak een vijf- of zestal bijbelteksten uit, die mij te belangrijk en te heilig zijn, om hier op zijnen trant te herhalen. Mijne gedachten waren bij deze hier geheel onverwachte klanken een weinig verbijsterd; doch, daar de matroos mij door deze wending van het gesprek op een veld gebragt had, waarop mijne ambtsbediening mij plaatste, bepaalde ik mij terstond bij de aangehaalde teksten, en zeide, dat hij daar schoone uitdrukkingen bezigde, veel
te schoon, om zoo ongepast gebruikt te worden, en dat hij dezelve niet regt scheen te begrijpen, want dat hij eene bijbelplaats noemde, welke niet bij de overige behoorde, en geheel iets an-
{==662==} {>>pagina-aanduiding<<}
ders aanduldde, hetgene hij zelf zou inzien, wanneer hem bekend was, bij welke gelegenheid zulks gezegd werd. Doch de matroos scheen geen acht te slaan op hetgene ik sprak, ja zelfs niet eens naar mij te luisteren. Met een' glimp van zelfvoldoening op zijn gelaat - hetwelk meer op dat van een' weversgezel dan van een' zeeman geleek - voer hij voort, eenige zoogenoemde geestelijke uitdrukkingen te bezigen, en er eene reeks bijbelplaatsen op te laten volgen. Zoodra hij hiermede gedaan had, zeide ik: ‘O! nu begin ik u eerst te begrijpen; gij zijt iemand, die de tale Kanaäns spreekt! Ja, vriend, die taal is hier op het Eiland niet in gebruik; en het is derhalve nutteloos om er in te spreken, daar men er toch niet in verstaan wordt.’ Hij zeide, zulks bemerkt te hebben, en te weten, dat er vele menschen op dit Eiland waren, die de bekeering noodig hadden. Ik stemde hem zulks toe, doch voegde er bij, dat ik geloofde, dat hij zelf waarschijnlijk die bekeering, en vele zijner kamaraden aan boord met hem, wel noodig had. ‘Gij schijnt als Christen,’ vervolgde ik, aan dit onderhoud eene meer ernstige wending gevende, ‘met vele plaatsen uit onzen Bijbel bekend te wezen, en dat is betamend en prijzenswaardig. Gij zult dan ook zeker uit de gelijkenis van den Farizeër en den Tollenaar de bede wel kennen, welke onze Heiland den laatsten in den mond legt?’ - ‘Ja wel! ja wel!’ hervatte hierop de matroos (met snelheid sprekende, alsof hij bevreesd was, dat er iets van hetgene hij wist zoude verloren gaan): ‘ende daar was ook een Tollenaar, ende hij, van verre staande, wilde zelfs zijne oogen niet opheffen ten hemel, maar sloeg op zijne borst, zeggende: o, Heere! wees mij
zondaar genadig!’ - ‘Juist!’ hervatte ik, ‘die onder Christenen zoo bekende bede moeten wij, zondige menschen, allen doen, en inzonderheid die zoogenaamde sprekers in de tale Kanaäns; want zij vergrooten hunne schuld, door zichzelven voor bekeerlingen te houden, en anderen, die niet juist zoo spreken als zij, te veroordeelen. Zij wijken af van den geest des Evangelies, en nemen de woorden niet ter harte van Hem, die gezegd heeft, dat de zichzelven verheffende Farizeër niet geregtvaardigd wegging, maar wel de nederige Tollenaar.’ Toen ik zag, dat de matroos niet naar mijne rede luisterde, en ik aan zijn gelaat meende te bemerken, dat hij zich gereed maakte, om eene derde lading van vreemde uitdrukkingen en bijbelplaatsen te lossen, welke hij onder mijn

{==663==} {>>pagina-aanduiding<<}
spreken scheen verzameld te hebben, kwam ik hem hiezin voor, door te zeggen: ‘Hoor eens! mag ik u iets vragen? komt gij hier ter kerke?’ - ‘Ja,’ antwoordde hij, ‘maar met de matrozen van stuurboord, die het altijd treffen, dat de Dominie met die zware stem preekt.’ - ‘Nu,’ hervatte ik, ‘die Dominie met zijne zware stem (dit was mijn ambtgenoot) spreekt in eene zuivere en verstaanbare Nederduitsche taal over de waarheden en zedelessen van het Evangelie. Zoo gij er aandachtig naar hoort, zult gij niet zonder godsdienstige stichting blijven; en zoo gij zijne waarschuwingen en leeringen opvolgt, komt gij voorzeker op geen' slechten weg. En wilt gij ook nog te dien opzigte nuttig voor anderen zijn, toon dan, waar zulks te pas komt, een' opregten eerbied voor de Godsdienst; en bewijs, daar men den boom het best aan deszelfs vruchten kent, door een goed gedrag, dat uwe godsdienstigheid in het hart woont, en niet slechts in klanken bestaat. En hiermede zeg ik u thans een' goeden avond, en wensch u verder het noodige.’
De matroos ging heen, zonder een woord te spreken, en merkbaar niet zeer gesticht. Hij had wel iets anders gewild, en wat hij gewild had, wist ik zoo goed als hij het zelf wist. Hij had gewild, dat ik met aandacht en geduld naar zijnen onzin geluisterd, en verbaasd gestaan zou hebben over zoo veel godgeleerde kennis, en dat in een' eenvoudig' matroos; en dat ik zou gezegd hebben: ‘Man! ik kan het allerduidelijkst aan u hooren, dat gij een uitverkorene zijt, die wel vallen, maar niet vervallen kan. Gij zult waarschijnlijk om die taal des geestes wel eens hoon en spot moeten verduren van die verlorene Adamskinderen, welke van deze wereld zijn. Misschien zelfs zult gij wel kastijdingen ontvangen, of in de boeijen moeten zitten, als men aan boord uwe geestelijke bevindingen voor dronkenschap, uwe godsdienstige mijmeringen voor luiheid en afkeerigheid van aardschen arbeid houdt. Maar volhard steeds in het werk des Heeren, ziende op de martelaren, die ook om het geloof velerlei smaad verdragen en boeijen getorscht hebben - uwe belooning zal des te grooter, de kroone, die voor u weggelegd is, des te luisterrijker wezen.’ Vervolgens zou die matroos boven alles gaarne gewenscht hebben, dat ik, in een' gemeenzamen toon vallende, hadde gezegd: ‘Kom, jongen! na zoo veel geestrijke taal moet er ook iets geestrijks gedronken worden! Ga binnen! Gebruik wat rum!

{==664==} {>>pagina-aanduiding<<}
En zoo je eens geld noodig hebt, (want, ik weet het, gij beurt maar een kwartje daags, en dat is spoedig op) dan moet je maar bij mij komen: de eerste Christenen hadden ook alles met elkander gemeen.’ Doch het bij mij genoten onthaal viel natuurlijk geheel tegen zijnen wensch uit, en zal hem wel zoo neerslagtig gemaakt hebben, dat hij eenige opbeuring noodig had, waartoe hem de gelegenheid ruimschoots aangeboden werd in de rumhuizen, die hij, om van mijn huis aan boord te komen, voorbij moest. Dat hij werkelijk gebruik had gemaakt van dit middel ter opbeuring - hetwelk niet het redelooze dier, maar de mensch bezit, om, door distillatie van koren, suikerriet en rijst, (jenever, rum en arak) zich in een' staat van geestverheffing te brengen - wist ik toen nog niet, maar vernam ik eerst een paar dagen later, toen ik vereerd werd met een avondbezoek van den Kapitein ter zee van der straten, Kommandant van de Oorlogskorvet de Koerier. Aan dezen de ontmoeting met den matroos verhalende, zelde hij: ‘Ik hoop, dat gij dien vent zult weggeschopt hebben; het is een lap, die Zondag weder dronken aan boord gekomen is. Ik zal maar eens order geven, dat hij niet meer aan wal mag gaan.’ Ik deed nog een goed woord bij den Kolonel voor den matroos, en verzocht diens bezoek bij mij niet zoo ernstig op te nemen, want dat het in dit land van eentoonigheid nog eene verrassende afwisseling was, iemand in de tale Kanaäns te hooren spreken; dat overigens, ja, zulke lieden, het zij dan dat zij gewone zondaars zijn, gelijk velen der zichzelven zoo noemende uitverkorenen, het zij buitengewone zondaars, gelijk die matroos, tot groot nadeel der Christelijke Godsdienst, vooral in dezen tijd, omdat zij de onschatbare leer des Evangelies bij ligtzinnigen, en bij hen, die, zoo als men het noemt, niet vast in hunne schoenen staan, in verdenking brengen, alsof dezelve bestaan zou in
femelarijen en bevindingen, en men er niet anders van zou kunnen spreken, dan in onverstaanbare taal, met onzin, en aanhalingen van plaatsen, die verdienen met gouden letteren en meer nog in de harten der menschen gedrukt te wezen, maar die voor een groot gedeelte hare waarde en bedoeling verliezen door eene onbetamende, ongepaste en onzamenhangende aanvoering; ik beweerde, dat deze lieden het Christendom aanmerkelijk benadeelen, omdat zij de leer des kruises bij velen tot eene ergernis of dwaas-
{==665==} {>>pagina-aanduiding<<}
heid maken, maar in een' anderen zin als die leer ten tijde der Apostelen was voor Grieken en Romeinen, en den onnadenkenden doen gelooven, alsof de roekelooze taal der St. Simonisten eenige waarheid bevat, wanneer deze beweren, dat het Christendom tot de afgeloopene eeuwen behoort, en thans uitgediend heeft; dat zij tevens het Protestantisme schande aandeden, en den Roomschgezinden (ik bedoel hier geenszins de weldenkenden onder hen) koren op den molen gaven, om daarop te malen. Ik eindigde het gesprek hierover met te zeggen, dat men zich over zoodanige verschijnselen niet te verwonderen hebbe, want dat wij, onvolmaakte menschen, zoo wij onszelven niet kennen en bezitten, geneigd zijn, om van alles misbruik te maken; dat het nuttigste, hetwelk de mensch tot levensonderhoud op aarde bezit, het koren, misbruikt wordt, om er jenever van te stoken, - zoo ook de Godsdienst, het heiligste, dat ons geschonken is tot de veiligste geleidster op den weg van ontwikkeling en beschaving en tot deugd en troost, zoo dikwijls bij menschen ontaardt, en misbruikt wordt tot de slechtste bedoelingen.
Misschien heb ik de boven geschrevene woorden niet gebruikt; maar de genoemde Kolonel zal, bij de mogelijke lezing hiervan, zich nog wel herinneren, dat ik, wat de zaken aangaat, aldus tot hem gesproken heb, waarin zijn Ed. volkomen toestemde, en er zelfs nog, ter opheldering en bevestiging, het een en ander bijvoegde uit de lotgevallen zijner jeugd, hetgene ik hier te zijner eere zeg. Intusschen vernam ik dan toch van den Kolonel van der straten, dat mijn vermoeden gegrond was, toen ik den matroos zeide, te gelooven, dat hij zelf de bekeering wel noodig had, hetwelk een' uit het bij mij zijnde gezelschap, den Heer phoel, die naderbij was gekomen en mijn gesprek met denzelven oplettend aanhoorde, hartelijk deed lagchen, in welk gelach de matroos zelf voor een oogenblik deelnam. Ik leidde het vermoeden van de onbekeerde gezindheid diens matroos af, gedeeltelijk uit het menschkundig verschijnsel, dat ik het spoedigst en gemakkelijkst kon doen begrijpen, door op de zoo veel leerrijke waarheid bevattende gelijkenis van den zichzelven verheffenden Farizeër te wijzen; gedeeltelijk vermoedde ik zulks daarom, omdat het in ons gezegend vaderland niet zoo gesteld is, dat de eerlijke en arbeidzame man geen werk en brood zou kunnen vinden, en, geen zeeman van beroep zijnde, matroos zou moeten worden op een oor-
{==666==} {>>pagina-aanduiding<<}
logsschip, om daar de namen der touwen door een touw te leeren. Daarenboven betwijfelde ik den vromen wandel van dien matroos nog van wege zijn bleek en vervallen gelaat. Moeder moge, als haar zoon, de student, met de vacantie veel bleeker te huis komt dan toen hij van daar vertrok, zulks aan anderen tot blijk laten opmerken, hoe sterk haar zoon thans, nu hij op de Akademie is, studeert; menigeen weet wel beter dan moeder, en is overtuigd, dat het bleek worden op de Akademie slechts zelden wordt veroorzaakt door zoo straf te studeren, maar meestal door geheel
iets anders. Zoo ook kan men zoo goed als verzekerd zijn, dat, als men een' matroos, mits niet in ziekelijke omstandigheden verkeerende, bij zijne gezonde bezigheden, meestal in de frissche zeelucht verrigt, bij overvloed van voedzamen kost, echter met een bleek en verflenst gelaat ziet, zulks niet het gevolg is van godsdienstige overdenkingen, maar van een' levenswandel, eenen uitverkorenen onwaardig.
Korten tijd na het bovengemelde kwam ik bij den Directeur des Eilands, Jonkheer rammelman elsevier; en eene der eerste vragen, welke deze mij deed, was, of er een matroos bij mij geweest was, om in de tale Kanaäns met mij te spreken. Ik bevestigde zulks, en verhaalde de ontmoeting. De Directeur betoonde daarbij veel belangstelling, want hij had jaren geleden zoo dikwijls in genoemde taal hooren spreken, en herinnerde zich menig tooneel uit den tijd, toen men zich ook op de Veluwe in Gelderland openlijk tegen de invoering der Evangelische Gezangen verzette. Men deed zulks echter toen niet, omdat die verzameling zoo ongunstig zou zijn uitgevallen, zoo onvolledig namelijk, en met vele liederen, in taal, dichtkunst en inhoud voor dezen tijd beneden het middelmatige; maar vele Nederlanders verzetteden zich tegen de invoering, omdat die Gezangen niet in de tale Kanaäns waren, en meer overeenkwamen met de wereldsche dichtstukken van een' lodesteyn, sluiter, gellert, enz. dan met de Godentoonen van pieter datheen - voor wier behoud hunne vaderen ook eens gestreden hebben, toen men eene nieuwe Psalmberijming invoerde - en omdat zij wilden bewijzen, dat zij geene lieden waren, die zich maar zoo Gezangen lieten voorleggen, en zeggen: ‘Daar moest gij nu in het vervolg uit zingen.’ Neen, als lidmaten der Griffermeerde kerk wilden zij toonen, dat zij ook hunne regten en stemmen hadden,

{==667==} {>>pagina-aanduiding<<}
en lieten zulks blijken, door tegen den Voorzanger in een' anderen Psalm aan te heffen, de Godsdienst op allerlei wijzen te storen, en zelfs de glazen der kerk in te slaan. Ach, waarde Lezer! onthoud toch, wat de wijze salomo eens zeide: ‘Er is geen nieuws onder de zon.’ Wat heden gebeurt, is gisteren en eergisteren ook geschied, en kan men morgen en overmorgen weder verwachten. De menschen blijven in hunne neigingen en bedoelingen zich steeds gelijk. Onderzoek de Geschiedenis, en gij zult het bewaarheid vinden; waar het niet beschreven staat, daar is het verzuimd, en gij moogt het veilig in uwe gedachten aanvullen. Wilt gij vroegere tooneelen van kerkelijke onrust, die op de onzen gelijken, grijp dan in een tijdvak, waarin de kerkelijke regten der Christenen, ingebeeld of wezenlijk, aangerand werden, en gij zult zien, dat zij zich op dezelfde wijze roerden, nu eens vooruitgaande, dan weder terug willende, naar mate hunne denkbeelden waren en de indrukken, die zij ontvangen hadden, naar mate de toon was, welke door grootere geesten, die zulks werkelijk waren of er voor gehouden werden, aangegeven werd, en de omstandigheden zulks wijzigden.
Maar ik heb nog niet uitverteld van dien matroos, die in de tale Kanaäns kon spreken. Ik vernam van den Directeur, Jonkheer elsevier, en later ook van anderen, dat de onderhavige man reeds op verscheidene Zondagen aan de huizen der ingezetenen was geweest, om te vragen, of hij een woordje in het goede mogt spreken. Dat noem ik Farizeeuwsche vertooning maken met godsvrucht. Menschen gelijk deze matroos roepen de tooneelen uit den tijd van onzen Zaligmaker voor den geest, toen de huichelaars op de hoeken der straten stonden te bidden, en de huizen der weduwen opaten, onder den schijn van lange gebeden te doen. Maar Curaçao was geen dorp op de Veluwe of in Overijssel (*), waar de eenvoudige menschen zich lieten misleiden en opwinden. De ingezetenen van het Eiland betuigden den matroos niet te verstaan; en dit had deze, zoo als hij mij zeide, aangezien voor het bewijs, dat hier vele menschen

{==668==} {>>pagina-aanduiding<<}
waren, die de bekeering noodig hadden (alsof de bekeering der menschen bestaat in onzin te spreken en het ijdel misbruiken van Gods woord, te weten, het ongepast en wanordelijk aanhalen van bijbelplaatsen). Men had hem naar mij verwezen, zeggende te gelooven, dat Dominé bosch hem wel zou begrijpen. Dit was zekerlijk zeer vleijend voor mij, en een bewijs van de hooge gedachten, welke zij van mij hadden, alsof ik, die gewoon was, mij in de eenvoudige, alledaagsche Nederduitsche taal uit te drukken, en wel met het spraakörgaan, zoo als ik dit van natuur ontvangen had, nog eene vreemde taal, de tale Kanaäns, verstaan kon
Het is voor eene zekere soort van menschen een moeijelijk werk, eigennamen te onthouden. De wereld noemt het in 't algemeen een' kleinen trek van onbeschaafdheid, omdat zij er uit afgeleid wil hebben onkunde in lezen en schrijven, en gebrek aan betamende belangstelling en oplettendheid omtrent andere menschen, wier namen men terstond vergeet of erg radbraakt. De matroos, mijn' naam niet onthouden hebbende, en aan de andere zijde der haven zijnde, had naar den Dominie gevraagd, waarop men hem het huis van mijnen ambtgenoot had aangewezen, Do. muller, welken hij bij mij genoemd had ‘den Dominie met die zware stem.’ Hier het oogmerk zijner komst bekend gemaakt hebbende, ontving hij wel geen kort en zacht, maar toch gepast en leerzaam antwoord: ‘Wij houden ons hier met zulke femelarij niet op; wij prediken het reine Evangelie naar christus; wij gelooven.....’ De matroos zal hier, naar alle berekening, zijne volle nietigheid gevoeld hebben; want hij stond hier met zijn mager ligchaam en ongezond gelaat voor een' bijna 6 voet grooten, forschen man, met een wel bejaard maar gezond en krachtvol voorkomen, bij wiens sterke stem zijn pieperig geluid evenzeer afstak, als zijn onzin bij de gezonde, mannelijke taal des eersten. Hij, geen' lust hebbende, om mijnen ambtgenoot deszelfs godgeleerd systema verder te hooren ontwikkelen, en geene hoop, om met zijn zwak fpraakörgaan tusschen de sterke en bij zulke gelegenheden steeds doorsprekende stem van mijnen ambtgenoot te komen, zag, dat op dit veld voor hem niets te oogsten viel, en pakte zich eensklaps weg.
Maar de soort van menschen, tot welke deze matroos behoorde, wordt niet zoo ligt ter neder geslagen noch versaagd; want de geest bezielt hen, namelijk de geest van onrust,

{==669==} {>>pagina-aanduiding<<}
wanorde en scheurmaking. Zonder eenig voedsel voor zijne gezindheid gevonden te hebben, gordde de matroos zich echter met nieuwen moed aan, en, mijnen gemakkelijken naam thans beter onthouden hebbende, verscheen hij bij mij; waaraan ik het te danken heb, dat ik het bovenstaande heb kunnen verhalen. Sedert heb ik van dien matroos niets meer vernomen. Of zijn verzwakt ligchaam niet lang bestand is gebleven tegen de gedurige verheffing des geestes door middel van rum en jenever, en hij daaronder bezweken is, in de overtuiging van niet meer van deze aarde te zijn, dan of de Kolonel van der straten zijn voornemen, ‘om hem niet meer aan wal te laten gaan,’ is nagekomen, kan ik niet zeggen; want ik heb nooit de moeite gedaan, om er naar te vragen.

Het graf.

(Bespiegeling.)

De éénige smart, van welke wij niet wenschen ontheven te worden, is rouw of droefheid over de dooden. Elke andere wond pogen wij te heelen, elk ander leed trachten wij te vergeten; maar deze wond achten wij pligt open te houden, en voeden en koesteren dezelve in de eenzaamheid. - Waar is de moeder, die gewillig het kind vergeet, dat gelijk een bloesem in hare armen verging, schoon elke herinnering een hartsteek is? Waar is het kind, dat gaarne zijne ouders vergeet, ofschoon elk aandenken een beklag uitmaakt? Wie, in voor- of tegenspoed, den vriend, over wien hij rouw bedrijft? Wie zou eene vertroosting kunnen dulden, welke van vergetelnis gewaagde, wanneer het graf zich sluit over het wezen, 't welk hij of zij zoo teeder beminde? - Neen! de liefde, welke het graf overleeft, is eene der edelste eigenschappen der ziele. Heeft het zijn wee, het heeft ook zijne genoegens; en wanneer de bedwelmende uitbarsting van rouw is overgegaan in den stillen traan der herinnering; wanneer de onbedwingbare smart, over het plotselijk gemis van alwat ons op aarde het dierbaarst was, is opgelost in bedachtzame overwegingen van alwat hem of haar eigen was in gezonde dagen, - wie zou zulk eene droefheid uit zijn hart willen verbannen? Het moge soms eene wolk over onze heldere,

{==670==} {>>pagina-aanduiding<<}
vrolijke uren verspreiden, - wie zou de herinnering willen ruilen voor het luidruchtig gezang van uitbundige vreugde? Neen! er spreekt eene stemme uit het graf, welluidender dan dat. - Het graf begraaft elke dwaling, bedekt alle gebreken, delft iedere verongelijking uit. Uit deszelfs vredevollen boezem spruit niet dan diepe rouw en teedere herinnering. Wie kan zelfs op het graf van eenen vijand staren, zonder een beschamend zelfverwijt te vernemen, dat hij meermalen twistte met het stof, dat daar ligt te vergaan? Maar - het graf van die wij liefhadden, welk eene belangrijke plek voor het nadenken! Dáár is het, dat wij eene lange reeks van deugden en goede eigenschappen oproepen, en duizend verpligtingen, schoon veeltijds onopgemerkt in de dagen van onderlinge verkeering, in het geheugen verlevendigen. Dáár is het, dat wij ons de teedere, plegtige droefheid van het scheidingsuur vertegenwoordigen, het doodbed met zijne verkropte aandoeningen, het stille waken, den zorgvollen ijver, de laatste bewijzen van stervende liefde, den zachten, bevenden handdruk, den laatsten vriendelijken blik der brekende oogen, op ons van den drempel des veegen levens gerigt, de zwakke, stamelende toonen, reeds worstelende met den dood, maar nog geneigd om nieuwe verzekeringen van genegenheid te geven! - Ach, ga tot het graf van begravene liefde, en bepeins! Sluit dáár de rekening met uw geweten over elk onvergolden of onopgemerkt bewijs van liefde en dienstvaardigheid van het nu verdwenen wezen, dat nimmer, nimmer wederkeert, om zich door uw berouw te laten verzoenen of bevredigen! Zijt gij kind, en hebt gij ooit zieleleed berokkend aan, of eene vore gegroefd in het eerwaardige voorhoofd van teederminnende ouders; - zijt gij echtgenoot, en hebt gij ooit reden gegeven aan dat vriendelijke wezen, welks gansche geluk in uwe omarming lag opgesloten, om te twijfelen aan uwe liefde en trouw; - zijt gij vriend, en hebt gij immer, in
gedachten, woorden of daden, de ziel, die geheel zijn vertrouwen op u stelde, verongelijkt; - zijt gij minnaar, en gaaft gij ooit eene onverdiende grief aan dat getrouwe wezen, 't welk nu koud en onbezield onder uwe voeten ligt: dan, wees verzekerd, zult gij berouwvol nederbuigen op dat graf, en onverhoorde zuchten slaken en ijdele tranen storten, te dieper en te bitterder, omdat dezelve niet gehoord worden en vruchteloos zijn. Weef dan den bloemkrans en bestrooi het graf met de

{==671==} {>>pagina-aanduiding<<}
schoonheden der natuur; bevredig uwen verbrijzelden geest met deze teedere, schoon vergeefsche offers van rouwe; maar bovenal trek leering uit de bitterheid van uw berouwvol hart omtrent de dooden, en zijt voortaan liefderijker en naauwgezetter in de vervulling uwer pligten omtrent de levenden!

Het nut der herhaalde huiselijke toespraak des predikants van de leden zijner gemeente.

Er bestaat eene aantrekkelijkheid in de dienst eens Predikants, ook te platten lande, welke door velen niet naar waarde wordt geschat, en ook in de steden hare toepassing vindt. Zijn eerwaardig ambt geeft hem gereeden toegang tot iedere woning, en spoedig ondervindt hij, dat een herhaald bezoek van de leden zijner gemeente, met het gepaste doel en de vereischte wijzigingen afgelegd, de zekerste weg is tot derzelver harten. Zelfs de verhardste in ondeugd kan den invloed daarvan niet geheel weêrstaan. Er komen bovendien van tijd tot tijd omstandigheden voor in den huishoudelijken kring, hetzij van ziekte, tegenspoed of dood, wanneer liefderijke Christelijke opwekkingen ook hem ten goede gedijen. De als 't ware dagelijksche belangstelling in het lief en leed der gemeente gaat hand aan hand met haren zondagschen kerkgang, en het is daardoor, dat een getrouw huisbezoekend Predikant voor zich eene kerkgaande bevolking wint.

Dichtregelen tot opening der wintervergaderingen van het departement Th ** der Maatschappij: tot Nut van 't Algemeen.


Wat op aarde ons kan bekoren, 
't Zij het ziel of zinnen streelt, 
Is ons naauwlijks toebedeeld, 
Of 't is eensklaps weêr verloren: 
Alles draait hier in een' kring 
Van gestage wisseling. 
Weg zijn al de balsemgeuren, 
Die nog pas de Lente ons bood; 

{==672==} {>>pagina-aanduiding<<}

Weg de bloemen, frisch van kleuren, 
Die ze ons neêrstortte in den schoot; 
Weg de toovrende orgelkelen, 
Uit het eeuwen-heugend woud, 
Van verliefde Philomelen, 
Nu voor zang en mingloed koud; 
Weg de zomer met zijne aren; 
Weg het blozend, gouden ooft, 
Door den gloed der zon gestoofd. 
Ridslend stuiven loof en blâren, 
Langs den barren, kalen grond, 
Dor en uitgedroogd in 't rond. 
De adem van 't ongastvrij Noorden 
Stuwt zijn buijen, wrang en guur, 
Naar dees pas zoo bloeijende oorden, 
Fluit een' lijkzang op Natuur. 
Weg zijn al de veldvermaken, 
Die, bij vruchtgenot en dronk, 
Onder 't zomerzonneblaken, 
Ceres of Pomone ons schonk. 
Ros en rund, door wind en regen 
Uit de drasse weî verjaagd, 
Hunkren, door de kou' geplaagd, 
Thans den warmen stal weêr tegen. 
Wij ook, voor de neep vervaard 
Van de stuursche najaarslochten, 
Die door raam en deurspleet togten, 
Kruipen (wat wij fluks niet zochten) 
Bij den warmen kolenhaard, 
Die ons, bibbrend, ziet vergaârd. 
 
Wèl ons, dat we ons bij die kolen 
Stil hier hebben neêrgezet! 
Nu, als de ijsbeer aan de polen, 
Slechts geteerd op 't wintervet; 
Als de zwaluw ingeslapen, 
Onder 't kantje van een sloot, 
Tot Natuur, op nieuw herschapen, 
Opstaat uit dien winterdood. 
Nu de moêgesloofde leden 
Werkeloos ter neêr gestrekt, 
En, uit slaap noch droom gewekt, 

{==673==} {>>pagina-aanduiding<<}

Morpheus domlend aangebeden. 
Nu den grooten berkennap 
Tot den bodem leeggedronken, 
En weêr daadlijk volgeschonken 
Met het tintlend druivensap. 
Nu den kelder leeggeplonderd, 
En al wat, van 't veld gevraagd, 
Ligt op zolder afgezonderd, 
Gretig door de keel gejaagd. 
Dit 's toch alles, na het ploegen, 
Zaaijen, maaijen, zorgen, zwoegen, 
Wat de mensch, die 's winters leeft, 
Van zijn' zuren arbeid heeft. 
 
Broeders! 'k zie het aan uw blikken, 
Aan uw' ongewonen gloed, 
Dat die dwaze taal u schrikken, 
En uw gramschap rijzen doet. 
Klink' dit schandlied zoet in de ooren 
Van het wuftste volk der aard', 
Dat, voor dierschen lust geboren, 
Zingenot aan gruwlen paart; 
Dat, des menschen rang vergeten, 
Kennis, deugd noch wijsheid eert, 
Maar, bij 't moorden van 't geweten, 
Diep zich onder 't vee verneêrt! 
Hier bekoren andre klanken; 
Hier, op 't schuldloos letterveld, 
Waar wij vroom den Schepper danken, 
Die aan 't jaar zijn perken stelt; 
Die van d' arbeid onzer handen 
Ons, des winters, rust verleent, 
En ons hier, met zachte banden, 
Tot een hooger taak vereent; 
Die ons hier het hart wil laven 
Aan een milde kennisbron, 
En den geest door 't licht beschaven 
Van de reine waarheidszon. 
Komt! wij gaan die taak verrigten, 
Maar niet voor onszelv' alleen; 
Al het goede, wat wij stichten, 
Strekk' Tot Nut van 't Algemeen! 

1836.

.... m.


{==674==} {>>pagina-aanduiding<<}

Houd uw roer regt


Toen ik laatst wandelde in de stad, 
En peinzend langs de straten trad, 
Werd ik in mijn gepeins gestoord, 
En tot een rondzien aangespoord, 
Door een gedruisch, een vreemd gerucht 
Van kind'ren, zonder orde of tucht, 
Van vrouwen, geen geringen hoop, 
En mannen, allen op den loop. 
Ik zocht van al 't rumoer de reên; 
Maar hoe ik zocht, ik vond er geen; 
Tot dat ik, nog wat voortgegaan, 
Den ganschen drom te hoop vond staan. 
Ik voegde mij ook in 't gedrang, 
Al viel het mij wat zuur en bang. 
Nu merkte ik, dat een vreemde man 
Te veel gezien had in de kan, 
Of in den kroes, of in het glas, 
Waardoor hij min dan nuchter was; 
Althans, hij zwierde langs de straat, 
Gelijk het dronken lieden gaat. 
Men riep hem na: ‘Houd regt je roer! 
Staat, beenen! - Val niet, dronken boer!’ 
Hij viel. - Nu klonk een luid gelach, 
Alsof men heel wat grappigs zag. 
Ik sloop van uit den woesten drom, 
En sloeg met haast een hoekjen om, 
Beschaamd om 't redeloos gedrag, 
Dat ik zoo even hoorde en zag, 
Van menschen, wie Gods vaderhand 
En rede schonk en goed verstand. 
Terwijl ik nu al mijm'rend liep, 
Was 't, of in mij een stemme riep: 
‘Mijn lieve vriend! houd regt uw roer, 
En spiegel u toch aan dien boer! 
Ei, spiegel u ook aan dien drom, 
Die straks, zoo zinneloos en dom, 
U stoffe gaf tot schaamte en smart; 
Bestuur uw drift, bestuur uw hart; 
Bedenk, of niet uw zinlijkheid 
U soms van 't pad der rede leidt; 

{==675==} {>>pagina-aanduiding<<}

Of niet ook vaak de dwaze waan 
Van wijsheid u doet sling'rend gaan; 
Of zingenot u nooit verleidt 
Bezijden 't spoor dèr matigheid; 
Of onbeteugeld eergevoel 
U niet soms trekt van 't ware doel; 
Of ingebeelde kunde of deugd 
U niet wel te onregt heeft verheugd; 
Of geld en goed en kleederpracht 
U nooit op dwaze paden bragt; 
Of nooit bezorgdheid, al te onpas, 
U vrees gaf voor 't geen nog niet was? 
Hebt gij in dit of dat gedwaald, 
Denk dan: “Gelukkig, die nooit faalt!” 
Herinner dikwijls u den boer, 
En roep u toe: Houd regt je roer!’ 

Dordrecht.

g. los, pz.




Bij het zien van den laatsten grasmaaijer. (*)

(Aan Ouders, maar in de eerste plaats aan mijzelven.)

Weêr was haast de zomer ten einde gesneld; 
Weêr zag ik den laatsten der maaijers op 't veld; 
Weêr trof mij de beeldspraak: ‘de mensch is als 't gras,’ 
En 't was of de maaijer het vonnis mij las! 
 
Ook mij toeft dit einde, (dus was mijn gepeis) 
Ook mij wacht de maaijer, ook mij treft de zeis! 
Och daalde ik, snijdt deze mijn' levensdraad af, 
Zoo rijp, en zoo waard' mijn' bestemming, in 't graf! 
 
Daar lag nu het welkende kruid op het land, 
De distels, de stekels, de deugd'lijke plant; 
En toen het te zamen werd binnengehaald, 
Toen zag ik weêr huiv'rend mijn beeldt'nis gemaald. 
 
Wat toch zal ons deel zijn bij 't jongste gerigt 
Waar alles eens blootligt voor 't Alziend gezigt, 

{==676==} {>>pagina-aanduiding<<}

Waar 't reine gewas met het distelig kruid 
Ons wèl of ons wee dan voor eeuwig besluit?.... 
 
Een week weêr vervloog, en het etgroen schoot uit; 
Ik lette op het jeugdige en teedere kruid, 
En 't werd mij (gedachte vol weemoed en troost!) 
Herleven, herbloeijen van de ouders in 't kroost. 
 
Een week nog, en, hemel! hoe stond ik ontsteld, 
Toen distels en stekels herrezen op 't veld!.... 
Zoo wortelt bij 't kind, en wordt eens ook gemaaid, 
Wat de ouderhand hier te onbedacht heeft gezaaid! 
 
Ik wendde mijne oogen, ontroerd en beschaamd, 
Van de aard' naar omhoog, als Gods schepsel betaamt, 
En bad toen zoo innig, en bid onverpoosd: 
‘Heer! reinig mijn hart, ook tot heil van mijn kroost!’ 

1836.

j.w. ijntema.





Op den fellen brand te Amsterdam op den Nieuwendijk.


Waar zoo veel brandstof huist, om 't driftenheir te ontgloeijen, 
En 't jeugdig hoofd en hart te ontsteken in een' gloed, 
DienDeugd noch Rede bluscht, noch Godsdienst vaak kan boeijen, 
Baat geen verzekering van zeden of van goed. 
Zoo heeft de Geest des Kwaads, hier uitgepakt, verbolgen 
Dat Holland nog weêrstaat, wat heel Euroop verzwakt, 
In arren moede zelf zijne eigen teelt verzwolgen, 
En (God gav' voor altijd!) weêr ijlings ingepakt! 

Sept. 1836.

IJ.




Mijn grondbeginsel.


‘Houd met ieder, zoo veel mooglijk, vrede!’ zegt der Christ'nen Heer. 
‘Wee u, spreken alle menschen wèl van u!’ is zijne leer. - 
Met de goeden dan steeds vrede; met de boozen nimmermeer! 
 
IJ. 







{==677==} {>>pagina-aanduiding<<}

Mengelwerk.

Het wedergevonden handschrift van Sanchuniathon's Phoenicische geschiedenis.

Dat er een Phoenicisch Geschiedschrijver sanchoniathon geweest is, getuigen oude berigten; doch zijne schriften zijn verloren gegaan. Philo van Byblus heeft dezelve in het Grieksch vertaald; doch deze vertaling is niet gelukkiger geweest, behalve dat er een fragment van dezelve (het begin, bevattende de wording der wereld) door eusebius bewaard is. Terwijl sommigen het geheele bestaan van sanchoniathon onder de fabelen rekenden, hebben anderen het gemis van zijn werk en van de vertaling als een zwaar verlies voor de geschiedenis betreurd. (*) De geleerde Jezuit athanasius kircherus (in zijn werk Obeliscus Pamphylius, Romae 1650. p. 111.) meende, dat er zich eenige fragmenten in de bibliotheek van den Groothertog van Toskane bevonden: een fragment van weinige bladen, doch, wat den inhoud betrof, van geringe waarde, bezat hij zelf uit de bibliotheek van Damaskus; en hij had vernomen, dat de vertaling van philo in een klooster bij Rome geweest, doch, door diefstal, verdwenen was. Na verloop van zoo vele eeuwen kondigde men in buitenlandsche tijdschriften aan, dat de vertaling wedergevonden en in Duitsche handen gekomen was. Daarna werd te Hannover bij hahn dit jaar uitgegeven: Sanchuniathon's Urgeschichte der Phönizier in einem Auszuge aus der wieder aufgefundenen Handschrift von philo's vollständiger Uebersetzung. Nebst Bemerkungen von fr. wagenfeld. Mit einem Vorworte von

{==678==} {>>pagina-aanduiding<<}
Dr. g.f. grotefend, Director des Lyceums zu Hannover. Mit einem FacSimile. 1836. XXXII u. 96 S. Deze mededeeling is van het uiterste belang. Geheel onbekende zaken komen aan het licht, en wij vinden hier berigten omtrent de geschiedenis van een der meest beroemde volken der oude wereld, van de wording der dingen af (gelijk bij vele Historieschrijvers de gewoonte was) tot ongeveer eene halve eeuw na de regering van salomo, of 900 jaren vóór onze tijdrekening. Sanchoniathon zelf, omtrent wiens leeftijd men zeer onzeker was, heeft nu omstreeks het jaar 550 vóór onze tijdrekening geleefd. Philo heeft het werk in negen boeken (juist het getal, dat eusebius meldt) verdeeld, en zijne eigene bijvoegselen naauwkeurig van het oorspronkelijke onderscheiden. De bronnen, die voor de geschiedenis van sanchoniathon gebruikt zijn, worden ook opgegeven.
Het is natuurlijk, dat zulk eene aankondiging de hoogste belangstelling verwekte, en de vraag gedaan werd: van waar dit handschrift? Hetgeen hiervan bekend geworden is, is niet zeer geschikt, om vertrouwen in te boezemen, ja geeft zelfs reden, om te gelooven, dat het handschrift geheel niet bestaat. Het zal toevallig door eenen Portugeschen Overste, pereiro of pereira, (*) in het klooster van S. Maria de Merinhao in de Provincie Entre Douro e Minho gevonden, en door denzelven aan den Heer fr. wagenfeld, te Brinkum bij Bremen, gezonden zijn. De laatstgenoemde had, ten einde zich in de Portugesche taal te oefenen, omgang met den neef van den Overste gehad; en deze, het handschrift gevonden hebbende, had het, op aanbeveling van dien neef, den Heere wagenfeld doen toekomen, doch N.B. onder voorwaarde van het aan niemand hoegenaamd te laten zien, het ook vooreerst (om reden van een aanhangig geschil over

{==679==} {>>pagina-aanduiding<<}
het stuk) niet uit te geven, maar met vergunning, om er een uittreksel van mede te deelen. De Overste had het voor eene kleinigheid van de Paters verkregen; doch, toen deze de hooge waarde hadden leeren kennen, eischten zij meer, en protesteerden tegen de uitgave. Het was intusschen reeds naar Duitschland verzonden. - Dit alles nu berust op de getuigenis van den Heer wagenfeld zelven, die echter, in zijne correspondentie met den Heer hahn en Director grotefend over de uitgave van het uittreksel, eerst als f. wilde, later met zijnen waren naam voor den dag kwam. Dit kan men zien in het stukje: Die Sanchuniathonische Streitfrage nach ungedrückten Briefen gewürdigt vom Dr. c.l. grotefend, (zoon van den Director) Hann. bij hahn, 1836.
Uit deze correspondentie blijkt, dat de Heer wagenfeld zich aan grove onwaarheden heeft schuldig gemaakt, en wordt het waarschijnlijk, dat er geen Overste pereira bestaat, en een brief, welken deze te Oporto in het Latijn zal geschreven hebben, op Duitsch papier in Duitschland geschreven is, van dezelfde papierfabrijk als de brieven van den Heer wagenfeld zelven! Er moeten daarin ook taalfouten in het schrijven van Portugesche namen gevonden worden, welke geen Portugees zou gemaakt hebben. Het belang van de zaak deed door Engelschen en Duitschers navraag in Portugal zelf doen. Doch niemand wist daar iets van zulk een handschrift, dat gevonden en aanleiding tot eenig geschil zoude gegeven hebben. Dit wordt in eenen brief van Oporto van 15 Aug. 1. 1., door den Bibliothekaris aldaar, tot wien men zich door de tweede hand om opheldering gewend had, bevestigd. Deze vond het geheele vertelsel om vele redenen belagchelijk, kende zelfs geen klooster van den opgegeven' naam in de aangeduide Provincie; een Overste pereira was er thans niet; en hij geloofde niet, dat er in geheel Portugal een officier zijn zoude, in staat, om eenen Latijnschen brief te schrijven, enz.

{==680==} {>>pagina-aanduiding<<}

Er is haast geen twijfel, of de Heer wagenfeld (een jong mensch, die zich gedurende zijn verblijf aan Hoogescholen met theologische en philologische studiën heeft bezig gehouden) heeft door valsche berigten misleid. Na het laatstgemelde stukje gelezen te hebben, aarzelen wij niet, om de geheele geschiedenis van den vond eene fabel te noemen. Doch daarom kan hij wel eenen Codex onder zich hebben, geschreven op parkement omstreeks de 13de eeuw, (op 127 bladzijden in 4to.) Wij kunnen ons voorstellen, dat hij met de plaats, van waar, en de wijze, op welke het handschrift in zijn bezit gekomen is, om zeer gegronde redenen, niet voor den dag wil komen, en daarom zoo wel den Overste pereira en deszelfs brieven, als het klooster in de Provincie Entre Douro e Minho verdicht heeft. In het voorbijgaan zij nog gemeld, dat deze voormalige Provincie sedert vier jaren in twee verdeeld is, Minho en Douro, zoodat een Portugees in het jaar 1835 niet wel aldus schrijven konde. Maar niemand heeft dien Codex tot nog toe gezien, in weerwil van de dringendste aanzoeken. Deze omstandigheid is zeer bedenkelijk. Maar nu het uittreksel en de opgave van den inhoud? Sommigen vinden menigvuldige innerlijke bewijzen van onechtheid en later maaksel: anderen kunnen nog niet daaraan gelooven. Onder de eersten behoort Prof. paulus; onder de laatsten de groote gesenius. Doch deze heeft verklaard, (Streitfrage, S. 24) ‘dat het voor den Heer wagenfeld, in het bewustzijn eener goede zaak, gemakkelijk zijn moet, het hoofdpunt, het toonen van den Codex aan deskundigen, uit den weg te ruimen, en hij slechts het alternatief heeft, dit te doen, of zijne zaak, die door geene uitvlugt te helpen is, terstond verloren te geven.’
Wagenfeld heeft intusschen geschreven, uit hoofde van beperkten tijd, niet op bijzondere aanvallen te zullen antwoorden, maar te wachten, tot dat dezelve zich opgehoopt hebben, om ze dan in massa af te weren.

{==681==} {>>pagina-aanduiding<<}

Wij zullen nu eene proeve van den inhoud dezer Phoenicische Geschiedenis mededeelen, zoo als dezelve in het uittreksel van wagenfeld, door den Director grotefend met eene Voorrede voorzien, voorkomt. Wij kiezen daartoe het verhaal van de beroemde reis naar Ophir. Is het handschrift werkelijk aanwezig, en bevat het de vertaling van philo, dan is de mededeeling van belang. Zoo niet, dan moge dezelve eene proeve zijn van letterkundig bedrog, hier even verachtelijk als in het gewone leven, maar spoediger betwijfeld en ontdekt, dan het bedrog met klaas kolijn, en met meer kennis van zaken gepleegd, dan dat omtrent herschel's ontdekkingen in de maan. Aan den voet hebben wij eenige aanteekeningen geplaatst, het zij om de hier voorkomende berigten meer duidelijk te maken, het zij om de treffende overeenkomst van deze beschrijving met andere berigten van vroeger of later tijd in het oog te doen vallen. Maar wij ontveinzen niet, dat juist deze overeenkomst, naar ons gevoel, de onechtheid van het stuk des te meer waarschijnlijk maakt.

Joram (*) beval alle bevelhebbers in de steden en eilanden, aanteekeningen te maken van de menigte der inwoners, van het getal er schepen en wapenen, der paarden en strijdwagens, en van de schatten; ook schrijvers te zenden in de naburige landen, en dit alles in een boek te schrijven. Op deze wijze bezorgde hij eene beschrijving van alle landen naar het Westen en het Oosten, van alle eilanden en binnenlanden (†). Toen de Aethiopiërs (§) dit vernamen, berigt-
{==682==} {>>pagina-aanduiding<<}
ten zij den Koning, dat ook naar het Zuiden heen groote en volkrijke landen waren. Het getal der inwoners, zeiden zij, was ontelbaar, de voortbrengselen menigvuldig en merkwaardig, goud en zilver, paarlen en edelgesteenten, ebbenhout, eipenbeen, apen, papegaaijen en paauwen, en vele andere dingen (*). Dit alles was in den, het verst naar het Oosten liggenden Chersonesus, waar de menschen de zon uit de zee zagen opgaan.
Joram zond nu tot den Koning natambalus van Babylon, en liet hem zeggen: ‘Ik hoor, dat de landen der Aethiopiërs (†) groot en volkrijk zijn, en dat men van Babel gemakkelijk derwaarts komen kan, maar niet van Tyrus. Wilt gij mijne lieden daartoe de noodige schepen geven, dan zal ik u honderd purper-kleederen zenden.’ - De Koning toonde zich daartoe ook bereld, maar trad terug, toen de Aethiopiërs, welke zich om den koophandel te Babylon ophielden, de stad dreigden te verlaten, indien hij den Tyriërs schepen gaf. Daarop bood joram aan, om den Judaeër-Vorst irenius (§) bouwmateriaal tot een

{==683==} {>>pagina-aanduiding<<}
nieuw palels te leveren, indien hij hem eene haven aan de Aethiopische zee wilde inruimen; en irenius gaf hem de stad en haven Eilotha (*).
Ofschoon nu in de nabijheid dezer plaats groote palmbosschen waren, zoo was er toch geen bouwhout, en joram was genoodzaakt het hout op achtduizend kameelen (†) derwaarts te laten voeren. Daarvan werd eene vloot van tien schepen gebouwd, over welke kedarus, jaminus en kotilus het opperbevel verkregen; ook lanapatus, (§) de eenige nog levende van de drie Aethiopiërs, welke naar zijn vaderland verlangde, scheepte zich mede in, en de schepen verlieten nu de haven.

{==684==} {>>pagina-aanduiding<<}

De zee bij Eilotha was spoedig doorgevaren. Maar stormen verhinderden de reizigers door de zeeëngte in de opene zee te komen, zoodat zij besloten, op een eiland te landen, en hier het einde der stormen af te wachten. In dezen tijd zaaiden zij tarwe op eene geschikte plaats, en hadden eenen goeden oogst (*). Daarop voeren zij door de zeeëngte, wendden zich oostelijk, en troffen, langen tijd nadat zij Arabië verlaten hadden, schepen der Babylaniërs aan, welke uit Aethiopië naar hunne stad terugkeerden.
Eenen dag later zagen de Phoeniciërs ook het land der Aethiopiërs, woest en zandig aan de zee, maar in het binnenland bergachtig. Tien dagen lang stevenden zij langs deze onherbergzame kust, altijd naar het Oosten, tot dat zich de kust zuidwaarts uitstrekte, van onafmetelijke uitgebreidheid, met groote en volkrijke steden (†). Ook schepen bezaten de Aethiopiërs, en bevoeren de zee. Hunne vaartuigen waren evenwel niet voor den oorlog ingerigt, en het gebruik van zeilen was hun onbekend. Zes-en-dertig dagen lang zet-
{==685==} {>>pagina-aanduiding<<}
teden de Tyriërs hunne vaart voort, en kwamen eindelijk op het eiland van rachius. (*)
Hunne landingsplaats was aan eenen lagen, met vele hooge boomen bezetten oever. (†) Maar in den nacht werden zij door eenen geweldigen stormwind weggedreven, en stonden groote gevaren uit, tot dat zij den volgenden dag eene veilige ankerplaats zagen. In het binnenste des lands lagen ook vele sterk bewoonde dorpen; en als zij nu werkelijk aan land kwamen, werden zij door deszelfs inwoners, die in groot getal voor den dag kwamen, omringd en naar den Stadhouder des lands gebragt, die hen zeven dagen lang op het kostelijkste onthaalde. Intusschen zond hij eenen bode naar den Koning van het land, om hem de aankomst der vreemdelingen te melden, en regelen voor zijn gedrag te vragen. Den zevenden dag keerde de bode terug, en den volgenden voerde de Stadhouder de Tyriërs naar den Koning, welke de groote, volkrijke stad Rochapatta (§) in het binnenste van het eiland bewoonde.
De togt werd geopend door eenen hoop van den Koning gezondene lansdragers, om de vreemdelingen te geleiden, en door het geraas der lansen de olifanten bevreesd te maken, die in dit oord zeer talrijk waren en het reizen gevaarlijk maakten. (*) Dan volgden de Tyriërs (kedarus, kotilus en jaminus, in draagbedden (‡) gedragen) en diegenen van de dorpbewoners, die de geschenken droegen. De

{==686==} {>>pagina-aanduiding<<}
togt werd door den Stadhouder gesloten, rijdende op eenen olifant en door zijne lijfwacht omringd. Op hunne reize kwamen zij aan eene rivier, waarin zich vele krokodillen bevonden, van welke ook één uit den troep verslonden werd. (*)
Na drie dagen zagen zij Rochapatta voor zich liggen, door zeer hooge bergen omringd. (†) Toen zij de stad naderden, stroomde hun eene verbazende volksmenigte te gemoet, deels op olifanten rijdende, deels op ezels; velen werden op draagbedden gedragen; de meesten gingen echter te voet.
Hier werden zij door eenen aanvoerder ontvangen, die hen in den grooten en prachtigen burg des Konings leidde, en de poorten van denzelven achter hen toesloot, opdat het nieuwsgierige volk niet te gelijk met hen indrong. Toen bragt hij hen voor den Koning rachius, die op kostelijke tapijten zat, en wien zij hunne geschenken aanboden, de paarden, het purperkleed en de zetels van cederhout. Het geschenk des Konings bestond in paarlen, goud, tweeduizend olifantstanden en veel kostelijk kaneel. Bovendien herbergde hij hen dertig dagen lang.
Van de Tyriërs kwamen ook eenigen om op het eiland. Een stierf aan eene ziekte; anderen werden door de Goden omgebragt. Een, namelijk, vond geitenmest en trok strepen in het zand, terwijl hij eenen nabijstaanden opwekte, om mede te spelen. Hij nu had den geitenmest; maar de ander zag vergeefs naar kameelmest rond, daar er geene kameelen op het eiland waren, en nam daarom eene koevlade, sneed die in stukken, en zette zich bij den anderen; leide de stukken op de voren in het zand, en het spel begon. Een priester kwam er bij, en raadde beide met het spel op te houden, wegens den koemest, die bij hen heilig was. (§)

{==687==} {>>pagina-aanduiding<<}
Zij lachten en zetteden hun spel voort; maar de priester verwijderde zich. Doch ras daarna vielen beide dood ter aarde, zoodat alle aanwezigen in vrees geraakten. Van de beide gedoodden was de een een Hierosolymeër van geboorte. (*)
Dit groote eiland van rachius is aan alle kanten van de zee omringd, behalve tegen het noordwesten, waar men op eene landengte naar het tegenover liggende land komen kan. (†) Maar de baaut (wier voetstappen nog op de bergen te zien zijn) (§) heeft dit eiland
geschapen, terwijl zij slijk zamenhoopte. Van haar stamt ook de Groot-Koning af. In de breedte heeft het eiland zes dagreizen en de lengte bedraagt twaalf. Het is vruchtbaar en sterk bewoond.

{==688==} {>>pagina-aanduiding<<}
De voortbrengselen zijn kostelijk en menlgvuldig. Den bewoners der kusten geeft de zee eenen overvloed van smakelijke visschen; in de bergen is wild in toereikende menigte; de kaneelboom is zeer specerijrijk; de olifanten zijn van alle de grootste; goud en edelgesteenten vindt men in de rivieren, aan den oever der zee paarlen.
Vier Koningen heerschen over het land; maar zij staan allen onder den Groot-Koning, wien zij kaneel, olifanten, paarlen en edele steenen als schatting toezenden. Want goud heeft de Koning zelf in toereikenden overvloed. (*)
De eerste Koning heerscht in het zuiden, waar zich de olifanten ophouden en in groote menigte gevangen worden; de tweede in het westen, waar het kaneel groeit. (†) In dit oord had ook de landing der Tyriërs plaats. De derde beheerscht het paarlrijke noordland, (§) en heeft op de landengte groote muren opgerigt tegen de invallen der barbaren van het vaste land. (*) De vierde heeft zijne bezittingen tegen het oosten, waar zich kostbare steenen in overvloed bevinden. (‡) Deze alle zijn broeders van den Koning te Rochapatta, den Groot-Koning, welke waardigheid telkens door den
eerstgeborenen bekleed wordt. (**)

{==689==} {>>pagina-aanduiding<<}

Deze opperste Heerscher bezit duizend olifanten van zwarte kleur, welke zeer menigvuldig zijn, en vijf van heldere kleur, waarvan er op dit eiland bij uitstek weinig zijn; maar in andere landen worden zij volstrekt niet gevonden. Wordt er zulk een gevangen, dan brengen de jagers hem naar den Koning te Rochapatta. Want de wetten staan alleen dezen toe, zulk een dier te beklimmen. (*)
Ook vindt men vele krokodillen in het land, die door de inwoners in moerassen gedreven en met spitse palen gedood worden. Deze jagt woonden de Tyriërs op den tienden dag van hun verblijf te Rochapatta bij. De krokodillen zijn echter niet de eenige verschrikking dezer woestijnen. De vliegen, namelijk, zijn hier zoo talrijk en bloedgierig, dat de boden des Konings, welke om den spoed hunnen weg door de digtste bosschen nemen, dikwijls door dezelve gedood worden.
Dit alles liet joram, na de terugkomst der schepen, op eene zuil ingraven, die hij in den voorhof van den Melikertes-tempel liet oprigten. Wel is waar, dezelve is bij de aardbeving van het vorige jaar omgestort, maar toch onbeschadigd gebleven, en het opschrift is nog duidelijk te lezen.
(Uit het VIIde Boek, Hoofdst. 7-13.)

Wij hopen, dat de waarheid ten aanzien van dit handschrift spoedig buiten allen twijfel zal geplaatst worden, maar vermoeden, dat zij ten nadeele van den Heer wa-
{==690==} {>>pagina-aanduiding<<}
genfeld aan het licht zal komen, schoon wij het tegendeel wenschen.

Deventer, den 1 October 1836.

p.c. molhuysen.

Gedachten omtrent de geestenwereld.

(Vervolg van bl. 651.)

- Niet onvoorwaardelijk, mijn Vriend, hecht gij uwen bijval aan het door mij voorgedragen gevoelen, omtrent het verband tusschen onzen geest en hetgeen wij gewoon zijn de wereld der Geesten te noemen; en ik ben er verre af te beweren, dat, bij de beschouwing van een zoo moeijelijk onderwerp, de waarheid zich aan mijne, de dwaling aan uwe zijde bevinden zou. Verschil van meening leert ons, onze eigene begrippen aan den toetssteen eener openhartige bescheidenheid te onderwerpen, en alzoo geraken wij op den weg, langs welken wij welligt de waarheid zullen vinden.
Uw laatste brief bevat eene belangrijke tegenwerping, uit het schijnbaar nuttelooze van het zoogenaamd helderzien, het zij in den droom, of in den wakenden toestand, ontleend. Ik moet u evenwel doen opmerken, dat het geenszins aan voorbeelden ontbreekt, waarin wij de hand eener bewarende Voorzienigheid niet kunnen miskennen; en gaarne wil ik u daarvan eene kleine proeve mededeelen, waaruit het door mij beweerde, op eene overtuigende wijze, blijkbaar is. Ik doe deze mededeeling des te liever, omdat de waarheid van het voigend voorval bij mij boven elken redelijken twijfel verheven is. Ziehier hetzelve!
Onze vriend F. bevond zich, gelijk u bekend is, in zijne jeugd, op 's Lands Hoogeschool te Leyden, en stond aldaar in de naauwste vriendschapsbetrekking tot eenen zijner medestudenten. F. zit, op zekeren morgen, vroegtijdig, te midden zijner boeken, toen zijn vriend,

{==691==} {>>pagina-aanduiding<<}
onverwacht, zijn studeervertrek binnentreedt, en hem het volgende verhaalt, nadat onze vriend hem vooraf zijne verwondering over een zoo buitengewoon vroegtijdig ochtendbezoek had te kennen gegeven:
‘Voorgisteren nacht had ik een' hoogstopmerkelijken droom. Ik bevond mij, aldus droomde ik, op de voorkamer van een huis, tegenover mijne tegenwoordige woning gelegen, op een ledekant uitgestrekt. Het was reeds dag, en ik kon niet slechts de door mij werkelijk bewoonde voorkamer onderscheiden, maar ook herkende ik mijn ledekant in den hoek, en, tot mijne groote verbazing, mijn' eigen persoon, te bedde liggende. Op eens verneem ik een' geweldigen slag, en zie brokken steen en houtwerk op het ledekant nederstorten en hetzelve verbrijzelen. Wat er met mijn tweede ik, in mijn' droom, gebeurde, weet ik niet, daar ik, door een' hevigen schrik getroffen, dadelijk ontwaakte. Het was donker om mij heen; maar, alhoewel ik de uitwerkselen van den schrik, die mij droomende had getroffen, in den versnelden bloedsomloop bespeurde, stelde ik mijzelven aldra gerust, en ben vervolgens spoedig weder ingeslapen, zonder bij mijn ontwaken aan het bange nachtgezigt eenige beteekenis of gewigt te hechten.
Maar anders was dit op gisteren, toen ik, ten tweedemale, letterlijk hetzelfde droomde, en, bij mijn ontwaken, het zonderlinge van dit voorval ernstig overdacht.
Liet de aanleiding tot den tweeden droom zich al natuurlijk verklaren als een gevolg van den indruk, door den eersten verwekt, zoo wist ik toch niet de minste oorzaak voor het ontstaan van den eersten op te sporen, en, bovendien, trof mij de naauwkeurige overeenkomst der beide nachtgezigten, tot in de geringste bijzonderheden. Zonder nog aan eenig bijgeloovig denkbeeld voedsel te geven, kwamen mij de beide droomen hoogstopmerkelijk voor; en, hoe zonderling! wat ik mogt pogen, om mijnen geest op andere onder-
{==692==} {>>pagina-aanduiding<<}
werpen te vestigen, den geheelen morgen kwam mij het gedroomde onwillekeurig voor de aandacht.
Eerlang moest mijne voorkamer worden schoongemaakt, en ik was alsdan bevorens gewoon, mijne slaapstede naar de achterkamer te verplaatsen. Op wat wijze weet ik niet, maar op eenmaal vond ik mij opgewekt, die verplaatsing al aanstonds te doen plaats hebben. Wel kwam ik, een- en andermaal, terug van een besluit, dat ik zelf waarlijk kinderachtig noemde; maar, telkens weder tot hetzelve teruggetrokken, verplaatste ik mijn nachtleger, en legde mij gisteren avond, niet zonder zelfbeschuldiging over mijn zoogenoemd bijgeloof, ter ruste.
Gij weet - dus vervolgde de verhaler - hoezeer reeds gisteren avond de wind opstak, en het kwam mij voor, als dreunde en schudde de woning, bij het toenemen van den storm na middernacht. Toen echter sliep ik in, om niet vóór vijf ure in den morgenstond te ontwaken door het hooren van een' geweldigen slag, die mij, en tevens al de slapende huisgenooten, wakker schrikte. Geen wonder, mijn waarde F., de schoorsteen van het voorhuis was voor de woede des storms bezweken, en op en door dak en zoldering gestort. De steenklompen en het vermorseld hout lagen op de voorkamer, ter plaatse waar, nog den vorigen nacht, mijn ledekant gestaan had. Had ik dáár gelegen, dan ware ik welligt den dood niet ontkomen. Zoodra de eerste ontsteltenis voorbij was, wierp ik mij in de kleêren, en ging u opzoeken, om u mijne zonderlinge redding en bewaring te verkondigen.’
De gesprekken, door de twee vrienden, naar aanleiding van een zoo hoogstmerkwaardig voorval, gehouden, ga ik met stilzwijgen voorbij, om u, mijn Waarde, te vragen: wat moet ik van dit alles denken?
Hier aan zoogenaamd toeval te denken, zult gij niet, die weet, dat deze uitdrukking, in een' Christelijk-godsdienstigen zin, een woord is zonder de minste beteekenis. Onze vriend F., die mij, nu dertien jaren geleden, dit

{==693==} {>>pagina-aanduiding<<}
opmerkelijk geval verhaalde, dacht hier - en ik mét hem - aan eene bijzondere besturing van Gods Voorzienigheid, geenszins op eene buitengewone en wonderdadige wijze werkzaam, maar handelende overeeenkomstig het bestaande verband tusschen de zigtbare en onzigtbare wereld, en de vatbaarheid van het individu, om hierdoor aangedaan te worden.
Was een voorval van dien aard in de gewijde bladen opgenomen, dan zouden wij, naar de denkwijs en den spreektrant der Oosterlingen, lezen: ‘En ziet! de Engel des Heeren verscheen hem tot tweemalen in den droom.’ Naar onze begrippen, of, wilt gij, naar mijne meening, zouden wij zeggen: ‘De vatbaarheid, om in het toekomstige te zien, werd opgewekt en levendig.’ Terwijl wij daarbij den vinger Gods niet zouden voorbijzien, veel minder nog miskennen.
Het dusgenoemde helderzien is alzoo, blijkens dit en menig ander voorbeeld, niet zoo geheel nutteloos te achten; maar het kan dit, in sommige gevallen, worden, door eigene onoplettendheid, bestaande vooroordeelen, en onze gebrekkige kennis omtrent alwat in en buiten ons bestaat. En oogsten wij van hetzelve, in vele gevallen, geenerlei vrucht, dan is er bereids veel gewonnen, indien maar ons geloof aan het bestaan van een beter en hooger geestelijk leven in ons binnenste nu en dan voedsel en kracht ontvange.
‘Maar - vraagt gij welligt - waarom zijn dan zoo weinigen met die door u vooronderstelde vatbaarheid bedeeld?’ Vergun mij, Vriend, u te vragen, waarom wij A. als een' rijken grondbezitter, en B. als een' armen daglooner begroeten? waarom de dwaas, uit het krankzinnigenhuis, geen boerhaave is, en newton niet onder de Vuurlanders werd geboren? Een gewoon mensch leeft en werkt doorgaans alleen voor zichzelven - Geniën leven voor volken en geslachten; en het bestaan van één helderziende kan duizenden ten bewijze verstrekken, dat er een onzigtbare band bestaat, die aarde en hemel aan elkander verbindt.

{==694==} {>>pagina-aanduiding<<}

Is welligt die band voor u niet zigtbaar, mijn Waarde, dan erkent ge toch zeker in het verhaalde eene opmerkenswaardige tusschenkomst der Voorzienigheid, waardoor de bedoelde jongeling bewaard bleef voor eenen schier onvermijdelijken dood; eene tusschenkomst van God, als den allervolmaaktsten Geest, en diens werking op de menschelijke ziel, in het verwekken en herhalen van eenen zoo opmerkelijken droom. Maar beseft ge nu niet, dat er in die menschelijke ziel zekere mate van ontvangbaarheid bestaan moet, om door die hoogere werking aangedaan te worden? Wilt gij die ontvangbaarheid als door een wonderwerk doen ontstaan, ik zal u uw geloof niet ontnemen; maar vergun mij, op mijne beurt, aan het werkelijk bestaan van dezelve, bij sommigen, te gelooven; daar ik zoo ongaarne, met de onkundige en bijgeloovige menigte uit de Middeleeuwen, bij elk ongewoon verschijnsel, mirakel! mirakel! roepen wil.
Ik noemde daar de Middeleeuwen, en erken gaarne, dat, in die duistere tijden, door onkunde, bijgeloof, hebzucht, hoogmoed en andere lage hartstogten en driften, omtrent het onderwerp onzer tegenwoordige briefwisseling, gevoelens en denkbeelden in omloop zijn gebragt, die, alhoewel door eene gezonde wijsbegeerte en eene gezuiverde godsdienstige kennis krachtdadig bestreden en te keer gegaan, evenwel hier en elders nog menigvuldig genoeg worden aangetroffen. Dan, al die dwaalbegrippen kunnen op de door mij geopperde denkbeelden van geene toepassing zijn. Ik begeer toch maar alleen, door een naauwlettend onderzoek en op grond van welbewezene daadzaken, tot meer bepaalde resultaten te komen, zonder vooraf een stelsel te vormen, en dan daarna de voorkomende verschijnselen naar hetzelve te schikken en te plooijen. Zoodanig onderzoek kan alleen der waarheid bevorderlijk zijn; en wanneer het door bekwame, helderdenkende en onbevooroordeelde mannen werd ondernomen, zoo zoude men, naar het mij toe-
{==695==} {>>pagina-aanduiding<<}
schijnt, uit zulk een vereenigd onderzoek veel nuts kunnen trekken ter opheldering van menig duister punt.
't Is mogelijk, mijn Vriend, dat sommigen het nut hiervan betwijfelen zullen - dat anderen ons met een' glimlach van medelijden zullen aanzien - en men elders zal beweren, dat wij het vat der Danaïden pogen te vullen. Wat zegt dit, indien de zaak der waarheid slechts bij dat onderzoek eene schrede voorwaarts gaat en wij onze kennis mogen verrijken?
Zoo ver heeft het tot hiertoe voortgezet onderzoek reeds gebragt, dat men het bestaan van een (vergun mij deze uitdrukking!) hooger zintuig, bij sommigen, niet kan ontkennen, zonder de waarheid van welbewezene daadzaken te loochenen. Het lust mij, eene dezer daadzaken u mede te deelen; ik doe dit te liever, omdat ik voor de waarheid van het gebeurde volkomen borg staan kan. (*)
Het kind van een mijner bloedverwanten lag gevaarlijk krank, en eene vriendin van den huize ging hetzelve zien, en tevens de bedrukte ouders bezoeken. Op den dag van dat bezoek was de kleine schijnbaar iets beter, en de arts had zelfs eenige hoop op herstel gegeven. De bezoekster vond het kind in een' gerusten slaap, de ouders in eene bedaardere stemming, dan zij had kunnen verwachten, en verwijderde zich, na een kortstondig vriendschappelijk onderhoud. In hare woning teruggekeerd, was de eerste vraag van haren echtgenoot: ‘hoe zij het aan het huis der vriendin *** had gevonden?’ Hij bekwam het navolgend opmerkelijk antwoord: ‘De kleine sliep rustig, de Doctor geeft hoop, en de ouders waren nog al opgeruimd; maar ik zal K. niet wederzien, en heb het huisgezin met weemoed verlaten.’ Haar echtgenoot, wetende, dat zij, bij sommige gelegenheden, eene kennis omtrent

{==696==} {>>pagina-aanduiding<<}
het toekomstige en elders voorvallende omstandigheden had doen blijken, die verbazing wekte, vroeg daarop: ‘waaruit hare bange vreeze ontstaan was?’ - ‘K. lag in de wieg te sluimeren - was het antwoord - en Mevrouw ligtte het kleed op, om mij te doen zien, hoe zeer de kleine was afgevallen; maar toen was het voor mij beslist: dat kind zal niet langer aan de wereld behooren; het hoofdje was als met een' krans van lichtstralen omgeven; K. zal spoedig een hemelling zijn; zijne ouders vleijen zich te vergeefs met zijne herstelling.’ Den volgenden morgen ging haar echtgenoot derwaarts, en - weinig tijds te voren was de kleine lijder den doodslaap ingesluimerd!
Het verdient opmerking, dat deze vrouw, zacht van aard en zeden, godsdienstig van zin en voorbeeldig in al haren wandel, niet dan bij noodzaak, en dan nog hoogst ongaarne, van soortgelijke voorvallen gewaagde, en meer dan eenmaal den wensch te kennen gaf: ‘dat haar dit zonderling vermogen niet mogt zijn toebedeeld!’
Zoo bezat zij ook de gave, om somtijds, in den geest, dingen te zien, die elders voorvielen. Zeer godsdienstig van grondbeginselen, was zij, uit naauwgezetbeid, afkeerig van tooneelvertooningen. Een harer huisgenooten, hare denkbeelden desaangaande kennende en haar geene ergernis willende geven, gaf te verstaan, bij een' zijner vrienden gevraagd te zijn, en aldaar den avond te zullen doorbrengen. Deze kennisgeving werd, als gewoonlijk, voor berigt aangenomen, en B. vertrok - niet naar zijne vrienden, maar naar den schouwburg. Intusschen bleef de vrouw des huizes in hare kamer, en ontving geen bezoek van eenig mensch. - Tegen elf ure des avonds kwam B., uit den schouwburg, terug; en, den schijn aannemende als kwam hij van de bewuste vrienden, (met twee van welke hij werkelijk de tooneelvertooning had bijgewoond) bragt hij derzelver groet over. Dan, hoe groot was zijne verwondering, toen onze helderziende hem, met een veelbeteekenend oog, de vraag deed: ‘Zijt gij niet geschrikt, en is

{==697==} {>>pagina-aanduiding<<}
vooral J. niet geschrikt, dezen avond?’ - ‘Waarvan zouden wij geschrikt zijn?’ was het vragend antwoord. Maar nu hervatte de vraagster: ‘Wel, van dien jongen, die, in den schouwburg, naar beneden gestort is. 't Is wel gelukkig afgeloopen; maar hij had dood kunnen vallen, en dat kon niemand vooruitzien.’ En, inderdaad, alles had zich werkelijk in diervoege toegedragen; terwijl de achtingwaardige vrouw, die bij geene mogelijkheid, in den gewonen weg, van het gebeurde kon kennis dragen, niet alleen daarvan kennis droeg, maar ook van de personen, met welke B. den schouwburg bezocht had.
Wat oordeelt mijn Vriend van zulke en dergelijke verschijnselen? Leeren zij ons niet, hoe gebrekkig wij onszelven kennen, en hoe oneindig veel er voor ons nog te weten overblijft? Dan, is in dit alles niet eene krachtige aansporing gelegen tot een meer bepaald, naauwkeurig, onbevooroordeeld en, zoo veel mogelijk, grondig onderzoek? Ik vermeen deze vraag toestemmend te moeten beantwoorden.

W.




Iets aangaande den tegenwoordigen toestand der homoeopathie in Duitschland.

(Medegedeeld door j. bosman tresling, practiserend Geneesheer te Winschoten.)

Ieder, die met de Geschiedenis der Geneeskunde slechts oppervlakkig bekend is, weet, dat er in den loop der laatste jaren eene menigte van geneeskundige theoriën en leerstelsels zijn opgeworpen, welke, min of meer scherpzinnig uitgedacht, in de eerste oogenblikken van hun ontstaan met gejuich ontvangen, en gedurende eenigen tijd door sommigen verdedigd werden; maar hij weet tevens, dat dezelve in later tijd, bij een naauwkeuriger onderzoek, onvoldoende bevonden, spoedig wederom in het niet verzonken. Onder alle deze stelsels wordt er echter geen gevonden, meer met het gezond verstand en met de ervaring van alle eeuwen strijdig,

{==698==} {>>pagina-aanduiding<<}
dan de zoogenaamde Homoeopathie. De theoriën van brown, schelling, schönlein, zelfs die van broussais en rassori niet uitgezonderd, waren, ofschoon zij het doel misten, altijd nog min of meer prijzenswaardige en stoute pogingen, om de Pathologie en Therapie der ziekten op hechteren grondslag te vestigen. Hoezeer men zich ook moet wachten, om de grondstellingen van ieder stelsel hoegenaamd onvoorwaardelijk te huldigen, zoo beleedigen deze toch niet het gezond verstand; en, ofschoon zij de grenzen der waarheid overschreedden, daalden zij niet tot het gemeene af, en verlaagden de Geneeskunde niet tot een rampzalig goochelspel. In de schriften van een' brown en broussais ontmoeten wij, het is waar, menschelijke dwaling, maar geen snood bedrog, geen verachtelijk spel met verdichte en zigtbaar verzonnene daadzaken. Spoediger dan eenig ander stelsel, hetwelk immer in de Geneeskunde bestond, snelt dan ook de Homoeopathie haren ondergang te gemoet. Deszelfs onbestaanbaarheid met het gezond verstand, de ongelukkige resultaten van deszelfs practische beproeving in Rijkshospitalen in Rusland en Napels, door officiéle rapporten bevestigd, waarbij wij de uitkomsten van deszelfs herhaalde beproeving te Berlijn, welke ook binnen kort van regeringswege zullen bekend gemaakt worden, kunnen voegen, hebben voorzeker daartoe het hunne bijgebragt. Maar meer dan dit alles zijn het de gedurige oneenigheid en de onophoudelijke twisten der Homoeopathen onder elkander, niet over bijzaken, maar over de zoogenaamde grondwaarheden der nieuwe leer, welke in Duitschland hoe langer hoe meer de oogen openen der leeken; hoezeer de aanhangers van hahnemann, toen zij voor de regtbank der Geneeskunde werden afgewezen, door tallooze schriften en allerlei ongeoorloofde middelen elk voor
zich hebben getracht in te nemen; - deze twisten, wij herhalen het, maken het publiek hoe langer hoe meer afkeerig van eene geneesleer, van welke geene enkele grondstelling kan worden opgenoemd, welke niet door de aanhangers der leer zelve wordt bestreden. Openlijk erkennen zij thans ook het verminderd getal hunner begunstigers, en klagen bitter, dat de door hen uitgegevene schriften, welke te voren niet alleen door Geneeskundigen, maar ook door de patiënten werden gelezen, thans zoo weinig de aandacht van het publiek tot zich trekken; ofschoon de oorzaken daarvan door de aanhangers der Homoeopathie ver-
{==699==} {>>pagina-aanduiding<<}
schillend worden opgegeven, naarmate van de verschillende inzigten, welke zij zelve aangaande de meer- of mindere geldigheid der nieuwe leer koesteren.
Men kan de belijders der Homoeopathie tegenwoordig in drie hoofdklassen onderscheiden, namelijk in de zoogenaamde Sufficienten, Insufficienten en Reformatoren.
Tot de zoogenaamde Sufficienten of Hahnemannianen, de orthodoxe partij, behooren stapf, schweikert, kammerer en anderen; hun orgaan is voornamelijk het Archiv für die homoöpathische Heilkunst. Op nietsbeteekenende uitzonderingen na, nemen zij de Homoeopathie voor waar aan, zoo als dezelve door hahnemann in het Organon is blootgelegd, en schijnen over 't algemeen het in verba jurare magistri tot grondregel te hebben aangenomen. In dringend levensgevaar, bij schijndood mag, volgens hen, de oudere geneesmethode tot opwekking van het leven alleen worden aangewend; voor al het overige is niet alleen de homoeopathische geneeswijze voldoende, maar zij overtreft verreweg in uitmuntendheid de gewone Geneeskunde, welke, volgens hen, enkel tot verderf der menschheid bestaat. Het getal van de uitoefenaars der Homoeopathie, welke tot deze partij behooren, is echter, betrekkelijk gesproken, klein.
De tweede klasse bestaat uit de zoogenaamde Insufficienten, die, wel is waar, de meerdere voortreffelijkheid der Homoeopathie boven de oudere school als waarheid aannemen, maar toch evenwel toegeven, dat de oudere methode niet geheel kan worden gemist, van welke zij ook in hunne praktijk, als het hun past, een vlijtig gebruik maken. Rummel, attomyr, kretschmar, müller behooren tot de zelve. Tot verbreiding hunner gevoelens bedienen zij zich voornamelijk van de Allgemeine homoöpathische Zeitung. Zij wijken in vele opzigten van hahnemann af. Naast de stelling van het similia similibus (Homoeopathie) huldigen zij het aequalia aequalibus of eadem iisdem (Isopathie, Homoeopathie). Zij gelooven wel aan de werking van ten uiterste kleine artsenijgiften, maar keuren toch de eindelooze verdunningen der medicamenten niet goed. Attomyr wil voor zich eene homoeopathische apotheek inrigten, die slechts millioendeelen bevat (Briefe über Homoöpathie, Heft 3. S. 57); en als hahnemann het ruiken aan suikerkogeltjes, welke met decillioenste artsenijverdunningen bevochtigd zijn, als de hoogste krachtsontwikkeling der geneesmiddelen voor-
{==700==} {>>pagina-aanduiding<<}
stelt, geeft Dr. rummel, anders een zeer geloovig Homoeopaath, openlijk zijn ongeloof aan de werking van zulk een niets te kennen; want, zegt hij, zich zijns ondanks van bitteren spot niet kunnende onthouden, ‘het zal niet lang meer duren, en men zal zijne toevlugt nemen tot het bloot zien laten van het geneesmiddel - en in het vervolg zal het genoeg zijn, den patiënt er aan te herinneren.’ (Allgemeine homoöpathische Zeitung, B. IV. No.
10.)
Het denkbeeld der krachtsvermeerdering van de artsenijen door schudden wordt door hen meestal bestreden, en verscheidene hunner hebben de verdunningstheorie wederlegd. Attomyr wil bij zulke willekeurigheden den jabroer niet spelen, (Hygea, B. 1. S. 238) en Dr. kretschmar zegt: ‘Hahnemann steht noch immer in dem Wahne, dass die Mittel durch die öftere Schuttelung zu kraftig würden. Dieser Hocuspocus sollte endlich von uns vergessen werden. Wir wissen jetzt, durch Erfahrung belehrt, dass die Zahl der Armschläge keine Einfluss auf die Kraftentwickelung hat.’ (Streitfrage aus dem Gebiete der Homoöpathie, S. 50.) Eindelijk wordt de Psora-theorie, dat is de Hahnemannsche stelling, dat ⅞ van alle chronische ziekten haren oorsprong aan scabies te danken hebben, en zonder achtgeving op die voorgewende oorzaak niet kunnen worden genezen, door hen, hetzij gedeeltelijk, hetzij geheel, verworpen.
Deze partij wordt door hahnemann met den naam van Mischlingssecte bestempeld, en op onderscheidene plaatsen zijner werken heeft hij hun, die nu eens homoeopathisch en dan weder allopathisch practiseren, zijn bitter misnoegen doen gevoelen, en het publiek openlijk voor dezulken gewaarschuwd. In de Voorrede voor eene brochure, door den Hahnemannschen Geneesheer kammerer te Ulm uitgegeven, (Die Homoöpathie heilt ohne Blutentziehungen) geeft hij vooral, in zijne gewone hevige taal, aan zijn' overkropten boezem lucht, en doet hun de bitterste verwijtingen hooren. Ja, zoo ver gaat zijn wrevel tegen hen, die, ofschoon van de waarheid en voortreffelijkheid der Homoeopathie overtuigd, zich van de gewone Geneeskunde niet geheel hebben losgemaakt, dat het hem tot voorwendsel gestrekt heeft, om het homoeopathische Clinicum te Leipzig te verloochenen, daar hij openlijk geweigerd heeft hetzelve als het zijne te erkennen, zoolang de beruchte Dr. moritz müller

{==701==} {>>pagina-aanduiding<<}
aan hetzelve werkzaam was. Het is echter twijfelachtig, of dit wel de ware reden is; maar in allen gevalle heeft de wereld, bij het bekendworden van de ongelukkige resultaten dezer inrigting, wederom gelegenheid gehad, om hahnemann's loosheid en menschenkennis te bewonderen. (*)

(Het vervolg en slot hierna.)




Wat nut heeft de Belgische revolutie aan de wetenschappen in België aangebragt?

Het is belangrijk, het antwoord op deze vraag uit den mond van een' Belg te hooren, die in de wiskundige wetenschappen eenen met regt beroemden naam bezit. Ziehier hoe de Heer quetelet zich over deze zaak uitdrukt in een Aperçu de l'état actuel des Sciences Mathématiques chez les Belges, voorgelezen te Dublin in het jaar 1835, bij de vergadering van the British Association for the Advancement of Science. (Men vindt dat Aperçu in het boekdeel, 't welk van die vergadering verslag geeft, en in 1836 te Londen is uitgekomen.)
‘De liefde voor de wetenschappen, welke in Holland erfelijk was, verschafte ons een onberekenbaar voordeel: wij zagen ons geregtigd, voor onze provinciën dezelfde weldaden in te roepen, waarvan Holland reeds lang genot had; en men moet erkennen, dat het Gouvernement niet aarzelde, aan zulke redelijke wenschen gehoor te geven. Kort na de vereeniging der twee landen hadden wij drie Hoogescholen, even als de noordelijke provinciën; de Akademie der Wetenschappen te Brussel werd weder voor de wetenschappen en kunsten geopend; men rigtte Musea en Plantentuinen in; men vermeerderde de Bibliotheken, en men zag een Observatorium oprigten, een gedenkteeken, dat wij nog nimmer te voren bezaten, en hetgeen zelfs op eene veel grootere schaal aangelegd was, dan alle andere Observatoria in de noordelijke gewesten.
‘Zoo vele nieuwe inrigtingen vereischten een talrijk personeel; en, hoewel België een vrij groot aantal uitnemende

{==702==} {>>pagina-aanduiding<<}
mannen begon te tellen, bleven er nog vele ledige plaatsen voor verschillende takken van onderwijs over. Het Gouvernement beriep dus buitenlandsche Geleerden, en voegde er anderen bij uit de noordelijke gewesten. Onze te ligt geraakte nationale hoogmoed zag deze onderscheidene benoemingen met onwil aan; en men moet erkennen, dat vele vreemde Hoogleeraren de ongunstige omstandigheden veelligt niet genoeg in aanmerking namen, waarin dit land zich bevonden had, en verre waren van deze nationale gevoeligheid te ontzien. Alle keuzen daarenboven waren niet even gelukkig uitgevallen. Vanhier ontstond grootendeels de tegenzin, dien men tegen de opkomende Hoogeschoolen opvatte, niettegenstaande de wezenlijke diensten, die zij bewezen.
‘Il s'éleva donc contre les Universités, l'Académie et les grands établissemens scientifiques, d'assez fortes préventions, qui furent préjudiciables au progrès des sciences; et c'est devant ces préventions que faillirent s'abimer tontes ces grandes institutions, quand éclata la révolution de 1830. Ces souvenirs sont d'autant plus douloureux pour l'homme de science qu'ils sont plus récens; mais l'historien ne peut les taire, quelqu'affligeant que le récit en soit pour son patriotisme. Des mains maladroites portèrent d'abord la hache dans les Universités de l'état, et les coups furent tels, qu'elles n'ont pu se rétablir depuis, et qu'une réorganisation complète devient de plus en plus urgente; quelques voix demandaient la suppression de l'Académie, et le refus de subsides pour nos grands étblissemens, dont plusieurs même n'étaient pas entièrement achevés; ainsi l'on proposa de convertir le naissant Observatoire en abattoir, en hôpital des cholériques ou en magasin à poudre. Mais, hâtons-nous de le dire, le bon sens repoussa ces folles exigences comme indignes de la nation. On comprit combien il y aurait eu de honte à profiter des premiers instans de notre émancipation politique pour ruiner tous les monumens scientifiques dus à un Gouvernement que l'on peignait comme oppresseur de la pensée, etc.
Op de bovenstaande woorden, die wij onvertaald mededeelen, zou men vele aanteekeningen kunnen maken. Wij vergenoegen ons met op te teekenen:
I. De Belgen hadden in het wetenschappelijke vele voordeelen van de vereeniging met Noord-Nederland.
II. De Regering gaf hier voor het onderwijs en de wetenschappen even veel of meer zelfs dan in het Noorden.

{==703==} {>>pagina-aanduiding<<}

III. De benoeming van Nederlanders en buitenlanders tot verscheidene Hoogleeraarsambten aan de Belgische Universiteiten was noodzakelijk, omdat men onder de Belgen zelve het personeel niet vinden kon.
IV. De eerste bewegingen der omwenteling bragten aan het goede, door onzen Koning ook in dat opzigt in België gesticht, gevoelige slagen toe. Men vernielde of bedierf hetgeen met de beste oogmerken was daargesteld.
V. Men miskende en verongelijkte in België een verlicht bestuur, hetgeen men als de vrijheid van denken verdrukkende afschilderde (que l'on peignait comme oppresseur de la pensée.)
Wij verheugen ons, dat dit door een' Belg gezegd, dat het uit eigene beweging door hem gezegd is, en dat hij niet in dienst van Noord-Nederland staat. Wij verheugen ons, dat het in Grootbrittanje gezegd is, waar men de Belgische omwenteling zoo zeer gehuldigd en in bescherming genomen heeft. Wij verheugen ons eindelijk, dat dit getuigenis gedrukt is in eene algemeen verspreide taal, opdat de Geschiedenis er zich op beroepen kan, zoo ooit nog Belgiës klagten over onze Regering en de zoogenoemde grieven, ook in het stuk van openbaar onderwijs, door buitenlanders voor gegrond werden aangezien. De nakomelingschap zal aan Nederland en deszelfs Koning regt doen!

De katakomben van Parijs.

Een geschiedschrijver van Parijs heeft volkomen regt met te beweren, dat men die hoofdstad, even als het gips, waarop zij gebouwd is, in verscheidene lagen of beddingen kan afdeelen, en als 't ware eene bovenaardsche, aardsche en onderaardsche stad kan aannemen: de bovenaardsche op de vlieringen en in de zolderkamertjes, waar stille werkzaamheid van den geest en bescheidene geleerdheid wonen; de aardsche in de winkels en werkplaatsen, het tooneel van rusteloos neringbedrijf en driftig winstbejag; de onderaardsche in de verlatene steengroeven en Katakomben, waar eeuwige rust en zwijgende nacht des grafs hunnen zetel hebben. In den doolhof der straten en huizen is een opmerkzaam vreemdeling hier weldra te huis, daar de voortreffelijke inrigting der huisnommers en der portiers het zoeken gemakkelijk maakt; maar in de gewelven der onderaardsche stad, met derzelver ontelbare gangen en kronkelpaden, moet niemand wagen zonder leidsman neêr te dalen. Ieder heeft van de Parijzer Kata-
{==704==} {>>pagina-aanduiding<<}
komben gehoord; maar weinig vreemdelingen, of zelfs Parijzenaars, weten met kennis van dit Petra en Persepolis te verhalen, want niet velen hunner hebben het met eigene oogen gezien. Sedert meer dan tien jaren is de toegang daartoe aan het publiek ontzegd. Slechts een klein aantal begunstigden mogt tot het bezigtigen dier geheimvolle grotten gelegenheid vinden, vermits men alleen krachtens een bijzonder te verlangen en te verleenen verlof daartoe geraken kan, even gelijk men slechts bij bijzondere gunst tot zekere Parijsche soupés genoodigd wordt. Ondertusschen betreft de geheele zaak niets anders dan de bezigtiging van eenige afgronden, het onderzoek van eenige delfstoffen en het aanstaren eener menigte doodsbeenderen; louter onschadelijke en onschuldige dingen. Wat mag dus wel de beweegreden geweest zijn, waarom men den toegang tot de Katakomben gesloten, de
deuren verzegeld en embargo op geheel de onderstad gelegd heeft? Ik weet het niet. Daar echter, verscheidene maanden geleden, een gezelschap Duitschers, op aanbeveling van den Minister der binnenlandsche zaken, van den Prefekt der Seine verlof bekwam om de Katakomben te bezigtigen, vond ik gelegenheid, om, als een echte smokkelaar, mijzelven in dit rijk der schimmen binnen te sluiken, en ben thans voornemens, den lezer de opmerkingen, welke ik op mijne onderaardsche reis verzameld heb, mede te deelen.
De Parijzer Katakomben zijn niet, gelijk men misschien zou kunnen denken, door kunst gemaakte uitgravingen, maar door de natuur gevormde holen. Ontegenzeggelijk heeft de hand der menschen derzelver omvang uitgebreid en derzelver gangen geregeld; maar het is de natuur alleen, welke de voornaamste ruimte uitgehoold en de afgronden daarin gevormd heeft. Tot in het jaar 1783 was de grootste uitgestrektheid der Katakomben nog volstrekt onbekend, en men wist destijds slechts van dezelve, dat het onderaardsche gangen waren, waaruit Parijs het grootste deel zijner bouwstoffen trok. Eigenlijk waren zij derhalve tot dien tijd toe niets anders dan steengroeven. De toenmalige Luitenant van Policie lenoir, van wien mirabeau zoo veel kwaad zegt, had het eerst de gedachte, om dezelve tot datgene te maken, wat zij thans zijn, te weten tot een onmetelijk knekelhuis, eene zoo ontzagwekkende als voor ontheiliging beveiligde begraafplaats, zoo geheel eenig in hare soort, dat

{==705==} {>>pagina-aanduiding<<}
zij, volgens het eenparig oordeel aller vreemdelingen, reizigers en kunstoesenaars, welke dezelve bezocht hebben, boven alle vergelijking met die, welke ons uit de oudste tijden overgebleven zijn, verheven is.
Sedert langen tijd, namelijk, hadden de bewoners dier stadswijk, waar de markten gelegen zijn, vruchteloos over den verrottingsstank geklaagd, welken het groote kerkhof des Innocens in hunne nabuurschap verspreidde. In het jaar 1780 echter vielen, wegens de nabijheid eener omstreeks het einde van 1779 geopende en voor meer dan tweeduizend lijken bestemde begraafplaats, in de kelders van eenige huizen der straat de la Lingerie ongelukken voor, welke de gezamenlijke burgerij der stad bewogen, zich tot den Luitenant van Policie te wenden, en hem onder het oog te brengen, aan welke gevaren de algemeene gezondheid blootgesteld was door de verschrikkelijke pestkolk van dit kerkhof, welks oppervlakte, zoo las men in het schriftelijke vertoog, ‘door het overgroot getal der aldaar bijgezette lijken, een getal, dat alle betamelijkheid te buiten ging en voor geene berekening meer vatbaar was, acht voeten hoog boven de naburige straten en woningen opgehoogd geworden was.’ Reeds de overweging dezer daadzaak alleen is schrikbarend. De Luitenant van Policie nam het verzoek gunstig op, en beval, dat van stonden aan de kerk des Innocens gesloten, en dat het rondom dezelve liggende kerkhof uitgegraven en in een openbaar plein veranderd zou worden. Kort daarna wees eene door de regering benoemde geneeskundige commissie de oude steengroeven ten zuiden van Parijs aan, als eene geschikte plaats, om niet alleen de beenderen uit het kerkhof des Innocens, maar ook die uit al de overige Parijsche kerkhoven, knekelhuizen en kapellen op te nemen. Dit was een waarlijk anti-pestilentiale opstand, eene overwinning van het algemeene welzijn op de besmetting, een triumf van de Parijzer straten over de lijken, die dezelve besmetteden, een strijd van de levenden tegen de dooden, bij welken houweel en spade tegen vergaan vleesch en vermolmd gebeente te veld
trokken, en de inwoners der stad de verrotting, die in hunne straten gelegerd en bijna tot in het binnenste hunner huizen gedrongen was, buiten den omkring van hun grondgebied verjoegen; kortom, het was eene revolutie, en wel eene straat-revolutie, waartegen niemand protesteerde, want zij bragt allen nut en voordeel. Dus werden dan dezelfde

{==706==} {>>pagina-aanduiding<<}
plaatsen, die sedert zulk een' langen tijd de bouwstoffen voor de Parijsche kerken, paleizen en andere gestichten geleverd hadden, gekozen, om het overschot van der Parijzenaren voorouders en de laatste sporen van die talrijke begravene en vervolgens weder opgegravene geslachten op te nemen, die sedert eene reeks van eeuwen op den grond van Parijs geleefd hadden.
Bij dezen onafmeetbaren uittogt der dooden werd dat gedeelte der steengroeven, hetwelk men tegenwoordig met den naam van Katakomben bestempelt, ontdekt en tot bewaarplaats der beenderen ingerigt. Een werkman, décure geheeten, - en waarlijk zijn naam verdient wel tot het nageslacht te komen, want aan denzelven hecht zich eene der aandoenlijkste episoden in de geschiedenis der Parijzer Katakomben, - bemerkte het eerst, dat de onder de zoogenaamde vlakte van den Mont-Souris, boven de barrière van St. Jacques, gelegene steengroeven niet de eenige in deze vlakte waren, maar dat met deze reeds bekende onderaardsche gangen nog andere in verband stonden, welker uitgestrektheid en diepte voor het oog en de verbeelding onmetelijk en onpeilbaar schenen. De toenmalige Inspecteur-generaal der Parijsche steengroeven, guillaumot, deed gravingen ondernemen; maar de architekten staakten vol schrik hunne nasporingen, toen zij op eene reeks van kloven en afgronden stieten, van welke geheel de omliggende streek vol scheen, en die zelfs zich onder een groot gedeelte van Parijs uitstrekten, diep en wijd genoeg om het elk oogenblik te verzwelgen. Bijna een derde deel der stad stond boven deze onbekende afgronden. Een ongelukkig toeval, het instorten eener rots, eene aardverzakking, en duizenden van menschen en van woningen verdwenen van de oppervlakte der aarde! Men ijst, wanneer men de vreeselijke onvoorzigtigheid zoo veler, elkander opgevolgde regeringen overdenkt, die zulk een' langen tijd het onderzoek dezer onmetelijke aardholen verzuimd hadden. Parijs had zijnen enceladus; een ruk, eene beweging van het gedrogt kon de groote stad verzwelgen: maar het zorgelooze Parijs danste en trippelde, zonder de oogen op den grond te slaan, dien het droeg, zonder zich te bekommeren, of aldaar de Dood
ook verscholen lag en zijnen muil bijna onder deszelfs voeten opsperde! En evenwel had het, zoo men de overleveringen gelooven mag, aan waarschuwende voorteekenen niet ont-
{==707==} {>>pagina-aanduiding<<}
broken. Meer dan eenmaal had het ondier gebruld; verscheidene malen had men het gerommel van deszelfs ingewanden vernomen; meer dan eens was de bewoner der wijk van St. Jacques bleek en sidderend voor de stem blijven staan, die uit den schoot der aarde opwaarts drong en hem een donderend halt! toeriep; meer dan eens had de grond gebeefd, en het omgewoelde aardrijk den val van rotsen veroorzaakt. Al deze vermaningen waren vruchteloos geweest, en hadden den Parijzenaar niet in het minste aan zijne hem aangeborene en van zijn wezen onafscheidelijke ligtzinnigheid kunnen onttrekken. Niets was onderzocht geworden. En, van nabij beschouwd, wat is daarin, dat ons verbazen moet? Immers slaapt Napels aan den voet van den Vesuvius!
Hoe het hiermede ook geweest moge zijn, tegenwoordig kan ieder vreemdeling zich weder gerust eene woning in het Quartier Latin verkiezen; de straten dezer wijk zijn op eene zoo voldoende wijs verzekerd geworden, dat men geen gevaar meer behoeft te vreezen, of dat ten minste onvoorziene gebeurtenissen op staanden voet gestuit kunnen worden. ‘De toestand der sedert verscheidene eeuwen veronachtzaamde steengroeven,’ zegt héricart de thury, de voormalige opper-opziener der onderaardsche werken in het departement van de Seine, ‘de zwakte der pilaren, derzelver afbrokkelen en inzinken, de nadeelige invloed, dien het weder op sommige plaatsen oefende, de tot heden onbekende uitholingen der benedenste groeven, de verkeerd geplaatste steunpilaren der bovenste werkplaatsen, de wegzijpeling eener aanzienlijke massa waters uit de waterleiding van Arcueil, die door een deel der Katakomben heenloopt, waren zoo vele dringende beweegredenen, welke de algemeene inspectie bewogen, den arbeid zoo veel mogelijk te bespoedigen. Nadat men het op den ouden weg naar Orleans gelegene en onder den naam van Tombe Isoire bekende huis bij koop eigen geworden was, maakte men eenen trap van 77 treden, om ongeveer 56 voeten diep in de holen te kunnen afklimmen, en trok eenen gemetselden put op, om de beenderen naar beneden te kunnen werpen. Gedurende deze eerste voorbereidingen was eene menigte werklieden bezig; sommigen metselden pilaren, om het gewelf der steengroeven voor instorting te bewaren, iets dat op vele plaatsen sterk te vreezen was; anderen openden wegen van gemeen-
{==708==} {>>pagina-aanduiding<<}
schap tusschen de boven- en de beneden-groeven, ten einde daaruit twee verdiepingen van Katakomben te vormen; anderen eindelijk voltooiden den muur, welke den ganschen omkring van het nieuwe beenderhuis moest omgeven.
De Katakomben strekken zich uit onder de voorstad St. Germain en onder de zoogenaamde Latijnsche wijk, waar de grond in alle rigtingen ondermijnd is; zij zijn onder de straat St. Jacques, straat la Harpe, straat Tournon, straat Vaugirard, onder het Odeon, onder het Pantheon, onder de kerk St. Sulpice, onder het Observatoire, onder het hospitaal van Val de Grace, onder de voorstad St. Jacques enz. aanwezig, en loopen voort tot aan Mont-rouge. Men klimt langs drie verschillende trappen in dezelve neder: de eerste is op de plaats van het westelijke paveljoen der barrière d'Enfer; de tweede ligt in de boven vermelde vlakte van Mont-Souris, en de derde bij het graf Isoire of Isouard, hetwelk, zoo men verhaalt, dien naam ontvangen heeft naar eenen beruchten roover, die voormaals den omtrek van Parijs tot het schouwtooneel zijner bedrijven gekozen en de Katakomben tot zijn sluiphol gemaakt had. Van de drie ingangsdeuren heet de eene porte de l'Ouest; de andere, aan de oostzijde der stad, wordt porte du Port Mahon genaamd, en de derde, aan de zuidzijde, heeft harèn naam van het graf Isouard ontleend. Door deze laatste gingen wij de Katakomben binnen. Van verscheidene flambouwen en lantarens voorzien, en door eenen kundigen gids geleid, begonnen wij met eenen 56 voet diepen wenteltrap af te klimmen. Aan deszelfs voet nemen de steengroeven eenen aanvang. ‘Laat ons zien, mijne Heeren, uit hoe veel personen ons gezelschap bestaat,’ zeî de gids, toen wij beneden gekomen waren; ‘houden wij ons bij elkander, en verwijdert u niet van mijne zijde. In allen gevalle,’ voegde hij
er bij, ‘indien iemand uwer kwam te verdwalen, gij ziet die zwarte streep, die boven ons hoofd aan het gewelf der steengroeven getrokken is; zij volgt er al de afgelegenste kronkelingen, de onregelmatigst loopende grenzen van; verliest ze nooit uit het oog, en altijd zal zij u op de plaats, waar wij thans zijn, bij den trap, dien wij gaan verlaten, terugbrengen.’ En inderdaad kan deze aan het gewelf der groeven getrokkene dikke zwarte streep den verdwaalden tot eenen ariadne-draad dienen, want zij verlaat het gewelf nooit, en wanneer een nevengang of een zijpad zich opdoet, wanneer de weg zich

{==709==} {>>pagina-aanduiding<<}
splitst, zoo volgt de zwarte streep, die groote slagader onder de duizend aders, welke het holle reuzenlijf in alle rigtingen doorkruisen, toch steeds zijnen tot rigtsnoer dienenden loop. Nadat wij ongeveer tien minuten lang in de steengroeven regt voorwaarts gegaan waren, kwamen wij aan de ingangsdeur der eigenlijke Katakomben. Voor deze deur heeft men in den gang eene soort van voorvertrek of verwulfde kapel uitgehouwen, die waarschijnlijk bestemd is, om den bezoeker op het verheven schouwspel, hetwelk zich zoo terstond voor zijne verbaasde blikken zal opdoen, voor te bereiden. Het is als 't ware een in steen gehouwen overgang tusschen leven en dood, tusschen aarde en hemel, tusschen zijn en niet zijn, of wel een aan een' kruisweg, tweehonderd voeten onder den grond, geplaatste gedenksteen, die ons herinnert, dat wij stof zijn. Memoriae majorum (*), dus luidt het opschrift, dat boven de deur met groote zwarte letteren ingegraven is, en ter wederzijden leest men, op twee in grafsteen-vorm uitgehouwene platen: Has ultra metas requiescunt beatam spem expectantes. (†)
De deur gaat open, en onwillekeurig deinzen wij terug voor het ontzettende gezigt, dat thans onze oogen treft. Tweeduizend doodshoofden en twintigduizend doodsbeenderen, tien voet hoog en vier voet diep op elkander gestapeld, doen zich plotseling voor ons op. Dit gezigt oefende op ons eene onbeschrijfelijke werking; als door éénen en denzelfden slag getroffen, trokken wij allen onze hoofden achterwaarts; het was de electrieke schok van den schrik, en echter heeft die schrik iets eerbiedwekkends. Hij prangt het hart zamen en doet de kniën knikken. Ja, ongetwijfeld zou men, onvoorbereid of onverzeld dit schouwspel ziende, werkelijk op de kniën zinken. Wat mij betreft, ik werd door eene godsdienstige rilling bevangen, die mij door al de leden kroop. Ik weet niet, voor wien ik mij nederboog, wien ik begroette, den Schepper of het schepsel, God of de dooden, maar als bij instinkt tastte ik naar mijnen hoed en ontblootte mijn hoofd. De mensch voelt zich zoo oneindig klein, wanneer hij hier voor zoo vele in de ruimte van tien vierkante voeten opeengestapelde menschengeslach-
{==710==} {>>pagina-aanduiding<<}
ten staat. Het gezigt dier opgehoopte massa's van beenderen en bekkeneelen maakte op mij den indruk, alsof ik eenen hoop asch in mijne holle hand hield, en dien wegblies, met de woorden: ‘Dat waren duizend menschen!’ Het menschdom krimpt tot niets en God wordt ons te groot! Wanneer de eerste indruk voorbij is, ontwikkelt zich weldra eene volgreeks van bedenkingen van eene andere soort. Die regelmatig opgestapelde gebeenten, van welke niet een eenig boven de anderen uitsteekt, die met schedelguirlandes versierde beendermuren verwekken ons een hoogstpijnlijk gevoel. Wat zijn wij in den grond wel anders dan lijken? en ongaarne hebben wij toch, dat men een spel met ons drijft. Het toepassen van de regelen der symmetrie op menschelijke overblijfselen schijnt ons een ongeoorloofd spel te wezen; de zorgvuldigheid, met welke men hier het gebeente
geordend heeft, even als rariteiten in de kabinetten van natuurlijke zeldzaamheden, welke men onder glasdeksels plaatst en dagelijks afstoft, komt ons voor als eene beleediging onzer persoonlijke waardigheid, die immers in de algemeene menschenwaardigheid mede begrepen is; de gedachte smart ons, dat men den eenen of anderen dag met ons gebeente op gelijke wijs een spel zal kunnen drijven, en wij zouden liever op het eenzaamste dorpskerkhof liggen, dan in het geval te komen, uit onze graven weder te voorschijn gehaald te worden, om in de Parijzer Katakomben eene prachtvertooning te helpen maken, en een deel te vormen van deze, uit beenderen en doodskleeden zaamgestelde behangseldraperie!
Doch aan overpeinzingen van dezen aard geeft men zich ongaarne langen tijd over, en weldra doorwandelden wij dan ook meer bedaard de talrijke gangen der Katabomben, en lazen de hier en daar onnoozele of hoogdravende opschriften, welke uit Grieksche en Latijnsche, maar ook uit Fransche dichters ontleend zijn, en op ontelbare plaatsen de wanden van dit beender-amphitheater versieren. Ook hier heeft de Fransche verfraaijingszucht aan een op zichzelf afschrikwekkend voorwerp, door allerlei vormen en soms koket verzonnene sieraden, een eigenaardig voorkomen weten bij te zetteu. De beenderen zijn zoo sierlijk en regelmatig opeengelegd, alsof een korenmeter met zijn' strijkstok daarover heen gegaan was; de buitenzijden dier beenderhoopen zijn met twee evenwijdig loopende schedelrijen versierd, welke ongeveer drie voeten van elkander, als kroonlijsten aan een

{==711==} {>>pagina-aanduiding<<}
gebouw, naar buiten springen, en als aaneengeregene fruitsnoeren om de fries rondloopen; in het midden van den hoop zijn de schedels, het zij in de siguur van een kruis geordend, of wel heeft men twee groote beenderpijpen dwars over elkander gelegd en daarop een doodshoofd geplaatst. De gids, wien onze praatzucht beter beviel, dan onze eerste verbaasdheid en stilzwijgen, maakte van deze gelegenheid gebruik, om ons de volgende anecdote te verhalen, welke men zegt, dat aan de bij den opbouw van dit doodenhuis arbeidende werklieden hier ter plaatse bejegend is.
Op zekeren dag, terwijl de werklieden beenderen opstapelden en doodshoofden rangschikten, hadden zij deze laatsten elkander schertsende toegerold en er mede gespeeld, gelijk de doodgravers in Hamlet. Plotseling begint een op den grond liggend doodshoofd, zoo het scheen over dezen moedwil vergramd, in beweging te geraken en voort te loopen. Onder vreeselijk angstgeschreeuw, hunne lantarens onder den voet loopende, nemen de arbeiders de vlugt, alsof de Booze zelf hun op de hielen zat. Een eenige, op wien de schrik nog heviger gewerkt had en die ruggelings ter aarde gevallen was, bleef op de ijzingwekkende plaats achter, terwijl hij het hol met jammerend hulpgeroep vervulde en als een razende met de beenen spartelde. Buiten ontstond hierdoor een ontzettend gerucht en opschudding; de opzigter wordt geroepen, en de moedigsten stijgen eindelijk naar beneden, deels met hun gereedschap, deels met wijwater gewapend, om den Booze te bestrijden en te bezweren. Men bereikt de plaats, en het aanrukkende leger blijft, door schrik getroffen, stokstijf staan. Het doodshoofd heeft zich nog veel verder van de plaats verwijderd waar het gelegen had, en rolt zelfs nog, voor het oog van allen, werkelijk heen en weder. Van alle kanten regenen nu slagen en wijwater op hetzelve, tot dat eindelijk eene geweldig groote rat, die in den schedel gekropen was en den uitgang niet zoo spoedig had kunnen wedervinden, er uitspringt en onder algemeen geschreeuw en gelach verdwijnt. De arme op den grond gevallen werkman had den uitslag van den strijd niet afgewacht, maar was reeds vroeger op de been gekrabbeld en gevlugt. Toen men hem den uitslag verhaalde, wilde hij dien natuurlijk niet gelooven, want hij had immers den Duivel met eigene oogen gezien! ‘De man leeft nog,’ zeî onze gids; ‘maar de grootste beloften, die men hem doen kan,

{==712==} {>>pagina-aanduiding<<}
zijn niet in staat hem weder in de Katakomben te brengen, en sedert dit voorval heeft hij er niet weder in gearbeid.’
Wij gingen langen tijd tusschen de beenderwanden rond; zij strekken zich wel een half uur ver uit; eindelijk bragt onze Cicerone ons in het mineralogische kabinet, want de Katakomben zijn een onderaardsch Museum, waaraan niets ontbreekt. Dit kabinet bevat eene zeer belangrijke verzameling, in welke de kenner eene volledige reeks van stalen der onderscheidene aard- en steenlagen ontmoet, waaruit de grond der Katakomben bestaat. Het uit de kalkrotsen afdruipende water schijnt niet veel kalkdeelen te ontbinden; nogtans hebben wij in het mineralogische kabinet eenige merkwaardige druipsteenen gezien. Van hier begaven wij ons naar het osteologische kabinet, waar men alle, met betrekking tot pathologie en physiologie, merkwaardige beenderen bewaard heeft; geneeskundigen kunnen zich hier verlustigen in de slecht geheelde beenbreuken, wonderlijke beenderuitwassen en ik weet niet wat al; want men kan zich ligt verbeelden, dat de oogst van zulke zeldzaamheden onder de myriaden van beenderen uiterst rijk moet zijn. - Ik wil de zeven af acht doodenkapellen onbeschreven laten, en alleen opmerken, dat zij meestal op eene zeer eigenaardige wijs met menschenschedels en menschenbeenderen versierd zijn, en aan deze onderaardsche grafplaatsen een bijzonder kenmerkend voorkomen geven. Naar gelange der voorwerpen, welke zij aan het oog vertoonen, versterken zij den indruk, welken de haar omgevende tooneelen verwekken, of geven aanleiding tot andere overdenkingen. Hier is de kapel van gilbert, dat slagtoffer der hedendaagsche beschaving, die in wanhoop en ellende binnen het Hôtel-Dieu van Parijs gestorven is. Als grafschrift leest men de bekende dichtregelen uit zijn testament: Au banquet de la vie infortuné convive, enz. (*) Iets verder verheft zich de kapel voor de offers, die in
de September-dagen van het jaar 1792 gevallen zijn. Nog verder hebben de bestormers der Bastille en der Tuileriën hun grafteeken; en nabij hetzelve heeft men voor den papierkooper reveillon, wiens huis bij het begin der eerste Fransche revolutie gesloopt werd, een gedenkteeken opgerigt. Daar liggen zij, de arme

{==713==} {>>pagina-aanduiding<<}
helden; hierheen heeft men hen geworpen, gelijk men oud ijzer in de prullenkraam werpt. En hoeveel plaats is er niet nog over!
Wij treden uit de laatste deur van het beenderhuis; wij zijn weder in de steengroeven, en onze Cicerone leidt ons naar de zoogenaamde carrière du Port Mahon, en verhaalt ons het aandoenlijke voorval, dat daaraan dien naam gegeven heeft; het is namelijk de hier boven bedoelde episode van den werkman décure. Deze had gemelde groef in het jaar 1777 ontdekt. Niet minder fier op zijne ontdekking, dan columbus op zijn nieuw gevonden werelddeel, hield décure dezelve voor iedereen geheim. Hierbij had hij de volgende bedoeling. Hoezeer slechts een gemeen handwerksman, gevoelde décure, dat er in hem iets meer stak dan een pleisterder of steenklopper. Hij had zichzelven gadegeslagen en als 't ware beluisterd, en in zich die verborgene aandrift gevoeld, die tot den mensch zegt: ‘Doe dat; uw noodlot wil het zoo!’ Kortom, hij had in zich eene scheppende kracht bespeurd, en dat hij tot kunstenaar geboren was; maar het ontbrak hem aan moed, en hij was arm. Bij zijne eerste poging had hij aanmoediging, of, bij gebrek aan deze, stilte en eenzaamheid noodig. Dit laatste bood hem zijne spelonk. Hij was langen tijd krijgsgevangen te Port Mahon geweest, en besloot, het plan dier haven, als verheven werk, in de hem omgevende steenmassa's uit te houwen. Hij legde zich aldaar eene afzonderlijke kleine werkplaats aan, waarin hij steelswijs zijne rusturen ging doorbrengen. Vijf jaren achter elkander werkte hij onafgebroken aan dit relief, en in gemeld tijdsverloop, van 1777 tot 1782, had hij de eigenlijke haven van Mahon, het fort Philippe en de kazerne in den rotswand gehouwen. ‘Décure,’ zegt héricart, ‘had eenzaam en geheim dit werk ten einde gebragt; de toegang naar zijne werkplaats was, buiten hem, aan niemand bekend. Thans
wilde hij zijnen arbeid door een' gemakkelijken, in de rots gehouwen trap voltooijen; maar, toen hij den laatsten pijler oprigtte, had hij verkeerd gemeten; het gewelf bezweek; de ongelukkige werd door den val gevaarlijk gekwetst, en stierf korten tijd daarna.’ Gedurende de eerste revolutie is dit relief der haven van Mahon deerlijk beschadigd geworden; wij zien echter van hetzelve nog genoegzame overblijfselen, om het geduld, het geheugen en den heerlijken aanleg van den werkman décure te be-
{==714==} {>>pagina-aanduiding<<}
wonderen, en om te betreuren, dat hij in zijne jeugd geene gelegenheid gevonden heeft, de vereischte onderrigting en oefening in de kunsten te genieten.
Ten slotte, en om het tafereel der Katakomben, hetwelk ik in korte en zwakke trekken aan het oog des lezers voorgesteld heb, met weinige woorden te voltooijen, moet ik nog zeggen, dat men zich de moeite gegeven heeft, om in deze onderaardsche gewelven de bijzonderheden der oppervlakte te herhalen. Volgens een gelijkmatig plan, zijn beneden, in volkomen gelijke rigting met elke straat van Parijs, naarmate van de breedte der uitholing, een of twee gangen getrokken, geopend of behouden geworden. Elk van die deelen der stad is er even zoo in afgedeeld; de gebouwen zijn, stuk voor stuk, naar derzelver lengte en breedte aangeduid; in eene diepte van meer dan tachtig voeten, is elke scheidsmuur tusschen twee belendende huizen aangewezen, elk huisnommer juist geplaatst onder het nommer van het huis boven den grond, kortom de naauwkeurigste overeenstemming tusschen beneden en boven daargesteld. Woont iemand derhalve b.v. in de voorstad St. Germain, zoo kan hij, bij een bezoek in de Katakomben, met volkomene juistheid ontdekken, of hij zich onder zijnen tuin of onder zijnen kelder bevindt, en hoe ver hij nog van zijnen hoedenmaker of van het Café Procope verwijderd is, hetgeen een aardig onderhoud verschaft.
De buitenlander, die Parijs met zijn bezoek vereert, verzuime niet, zoo mogelijk, de aanbeveling van den Minister der binnenlandsche zaken aan den Graaf rambuteau te verkrijgen; want hij, die alleen het bovenaardsche en aardsche Parijs heeft leeren kennen, heeft slechts de helft dier merkwaardige stad gezien.




Beoordeeling van het Godsdienstig-wijsgeerig stelsel van Hegel door de Duitschers.

(Uit de Heidelberger Jahrbücher, 1835. Nov. bl. 1041 en verv.; zijnde eene Beoordeeling van eschenmayer, Prof. te Tubingen, over hegel's Godsdienstige Wijsbegeerte, get. h. schmid.)

Dat de leer van hegel met de gewigtigste godsdienstige overtuiging onbestaanbaar is; dat de godsdienstige grond-
{==715==} {>>pagina-aanduiding<<}
denkbeelden van eenen persoonlijken God, van eene vrije menschelijke persoonlijkheid en persoonlijke onsterfelijkheid, die te allen tijde als de kern van alle Godsdienstleer en den grondslag van alle godsdienstig leven, en met name ook als den wezenlijken inhoud der zuivere leere van christus hebben gegolden, - dat deze in het stelsel van hegel niet naar eisch erkend, niet als zeker gesteld zijn; dit is, wel is waar, door bezadigde denkers reeds lang en herhaalde malen gezegd, maar hunne stem werd door de luide toejuichingen, die toen nog plaats hadden, van zijne talrijke leerlingen overschreeuwd, en deed geene werking. Maar hoe meer die eerste bedwelming voorbijging, en aan bedaarde, onpartijdige beoordeeling plaats overliet, des te luider en nadrukkelijker verhief zich weder de beschuldiging tegen het stelsel van hegel, ‘dat het ledig was aan godsdienstigen inhoud.’ Behalve den steeds voortdurenden strijd der stellige tegenstanders van hegel, vooral van de zijde der kritische school, heeft zich in den jongsten tijd eene Oppositie tegen hegel gevormd, bestaande uit mannen, die in hunne wijsgeerige vorming naauw met hem verwant schenen, zoo als de jongere fichte, weisse, braniss, troxler en anderen; ja de oude Meester der Identiteitsleer, de Leermeester van hegel, schelling, brak zijn langdurig stilzwijgen af, om tegen hegel de stem te verheffen. De gemeenschappelijke inhoud nu van dien ganschen tegenstand was geen andere, dan dat het Formalismus van hegel alles vernietigt, wat als Ideaal kracht en waarde bezat; omdat het algemeene
bij hem zoodanig het overwigt heeft, dat de denkbeelden van afzonderlijk bestaan, persoonlijkheid en vrijheid in zijne leer geheel geene plaats vinden. Daarom beschuldigde schelling de leer van hegel, dat zij zich niet boven het ontkennende der logische noodzakelijkheid, van hetgeen niet zijn kan, kan verheffen, en verkondigde eene boven deze noodzakelijkheid van begrip verhevene stellige Wijsbegeerte van vrijheid en werking. Maar in dit alles ziet men het gebrek bij hegel aan godsdienstige denkbeelden. Er is in de leer van hegel geen vrije, persoonlijke God, maar slechts eene wet van redekunstige noodzakelijkheid; geen vrij, persoonlijk Ik; geene persoonlijke onsterfelijkheid: want vrijheid en persoonlijkheid zijn in die redekunstige noodzakelijkheid verslonden. Een leerling van hegel, richter, durfde zelfs openlijk beken-
{==716==} {>>pagina-aanduiding<<}
nen, dat de Onsterfelijkheid in de leer van hegel niet te vinden is. Göschel beproefde het wel, dit denkbeeld uit onderstellingen volgens hegel te ontwikkelen; maar weisse en richte hebben met regt daarop aangemerkt, ‘dat göschel iets in de leer van hegel gebragt heeft, hetgeen er niet in gevonden wordt.’
Eene merkwaardige bevestiging vond de beoordeeling, die men vroeger niet wilde gelooven, nopens de zwakheid en gebrekkigheid van hegel's stelsel, in de na zijnen dood uitgekomene lessen over de godsdienstige Wijsbegeerte (über die Religionsphilosophie.) Hier, waar hij uitvoeriger en vrijer zijn gevoelen over godsdienstige zaken te kennen gaf, en niet zoo bij het afgetrokkene blijven kon, verdween de nevel al meer en meer, die zijne denkbeelden omtrent deze onderwerpen in de duistere, afgetrokkene formules der Encyclopedie nog bedekte; en zoo werd de overtuiging steeds meer algemeen en meer zeker, dat de leer van hegel ledig is aan godsdienstigen inhoud.
(Hierop volgt nu de beoordeeling van eschenmayer's werk, hetwelk zeer sterk tegen hegel gerigt is, en denzelven vooral als geheel strijdig met de Christelijke Openbaring en derzelver grondwaarheden beschouwt. De Duitsche Rec. keurt, vooral omdat hij minder regtzinnig is dan eschenmayer, hier niet alles goed, maar zegt toch:) ‘Eschenmayer heeft het wezen van hegel's Wijsbegeerte zeer goed gevat, en hare diepe gebreken wèl verstaan en in het licht gesteld. Men kan dus met de beoordeeling van eschenmayer in het ontkennende, 't geen hij tegen hegel zegt, volkomen instemmen, zonder daarom het stellige, hetwelk hij daartegen voortbrengt, goed te keuren. ‘Hoe kan men toch stellen,’ zegt hij, ‘dat God door de zelfbewustheid van den (menschelijken) geest, door den trapswijzen gang der Natuur, en door de tijdvakken der Wereldgeschiedenis, zich van lieverlede moet opwerken, om aan zichzelven klaar, of het denkbeeld te worden, dat zichzelve kent’? - ‘Is de Schepper, die alles te voorschijn bragt, in den kring der geschapene werken ingevlochten’? Onder anderen komt eschenmayer op de leer der Drieëenheid volgens hegel, waarvan zich diens Wijsbegeerte zoo gaarne als een masker bedient, om haar als Christelijk te doen voorkomen. Hegel's Drieëenheid, zegt hij, is vol van tegenstrijdigheden, willekeurige stellingen, en, wanneer zij met het Evan-
{==717==} {>>pagina-aanduiding<<}
gelie vergeleken wordt, eene snoode ontheiliging. De Drieeenheid is, zoo als eschenmayer zeer juist aanmerkt, niet te verklaren door redekunstige ontleding van God, niet als eene logische bewerking; maar volgens de Christelijke voorstelling is zij
een gevolg van Gods vrijheid, waaraan de onheilige Wijsbegeerte de hand niet moet slaan. De aanmerkingen van eschenmayer tegen de theorie der zonde van hegel bevatten zeer vele waarheid. Het hoofddenkbeeld, dat hij ontwikkelt, is dit: Hegel beschouwt al wat zonde en verlossing betreft als redekunstig; terwijl eschenmayer te regt daarop dringt, dat het uit een zedelijk oogpunt moet worden beschouwd. ‘Stellen wij,’ zegt hij, ‘voor een oogenblik de zonde als eene logische noodzakelijkheid, zoo is de geheele Geschiedenis eene Comedie, waarin ieder, die handelt, zich wel diets maakt, dat hij eene vrije rol speelt, maar toch slechts eene pop is, die door uitwendige draden in werking gebragt werd. Neemt men de zedelijke vrijheid weg, zoo zijn regtvaardigheid, genade en liefde tevens verloren.’ - Ook de verzoening heeft bij hegel slechts eene logische beteekenis: zij is het wegnemen der tegenstelling tusschen het eindige en Gods Algemeenheid. Zeer juist zegt eschenmayer daartegen: ‘Het begrip van verzoening is van eenen zuiver zedelijken aard, en behoort geheel in het gebied der vrijheid te huis.’ - Eindelijk brengt eschenmayer ook de loochening door hegel van eenen toekomenden staat ter bane, en diens armhartige onsterfelijkheid, welke slechts in een opgaan der bijzondere geesten in den algemeenen of absoluten Geest zou bestaan. Hij doet zeer treffend zien, hoe ook dit zwakke punt der godsdienstige Wijsbegeerte van hegel haren grond heeft in de alles beheerschende redekunstige (logische) noodzakelijkheid, die het denkbeeld van vrijheid en persoonlijkheid wegredeneert, zonder welke eene ware
onsterfelijkheid eene hersenschim is. ‘Hegel,’ zegt eschenmayer, ‘die het vrije beginsel nergens kan vatten, en alles beneden het weten stelt, kon ligt op den inval komen, dat het afzonderlijke, persoonlijke wezen na den dood in het algemeene van den eeuwigen Geest zou ontbonden worden, juist tegenovergesteld aan het vrije beginsel, hetwelk, als eene persoonlijke zelfstandigheid, op zichzelve wil en handelt, en dus ook na den dood nog voortduurt.’ - Vervolgens verklaart hegel den Heiligen Geest als hetzelfde met de Christelijke Gemeen-
{==718==} {>>pagina-aanduiding<<}

te; eene mystieke voorstelling, die eschenmayer te regt bestrijdt. ‘De Gemeente,’ zegt hij, ‘is niet de zelfbewustheid van God, maar de zelfbewustheid der Gemeente moet leeren zich tot God te verheffen; de Geest is niet God als Gemeente, maar de Geest werkt in de Gemeente, opdat zij geschikt wordt voor het Koningrijk Gods.’ - Ten slotte stelt eschenmayer de hoofdverschillen tusschen hegel's godsdienstige Wijsbegeerte en de zijne bijeen, en sluit daarop met de algemeene oordeelvelling over hegel's Religionsphilosophie, welke wij wel niet in alles willen verdedigen, maar waarin wij toch zeer veel waarheid vinden. ‘Het geheele karakter van hegel's godsdienstige Wijsbegeerte,’ dus schrijft eschenmayer, ‘laat zich tot de volgende korte stellingen brengen: Zij is niets anders dan eene redekunst, die door de behandeling van Christelijke waarheden wil schitteren. Hegel heeft eenen God zonder heiligheid, eenen christus zonder vrije liefde, eenen Heiligen Geest zonder verlichting en bewaring des woords, een Evangelie zonder geloof, eenen afval zonder zonde, een kwaad zonder eigene schuld, eene verzoening zonder vergeving van zonden, een dood zonder offer, eene gemeente zonder eerdienst, eene vrijheid zonder toerekening, eene regtvaardigheid zonder oordeel, eene genade zonder verlossing, eene Godsdienstleer zonder Openbaring, een leven op aarde zonder toekomst, eene onsterfelijkheid zonder persoonlijke voortduring, eene Christelijke Godsdienst zonder Christendom, en in 't algemeen eene Godsdienst zonder Godsdienst.’

Vonnis van Paus Gregorius XVI.

Het werk van den beroemden Edinburgschen Hoogleeraar th. m'crie, Geschiedenis van den voortgang en de onderdrukking der Hervorming in Italië in de zestiende Eeuw, is ook in het Italiaansch overgezet onder den titel: Istoria del progresso e dell' estinzione della Riforma in Italia nel Secolo fedecissimo, tradotta dall' Inglese di tomas maccrie. Hetzelve kon niet nalaten de aandacht van velen in Italië te trekken, en zou de oogen van menigeen voor de waarheid, aan de hand der geschiedenis, hebben kunnen openen. Uit dien hoofde heeft de Paus den 22 Sept. 1836 be-
{==719==} {>>pagina-aanduiding<<}
volen, dat dit boek op den Index van verbodene boeken moest geplaatst worden; welk lot ook ten deel is gevallen aan de Souvenirs etc. pendant en Voyage en Orient, par a. de lamartine, en zijn Jocelyn. Verhoogt dit de waarde niet van het werk van m'crie, die sedert 5 Augustus 1835 in beter vaderland is overgegaan, en moet het vonnis van den eenenzeventigjarigen Paus de belangstellende aandacht niet vestigen op een boek, hetwelk, met zoo veel waarheidsliefde geschreven, de magt der dwaling en der Hierarchij heeft in het licht gesteld? Verdient het zulks vooral niet in deze dagen, in welke de Priesterheerschappij zoo zeer woelt en werkt? Het is bekend, dat er in 1832 eene Nederduitsche vertaling van dit belangrijke boek is uitgegeven door w.n. munting, Predikant te Leyden, die er zijne aanmerkingen heeft bijgevoegd.

Dupavel in zijnen put.

De nieuwspapieren der maand September 11. hebben verslag gedaan van het ongeluk en de daarop gevolgde redding van dien werkman, welke veertien dagen lang onder het houtwerk en den zandgrond van eenen put, waarin hij bij Lyon arbeidde, begraven gebleven is. Naderhand is men in het bezit gekomen van nog omstandiger en echtere berigten, zoo omtrent de bijzonderheden der werken, tot zijne opdelving ondernomen, als omtrent den toestand en de aandoeningen van den levend begravenen, terwijl de hagchelijke, eenmaal inderdaad mislukte, pogingen tot zijne redding voortgezet werden. Een dier berigten vooral, door den Courrier de Lyon van 2 October, onder het hierboven geplaatste opschrift, medegedeeld, achten wij de aandacht van het lezende publiek te meer waardig, daar in het verhaal de man zelf van zijn wedervaren en gemoedstoestand rekenschap geeft.
De deelneming, zegt het Lyonsche blad, die zich aan het zoo zonderlinge ongeval, aan het onder den grond voortgeduurde leven en aan de bijna wonderdadige redding van een eenvoudig arbeidsman gehecht heeft, is nog niet uitgeput. Ook twijfelen wij niet, of men zal met belangstelling het ongekunstelde verhaal lezen, uit den mond zelven van dufavel gegeven, van de aandoeningen, welke hij gedurende zijne onderaardsche gevangenschap ondervonden

{==720==} {>>pagina-aanduiding<<}
heeft, van de omstandigheden dier langdurige en vreeselijke foltering, van den afwisselenden doodsangst en levenshoop, welke hij heeft moeten doorstaan, alvorens het oogenblik van zijn behoud genaakte. Het is een uit het graf herrezene, die de geschiedenis verhaalt van zijne worsteling met den dood. Dit eenvoudige relaas is te vinden in het door Doctor bienvenu in het licht gegeven verslag, dat ten voordeele van dufavel verkocht wordt. Ziehier eenige uittreksels uit het gesprek, tusschen dufavel en den Doctor gehouden. Hij begint met het hem overgekomen ongeluk te verhalen.
‘Ik stond,’ zeide hij, ‘des morgens ten zeven ure, aan den rand van den put, toen een mijner kameraden, in allerijl naar boven klimmende, mij toeriep, dat er eene aardstorting gebeuren zou. De put was tweeënzestig voeten diep en in een' lossen zandgrond gegraven. Kom, kom, zeide ik, ik zal nog wel den tijd hebben om mijn' werkbak te gaan halen; en ik deed mij nederlaten. Spoedig, nog maar halverweg gekomen, hoorde ik zware steenen vallen; evenwel ik ging voort en kwam beneden. Ik legde twee planken in mijn' werkbak, en stapte er juist zelf in, om mij te doen ophijschen, toen ik iets boven mij hoorde kraken; ik keek op, en zag vijf der trommels van den put gelijktijdig doorbreken. Ik gaf een' harden schreeuw, maar was op hetzelfde oogenblik door de instorting overdekt en zag niets meer.
De onderste trommels waren aan den boven-, en de bovenste aan den benedenrand ingedrukt geworden; dit heeft het zand boven mijn hoofd opgehouden, hetwelk zich op de planken, die het ondersteunden, ophoopte.
Mijn werkbak was nog vast aan het touw, waarmede ik naar beneden gelaten was, en lag min of meer omgekeerd tegen mijn linker been. De ruimte, waarin ik mij opgesloten vond, was den eersten dag omtrent zeven voeten hoog; maar zij verminderde allengskens, en reeds den derden dag was ik, door het dieper zakken der planken en der daarop rustende aarde, in de pijnlijke ligchaamshouding gebragt, waarin ik nog elf dagen lang, tot op den tijd mijner redding, heb moeten verblijven. Mijne boven geblevene makkers, meenende dat zij mij daardoor redden konden, trokken het touw aan; alstoen rees de werkbak tot aan de planken, die de ingestorte aarde ophielden. Bij de gedurige pogingen,

{==721==} {>>pagina-aanduiding<<}
welke zij deden om het touw naar hen toe te trekken, deed de werkbak, door tegen de planken te stooten, dezelve schudden, en maakte, dat de aarde er tusschen door viel. Ik bemerkte, dat het onmogelijk was het touw naar boven te halen; men zou er wel twintig ossen aan hebben kunnen doen trekken, zonder er in te slagen.
Mijne kameraden achtten mij zeker verloren, want zij hielden eindelijk op aan het touw te trekken; alstoen palmde ik het naar mij toe, en rolde het op in den werkbak, uit vrees, dat zij nogmaals ondernemen mogten, dien in de hoogte te winden. Dit gebeurde inderdaad. Toen ik derhalve voelde, dat het touw op nieuw naar boven liep, sneed ik het met mijn mes af (*), vóór dat de werkbak weder tot tegen de planken getrokken wierd. Ik deed wèl hieraan, want men bleef het noodlottige touw optrekken, dat geheel verdween en den bak bij mij achterliet. Het gat, waardoor het heengegaan was, vormde eene kleine opening, langs welke het zand binnenzijpelde. Zeer gelukkiglijk zette zich weldra een keisteentje in hetzelve vast en stopte den doorgang. Ik bevond mij aan de eene zijde van den put, met den rug naar den buitenwand gekeerd, en boven mijn hoofd was de verzakking, uit welke zand en steenen op mij nedervielen; wel eene goede el hoog is er gevallen.
Dit zand, zich op den grond ophoopende, belemmerde mijne beenen; ik was gedwongen het onder mijne voeten neêr te trappen, en op deze wijs rees ik, ondanks mijzelven, naar de planken, die het gewelf van mijn aardhol vormden. Den derden dag was ik reeds zoo hoog gekomen, dat ik gedwongen was mijn ligchaam te buigen, en den stand aan te nemen, dien ik nu beschrijven zal: het

{==722==} {>>pagina-aanduiding<<}
regter been was onder mij gebogen, het linker naast den werkbak uitgestrekt, de voet lag in een gat tusschen twee planken, de regter knie stond krom onder de kniebuiging van de linker, het ligchaam was gekromd, de linker schouder steunde tegen twee planken der trommel, digt bij den hoepel, die dezelve ophield, en het hoofd hing naar den kant van dien schouder over zijde; mijne armen waren nagenoeg vrij, en ik kon dezelve ten halve uitstrekken; met de kruin raakte ik de planken, die zich zoo wonderdadig tot een gewelf boven mij hadden zamengevoegd; al den tijd, dien ik in de diepte heb doorgebragt, heb ik rondom mij stukken van gebroken planken gevoeld, die gelukkig sterk genoeg geweest zijn om de drukking van den aardval te weêrstaan en het zand op te houden, dat mij ontwijfelbaar zou hebben doen stikken.’
‘Maar hoe,’ vroeg hem Doctor bienvenu, ‘heeft men zich door u kunnen doen verstaan, en hoe kon de lucht, die voor uwe ademhaling noodig was, tot u komen?’
‘Ik heb reeds gezegd,’ gaf dufavel ten antwoord, ‘dat er, boven mijn hoofd, eene opening gebleven was; ik kon die niet zien, en groot was zij ook niet, maar het doorzijpelen van het zand bewees mij, dat zij bestond. Zaturdag ochtend, ten twee ure, hoorde ik, dat men mij van boven riep. Ik antwoordde: Zoekt goed naar den kant, waar ik ben; het is naar den kant van den kersenboom (die kersenboom staat digt bij den mond van den put); daar moet een gat zijn, want het zand loopt er nog altijd door, als door een' trechter. (*)
Toen men deze opening ontdekt had, begon men met mij te spreken; ik zeide, dat ik goedsmoeds was, dat ik

{==723==} {>>pagina-aanduiding<<}
mij niet bezeerd had, maar dat men zachtjes te werk moest gaan, want dat er nog altijd een regen van zand op mij nederviel. Ik bedacht toen mijne kleederen aan stukken te snijden, en met mijn mes deze lappen in de reten der planken te stoppen, die het zand lieten doorzijgen. Zoodra men door het gat met mij spreken kon, vroeg ik om drinken; ik had grooten honger, maar nog meer dorst; reeds vier malen was ik gedwongen geweest, mijn eigen water uit mijne holle hand te drinken; maar dit had mijnen dorst slechts vermeerderd. Later zeide ik, dat men bindgaren naar mij af zou laten; hieraan bond ik mijne beurs en mijne oorringen, ten einde men dezelve aan mijne vrouw ter hand zou stellen; men trok ze op, en ik was gerust.
Het was eerst zaturdag avond ten zes ure, dat men begon mij drinken af te laten; er was, sedert de instorting, omtrent anderhalf etmaal verloopen. Men zond mij een fleschje, waarin een vocht was, dat zeer lekker smaakte, maar er was zoo weinig van. Zondag zond men mij bouillon, en ook wijn in kleine kruiken; maar dit stilde mijnen honger niet, en ik kwam op het denkbeeld om de kurken op te eten. De fleschjes, welke men vervolgens naar mij neêr liet zakken, hadden geene kurken meer, maar waren met wijngaardbladen gestopt; ook deze at ik op, want zoodra ik slechts eenigen tijd bleef zonder iets te nuttigen, werd het mij wee om het hart.’
‘Zijt gij ook, gedurende die veertien dagen, ongesteld geweest?’ vroeg hem de Heer bienvenu; ‘want men heeft meermalen gezegd, dat gij pijn in het hoofd voeldet, ja zelfs dat gij u van het leven wildet berooven, daar gij toch dacht verloren te zijn.’
‘O neen!’ hernam dufavel; ‘ik had steeds de overtuiging, dat ik gered zou worden, en pijn in het hoofd had ik alleen, wanneer ik te lang zonder voedsel bleef. Des donderdags (den 7den dag) liet men mij een koud bouillon af (*); dit gaf mij buikpijn en bragt mij aan den afgang; daarop deed de Heer chinard mij artsenijen aflaten, en na verloop van twee dagen vond ik mij beter. Men heeft mij ook een fleschje eau de cologne toegezonden; maar de

{==724==} {>>pagina-aanduiding<<}
reuk daarvan was mij te sterk; hij bedwelmde mij, en ik kreeg nog zwaardere hoofdpijn. Er kwam mij ook eene waterblaas op den teen van den regter voet; maar ik opende die met mijn mes, en toen hinderde zij mij niet meer.’
‘Daar men met u spreken kon,’ zeide de Doctor, ‘en men zelfs levensmiddelen door de opening naar u afliet, moet gij ook daardoor het daglicht hebben kunnen bespeuren.’
‘Neen,’ antwoordde dufavel; ‘het gat was wel boven mijn hoofd, maar daarboven had zich, in het houtwerk der trommels, eene soort van kromme doorgang gevormd, die nagenoeg de gedaante van een S had. De ingang was aan de overzijde van den put; van daar moest het daglicht binnendringen. Ik heb dit vernomen door mijnen neef, welke degeen was, die in den put afdaalde. Van tien ure 's morgens tot twee ure na den middag kwam het mij wel voor, dat ik een stipje zag, waar het minder donker was dan elders; maar het was uiterst weinig.’
‘Daar gij geen licht kondt zien,’ vroeg de Doctor, ‘hoe hebt gij dan de dagen kunnen tellen?’
‘Ik kon nacht en dag onderscheiden aan eene vlieg, die in mijn hol was. Het moet er eene vrij groote geweest zijn, want zij gonsde zeer hard. Den eersten dag hoorde ik haar van den kant van mijn hoofd aankomen en rondom mij vliegen; op dien tijd was de ruimte om mij nog groot, en ik stond regtop. Wanneer ik de vlieg niet meer hoorde, begreep ik, dat het nacht was. Toen men de eerste maal, zaturdag ten twee ure 's morgens, tot mij sprak, was mijne vlieg stil, en ik hoorde haar eerst eenige uren later. Van hen, die zich nederlieten, vernam ik, hoe laat het was; ik had mij niet bedrogen. Elken der volgende dagen kwam de vlieg bij het opgaan der zon; zij zette zich op mijn hoofd, op mijne handen, en zelfs op mijne spijs. Had zij haar genoegen, dan verdween zij, of ten minste hield op zich te laten hooren, en eenige oogenblikken daarna kwam zij weder. Des avonds hoorde ik haar in het geheel niet meer. Ik wist, dat zij zich op mijne spijs zette, omdat zij, zoodra ik dezelve aanroerde, al gonzende wegvloog. O, hoe dikwijls heb ik niet gezegd: Gij gelukkige vlieg, wat wenschte ik aan u gelijk te zijn, en ook door die kleine opening te kunnen dringen!.... Haar gezelschap is mij een groote troost geweest.’

{==725==} {>>pagina-aanduiding<<}

‘Maar,’ vroeg hem verder de Doctor, ‘daar gij aanhoudend zand hoordet en voeldet nedervallen, moest gij vreezen, dat uw hol vol zou loopen, en dat gij stikken zoudt?’
‘Ja, dit heb ik dikwijls gedacht. Daarom vroeg ik ook zondag, dat men mij een' kleinen zak zou aflaten, om het zand naar boven te zenden. Men liet er mij een' af (een lange en naauwe buidel); ik vulde dien met zand, en men trok denzelven door middel van een bindtouw weder op. Des maandags (vier dagen vóór mijne redding) zeide men mij geen zand meer naar boven te zenden, omdat het doorhalen het boven liggende zand in beweging bragt, en dat er meer zou beginnen te vallen; iets, dat ik ook reeds bemerkt had. In de eerste dagen had er, vóór mij, aan de tegenoverliggende zijde van den omkring des puts, eene verzakking plaats gehad; het zand liep mij op de beenen, en zou in korten tijd het linker, dat naar dien kant uitgestrekt lag, overdekt hebben. Ik nam eene der twee planken, welke ik, toen ik beneden kwam, in mijn' werkbak gelegd had; ik zette haar regt op tegen de plaats, waar het zand naar beneden liep, en belette het dus bij mij te komen; maar ik hoorde het achter die plank binnenloopen, en toen er eene zekere hoeveelheid bijeen was, deed de drukking het boveneinde der plank, bij wijs van een gewelf, krombuigen. In de eerste dagen van mijne opsluiting had ik die plank dwars over mijn' werkbak gelegd, en plaatste mijnen drank daarop, even als op eene winkelrigchel. Nadat deze plank zich als een boog gekromd had, heb ik het zand aan dien kant niet meer hooren binnenloopen, en denk dus, dat de ruimte daarachter vol was.’
‘Wat deedt gij met de andere plank; want gij hadt er immers twee?’
‘Die had ik achter mij geplaatst, dwars en in eene schuinsche rigting; een der einden steunde tegen een' hoepel van de trommel, en ik zat op het andere. Ik ligtte die plank een weinig tegen de trommel op, wanneer ik eene natuurbehoefte voldoen wilde.’
‘Hoezeer, gelijk gij zegt, het fijne zand nog altijd bleef doorzijgen, hebt gij echter, zoo ik wèl versta, na het plaatsen uwer plank tegenover u, geene instorting meer vernomen?’
‘Ja, wel degelijk; ik heb zelfs een zeer benaauwd oogenblik gehad. Het was drie dagen vóór ik gered werd (des

{==726==} {>>pagina-aanduiding<<}
dingsdags); ik hoorde alles boven mij kraken; er liep zand tusschen de aarde en de planken, tegen welke mijn linker schouder leunde; hierop zakte alles vijf of zes duim, en mijn hoofd werd digter op mijnen linker schouder gedrukt; doch gelukkig heeft de beweging maar een oogenblik geduurd, en sedert heeft zich niets verzet.’
‘Hebt gij rondom u hooren werken, ter wederzijde van den put?’
‘Toen men mij berigtte, dat de sappeurs der genie achter mijnen rug eenen put groeven, zeide ik: dat is goed; van achteren moet men mij bijkomen; zij hebben den goeden kant gekozen. Toen zij in het zand begonnen te werken, (op omtrent tien voeten diepte) hoorde ik den eersten slag van het houweel, en heb sedert al de andere gehoord. Daar het zand niet zeer vast en minder fijn is dan hetgeen men tot het metselen gebruikt, deelt het geluid zich beter mede. Ik heb ook wel mijne kameraden, de gravers, gehoord, die den put aan de andere zijde maakten; maar ik hoorde hen minder duidelijk, daar het zand aan dien kant digter is en de aders van den grond anders loopen. Ik zeide toen, dat zij mij niet krijgen konden, want dat vóór mij de put met gebroken planken, aarde en zand volgestopt lag, en dat zij, door dezelve te roeren, alles op mij zouden doen instorten.’
‘Daags vóór uwe verlossing heeft men u wijn en levensmiddelen voor vierentwintig uren doen toekomen; heeft dit u niet bevreesd gemaakt? Men dacht, dat er eene nieuwe aardstorting gebeuren zou, en dat, zoo gij daardoor niet gesmoord werdt, deze voorraad nog eene kortstondige verkwikking voor u wezen kon.’
‘Die omstandigheid heeft mij niet bang gemaakt. Ik dacht slechts, dat, daar de opening kleiner geworden was, men mij door dezelve geen voedsel meer kon doen toekomen, en dat, zoo men er mij nu voor vierentwintig uren afliet, de reden daarvan was, dat men dacht, dat die tijd toereikend zou zijn, om met den mijngang der genie tot mij door te dringen.
Op dat tijdstip kon ik de soldaten, die aan mijne bevrijding werkten, hooren spreken. Ik kon hen antwoorden, en ik hoorde het zand vallen, dat zij weggroeven. Eensklaps, toen ik mijn hoofd een weinig achterwaarts keerde, zag ik licht, en riep oogenblikkelijk: O, ik zie de kaars!

{==727==} {>>pagina-aanduiding<<}
Dit was een heerlijk oogenblik voor mij; maar terstond gevoelde ik eene zware koude, die door den ontstaanden luchtstroom veroorzaakt werd, en ik trok mijn hoofd van voor de gemaakte opening terug.
De Luitenant, die in den mijngang was, zeide mij twee malen, hem aan te zien en mijn gezigt voor het gat te brengen. Ik deed het; maar ik trok mijn gezigt aanstonds weder weg, uit hoofde van den kouden togt, dien ik gevoelde.’
‘Op den tijd toen de bovenopening kleiner werd, heeft men aan den mond van den put eene schel geplaatst, en u het eind van den draad doen toekomen, die er aan gehecht was: waarom hebt gij, toen men den mijngang geopend en gij het licht gezien hadt, zoo menigmaal gescheld?’
‘Het was alweder om de koude, welke mij de ontstane togt veroorzaakte, en ik verzocht, om mij daarvan te bevrijden, dat men den mond van den put, waarin ik lag, zou toestoppen.
De Luitenant gebood mij vervolgens, geene beweging te maken, vermits men de twee planken, tegen welke ik leunde, moest doorzagen, om mij in den mijngang te brengen. Hij vreesde, dat, wanneer men die planken aanroerde, er weder eene verzakking ontstaan zou; maar ik zeide hem, dat zij niets droegen, dat er niets op rustte, en ik begon oogenblikkelijk, van mijnen kant, er eene met mijn mes door te snijden. Die plank was van slecht, vergaan hout, en met gemak sneed ik haar door, hoezeer mijne bewegingen zeer belemmerd waren, en de plank zich achter mij, nevens mijnen linker schouder, bevond. Ter zelfder tijd zaagden de sappeurs der genie de andere door. Toen zeide ik aan den Serjant, dat hij een' grooten keisteen en een stuk hoepel, dien ik reeds doorgesneden had, zou wegnemen; die twee voorwerpen zouden mij gehinderd hebben. Vervolgens ter regter zijde mij op mijne hand steunende, kon ik eene kleine poging doen en mij eenigzins naar de linker zijde keeren. Ik poogde mijn hoofd in den mijngang te brengen, toen een Serjant mij boven de schouders greep en mij met één' ruk naar zich toe trok. Ik riep: Leve de genie! Eene nieuwe poging, die ik beproefde, drukte mij nog digter naar hem toe, en eindelijk haalde men mij geheel in den gang. Daar legde men mij op eenig hooi neder. Al die brave manschap der genie beijverde zich om het zeerst, mij met hunne jassen te dekken, nog boven de deken, welke men voor mij gereed gehouden had, en weldra viel ik voor een' korten tijd in slaap. Ik was gered.’

XLIV voorteekens van regen.


De holle wind kent perk noch palen. 
Het zwerk verandert keer op keer. 

{==728==} {>>pagina-aanduiding<<}

Ik zie de kwik in 't weêrglas dalen. 
Het schoorsteenroet valt drupp'lend neêr. 
Het vocht begint den muur te ontvloeijen. 
De zwaluw scheert langs 't spichtig gras. 
De vlieg verstoort de logge koeijen. 
De kikvorsch kwaakt in d' engen plas. 
Flink, mijn patrijshond, zit te droomen. 
Het stof draait dwar'lend in den vliet. 
De visschen spart'len op de stroomen. 
Het regende ook op Sint Margriet. 
Hebt gij den stank der gracht geroken? 
Zaagt gij dien fraaijen regenboog? 
De zon is nev'lig neêrgedoken. 
Ondraaglijk kwelt me een eksteroog. 
De huiskat strijkt haar fulpen wangen. 
Gesloten is de pimpernel. 
De meerle fluit haar zoete zangen. 
Ei hoor, wat piept de krekel schel! 
Het loeijend vee wil 't veld verlaten. 
't Verschiet schijnt ons nabij te zijn. 
Ik hoor de ontruste schapen blaten. 
Aanhoudend knort het ronkend zwijn. 
De slakken zijn met zand bestoven. 
De padden kruipen ginds en her. 
De klaver heft de kruin naar boven. 
Flaauw glinstert zelfs de grootste ster. 
De paauw verheft zijn schelle kreten. 
Het rijpaard trapt vol ongeduld. 
Mijn hond wil gras, voor beend'ren, eten. 
Zie, hoe een kring de maan omhult! 
De glimwolm blinkt in vollen luister. 
De koekoek roept in 't eenzaam woud. 
De maan schijnt rood door 't nev'lig duister. 
Het is, schoon zomer, nat en koud. 
De ganzen gagg'len; de eenden kwaken. 
De gladde zuring krimpt ineen. 
Het hout zet uit, met hoorbaar kraken. 
Het vocht ontwelt den blaauwen steen. 
De raven storten zwierend neder. 
In gang en kamers kruipt de spin. 
De herder spelt onstuimig weder. 
De nieuwe maan viel maandag in. - 
Dus, vriend, ons uitgaan is verkeken; 
Al ziet ge zuur, hier is geen keus, 
En morgen (waar' die dag verstreken!) 
Zij t'huis te blijven onze leus. 

L.

S.

(Vrij nagevolgd en vermeerderd naar het Engelsch van Dr. jenner.)


{==729==} {>>pagina-aanduiding<<}







Mengelwerk.

Hulde aan de nagedachtenis van mijnen onvergetelijken vriend G.C.E. Kicherer, Leeraar der Evang.-Luthersche Gemeente te Utrecht, overleden den 17 Sept. 1836.

Door F.J. Domela Nieuwenhuis. (*)

Geliefde Broeders en Zusters!

Meermalen werd het mij vroeger vergund, het Evangelie der behoudenis u te verkondigen, en, naar de geringe mate der aan mij verleende gaven, u te vermanen, te vertroosten en te bemoedigen; maar nooit betrad ik dezen kansel in weemoediger stemming, dan ik gevoel, dat mijne ziel thans heeft overmeesterd. Ik sta op de plaats, waar kort geleden een nog jeugdig Leeraar stond, wiens langdurig lijden en vroege dood u en mij zeer diep getroffen hebben: ik spreek tot eene Gemeente, die op hem, op zijnen arbeid en op zijne liefde den hoogsten prijs heeft gesteld: ik zie in deze vergadering vrienden en vriendinnen van hem, die sinds vele jaren mijne hartelijke toegenegenheid in groote mate bezeten heeft.... en ik zou, hier staande, hier sprekende, u ziende, van hem kunnen zwijgen? - eer kleve mij de tong aan het gehemelte en stolle mij het bloed in de aderen, dan dat ik aan den schijn zelfs van zulk eene gevoelloosheid mij schuldig zou maken! En waarom zou ik van hem zwijgen? Toch niet, omdat gij van dit leergestoelte over hem, over zijne dienst en over

{==730==} {>>pagina-aanduiding<<}
zijnen wandel reeds genoeg hebt gehoord? Van den geliefden doode kunnen wij nooit te veel hooren. - Toch niet, omdat uw Leeraar, door lateren omgang, door naauwere betrekking, en vooral door meerdere oefening, de hulde der vereering hem welsprekender heeft kunnen brengen? Maar hier is de plaats niet, om den ijdelen roem van welsprekendheid na te jagen. - Toch niet, omdat niets mij hiertoe verpligt? Als berekende het diepgewonde hart de meer- of mindere verpligting! - Omdat niemand uwer mij hiertoe geroepen heeft? T.! bij het leven van uwen Leeraar had ik mij tot de waarneming dezer predikbeurt verbonden, en na zijnen dood moet ik haar vervullen: is dat niet een wenk van hooger hand, om nu de hulde der vriendschap met de vertroostingen des Christendoms te vereenigen? Heilig is mij daarom de belofte, aan mijne Gemeente gedaan, dat ik u zoude zeggen, hoe diep zij hem betreurt, dien gij ruim twee jaren geleden haar ontnomen hebt. Hare liefde verdiende hij: zijne liefde behield zij ten volle. Dat getuigde hij zelf, toen ik vóór weinige weken hem eenige malen bezocht: hij was reeds geheel verzwakt en droeg de doodstint op het gelaat; het spreken vermoeide hem, schoon hij zelf dit ontveinsde, en toch.... in zijne tallooze vragen werd niets vergeten, wat zijne eerste Gemeente, hare leden en de overige vrienden in zijne vorige woonplaats betrof. En deze zijne hartelijkheid hebt gij zelven bij ondervinding leeren kennen, in zooverre de grootere stad, de uitgebreider werkkring en zijn kort verblijf onder u dit toelieten. Ja! kort, zeer kort is zijn verblijf onder u geweest! Wij zeggen het met ontroering: slechts 29 jaren oud, en nu reeds gestorven! O! gelukkig voor hem, dat zijn verlies zoo diep gevoeld, zijn gemis zoo algemeen betreurd moet worden! Zoo iemand, hij verdiende de tranen, die hier en elders over hem zijn gestort. Hij was een goed mensch, van een standvastig karakter, blakende van liefde voor zijne medemenschen, en misschien boven
vermogen weldadig. Deelneming in het lot van an-
{==731==} {>>pagina-aanduiding<<}
deren deed hem eigen leed vergeten, en wars van alle wangunst verheugde hij zich altijd over den zegen, dien anderen genoten. Ofschoon hij zich zelf niet verwierp, hij gevoelde toch levendig, wat hem ontbrak. Dankbaar voor den voorspoed, waarin hij boven zijne tijdgenooten zich verblijden mogt, door zijne vroegtijdige plaatsing bij eene aangename, door zijne spoedige bevordering naar deze aanzienlijke Gemeente, in eene stad, waarin kunsten en wetenschappen den koophandel en de nijverheid vriendelijk ontmoeten; dankbaar voor dit alles, verhief hij zich noch hierop, noch op de zeldzame eer, door de roeping naar de plaats zijner geboorte hem te beurt gevallen. Deze onderscheiding der 's Gravenhaagsche Gemeente was hij waardig. Reeds aan onze kweekschool kenmerkte hij zich door voorbeeldige vlijt, gelukkige aanwending van geestvermogens, en inzonderheid door eene brandende zucht voor het leeraarsambt. Wat hij daarna geworden, wat hij voor de Christelijke Gemeente geweest is, behoef ik u niet te herinneren, die zijne ernstige en gemoedelijke prediking met warme belangstelling gehoord, en de laatste vruchten van zijne zesjarige dienst minder genoten, dan geproefd hebt. Die lessen en vermaningen in uw geheugen te bewaren, in uwen levenswandel te behartigen, zietdaar wat gij aan zijne nagedachtenis verschuldigd zijt. - Slechts 29 jaren oud, en nu reeds gestorven! Jongelingen en Jongedochters! wat rekent gij toch op uwe kracht en den bloei uwer jeugd? Stelt den dag des doods niet verre van u; bedenkt het, uw gestorven Leeraar was nog jongeling! - Neen! wij misgunnen hem niet, dat hij zoo vroeg heeft mogen hooren: gij goede en getrouwe dienstknecht, ga in tot de vreugde uwes Heeren! Niet waar, Geliefden! hij was een goed en getrouw dienstknecht? Anderen kunnen hem welligt door zeggingskracht overtroffen hebben: hartelijker, verdraagzamer, Christelijker prediker is er nooit geweest. Niets was hem dierbaarder, niets
hem heiliger, dan den Christus, in wien hij van harte geloofde, anderen ter be-
{==732==} {>>pagina-aanduiding<<}
houdenis te verkondigen. Met welk eenen ernst waarschuwde hij tegen de zonde! met hoeveel aandrang spoorde hij ons aan tot een regt Christelijk leven! met welk een gevoel sprak hij over het lijden en sterven van onzen onvergelijkelijken Verlosser! - Nog in het vorige jaar, terugdenkende aan de zwaardere dienst in zijne eerste Gemeente gedurende de lijdensweken, en zich verplaatsende in den toestand van zijnen mingeoefenden medebroeder en vriend; nog in het vorige jaar schreef hij mij: ‘De lijdensteksten laten zich met opgewektheid bewerken: dat licht en die schaduw, die deugden en ondeugden spreken zoo sterk, dat de levendigste aandoeningen worden opgewekt, en daarin ook de krachtige prikkel, om onze gedachten ter neder te stellen en anderen mede te deelen. Het heugelijk Paaschfeest besluit dan de drukte, maar zet ook de kroon op het werk, en men eindigt met zich gelukkig te gevoelen in het voorregt, eene Godsdienst te belijden en te prediken, die zoo verheffend voor den geest, zoo zaligend voor het harte is.’ Ja! dierbare Vriend! wel heeft het feest der opstanding uw lijden besloten, dat gij maanden lang met Christelijke gelatenheid verdragen hebt: op uw werk heeft het reeds de kroone gezet, en gij eindigt nu, met u gelukkig te gevoelen, eene Godsdienst beleden en gepredikt te hebben, die zoo verheffend voor den geest, zoo zaligend voor het harte is, en ons ook uit uw graf het woord der vertroosting doet hooren: Ik zal u wederzien, en uw hart zal zich verblijden, en niemand zal uwe blijdschap van u nemen!

Gedachten omtrent de geestenwereld.

(Vervolg en slot van bl. 697.)

- Het heeft mij mogen gelukken, mijne denkbeelden, omtrent het verband tusschen deze en de onzigt-
{==733==} {>>pagina-aanduiding<<}
bare Geestenwereld, vroeger door mij aan u medegedeeld, in mijnen laatsten, nader op te helderen en te verklaren, en daardoor voor dezelve, bij u, eenigen bijval te verwerven. Gij, mijn Vriend, handelt echter kordaat, door de mededeeling van uwe bedenkingen en de bij u alsnog bestaande zwarigheden, vooral wat het zoogenaamd helderzien, het zij in den droom of in den wakenden toestand, betreft; en dit merkwaardig verschijnsel blijft voor uw zielsoog nog met een geheimzinnig duister omgeven.
Ik vermeet mij niet, uwe bedenkingen geheel en volkomen te zullen wegnemen; maar gaarne deel ik u mijne wijze van beschouwing mede, ten gevolge waarvan mijn geloof aan dien staat van helderzien, bij sommige individuus en in sommige gevallen, aan geene onoverkomelijke bezwaren onderhevig is.
Eenmaal had ik een boezemvriend, naar hoofd en hart even achtenswaardig; dan deze zag geweldig op tegen zijn naderend einde. De edele Christen bemoedigde en troostte zich echter met de wijsgeerige gedachte: dat er in onze menschelijke ziel krachten en vermogens aanwezig waren, die zich eerst dán ontwikkelden en werkzaam betoonden, wanneer wij dezelve behoefden; en dat, kwam het eenmaal op sterven aan, de kracht óm te sterven zich in hem, door Gods goedheid, zou openbaren. De brave man bedroog zich in deze zijne overtuiging niet - en in de laatste ziekte, die hem ten grave voerde, was, tot aan zijn uiteinde, alle vrees des doods geweken.
Vaak heb ik over dit onderwerp nagedacht, en gedurig is mij hetzelve meer aannemelijk voorgekomen, aangezien die ontwikkeling van in onze ziel aanwezige, maar, tot op zekere tijdstippen, sluimerende krachten, met de opleiding van onzen geest, langs den gewonen weg, eene kennelijke overeenkomst vertoont. Wat een boerhaave, een de groot, een borger eenmaal zouden zijn, lag reeds in deze beroemde mannen, toen zij, als kinderen en knapen, slechts het vermoeden konden wekken, dat de zorg van ouders en leermeesters derzelver

{==734==} {>>pagina-aanduiding<<}
doel niet missen zou; en er is derhalve in het aangenomen begrip niets strijdigs met die denkbeelden, die door eene redelijke wijsbegeerte, omtrent de ontwikkeling van de krachten en vermogens der ziel, als bekende waarheden, worden voorgesteld.
Maar, mijn Vriend, op welk eene hoogte staat nu de geest van den meestgevormden en verstontwikkelden sterveling? - Gewis bevindt hij zich op een verheven standpunt, vooral in vergelijking van het overgroot aantal minder rijk bedeelden; en toch derft hij, als zondaar, de luisterrijke trekken van het Goddelijk beeld, dat zich in onze eerste stamouders, vóór hunnen treurigen zondenval, zoo heerlijk vertoonde; en voorzeker ging er voor adam en zijne gade oneindig meer verloren, dan een verbeurd Paradijs!
Maar, wat de mensch ook verloor, veel, zeer veel mogt hij, door Gods barmhartigheid en genade, behouden; en wij mogen in de openbaring van jezus christus, als Verlosser, Redder en Hersteller van het menschelijk geslacht, een' grond vinden voor het geloof, dat het menschdom eenmaal, naar het oorspronkelijk Goddelijk beeld hervormd, het standpunt zal bereiken, waarvoor hetzelve, door de oneindige Liefde, is bestemd geworden. Bevat deze stelling waarheid, mijn Vriend, en wat is er, dat haar tegenspreekt? dan volgt hieruit, dat de vatbaarheid van den mensch, om eenmaal aan het Goddelijk beeld gelijk te worden, door de tusschenkomst der zonde in de wereld, geenszins vernietigd is geworden. Ik erken volgaarne, mijn Waarde, dat wij de vruchten dier vatbaarheid schaars, in genoegzame mate, bij onszelven of bij anderen, aantreffen; maar ik vind geen grond hoegenaamd, om dezelve uit dien hoofde te betwijfelen; en welkom is het mij, wanneer ik de sporen dier vatbaarheid hier of elders vermeen te bespeuren.
Al verder ben ik evenzeer gereed te erkennen, dat ik mij geenszins vermeet, de juiste trekken van het oorspronkelijk Goddelijk beeld in den mensch te kunnen om-
{==735==} {>>pagina-aanduiding<<}
schrijven; en echter geloof ik, dat eene zekere mate van voorwetenschap omtrent toekomstige gebeurtenissen, als eene flaauwe afschaduwing der Goddelijke Alwetendheid, al mede tot het oorspronkelijk beeld Gods in den mensch behoord heeft. De gave van voorzegging, die wij, voornamelijk in de Schriften des Ouden Verbonds, aan een aantal heilige mannen vinden toegekend, strekt niet weinig om mijn geloof in dezen te bevestigen: immers is het veel eenvoudiger en natuurlijker, daarbij aan de resultaten eener bestaande vatbaarheid, dan aan eene geheel bovennatuurlijke inwerking van hoogeren invloed te denken; mits men de ontwikkeling dier bestaande vatbaarheid slechts alléén aan eene Goddelijke leiding verbinde, en het schepsel niet boven of nevens den Schepper poge te verheffen; iets, hetwelk altoos den meest lakenswaardigen hoogmoed, die vijand Gods en der menschen, verraden zou.
Het moge welligt uwe bevreemding wekken, mijn Vriend, dat ik de gave, om in de toekomst te zien, die wij bij vele godvruchtige mannen en leeraars des volks onder de Israëliten aantreffen, gaarne wensch ontleend te zien van het beginsel, dat men deze gave hebbe te houden voor een', onder hooger bestuur, ontwikkelden aanleg van den menschelijken geest, ná den zondenval bij hem ingesluimerd, maar vóór denzelven behoord hebbende tot een' der heerlijke trekken van het Goddelijk beeld, waarmede hij was toegerust; doch uwe bevreemding zal, gelijk ik mag vertrouwen, wel niet in eene dadelijke veroordeeling van mijn gevoelen overgaan, zonder hetzelve bedaard getoetst en overwogen te hebben.
Het scheppen van den mensch naar Gods beeld en gelijkenis kan toch wel in geen geval op ligchamelijke vormen van eenige toepassing zijn; en wij vinden ons, uit dien hoofde, genoopt, de trekken van dat beeld in de vermogens en begaafdheden van den menschelijken geest te zoeken, voor zoo verre zich, namelijk, in dezelve eene afschaduwing der Goddelijke volmaaktheden en eigenschappen, naar de vatbaarheid van het schepsel,

{==736==} {>>pagina-aanduiding<<}
vertoonen kon. Hiermede beweer ik geenszins, mijn Vriend, dat de eerste menschen die Goddelijke eigenschappen, als zoodanig, deelachtig waren; maar dat zich eene, al ware het nog zoo flaauwe, afbeelding van dezelve in de menschelijke ziel deed opmerken. Maar laat ik u mijne meening met een voorbeeld ophelderen! Is het vermogen van den menschelijken geest, waardoor hij zich, met zijne denkbeelden, in het lang verledene zoo wel, als in het tegenwoordige, en op de verstverwijderde afstanden, weet te verplaatsen, niet te houden voor eene flaauwe afschaduwing der Goddelijke Alomtegenwoordigheid? - Maar stel u nu een' geest voor, zoo als het eerste menschenpaar dien omdroeg, en bepaal dan, zoo gij 't vermoogt, hoe veel hooger dezelve, in den staat van reinheid en onschuld, geplaatst was; om te beseffen, tot wat maat de vermogens van zoodanig een' geest hebben kunnen stijgen, ook in betrekking tot Alwijsheid en Alwetendheid - volmaaktheden, in een zoo naauw verband staande met het kennen van het toekomstige!
Zijn deze denkbeelden niet geheel en al op eene dwaling gegrond, dan is het zoogenaamd helderzien in den droom, of in den wakenden toestand, waarvan een aantal voorbeelden bestonden en nog bestaan, op de meest eenvoudige wijze te verklaren uit eene zich (onder Gods bestuur en leiding) ontwikkelende vatbaarheid, die wel in den menschelijken geest aanwezig is, maar in eenen sluimerenden en onderdrukten toestand, en die eenmaal, bij den onschuldigen mensch, behoord heeft tot die trekken, waardoor het Goddelijk beeld zich in hem zoo heerlijk vertoonde.
Maar nu zie ik twee vragen van u te gemoete. De eerste: ‘waarom ontwikkelt zich slechts nu en dan deze vatbaarheid?’ de tweede: ‘waarom is zij niet meer algemeen?’ Het antwoord op de eerste vraag is in mijnen vorigen reeds genoemd. Die ontwikkeling dient ter bevestiging van ons geloof aan het verband tusschen deze huishouding en eene andere en betere wereld. Maar nu zijn weinige, indien maar welbewezene, voorbeelden

{==737==} {>>pagina-aanduiding<<}
hiertoe genoegzaam. En ziedaar tevens het antwoord op de tweede vraag; waarbij ik nog voegen kan, dat het hier geenszins op de quantiteit, maar op de qualiteit der voorbeelden aankomt; terwijl ik in het schaars voorkomen van dezelve eene proeve vermeen te zien van Gods wijsheid en liefde. Immers bevinden de personen, waarbij wij de ontwikkeling der bedoelde vatbaarheid aantreffen, zich doorgaans in eenen minaangenamen toestand, dikwerf nadeelig inwerkende op de ligchamelijke gezondheid; en het zeldzaam voorkomen der bedoelde voorbeelden mag, uit dien hoofde, als eene weldadige beschikking der goede Voorzienigheid beschouwd te worden.
Eene andere wijze van verklaring der hier bedoelde merkwaardige verschijnselen komt mij, behoudens beter oordeel, voor, tot zeer groote zwarigheden te leiden. Dat toch, bij enkele individuus, het vermogen, om een' blik in de toekomst te werpen, of in het zeer ver verwijderde te zien, werkelijk wordt gevonden, kan, redelijkerwijze, niet wel betwijfeld worden. Dan, nu vraag ik: van waar ontstaat dit verschijnsel? Het bijgeloof zal u hier gewagen van personen, die met een' dusgenoemden helm geboren zijn!! Maar welk een' dragelijken zin kan men aan deze woorden hechten? Hier zal men den Vorst der Duisternis - elders, ik weet niet wat, ten tooneele voeren; dan voor niets van dit alles zal men eenigen redelijken grond kunnen aanwijzen; en het is echter die grond, waarop wij het gebouw der waarheid behooren te vestigen.
Het door mij voorgesteld gevoelen is, naar ik vermeen, gevestigd op eenen grondslag, uit de geschiedenis der menschheid, den aard, het wezen en de vermogens en krachten van onzen geest ontleend, en rustende op het bestuur en de leiding eener altijd wakende en werkzame Voorzienigheid, die, alwat zij eenmaal heeft daargesteld, verandert en wijzigt, maar nimmer vernietigt. Uit dit oogpunt beschouw ik dan ook de gave der profetie als niets anders, dan als eene verhoogde ontwikkeling van eenen in den menschelijken geest sluimerenden aanleg, die zich eens, in hooger spheer, onder de leiding van den grooten Hersteller des menschelijken geslachts, glansrijk zal vertoonen.
Gij kent mijne godsdienstige gevoelens, begrippen en denkbeelden te wél, dan dat gij zoudt kunnen vermoeden, als poogde ik, door deze verklaring, de waardij der voospel-
{==738==} {>>pagina-aanduiding<<}
lingen onder het Oude of Nieuwe Verbond te verminderen. Immers houde ik het daarvoor, dat het bestaan van den door mij als aanwezig vooronderstelden aanleg, zoo wel als deszelfs ontwikkeling, in sommige gevallen, onder gegevene omstandigheden, en bij deze of gene personen, de tijden door, gestaan heeft en staan blijft onder het bestuur van dien God, die eenmaal den mensch geschapen heeft naar zijn beeld en gelijkenis; en ik geef mijn hier ontwikkeld gevoelen volgaarne aan uwe beproeving en toets over.
Inderdaad, mijn Vriend, verschilt mijne zienswijze, in het wezen der zaak, niet grootelijks van het meer algemeen aangenomen gevoelen, waarbij eene onmiddellijke werking van Goddelijke invloeden op den menschelijken geest op den voorgrond staat; immers behoort men, ook bij het aankleven van dit gevoelen, bij den mensch de vatbaarheid te vooronderstellen, om door die invloeden te worden aangedaan, en het is op het werkelijk bestaan dezer vatbaarheid, waarop mijne stelling voornamelijk berust, terwijl zij, naar het gewone begrip, bij voorkomende gevallen, in den mensch, door hooger invloed, op eene dusgenoemde bovennatuurlijke wijze, moet worden daargesteld.
Dit zij voor het tegenwoordige genoeg, mijn Waarde! Ik hoop slechts, dat ik mij genoegzaam verstaanbaar mag hebben verklaard omtrent een onderwerp, voor ons kortziend zielsoog met een' zoo geheimzinnigen sluijer omgeven. Of staan wij, in betrekking tot de kennis van onzen geest, deszelfs aanleg, vatbaarheid, begaafdheden, vermogens en krachten, niet, als 't ware, nog in het voorportaal van een heiligdom, waarin de voorhang van het heilige der heilige nog nimmer is opgeheven? Is niet de mensch voor zichzelven een raadsel, en ons binnenste voor ons eene wereld vol wonderen? Anders is dit voor Hem, die de geesten weegt, en voor wiens oneindig verstand geene wonderen bestaan. Voor Hem is niets verborgen, en zelfs het schaduwachtig Geestenrijk helder als een lichtende morgenstond!
Vaarwel, mijn Waarde! Ik groet u met geheel mijn hart, als geheel de uwe.


{==739==} {>>pagina-aanduiding<<}

Iets aangaande den tegenwoordigen toestand der homoeopathie in Duitschland.

(Vervolg en slot van bl. 701.)

De derde klasse der Homoeopathen is de sekte der Reformatoren. Hiertoe behooren griesselich, kramer, wich, werber, arnold, schrön enz. Hun orgaan is de Hygea, een te Carlsruhe verschijnend homoeopathisch tijdschrift. Hervorming is hun doel, en vereeniging der Homoeopathie met de gewone geneeswijze. Met het Hahnemannsche grondbeginsel similia similibus (Homoeopathie) hebben zij weinig op; eadem iisdem (Isopathie, Homöopathie) is hun voornaamste grondregel. Dr. arnold noemt het homoeopathische grondbeginsel ongerijmd en met de ervaring strijdig. De homoeopathische Geneesheer schrön zegt, dat het beter geweest was, dat hahnemann op de stelling similia similibus zijn stelsel niet gebouwd had. (Hygea, B. I. S. 417 etc.) Ingevolge hun gevoelen genezen zij de scabies (psora), of de gebreken, die zij gelooven dat hunnen oorsprong uit scabies nemen, met Psorin, dat is de schurftetter zelf, hetwelk zij verdund (potenzirt) aan hunne kranken uitreiken; en zoo hebben zij Syphilin, Sycosin, Morbillin, Scarlatinin, Variolin, Anthracin, Hydrophobin, Phthisin, Herpetin, Elepticin, Leucorrhoin, Gonorrhoin, en hoe verder de walgelijke geneesmiddelen mogen genoemd worden, van welke zij zich tot genezing bedienen.
Ook deze sekte der Homoeopathen leeft met Vader hahnemann niet in de beste harmonie, die hen excentrieke koppen noemt, waartegen zij ook den meester niet gespaard hebben; ja wij zijn aan hen menige bijdrage tot de kennis van hahnemann's karakter verschuldigd, die misschien anders niet openbaar zoude geworden zijn.
Allen erkennen zij het ongenoegzame der Homoeopathie. Griesselich zegt, dat alle waarheid, die in de Homoeopathie is vervat, op den nagel des kleinen vingers kan worden geschreven. (Hygea, B. I. Vorrede S. III.) In zijne antikritiek tegen den beroemden sachse, welken hij (Hygea, B. II. Heft I. S. 84.) ein complet verrückter Professor der Medicin noemt, tracht hij de nieuwe leer tegen de aanvallen van dien Hoogleeraar te verdedigen, maar komt er

{==740==} {>>pagina-aanduiding<<}
ten laatste openlijk, als in eene vlaag van woede, voor uit, dat de Homoeopathie niet te houden is, bij het uiten van deze merkwaardige woorden: Es giebt in der Homöopathie wenige Fundamental-Wahrheiten; das Gebäude, was man fingerfertig darauf gesetzt, taugt nichts; es is nichts werth; dass es auf dem Abbruch versteigert werde; es muss zu Hölle fahren! (*) Volgens hen ligt de oorzaak van den geringen opgang der Homoeopathie in haarzelve zoo wel, als in de nietswaardigheid van de meesten harer belijders, (Dr. schrön, in Homöopathisch Repertorium, S. 171) en zij erkennen openlijk, dat het getal van verdienstelijke mannen onder de uitoefenaars der nieuwe geneeswijze ten uiterste gering moet worden geschat. Griesselich, van de Homoeopathen sprekende, zegt: Durch ihre Dummheiten, Ausschweifungen, Uebertreibungen und Nichtswürdigkeiten haben sie der Homöopathie unendlich geschadet. (†)
Hoezeer echter ook de aanhangers der Homoeopathie onder elkander over de grondwaarheden hunner leer mogen verschillen, komen zij allen in één punt met elkander overeen, namelijk in den doodelijken haat, welken zij der rationele Geneeskunde en de gewone Geneeskundigen toedragen. Alle middelen, welke dienen kunnen om deze voor het publiek in een ongunstig daglicht te stellen, worden met gretigheid door hen bij de hand genomen, en zij bedienen zich daarbij van de uitgezochtste bewoordingen. Samuel hahnemann beschouwt de gewone Geneeskunde erger dan de pest, en stelt derzelver beoefenaars letterlijk met de afschuwelijkste moordenaars gelijk. (B.v. in zijn werkje: Die Allopathie, ein Wort der Warnung an Kranke jeder Art.) Zijne leerlingen zijn hem hierin gevolgd, en hebben zich tegen de gewone geneeswijze dikwijls op zoodanig eene wijze uitgelaten, dat zij zelfs hunnen tegenstrevers een' glimlach afpersten. In zekere brochure: Allgemeine Belehrung über homöopathische Aerzte, Küren, Arzneien, Diät etc., geschrieben von einem Manne, der alles Homöopathische gut kennt, ob er gleich kein Doctor ist, Leipzig, 1834, een van die werkjes, welke door de Homoeopathen zoo regt voor john bull geschreven zijn, zegt men:
Wer sich homöopathisch behandeln lässt, wird in der Regel sehr sicher, sehr grundlich und oft sehr geschwind kurirt; er

{==741==} {>>pagina-aanduiding<<}

hat nicht nöthig, sich in mindesten vor der Kur zu fürchten, denn er bekommt von Zeit zu Zeit ein ganz klein bischen Medicin, die nach gar nichts schmeckt und riecht; er muss bloss eine gewisse Diät halten etc.
Kranke, welche sich allopathisch behandeln lassen, mussen 1o. Tränke verschlucken, die grässlich schmecken.
2o. Sie müssen Pillen herunterwürgen, wobei ihnen grün und gelb vor den Augen wird.
3o. Sie müssen grosse Kannen vol heissen Thee in den Hals giessen.
4o. Sie müssen brechen und laxiren, dass ihnen der Angstschweiss wie ein Strom von der Stirne herabläuft.
5o. Sie müssen, wenn sie schon auf dem letzten Loche pfeifen, sich in eine Badewanne schleppen lassen, aus der sie oft nicht lebendig herauskommen.
6o. Sie müssen sich Spanische Fliegenpflaster und andere Pflaster liegen lassen, die eine Empfindung hervorbringen als wenn ein Bär recht grimmig anpackt.
7o. Sie müssen sich Salben in die Haut einreiben lassen die die Haut zerfressen.
8o. Sie müssen durch Aderlassen, Schröpfen und eklige Schlangenwürmer, die man Blutegel nennt, sich Blut, den edlen Lebenssaft, abzapfen lassen, bis sie in Ohnmacht fallen.
9o. Sie sind endlich keinen Augenblick sicher, dass es dem Doctor nicht einfällt, Heilmittel bei ihnen anzuwenden, gegen welche Alles das, was so eben gesagt worden ist, ein Kinderspiel, eine sanfte Behandlung genannt zu werden verdient!!
10o. Sie werden oft durch die angewendeten Arzneien vergiftet.
Meerdere voorbeelden, nog bespottelijker dan dit, zouden wij kunnen bijbrengen uit de tallooze schriften der Homoeopathen, welke voor het volk zijn bestemd: (*) genoeg zij

{==742==} {>>pagina-aanduiding<<}
het, aan te merken, dat zij geen middel hoegenaamd hebben geschroomd, om de oudere geneeswijze in een hatelijk daglicht te stellen. Ieder, die het waagt, zich ook maar van verre tegen de Homoeopathie te verklaren, wordt met de hatelijkste benamingen bestempeld. Hecker, jörg, sachse, stieglitz hebben dit allen ondervonden. Zij ontzien jaren noch verdiensten. Tot voorbeeld kan hufeland strekken. Want, niettegenstaande deze met ongemeene zachtmoedigheid zich over hunne personen en schriften heeft uitgelaten, en om des vredes wille hun waarschijnlijk meer heeft toegegeven dan hij eigenlijk wel waarlijk meende, hebben zij hem met ondank betaald. Samuel hahnemann noemt hem armer hufeland! en zijn geschrift over de Homoeopathie ein Pamphlet. (In zijn Organon.) Dr. constantin hering stelt hufeland voor als den vertegenwoordiger der ongelukkige Eclectici. (*) Stapf, attomyr, griesselich zijn hierin gevolgd, en hebben tegen den grooten man op ontelbare plaatsen hunner werken den schandelijksten laster uitgebraakt. Maar alle hunne lasterlijke aantijgingen hebben het beoogde doel gemist, en, in plaats van den eerwaardigen grijsaard te schaden, zijn dezelve in haar vol gewigt op de Homoeopathen zelve teruggekomen, en hebben het hare toegebragt tot de algemeene verachting, waarin de nieuwe leer en derzelver belijders in Duitschland dagelijks meer en meer verzinken.

De bibliomaan, of de nieuwe Cardillac.

Weinige lezers zullen er gevonden worden, die niet met het zoo aanlokkelijke vertelsel van den Duitschen hoffman, Mademoiselle de Scuderi, bekend zijn; een verhaal, hetwelk in kunstig volgehoudene en steeds klimmende belangrijkheid misschien zijns gelijken niet heeft. Zij, die immer hetzelve lazen, zullen zich herinneren, dat de geheele geschiedenis in haren loop en hare ontknooping gegrond is op het zonderlinge karakter van den juwelier cardillac; welke man, gedreven door eene aangeborene en onwederstaanbare zucht tot kleinooden, op eene geheime, langen tijd onverklaarbare wijze moorden beging, om dezelve

{==743==} {>>pagina-aanduiding<<}
magtig te worden. Een even echt als zeldzaam en gruwelijk geval, hetwelk hiermede eenige gelijkheid vertoont, werd onlangs in de dagbladen van October 1836, onder bovenstaanden titel, medegedeeld.

Te Barcelona, onder de bogengangen, die naar het noordwesten het marktplein omgeven, en welke men de pilaren de los Encantes noemt, zijn de winkels van eene menigte kunstkoopers en rariteitkramers gevestigd. Aldaar houden zich ook de meeste handelaars in oude boeken op. Sedert lang oefende te dezer plaatse zekere augustijn patxot dit laatste beroep. Hij dreef wel geene zeer groote zaken, maar hij won genoeg tot zijn levensonderhoud. Doch vóór korten tijd, dat is te zeggen sedert het plunderen der kloosters, had zich in zijne nabuurschap een nieuwe mededinger nedergezet. Ofschoon deze laatst gekomen handelaar een wereldlijk gewaad droeg, was het gemakkelijk, in hem een' gewezen monnik te herkennen. Inderdaad was het broeder Don vincente uit het klooster van Poblet. Onophoudelijk beklaagde deze verdreven kloosterling de verwoesting van zijn geliefde gesticht. Nooit dacht hij anders, dan met bitterheid, aan de prachtige boekerij, door een' der laatste Koningen van Arragon aan het klooster geschonken. Niet dat hij daarvan voor zichzelven juist een druk gebruik gemaakt had; maar het was hem tot eene zoete gewoonte geworden, de talrijke handschriften in de netste orde op de planken van ebbenhout gerangschikt te zien, en hij wist, althans van hooren zeggen, hoeveel wetenschap en letterschatten daar begraven lagen.
Hetzij de smart, welke hij over dit onherstelbaar verlies gevoelde, min of meer zijn verstand gekrenkt, of dat de hevige aandoening, bij het zien verwoesten van zijn klooster, eenen reeds in hem aanwezigen hartstogt slechts heviger had doen ontvlammen, hij sprak, hij droomde van niets anders meer, dan van boeken. Lezen deed hij niet veel, maar hij kende de meeste oude drukken. Eindelijk, om aan zijne behoefte, van boeken onder zijne oogen te hebben, te voldoen, was hij boekverkooper geworden. Inderdaad ook was zijn winkel wel voorzien. Men beweerde zelfs, dat zij, die het klooster ingenomen hadden, de eenige plunderaars van deszelfs letterschatten niet geweest waren, en dat Don vincente, ziende hoe ieder nam, gedaan had als de anderen.

{==744==} {>>pagina-aanduiding<<}
Men voegde er bij, dat hij niet ongelukkig in het grijpen geweest was. Zeker was het, dat hij zijnen winkel in korten tijd van drukke klandisie had weten te voorzien. Ondertusschen bood hij de boeken van waarde, welke zijn magazijn in menigte bevatte, bijna nimmer zijnen klanten aan. Hij moest in nijpende geldsverlegenheid zijn, eer hij besluiten kon, er een van te verkoopen. Hij toonde eenen onbeschrijfelijken tegenzin om zich van dezelve te scheiden. Zoo handelbaar hij was in het overzetten van werken, die geringe waarde hadden, zoo netelig en vasthoudend werd hij, wanneer het eenig zeldzaam exemplaar betrof. Alsdan maakte hij den genen, die het van hem verlangden, duizend zwarigheden; hij vorderde eenen overmatigen prijs, en stond men hem dien toe, dan ontving hij het geld nog altijd met onwil. Men zag duidelijk, dat hij zich geweld moest aandoen, om het verkochte boekdeel af te leveren. Niettemin, ondanks dit wonderlijke gedrag, deed hij alleen meer zaken, dan al zijne beroepsbroeders te zamen. Ook werd hij van ganscher harte door hen gehaat, en patxot deed hun den voorslag, om een verbond aan te gaan, ten einde hem in den grond te helpen. Zij maakten de afspraak, om vincente op alle verkoopingen te overbieden, en hem langs dezen weg te beletten, zijn magazijn, naar mate het door verkoop ontledigd werd, weder aan te vullen. Deze kunstgreep bragt Don vincente, die de boeken, waarnaar hij met zooveel begeerlijkheid trachtte, telkens in andere handen zag overgaan, bijna tot wanhoop. Meest altijd geraakte hij in woede, wanneer men hem de realen van vertroosting bragt. (*)
Vier maanden geleden was men bezig, de bibliotheek van zekeren ouden advocaat, gedurende zijn leven een groot minnaar van zeldzame boeken, te verkoopen. Onder de wer-
{==745==} {>>pagina-aanduiding<<}
ken, op welke de aandacht van Don vincente gevallen was, bevond zich een exemplaar der Furs e ordinacions fetes per los gloriosos reys de Arago als regnicols del regne de Valentia. Het was de eerste uitgaaf, in 1482 gedrukt door lambert palmart, denzelfden, die de boekdrukkunst in Spanje heeft ingevoerd. Men geloofde, dat er geen ander exemplaar van dien druk bekend was. Ook dreef Don vincente, bij het opbieden, met eene soort van verbittering, den prijs tot eene buitengewone hoogte. Hij bood tot 4555 realen de Arditez (ruim f 650); maar augustijn patxot verhoogde den prijs tot 557 Katalonische ponden (ettelijke guldens meer), en het werk werd hem toegeslagen. De kooplieden, die rondom Don vincente stonden, hoorden, hoe hij binnensmonds bedreigingen uitstiet, en rood van gramschap ging hij heen. Men meent hem te hebben hooren zeggen, dat patxot van zijn' koop niet lang genot zou hebben. Inderdaad, nog was de week niet ten einde, of in het holst van den nacht werden de inwoners van Barcelona door brandgeroep uit den slaap opgeschrikt: de boekwinkel van patxot stond in vlam. Van alle kanten snelde men toe, en het gelukte, door spoedig aangebragte hulp, den brand meester te worden. Maar men vond, onder het overschot zijner half verbrande boeken, het ziellooze ligchaam van den ongelukkigen koopman. Hij was door het vuur zoo sterk beschadigd, dat het onmogelijk was te onderkennen, of zijn lijk ook sporen van gewelddadigheid vertoonde. Het denkbeeld, dat dit ongeluk door eene misdaad veroorzaakt kon zijn, kwam zelfs bij niemand op; want, op eene tafel naast
het bed van patxot, vond men, dat eene vrij aanzienlijke som gelds, welke deze daags te voren ontvangen had, onaangeroerd lag. Men vermoedde derhalve, dat hij onder het rooken in slaap gevallen was, en dat eene vonk uit zijne cigaar zijne katoenen voetdeken en daarna de maïsbladeren, waaruit zijn leger grootendeels bestond, in brand gestoken had. Vervolgens, zoo dacht men, had de vlam zijne balen met winkelgoederen en de boeken, die de planken vulden, aangegrepen.
Ondertusschen werd, omstreeks dien zelfden tijd, in de haven het lijk van eenen jongen Duitschen letterkundige opgevischt, die bleek met verscheidene dolksteken vermoord te zijn. Weinige dagen vroeger had men, in eene drooge gracht, en slechts met eenig loof overdekt, een ander lijk gevonden,

{==746==} {>>pagina-aanduiding<<}
dat van eenen pastoor uit den omtrek der stad. Men had de opmerking gemaakt, dat die moorden door geene gewone boosdoeners bedreven waren, want de slagtoffers waren niet beroofd. In de kleederen, welke de moordenaars aan de lijken gelaten hadden, vond men goud en zelfs kleinooden weder. Men verloor zich in gissingen, om voor deze gruweldaden eene reden te vinden. Zij konden het uitwerksel van wraakzucht of van minnenijd niet wezen; want de meesten der vermoorden hadden, zoo ver men wist, geene vijanden. Even min kon men deze moordbedrijven aan partijwoede toeschrijven; immers behoorden de slagtoffers zoo wel tot de Carlisten als tot de Christinos. Eene eenige onderscheiding scheen hen aan het staal der moordenaars aan te duiden; dit was, hun smaak voor letteroefeningen; want al de vermoorden waren ijverig studerende menschen, bekend door hunne liefde tot de wetenschappen.
Evenwel, deze misdaden hadden zich zoodanig vermenigvuldigd, dat zij de zorg der overheid in de hoogste mate gaande maakten. Negen menschen waren achter elkander om hals gebragt, en onder dezelve bevond zich Don pablo rafaël de n***, honorair alcade van de eerste sala der koninklijke audiencia, (*) en bekend door de geleerde nasporingen, welke hij over de heerschappij der Pheniciërs in Katalonië in het licht gegeven heeft; voorts een alcade mayor (†) en een bayle. Zoo vele euveldaden hadden geheel de landstreek in schrik gedompeld. Niet wetende, waaraan dezelve toe te schrijven, sprak het publiek over geheime veemgerigten, welker vonnissen ten uitvoer gelegd werden door deelgenooten, die zich met den vreeselijksten eed tot stilzwijgen en gehoorzaamheid verbonden hadden. Men mompelde ook van eene geheime onwettige herstelling van het

{==747==} {>>pagina-aanduiding<<}
Heilig Officie. (*) Het was bovenal bij dit denkbeeld, dat de algemeene vermoedens staan bleven; en, hoe ver verwijderd dit vermoeden ook van de waarheid was, leide het echter tot dezelve, en deed den schuldige ontdekken.
Aan het algemeen geroep toegevende, beval het geregt eene huiszoeking bij onderscheidene personen, die geacht werden tot de nieuwe gewetensregtbank te kunnen behooren. Don vincente stond natuurlijk, in zijne hoedanigheid van gewezen monnik, aan verdenking bloot. De corregidor begaf zich ten zijnent. In den beginne ontdekte men niets, dat den geringsten grond kon bijzetten aan de vermoedens, die, met betrekking tot een herstel der Inquisitie, tegen hem opgerezen waren; en de regtsbeambte was reeds op het punt om weder te vertrekken, niet zeer tevreden eenen vruchteloozen stap gedaan te hebben, toen hij, in een afgelegen vertrek, op eene der bovenste planken, bij toeval, het Directorium Inquisitorum van den Dominikaner eimeric van Girona staan zag. Dit, dacht hij, was goede prijs, en hij wilde daarop beslag leggen. Het boek wegnemende, deed zijn grifsier het daar naast staande boekdeel op den grond vallen; het was het in 1482 door palmart gedrukte werk. De titel van dit werk was levendig in het geheugen van den corregidor, want geheel de stad had verscheidene dagen lang over den verkoop van dit boek en den hoogen prijs, dien het gegolden had, gesproken. Men vroeg derhalve aan vincente, hoe het toekwam, dat hij thans daarvan de bezitter was. Hij wendde voor, dat men het hem weder verkocht had. Maar de oorlog, welken de boekverkoopers zich verbonden hadden hem aan te doen, maakte deze uitlegging volstrekt onwaarschijnlijk. Men begon dus met vincente naar de stadsgevangenis te voeren, en daarna maakte men den inventaris zijner boeken op. Men vond onder dezelve een exemplaar der Oudheden van Spanje en van Afrika, met randnoten van de hand zelve van bernard aldrete. Men kwam te weten, dat dit boek door Don pablo rafaël de
n***, weinige dagen vóór zijnen dood, van vincente gekocht was. Men ontdekte nog verscheidene andere boeken van waarde, die insgelijks door vincente aan de personen, welke men vermoord gevonden had, verkocht geworden waren.

{==748==} {>>pagina-aanduiding<<}

Na langen tijd getracht te hebben alles te loochenen, beleed Don vincente eindelijk de waarheid, en op de hem gedane belofte, dat men zijne boekverzameling niet verstrooijen, maar in haar geheel bijeen bewaren zou, besloot hij, de omstandigste berigten omtrent de door hem begane moorden te geven. Deze zijne bekentenissen heeft hij vervolgens, in tegenwoordigheid van den ontzettenden toevloed volks, welken de zonderlingheid der zaak naar het geregtshof gelokt had, herhaald. Ziehier een kort overzigt van dit verhoor.
Don vincente is een man van korte gestalte, maar sterk en welgespierd; op zijn frisch en blozend gelaat schijnen eerlijkheid en opregtheid haren stempel gedrukt te hebben; hij toont overigens weinig aandoening of ontsteltenis, en antwoordt met eene vaste stem op de hem gedane vragen.
Na over zijne lippen en zijne oogen het teeken van het kruis gemaakt te hebben, neemt hij op deze wijs het woord: ‘Ik zal de waarheid zeggen, ik heb het beloofd; ben ik schuldig geweest, dan was het ten minste met een goed oogmerk en om bestwil. Ik wilde de wetenschap verrijken, schatten bewaren, welker verlies zij niet zou hebben kunnen herstellen. Heb ik kwalijk gehandeld, zoo vraag ik voor mijzelven geene genade; men doe met mij, wat men wil; maar dat men ten minste mijne boeken niet verstrooije, want het is niet billijk den zadel te straffen voor de misslagen, welke de ezel begaat.
Het was geheel mijns ondanks, dat ik bewilligde, mijn eerste kostbare boek aan eenen pastoor te verkoopen; de nood dwong er mij toe; evenwel, st. jan de Glorierijke, de beschermheilig der schrijvers, zij mijn getuige, dat ik alles deed, om den goeden padre terug te houden, den koop te sluiten; ik zeide hem, dat het exemplaar niet goed geconditionneerd was, dat eene bladzijde met de hand bijgeschreven was; hij stoorde zich aan mijne aanmerkingen niet, betaalde mij den gevraagden prijs, en ging heen. Hij had mijn boek niet zoodra weggedragen, of ik gevoelde mij ter prooije aan eene onbeschrijfelijke zucht om het weder te hebben. De kooper was de calle mayor (de groote straat) afgegaan; ik zet het op een loopen, haal hem bij de Atarasanas in, en zeg hem: “Daar hebt gij uw geld terug; geef mij mijn boek weder!” Hij wilde niet; ik volgde hem eenigen tijd, terwijl ik hem gedurig, maar vruchteloos, mijn'

{==749==} {>>pagina-aanduiding<<}
voorslag herhaalde. Wij waren op eene eenzame plaats gekomen. Ik zag wel, dat er geen middel was, om hem rede te doen verstaan. Derhalve bragt ik hem een' steek met mijn mes toe. Hij viel, en gulpen bloeds schoten hem uit den mond. Hierop gaf ik hem de absolutio in extremis, en met een' tweeden steek maakte ik hem af. Daarna rolde ik hem in de gracht, en dekte hem met eenige takken. Dit was eene overtollige voorzorg, die ik naderhand niet meer genomen heb. Mijn boek nam ik weder mede; daar ligt het... (De beschuldigde wijst het, onder de boekdeelen, die op de tafel voor het Hof geplaatst zijn.) Het is een allerzeldzaamst werk: Vigiliae mortuorum secundum chorum ecclesiae Maguntinae, in Gothisch 4o., roode en zwarte letter, zonder cijfers, maar met....’
De President (de alcade gobernador.) Maar dit is de eenige maal niet, dat gij iemand gedood hebt, die een boek van u gekocht had?
Vincente. Neen zeker! Gij ziet, dat mijne bibliotheek ruim voorzien en welgekozen is, en zoo als het spreekwoord zegt: Non se gano Zamora en un ora. (Zamora is in één uur niet gewonnen.)
Vr. Zeg ons, hoe gij uwe overige slagtoffers van het leven beroofd hebt.
Antw. Bij de heilige Maagd en de heilige vrouwen! niets was eenvoudiger dan het middel, dat ik gebruikte. Wanneer ik zag, dat een kooper koppig genoeg was, om mij een boek met geweld uit de handen te breken, droeg ik zorg, alvorens het hem af te leveren, er eenige bladzijden uit los te maken, die ik zorgvuldig bewaarde. Spoedig kwam men over dit gebrek klagen, en bragt tot bewijs het boek mede. Ik begon met het in de hand te nemen, even alsof ik het onderzoeken wilde. Vervolgens, als ik het weder in mijn bezit had, viel het mij niet moeijelijk, den kooper in een afgelegen vertrek te lokken, waar mij voorzeker de hulp van den goeden moordenaar nimmer ontbroken moet hebben, want nooit heeft mijn stoot gemist. Daarna wachtte ik des nachts het uur af, dat iedereen slaapt, en, het lijk op mijne schouders ladende, droeg ik het, naar dat zulks mij inviel, nu hier- dan daarheen.
Vr. Kondt gij het dan over uw hart brengen, eene moorddadige hand te leggen aan een wezen, naar Gods evenbeeld geschapen?

{==750==} {>>pagina-aanduiding<<}

Antw. De menschen worden geboren om te sterven. Vroeger of later roept God hen tot zich. Maar goede boeken moet men bewaren. Ook heb ik nooit verzuimd, de losgemaakte bladzijden weder op hare plaats in het boek te hechten.
Vr. Gij bedreeft dus deze moorden om niets anders, dan om boeken?
Antw. Boeken! boeken! is dat dan eene kleinigheid? Es la gloria de Dios. (Het is de verheerlijking van God.)
Vr. Gij zijt ook de oorzaak van augustijn patxot's dood geweest?
Antw. Dat was ik. Ik kon immers zoo kostbaar een goed, als het eenige exemplaar van lambert palmart's uitgaaf, niet in zijne handen laten?
Vr. Maar, hoe zijt gij in zijn huis weten te komen?
Antw. Ik ben binnen geklommen door het venstertje, dat boven zijne winkeldeur is. Hij had het, waarschijnlijk om de smorende hitte, die toen heerschte, open gelaten. Ik verraste hem in zijnen eersten slaap, sloeg hem een' wel met zeep bestreken strop om den hals, en wurgde hem met hulp van een' knevelstok; daarna nam ik het boek, dat hij mij niet had willen gunnen. Het was voor het overige geen kwade vent, die arme patxot, en, ofschoon hij boos op mij was, had ik niets tegen hem. Toen hij dood was, deed ik het touw weder van zijn' hals en stak zijn bed in brand.
Vr. Maar gij, die aan boeken zulk eene hooge vereering toedraagt, hoe hebt gij over u kunnen verkrijgen, om het magazijn van eenen boekverkooper aan de vlammen ter prooije te geven?
Antw. Vooreerst was er niets meer in, dat veel waard was; ik had alwat goed was weggenomen; en vervolgens moest ik er den brand wel in steken, want anders zou men ontwijfelbaar het verdwijnen van zulk een werk, als dat, wat ik medenam, bemerkt hebben; ik zou al de vrucht mijner onderneming verloren hebben; men moest kunnen denken, dat het ontbrekende in de vlammen verteerd was.
Vr. Hebt gij patxot's geld laten liggen?
Antw. Wel foei! Zou ik geld nemen! Ben ik dan een dief?

Na zoo vele bekentenissen was de taak van den fiscaal gemakkelijk; hij eischte, dat Don vincente ter dood veroordeeld zou worden.

{==751==} {>>pagina-aanduiding<<}

Een advocaat poogde den beschuldigde te verdedigen. Hij beweerde, dat nimmer een mensch, op deszelfs eigene bekentenissen alleen, veroordeeld mogt worden; dat men personen ontmoet had, die, door eene geweldige zucht naar den dood gedreven, zich van misdaden beschuldigden, welke zij niet begaan hadden; dat derhalve hunne verklaring alleen nimmer hunne veroordeeling te weeg mogt brengen. Deze beginselen gesteld hebbende, hield hij vervolgens staande, dat er alzoo in de zaak geen schuldbewijs overbleef, want de bij vincente gevondene boeken konden zeer wel uit eene andere bron afkomstig zijn, dan die, waaraan men dezelve toeschreef.
De fiscaal deed opmerken, dat er maar een eenig exemplaar van het in 1482 door palmart gedrukte exemplaar bekend was; maar de advocaat bewees, door den Catalogus van ik weet niet welken boekverkooper te Parijs over te leggen, dat er in Frankrijk een ander exemplaar van dat werk bestond, en, even als er een tweede bestond, zeide hij, kon er ook een derde in wezen zijn.
Deze verdediging echter was van weinig vrucht, en de alcades veroordeelden Don vincente tot de straf der garoto (gewurgd te worden.) Gedurende het pleidooi van zijnen advocaat, was vincente, die tot nog toe volkomen bedaard gebleven was, bitter begonnen te schreijen. ‘Eindelijk dan, vincente,’ voerde hem nu de alcade te gemoet, ‘begint gij de grootte uwer misdaden in te zien?’
Vincente. O, mijnheer de alcade, wat heb ik deerlijk mis gehad!
De Alcade. U staat de weg nog open, om de genade van onze doorluchtige Regentes in te roepen.
Vincente. O, mijnheer, indien gij wist, hoe ongelukkig ik ben!
De Alcade. En al moet de menschelijke geregtigheid onverbiddelijk wezen, zoo bestaat er een andere regterstoel, welks goedertierenheid onuitputtelijk is; berouw blijft altijd verdienstelijk.
Vincente (snikkende.) O, mijnheer de alcade, mijn exemplaar is niet het eenige!...


{==752==} {>>pagina-aanduiding<<}

De sprekende rolpens. (*)


'k Gun, wien 't mag lusten, na te pluizen, 
Of dier en bloem en boom en blad 
Aan de oude leer van 't zielverhuizen 
Eens rede en spraak te danken had; 
Maar 'k neem AEsopus tot mijn voorbeeld, 
En zal een doode Runderpens 
(Schoon kiescher smaak mijn keus veroordeelt) 
Doen spreken als een levend mensch. 
Vreest niet, alsof ge een taal zoudt hooren, 
Die in natuur geen waarheid vindt; 
Doet als de haas, en spitst uwe ooren, 
Terwijl de Doode dus begint: 
 
‘Ik was, voorheen, een deel der keuken, 
Waar 't hooi of afgebeten gras 
Een' kleinen tijd moest liggen meuken, 
Eer 't voor de kaauwing (**) vatbaar was. 
Zij was verdeeld in vier vertrekken, 
En elk, door vliezen afgeschut, 
Moest tot bijzonder doel verstrekken, 
Der spijs ter kneding, 't dier ten nut. 
Mijn grootste kamer, pens geheten, 
Of hol, door Aristoteles, (***) 
Borg 't eerst, al wat er wierd gegeten, 
Als in een' zak, of groote flesch. 
Om zuiv're voeding te verkrijgen, 
Had ieder kamerhokje of perk 
De macht om 't voeder door te zijgen; 
Doch elk had zijn bijzonder werk. 
De pens of 't groote hol ontwijkend, 
Kwam 't hooi of gras, als stevig deeg, 
In 't hok, dat naar een kap gelijkend, 
Den naam van muts of hoeve kreeg. (†) 
Nadat het in die beide hokken 
Een lichte koking ondervond, 
Steeg 't uit dit laatste, in kleine brokken 
Gedeeld, ter kaauwing, naar den mond. 
Was 't eerste en grootste dier vertrekken 
Met sijne tepeltjes bezet, 

{==753==} {>>pagina-aanduiding<<}

Het kleinste moest verwond'ring wekken, 
Als pronkend met een kunstig net. 
Ras, na die kaauwings-operatie, 
Ging brok na brok in 't logement, 
Om zijne inwendige formatie 
Als menigvold of boek bekend. (††) 
'k Laat anderen de vraag ontwinden, 
Welk pad het kaauwsel derwaarts nam; (†††) 
Genoeg zij: 't mocht daar vochten vinden, 
Waaruit de kiem der voeding kwam. 
Want tusschen acht dozijnen blaêren 
(Zoo groote, als kleine en middelsoort) 
Liet zich 't gekaauwde voegzaam scharen 
En bracht een nieuwe scheiding voort. 
't Wierd daar, door klieren, bladen, rokken, 
(Wier kunstig maaksel 't oog verrukt) 
Met veelvermogend vocht doortrokken, 
Gekneed, geperst en uitgedrukt. 
Ontzoog die boek-zaal, door haar blaêren, 
Aan 't voedsel 't best en voedzaamst deel, 
Het overschot deed reuk ontwaren, 
Die veel verschilde van kaneel, (§) 
En toonde, toen 't daar uitgewrongen 
(Als door een doek of wollen lap) 
En uit de bladen was gedrongen, 
Een groene, drooge en dikke pap. 
't Moest nu ten vierde maal verhuizen, 
Ter plaats, waar 't nieuwe vocht ontving, 
En, in den zak vol zachte pluizen, 
Nog eens de koking onderging. 
Daar al mijn kamers namen droegen, 
Ontbrak de naam aan deze ook niet, 
Dien hem de Griek wist tot te voegen, 
En op de werksvoltooijing ziet. (§§) 
Gevoelt ge lust om dien te weten? 
'k Ben, tot uw dienst, reeds bij de hand: 
Hij mag in 't Grieksch enustron heten, 
Maar lebbe of rooi in Nederland. 
De drooge kluit (in veertien plooijen 
Door kliersap mild gedrenkt, besprengd) 
Zag daar 't verduwingswerk voltooijen, 
En zich tot weeke brij gemengd. 

{==754==} {>>pagina-aanduiding<<}

In lebbe of rooi kon zij niet blijven, 
Maar liet, bij deeltjes, zich van hier 
En langzaam naar den uitgang drijven, 
Wien men den naam schonk van poortier. (§§§) 
Die poortbewaarder bracht elk brokje, 
Dat beurtelings naar boven steeg, 
In 't zespaarving'rig darmpje of hokje, 
't Welk naar die maat zijn' naam verkreeg. 
't Behoort niet tot de magensoorten; 
Van 't darmkanaal is 't de eerste kluis, 
Die aan drie and're lossings-poorten 
Den toegang gunde door zijn buis. 
Pas was de brij daar aangekomen, 
Of lever, gal en alvleeschklier 
Deed elk zijn scheidingssappen stroomen, 
Waaruit de voeding rees voor 't dier. 
Dit nieuw verblijf had, door 't bereiden, 
Het brijbeslag in staat gebracht, 
Om 't voedsel van het vuil te scheiden, 
Waarmeê 't tot hiertoe was bevracht. 
't Moest, nu in 't dun gedarmt' geslopen, 
('t Welk voorts de werking op zich nam) 
Ruim honderdvijftig voeten loopen, 
Vóór 't tot geheele ontleding kwam. 
't Mocht, op die reis, geen plaats ontmoeten 
Van rust, vóór dat, bij werkingskracht, 
Een baan van honderddertig voeten 
Het in den blinden uithoek bracht. 
Dit woord brenge u den darm voor oogen, 
Die, in de ontleedkunst, blinde heet, (※) 
Waar al de chijl wordt uitgezogen, 
Eer 't vuil in 't dik gedarmte treedt. 
Die darm was, eer de Heer van Swinden 
De decimaal-maat bracht in zwang, 
En 't volksbestuur haar mooi deed vinden, 
Vijf oude halve voeten lang. 
't Kwam, uitgemergeld door dat wroeten, 
In 't dik gedarmte krachtloos aan, 
Om nu, langs vierendertig voeten, 
Als mest, naar buiten uit te gaan. 
Verwacht niet, dat ik hier zal praten 
Van de ondoorgrondb're scheidingskracht, 

{==755==} {>>pagina-aanduiding<<}

Die 't voedend deel, door klier en vaten, 
Als bloedsbron, in de chijlbuis bracht. 
In plaats van daarmede u te kwellen, 
Zal 'k eerst mijn standsverwisseling, 
En wat ik lijden moest, vertellen, 
Eer ik den zuurdoop onderging. 
 
Het beest, waarin ik zes jaar woonde, 
't Welk mij, voor 't goed, hem toegebracht, 
Met een voordeelig groeijen loonde, 
Wierd, om zijn zwaarte en vet, geslacht. 
Schoon thands, voor 't al te onzeker kollen, 
('t Welk, als de slachter zich vergist, 
Het arme dier doet suizebollen, 
Maar vaak zijn doel en werking mist) 
Met roem wordt van een mes gesproken, 
Waardoor, als 't diep en zeker raakt, 
't Lang hersenmerg (‖) gaaf afgestoken 
En 't dier gevoelloos wordt gemaakt, 
Blijft 's slachters ziel (aan 't noodloos mart'len 
Van 't vee, reeds in de jeugd, gewend) 
Versteend bij 't pijnlijk krimpend spart'len, 
Daar hij geen medelijden kent. 
Niet zorgend dat, naar 't doe!, die snede 
Den lijdenstijd bij 't beest verkort', 
Houdt zich zijn beulenziel tevrede, 
Als 't slechts, half lam, ter nederstort! 
Dit heeft mijn huisbaas ondervonden; 
Want door dien steek, doch zonder kracht, 
Gevoelde hij te meer de wonden, 
In nek en keel hem toegebracht. 
Toen 't hoofd ontroofd was aan de leden, 
Toen buik en pooten afgevild 
En 't lichaam open was gesneden, 
Wierd ik er rukkend uitgetild. 
Voorts, in den pensbak neêrgesmeten, 
Wierd mijn gebouw, zoo nut als net, 
Gesleurd, gewenteld en gereten, 
En overal beroofd van vet. 
Bij zucht om toch al 't smeer te gaêren, 
Zelfs wat ook 't kleinste hoekje gaf, 
Viel 't menigvold of 't boek vol blaêren, (⁂) 
Door 't mes, van de and're magen af. 

{==756==} {>>pagina-aanduiding<<}

Naar 't doel, zou nu ons drietal magen 
(Geledigd van zijn voedselvracht) 
Ras vleesch, in plaats van 't voedsel dragen, 
't Welk groei en vet had voortgebracht. 
Door schrapen, pluizen, kalk en plengen, 
Wierd alle spoor van vuil verjaagd: 
Men zag ons tot een witheid brengen, 
Die 't wit der sneeuw ten wedstrijd daagt. 
Nog was niet al ons leed geleden: 
Want, toen de vrouw 't bevelwoord sprak, 
Heeft men in lappen ons gesneden, 
't Geen de eenheid van ons drietal brak. 
Ook liet ze een kuip vol water pompen, 
Waarin ze, op reinheid steeds bedacht, 
De nu met zout besprengde lompen, 
Voor 't laatst, nog eens ter waschkuur bracht. 
Opdat in 't vleesch geen vocht zou sluipen, 
Wiens reuk naar duf of vunzig trok, 
Wierd lap naast lap, om uit te druipen, 
Gehangen op een' kleêrenstok. 
 
Daar 't vleesch van 't dier, waar 'k eens in woonde, 
('t Welk, aan een' balk ten toon gefpreid, 
Niet slechts het oog van kenners troonde, 
Maar 't aas werd van begeerlijkheid) 
Nu, in zijn' vorm, reeds was geschonden, 
Door 't scherp van mes en bijl ontleed, 
En onze vracht van veertig ponden 
In kleine brokjes lag gereed, 
Bracht huiszorg, om 't bederf te weren, 
Kruidnagels, zout en peper aan, 
Waarmeê, door vlijtig strooijen, keeren 
En mengen, 't haksel wierd belaên. 
De vleeschhoop der gekruide brokken, 
Schoon 's avonds vlijtig toegereed, 
(Opdat hij goed mocht zijn doortrokken) 
Wierd 's morgens nog eens doorgekneed: 
Nu kwam de nutte kunst van stikken, 
Met naald en draad, der vrouw te pas, 
Om van een lap een' zak te flikken, 
Die in zijn naden stevig was. 
De zorg, om met verstand te stoppen, 
En 't sluiten kreeg nu de eerste beurt, 

{==757==} {>>pagina-aanduiding<<}

Opdat niet, door onmatig proppen, 
De zak bij 't koken wierd gescheurd. 
Het kookhuis ruischte door 't geklater, 
't Welk oorsprong uit een' ketel nam, 
Waarin de lucht, uit ziedend water, 
Met bobbels, tot ontwikk'ling kwam. 
Na langer dan drie uren koken, 
Nam men de proef. De buitenkas 
Wierd, met een' stroohalm, zacht doorstoken, 
Die 't peil van gaar of ongaar was. 
Den heeten waterplas onttogen, 
Zijn we op een stroobed, ons bereid, 
Zoo om te koelen, als te droogen, 
In rijen, naast elkaêr geleid. 
Een pot, langwerpig en gedreven 
Uit klei van Agrippina's (‡) grond, 
Werd ons, voor 't stroobed, 's nachts gegeven, 
Ter woning in den morgenstond. 
Nu moesten twee gelijke deelen 
Van 't vleeschsap en van wijnäzijn, 
Zoo om nog meer den smaak te streelen, 
Als tot bewaring dienstbaar zijn. 
Met deze pekel overgoten, 
Zijn we aan een' kelder toevertrouwd, 
Die, met een stevig hek gesloten, 
't Bezoek van dieven buiten houdt. 
Daar wordt ons aanzijn niet vergeten; 
Van daar wacht ons, wordt proeflust graag, 
Of roept een stem: “'k wil Rolpens eten!” 
Als laatste graf, een menschenmaag. 
Zaagt ge u, door mij, wie 'k was voordezen, 
Met wat ik thands ben, voorgelegd, 
En wat in 't eind mijn lot zal wezen, 
'k Heb wat ik wist u gul gezegd.’ 

H.

J.E.v.V. (¦)

{==761==} {>>pagina-aanduiding<<}


Het bal.


Reeds lacht de zon van steile baan 
Het ander halfrond vrolijk aan, 
En 't eeuwig blinkend diamant 
Van starren, talloos als het zand, 
Siert lang reeds onzen hemeltrans; 
Reeds flikkert Luna's zilv'ren glans 

{==762==} {>>pagina-aanduiding<<}

Op 't kabb'lend nat, dat statig vloeit 
En zijn' reeds stillen zoom besproeit. 
Maar, welk een ongewoon gedruisch 
Verdooft het murm'lend stroomgeruisch! 
't Meldt d' aanvang van een schitt'rend Bal 
Heel de omtrek waagt van 't feestgeschal. 
In zalen, prachtig opgesierd, 
Waar weelde ruimen teugel viert, 
De glans van lichten zonder tal 
Zich spiegelt in het blank kristal, 
Waar amathist, smaragd, robijn 
Bekoorlijk gloeijen op 't satijn, 
Juweelen glinst'ren, zeldzaam schoon, 
Als sierden ze eens de koningskroon, 
Waar alles aller zinnen streelt, 
Dáár is het, dat men zich verbeeldt 
Te zijn in 't Elysesche veld, 
Waar niets der vreugde palen stelt. 
Gewis geen ongenoode gast 
Zet in deez' kring den voet ooit vast! 
De lieve toonkunst put zich uit 
In hartvermeest'rend maatgeluid; 
De dans bekoort nu aller oog, 
En wie een schoone ras bewoog 
Met hem te zweven in de rij, 
Op vleug'len van de melodij, 
Deelt bovenal in 't feestgenot, 
En bralt op zijn gelukkig lot. 
Men ledigt menig vollen nap, 
Gevuld met schuimend druivensap, 
En wufte, dart'le, wulpsche zin 
Sluipt d' onbewaakten boezem in..... 
Reeds kwijnt het zilv'ren starrelicht, 
Daar 't voor Aurora's goudglans zwicht; 
Nog klinkt het lieflijk snarenspel; 
Elk uur vervliegt den gasten snel: 
Ach! menig' lijder valt de nacht 
Zoo lang en bang, terwijl hij smacht, 
Op 't stroo van zijne legersteê, 
Naar uitkomst in zijn naamloos wee! 
Ach! menig dikke kerkermuur 
Wordt in dit eigen nacht'lijk uur, 

{==763==} {>>pagina-aanduiding<<}

Bij 't zielverteed'rend licht der maan, 
Besproeid met bitt'ren traan bij traan!.... 
Maar hoe! zie eens de feestzaal rond; 
Men brengt geen glas meer aan den mond; 
Men leidt geen schoone, rijk in glans, 
Meer met een' hoofschen zwier ten dans; 
Verstomd zijn horen, fluit en snaar, 
En, als aan 't graf en bij de baar, 
Leest men de smart in aller blik, 
En hoort een onverpoosd gefnik!.... 
Ja, de ongenoode gast verscheen, 
En sloop door 't bont gewemel heen; 
't Was hij, die, waar hij wezen moet, 
In weerwil van een' lijfwachtstoet, 
Zoo wel de hofzaal binnentreedt, 
Als 't stulpje slechts met riet bekleed! 
Die ongeroep'ne was - de Dood, 
Die een der gasten, uit den schoot 
Van al 't bedwelmend zingenot, 
Dagvaardde voor den troon van God! 
Geen onverwachte donderslag, 
Bij zonlicht, op een' schoonen dag, 
Trof ooit het hart met zulk een' schrik 
Als dit ontzettend oogenblik. 
Men keert, als zag men aan den wand 
Het vlammend schrift van 's Eeuw'gen hand, 
En wars van alle feestgedruisch, 
Met ootmoed in de ziel naar huis, 
En zegt, niet meer door schijn misleid: 
‘Ach! alles, alles ijdelheid!’ 


Spaansche couranten-bravoure.

Wil men weten, hoe men te Madrid op de ligtgeloovigheid des volks speculeert, men leze l'Eco del Commercio:
‘Getal der Carlisten, gedood op het slagveld, tot 1 April 1836.	280, 535
Idem, van 1 April tot 8 Oct.	33, 927
Idem, der gevangenen in het eerstgenoemde tijdsbestek	54, 493
Idem, in het tweede	11, 760
	_____
	Geheel der dooden en gevangenen	380, 715’


{==764==} {>>pagina-aanduiding<<}

Wil men het getal der veldslagen weten, door de Christinos geleverd, ziehier de naauwkeurige opgave:
‘Veldslagen, geleverd in de voornoemde tijdperken	597
‘Getal der veldslagen, door de volslagene nederlaag der Carlisten gevolgd	370
‘Idem, der zulke, die slechts eene gedeeltelijke ten gevolge hadden	227
	_____
‘Geweren, op de Carlisten veroverd, in die twee tijdperken	113, 221

Ziedaar inderdaad schitterende uitkomsten! Hoe! 380, 715 soldaten buiten gevecht gesteld, niet één minder, op eene armee van 40,000 man!... Hoe! 597 veldslagen en 597 overwinningen! Niet één enkel klein voordeeltje ter gunste van karel V!... En nog, in spijt van die nagenoeg 600 nederlagen, trekt hij door de hoofdsteden der provinciën, en doet Bilbao en Madrid sidderen!

Fransche godsdienst.

Toen napoleon den Paus naar Fontainebleau had doen vervoeren, en deze tegenstand bood aan zijne ontwerpen, zeide de eerste, in eene opwelling van gramschap, tot den Heer de narbonne: ‘Ik wil Frankrijk van Rome afscheiden, een Primaat van Gallië daarstellen, en mij aan het hoofd der nieuwe Kerk plaatsen.’ - Sire! hernam de narbonne, wij hebben geen Godsdienst genoeg in Frankrijk, om twee Godsdiensten te hebben!

Anekdote van den dichter Legouvé.

Legouvé wilde zijn handschrift: Le Mérite des Femmes, zijnen vriend vigée voorlezen. Naauwelijks was hij tot aan het vers gekomen: ‘Hoe zal ik nu 't geluk des Echtgenoots u malen!’ of zijne Vrouw riep hem naar beneden. Hij antwoordde: ‘Terstond!’ en herhaalde daarop den regel. Zij vernieuwde eenigzins driftig haar verzoek. Hij begon ten derden male: ‘Hoe zal ik’ enz. Nu werd zij boos, en riep hem op gebiedenden toon; waarop hij gramstorig antwoordde: ‘Vrouw, gij zijt mij eene helsche plaag!’ Hij wilde van nieuws het geluk des Mans vermelden; maar vigée brak in een schaterend lagchen uit, en legouvé was verstandig genoeg om mede te lagchen.


(*) De titel van het oorspronkelijke werk is: An investigation into the remarkable medicinal effects from the external application of Veratria.

(*) Wij willen den lezer door een dor geraamte der geschiedenis het vermaak niet ontnemen, dat hem de verrassing der nieuwheid moet geven.

(*) Dit antwoord staat hier gecontrasigneerd door w.j. bente: eenen Secretaris van Amsterdam van dien naam kennen wij niet: heeft de Heer Makelaar dit misschien uit w.j. backer gelezen?

(*) Waar hij al toevallig over de H. Schrift spreekt, b.v. bl. 39, 40, ziet men duidelijk, dat hij met derzelver waren inhoud en aard weinig bekend is.

(*) Volgens l. choulant, Handbuch der Bücherkunde für die aeltere Medicin, Leipzig 1828, wordt de uitgaaf Par. (ap. didot) 1784. 18o. nog boven deze gesteld. Ook heeft lorry de uitgaaf van th.j. ab almeloveen gevolgd, welke ten grondslag van zoo vele latere heeft gediend. De Latijnsche tekst komt, met eene enkele uitzondering, overeen met die van almeloveen, en kan dus de kleine zakuitgaaf 1765 L.B. apud p. delfos met deze Nederduitsche vertaling gebezigd worden. Bij vergelijking der eerste afdeeling vonden wij eene drukfeil, bl. 12, aph. 12, sive ero, lees si vero.

(†) M. taijinghof, Aphorismi hippocratis; dat is, afgezonderde, kortbondige Spreuken, enz. Amst. 1658. 12mo.

(‡) E. ras, hippocratis Coi Aphorismi; dat zijn, korte en bondige Leeringen en Regelen, aanwijzende de oorzaken en de eigenschappen der ziekten, en de manier van genezing derzelve. Met Nederduitsche Commentariën. Leeuw. 1664. 8vo.

(*) S. blankaart, Aphorismen, of kortbondige Spreuken van hippocrates, benevens deszelfs wet en vermaningen. Met de Aanteekeningen van n. tulp. Amst. (s.a.) 12mo.

(†) Apologie des hippocrates und seiner Grundsätze.

(‡) Paris, 1811. 8o. alsmede 1817.

(*) Diatribe in Diaeteticam Veterum maxime in a.c. celsi praecepta Diaetetica, hippocratis et galeni placitis illustrato. Tr. ad Rhen. 1835.

(†) Pro a.l. archia Poëta.

(‡) Chrest. Hipp. pag. 121; verg. mede het reeds genoemde werk van k. spengel, 2 Th. S. 14.

(*) Eene zinstorende drukfout wordt bl. 104 gevonden, alwaar wee Joodsche mannen staat, in plaats van twee.

(*) Reizen van een Iersch Edelman, ter opsporing van eene Godsdienst.

(*) Ellendig beteekent hier buitenlandsch, zegt de Uitgever. Nog meer bepaald beteekende het oudtijds balling; welk laatste hier ook de bedoeling van bilderdijk schijnt geweest te zijn: in dezen zin echter is het thans verouderd, en schijnt dus niet wel gebruikt te kunnen worden.

(*) Met reden en blijdschap zeggen wij ‘alle Protestantsche Kerkgenootschappen;’ want, nevens deze Leerredenen van siegenbeek uit dat der Doopsgezinden, mogen onder anderen die van van der palm en dermout uit dat der Hervormden, die van des amorie van der hoeven uit dat der Remonstranten, en die van statius muller uit dat der Evangelisch-Lutherschen het hier gestelde bewijzen.

(*) Zie creuzer's Symbolik im Auszuge von moser, S. 445.

(*) Creuzer von moser, S. 582.

(†) Bij de vermelding van den Phenicischen herkules of melkarth herinneren wij slechts de vrouw van athamas, ino of melicerte, waarin deze naam ook duidelijk ligt.

(*) Hij bedoelde zekerlijk Aboukir en Trafalgar.

(†) Hij had er de gezwollen Katzbach, die in Augustus 1813 de volkomene nederlaag van macdonald door blucher bewerkte, en de regenvlagen daags vóór den slag van Waterloo, die hem in de vervolging van wellington verhinderden, wel mogen bijvoegen.

(*) Letteroef. 1832. Boekbesch. bladz. 610.

(*) Annales des Sciences naturelles, 1834.

(†) De Epidermide humana. Vratislav. 1833.

(‡) J. müller, Archiv für Anat. Phys. etc. Jahrg. 1835. IV. S. 399.

(*) Nat. Tijdschr. 1. 2. pl. V.

(†) Diss. med. de Variolis quas dicunt cruentas.

(*) Hist. Crit. in Praef.: Perpetuo elegantique Commentario, universam Patriae historiam contexuit et ita scripsit ut omnium doctorum suffragium, et immortale inde nomen abstulerit.

(†) Over de Keur van gui. Verhand. IIde klasse Inst. I. bl. 112.

(*) Men zou misschien kunnen vragen, of het beleefd en nederig is, dat een Student hetgene, dat zijne Akademische Beoordeelaars voor de volle bekrooning niet voldoende geacht hebben, zelf uitgeeft; maar er schijnt in dit geval eenig medeweten en medewerken van dezelve plaats gehad te hebben.

(*) In den lof van maurits, p. 6: ‘Talem profecto mauritius se probavit, qui Patri guilielmo ceteris virtutibus par, supere, vit eum fortitudinis laude mentisque alacritate’, zou Rec. hem het eerste gedeelte niet onbepaald toegeven, maar, het suum cuique eerbiedigende, de deugden van maurits niet zoo hoog aanslaan, als die van willem I.

(*) Gedichten van adam simons, bij j. ten brink, gz. 1805. bl. 122.

(*) Gedichten van adam simons, bl. 62.

(*) Goed genoeg, indien maar vroeg genoeg. Vlugschriften rijmen zich niet met het voor hen looden motto: Vroeg genoeg, indien maar goed genoeg.

(*) Zie Gil Blas di Santillano, tratta nell' Italiano dal Dottor d.g. monti. In Venezia. 1779.

(*) Hier en overal schijnt eene Latijnsche kieur door den stijl van dit werkje. Rec.

(*) Volgens nahuys (Iste D. bl. 131) in veertien dagen, maar ook slechts met minder dan vijftienhonderd man.

(*) Zou dit woord vrijgevig, dat glasius hier en elders, en misschien ook daarstellen, dat hij zeer dikwijls gebruikt, niet een Germanismus zijn? Over 't geheel zij den Schrijver naauwkeurigheid in stijl, taal en correctie zijns werks minzaam aanbevolen!

(*) Letteroef. voor 1835, No. XVI.

(*) Uitwijzens de uitkomsten, zoo in het werk als in de tabellen medegedeeld, moet de Lijnx van een' voortreffelijken chronometer zijn voorzien geweest; dezelve was gemaakt door knebel, te Amsterdam. Rec.

(*) 1836, bladz. 219.

(*) In den zin van Adellijk misschien? - Redact.

(*) Zie bilderdijk's verkl. Geslachtlijst der Naamwoorden, D. II, bl. 33.

(*) Waarom schrijft men toch autheur? Noch het Latijnsche auctor, noch het Fransche auteur geeft er aanleiding toe, waartegen het gezag van het Engelsche author niet opwegen kan: volgens het eerste zou men nog liever aucteur moeten schrijven.

(*) J. g. muller, het Geloof der Christenen, D. I, bl. 110-238 der Nederd. vertaling.

(*) Geschied. d. Menschh. D. IX, bl. 34, nieuwe uitgave.

(*) Ook zou het de Goddelijke grootheid des Verlossers, onzes bedunkens, voor het menschelijk oog niet weinig verminderen, wanneer wij hem geheel konden kennen; even als de Schepper niet meer zoo oneindig groot voor ons wezen zou, indien wij de geheele schepping konden kennen. Rec.

(†) T.a. pl. bl. 231.

(*) Redacteur zal wel niet noodig hebben te herinneren, dat Recensent dezes niet dezelfde is, die (bl. 541, 42 van dit No.) de Pleitredenen heeft aangekondigd.

(*) Deze stad schijnt de eer niet te hebben, bij bilderdijk in een goed blaadje te staan: bl. 36 heet het: ‘Middelburg is altijd een pest onzer Landen in 't politieke en 't zedelijke geweest: in 't eerste een klein Amsterdam; in 't laatste duizendmaal erger dan Amsterdam.’ Dit duizendmaal erger dan Amsterdam zegt nog al iets in den mond van bilderdijk!

(*) C. pr. van der hoeven, Initia discipl. Pathel. § 506.

(*) De schrijfwijze Andwerpen, als ware het voor Handwerpen, rust op te onzekere legende, en is zelfs daarbij nog te onbewezen, om hierom de gewone schrijfwijze te verlaten.

(*) De constanti et aequabili Jesu Christi indole, doctrinâ ac docendi ratione. Praefat. pag. XIII et XIV.

(*) Zou ὁ ὢν ἐν τῷ οὐρανῷ, waarin ook eenige varietas lectionis is, geen randglosse zijn, naderhand in den tekst geslopen, om, daar jezus nu ten hemel verhoogd was, aan zin en periode nog meer ronding te geven?

(*) Niet Spaansch, gelijk men misschien zou denken, maar Fransch. Trouwens, de Schrijver is ook een Franschman, en heet eigenlijk: m.l. xavier auguet. Rec.

(*) O.a. gedrukt achter de 5de uitgave van 's mans Theologia Christiana.

(†) Epigr. LIX.

(*) Epigr. XXXVII.

(†) Epigr. XXVII.

(§) Maysche Morgenstond.

(*) Matthias claudius, Werke. Th. VI, Band III, S. 123.

(*) Men leze deswege des Dichters nadere opheldering in het Voorberigt.

(*) Bij deze gelegenheid eens eene vraag: Waarom noemen toch sommigen, bij hun gewagen van het lijden en sterven ven des Zaligmakers, den naam van Golgotha zoo dikwijls? Ook deze Schrijver is er mild mede. Wij vinden in de nagelatene redenen en schriften der Apostelen geen ééne plaats, (behalve in de geschiedenis) waar zij aan die Jeruzalemsche hoofdschedelplaats zoo veel eer bewijzen: en waarlijk te regt! zij hadden met gewigtiger zaken te doen; maar helaas! de Christenen liepen maar al te dikwijls klanken, enkel klanken na.

(*) Verfraaijingen, veranderingen en verbeteringen van Utrecht na 1820.

(*) Zie boven, No. IX en X.

(*) Gods almagt zelve wordt in de dogmatiek beschreven als het vermogen - niet, om onbepaald alles te kunnen doen; want dan zou God b.v. ook eenen anderen, even oneindigen, nevens zich kunnen scheppen, zichzelven vernietigen enz., hetgeen ongerijmd is, maar - om te kunnen doen, wat Hij kan willen. Rec.

(*) Voorgelezen in eene Nutsvergadering van het Departement te Zalt-Bommel.

(*) Men trekke van de overige 0 tienden de nieuwsgierige vreemden en inwoners af; zou alsdan het verschil wel zoo heel groot zijn, of althans blijven? - Vert.

(*) Die arme Hollanders! Van hen alleen heeft dus de Duitscher geleerd, fideel te zijn..... Vert.

(†) Der Herr is, naar 't schijnt, een Bilderdijkiaan.

(*) Voor uwe rekening, Heer reiziger, zoo uw Vertolker hier eene logen boekte.

(*) Voorgelezen in een' letterkundigen kring.

(*) Hoe dat dormez met contemplez te rijmen? Redact.

(*) Dit is ons niet regt helder, en moet zeker in een morélen zin worden opgevat. Immers, wat het werktuigelijke betreft, staat b.v. de behandeling van het klavier daarmede al aanstonds in wederspraak. Vert.

(*) Hetzelve wordt gezegd van 14000 tot 2,500,000 malen de voorwerpen te vergrooten.

(*) Het in bovenstaanden brief van, nu wijlen, den Weleerw. stolker vermelde oponthoud had den voorbijgang der tijdsgelegenheid ten gevolge. Thans, nu het verloop eens jaars dezelve van nieuws deed verschijnen, moge de plaatsing dezer Leerrede, met bewilliging der Weduwe, allen, die den waardigen Man kenden en waardeerden, eene aangename verrassing zijn, welke hun zijne stem, als 't ware, nog doet hooren van uit het stille graf! - Redact.

(*) Saurin, Serm. sur l'Hist. de la Passion, T. I. p. 238 etc.

(*) De zetter moet hier, uit onachtzaamheid, vooral het woordeken opgeligt niet laten insluipen.

(*) Namelijk tusschen de Zwitsersche Kantons en de vreemde Gouvernementen, onder welke hunne soldaten dienen.

(*) Eene Bayadère. - Bayadères zijn, gelijk bekend is, Indische danseressen, voor den wellust veil.

(*) De geachte Steller dezer Verhandeling, gehoor verleenende aan den drang van velen tot derzelver gemeenmaking, vinds daarvoor belooning in het nut en genoegen, van die bewilliging regtmatig te verwachten! Redact.

(*) Algemeen bekend is uit de oude geschiedenis de wandaad van herostratus, die, zich door geene waarlijk groote daden kunnende vereeuwigen, en echter schitteren willende door zijne bedrijven, de barbaarschheid had, den prachtigen tempel te Efezen in den brand te steken, wel verzekerd, dat dan zijn naam nooit bij de nawereld zou vergeten worden!

(*) Vermont is een der zes Staten, die zich in dat gedeelte van Noord-Amerika gevormd hebben, hetwelk men vroeger Nieuw-Engeland noemde. Het is eerst in 1724 gecoloniseerd, was langen tijd een grondgebied, dat Engeland en Frankrijk elkander gewapenderhand betwistten, en sloot zich eerst in 1791 aan de Unie aan. Zijne bevolking is in de laatste vijftig jaren aanmerkelijk toegenomen; want, daar men er in 1790 slechts 85,000 inwoners telde, was dit getal in 1834 tot 300,000 aangegroeid. De bevolking, wier karakter veel naar dat der Franschen zweemt, is werkzaam en gehard, matig en nijver in vredestijd en dapper in den oorlog. In 1780 en 1814 gaven zij blijken van uitstekenden moed. De voornaamste steden van dezen Staat zijn Montpellier, Windsor, Middelburg en Burlington, welke laatste nogtans niet meer dan 2 à 3000 inwoners bevat.

(*) Ook in het Nederduitsch vertaald en met lof bekend.

(*) Zie het Mengelwerk van het vorige No.

(*) Deze hebben, gelijk men weet, sedert plaats gegrepen. ‘Op de strafplaats zag men,’ naar luid van den Corsaire, schitterende rijtuigen, vrouwen van rang, keurige opschik, en alles gaf aan den omtrek het voorkomen van een groot tooneel; men vond er het publiek der Romeinsche renperken weder.’

(*) Uitgesproken op den 6 December 1835.

(*) Na het zetten van dit laatste stukje, vonden wij toevallig iets dergelijks in ons Tijdschrift voor 1830. No. VII, waartoe wij, ter vergelijking, den desbegeerigen verwijzen. - Redact.

(*) Gelukkig (men zou zich anders ten aanzien van het geslacht ligt vergissen) komen ons hier de barsche Militair-knevels, elders de ringvormige Sappeurs-baarden te stade! - Redact.

(†) Het alomvattend Handelsblad heeft eindelijk, uit Parijs, het naderend einde dier gedrogtelijke Mode verkondigd! - Redact.

(*) Ik voeg er dit bij, omdat de Satire (het schertsend de algemeene waarheid zeggen, het ridendo dicere verum) tot de moeijelijkste stijlen behoort, zoo ligt personaliteiten schijnt te bevatten, en dikwijls ook wezenlijk bevat; wanneer zij op zijn minst in een jocus laffus, (studentenbenaming voor zoutelooze geestigheid) zoo niet in een schandelijk pamflet, of boosaardig libel, ontaardt; hetwelk ten hoogste verfoeijelijk is, en waarbij men het best doet, zich deze les van den wijzen socrates: ‘Indien een ezel mij schopte, zou ik hem dan wel weder schoppen, of daarom tegen hem pleiten?’ herinnerende, den schimper, door een waarlijk groot stilzwijgen, aan de verachting van het beschaafde Publiek, zoo als ook in het geval van socrates gebeurd is, ter straffe over te laten. - De Schrijver.

(*) Arrian. Comment de epict. L. II. C. 18.

(*) Verg. matth. V:28.

(*) Zie dit Tijdschrift, No. III.

(*) Redevoering van den Eerw. borsius.

(*) P. f. meckel, zoon van den grooten j.f. meckel, en vader van den niet minder beroemden j.f. meckel, die naderhand sprengel's ambtgenoot te Halle werd, en aldaar in hetzelfde jaar 1833, waarin ook sprengel's dood voorviel, den 31 October overleed. Zijne verdiensten in vergelijkende en ziektekundige ontleedkunde hebben zijnen naam onsterfelijk gemaakt. - Aanteek. van den Vertaler.

(*) Ontdekkingen zijn dikwerf het werk van toeval, en iemands letterkundige loopbaan hangt ook met zijne levensomstandigheden te zamen. Had sprengel in den aanvang betere jaarwedde genoten, en was hij reeds dadelijk Hoogleeraar in de Kruidkunde geweest, hij zou waarschijnlijk minder geschreven hebben, en ware veelligt meer oorspronkelijk groot geworden. Maar hij gevoelde het zelf, en schreef in de Voorrede zijner Historia Rei Herbariae: ‘natura in mediocribus me esse voluit hominibus.’ Hij, die bij groote beroemdheid zulk eene buitengewone nederigheid voegt, is waarlijk niet in mediocribus hominibus. - Aanm. van den Vertaler.

(*) De verkooping zijner uitgestrekte bibliotheek had plaats in Julij van 1834. De Vertaler dezer schets is zoo gelukkig geweest, er een paar boeken van te bekomen, die hem ook als aandenken aan den hoog vereerden, hoezeer hem persoonlijk onbekenden man, hoogst dierbaar zijn. Is eene bibliotheek dikwerf door hare inrigting eene gewigtige bijdrage tot de kennis van het karakter en de
studiën des verzamelaars, bijzonder geldt dit van die van sprengel. De Catalogus bestaat uit 3634 nommers. Meer dan 1000 hiervan hebben op botanie betrekking, waaronder kostbare werken zijn. Behalve medische boeken, bevat de verzameling ook vele historische en taalkundige werken van allerlei aard. - Eene lijst van sprengel's geschriften hierbij te voegen, zou te wijdloopig zijn. Zijne hoofdwerken zijn de Geschiedenis der Botanie en die der Geneeskunde; van de laatste verschenen drie drukken in Duitschland en eene Fransche vertaling. Van zijne Anleitung zur Kenntniss der Gewächse zijn twee uitgaven, en dit werk wordt voor een der beste handboeken gehouden. Eenige botanische werken van sprengel zijn ook in Engeland vertaald. - Aanteek. van den Vertaler.

(*) Uit Servitude et Grandeur Militaires, par le Comte alfred de vigny. 1835.

(*) Eigenlijk staat in het oorspronkelijke: ‘Luister, Heilige Stoel!’ - Vert.

(*) Het Duitsch heeft Bolzen, de bijzondere benaming der kortere pijlen, die op den kruisboog gebruikt worden.

(*) Dus luidende: ‘Tijdschriften: De Duiven van eenen Kerktoren, die, hoe meer dezelve ook vernietigd worden, altijd vermeerderen.’ - No. 13 der Komeet bij l.e. bosch, waarin tevens wordt aangekondigd, dat zij zich heeft opgelost in het door denzelven uit te geven nieuw Tijdschrift, Nieuwe Nederlandsche Letteroefeningen!

(†) De slinksche titelroof, Nieuwe Letteroefeningen, blijkbaar gekozen om partij te trekken van daaruit ligtelijk ontstaande verwarring of mogelijke vergissing, staaft deze bewering.

(*) Gerigt tegen een versje van den Heer h.c. dresselhuys; zie No. 1 van ons Tijdschrift.

(*) De in deze Voorlezing voorkomende voorbeelden bezorgde mij mijne eigene dertienjarige ondervinding, als Medebestuurder des Genootschaps alhier.

(*) Zie Aanteekeningen op eene wetenschappelijke Reize naar Parijs in 1818, door logger, in de Geneeskundige Bijdragen van pruys van der hoeven enz.

(*) Aus meinem Leben, Dichtung und Wahrheit, 3 Th. S. 95.

(*) Spielberg, in Beijeren.

(*) Zie de beoordeeling van dit werk, getiteld: History of the Scottish Church Rotterdam, etc. in No. I van dit Tijdschrift voor Jan. 1834.

(*) Toespeling op de alom bekende Urbannspillen.

(*) Arrian., epict. L. I. C. 13.

(†) Deze woorden broeder en van Gods geslacht, die door geenen ouden Wijsgeer vóór christus van slaven gebruikt werden, schijnen mij een stellig bewijs, dat epiktetus iets van het Christendom gehoord hebbe, schoon hij de ongelukkige trotschheid had, niets van eene zoo verachte gezindte te willen weten. Er staat letterlijk: van jupiter's geslacht; maar zoo zeide ook de Dichter aretus, wien paulus (Hand. XVII:28) aanhaalt.

(※) Arrian., als boven, C. 14.

(*) Hier hoort men de Starrekunde in hare kindschheid spreken. Haar mannelijke ouderdom zal gewis den aangevoerden bewijsgrond niet logenstraffen.

(*) Psalm XXXIV:8. XCI:11. (met de aanteek. van van der palm), matth. XVIII:10.

(†) Matth. VI:6.

(※) Het sacramentum der Romeinen.

(*) Van het Letterschrift, door Mr. willem bilderdijk. Wat hiervan vroeger bestond, blijkt voornamelijk uit een Engelsch prachtwerk, zoo ik meen, van den Heer astley, waar men inzonderheid de verschillende alphabets keurig afgeteekend en nevens elkander geplaatst ziet. Het werd mij, vóór jaren, verstrekt uit de rijke verzameling van nu wijlen den Heer d. versteeg.

(*) Ik moet bekennen omtrent deze ontdekking voornamelijk onderrigt te zijn door eene Voorlezing des Hoogleeraars d.j. van lennep, van welke ik niet weet, of en waar zij gedrukt is. De zaak zelve, trouwens, is wereldkundig.

(*) Het is anders meestal niet uit bloote verlustiging, maar om rotspunten te ontwijken, en te beletten dat het touw zich aan dezelve hechte of beschadige, dat deze vogelvangers zich dus van den rotswand opwerpen; zij hebben ook wel eens, om zich voort te werken en in de rotsspleten vat te krijgen, een' stok met een haakje bij zich.

(*) Memoires de fleury de la Comédie Française, 1757-1820. Précédés d'une Introduction. T. I, II. Paris 1835.

(*) Göthe's Dichtung und Wahrheit, B. XV, S. 350 f.

(*) Mémoires sur la vie privée de marie antoinette, par Mad. campan, Chap. II.

(*) Zij heeft zich dit jaar lang laten wachten; of liever, zij is in 't geheel niet verschenen, en wij tellen een saizoen te min.

(*) In het Nagebed, hier, even als het Voorgebed, kortheidshalve achterwege gelaten.

(*) De Heer dirk fontein, Sen.

(*) Wij onderwerpen deze bijdrage aan den toets des Nederlandschen geschiedkundigen Lezers. - Vert.

(*) Zie het Mengelwerk van dit Tijdschrift, No. VIII.

(*) Ontleend uit het Dublin University Magazine.

(*) De tekst was toen: I joan. II:18a. ‘Kinderkens, het is de laatste ure!’

(*) Hier werd dankbaar gedacht aan de weldadigheid van Z.M. onzen geliefden Koning; aan den Heer Minister van Staat, met het algemeen bestuur der Protestantsche kerk belast; aan H.H. Gedeputeerde Staten van Zuidholland en derzelver Voorzitter, den Heer Staatsraad, Gouverneur van het gewest; en werden op betamelijke wijze en hartelijk toegesproken Heeren Burgemeesteren van Noord- en Zuid-Waddingsveen en Broek c.a., de Hoogeerw. Afgevaardigden van de Commissie tot de zaken der Remonstrantsche Broederschap, de Commissie uit den Kerkeraad tot den kerkbouw, de Bouwmeester, enz. Dit alles, op den tijd en de plaats voegende, wordt hier, als voor den lezer elders van geen of althans minder belang,
weggelaten.

(*) Er is gezongen: Vóór het gebed, van Psalm 118 vs. 10, 12 en 14; na het gebed en de inleiding, uit den Grooten Bundel der Christelijke Gezangen, Gez. 59, vs. 4, 5; onder de collecte, Gez. 108, vs. 3, 4, 5, 6; tot slot, Gez. 111, vs. 2, 3.

(*) Een loopkameel, zoo als de koeriers, hirkarrahs geheeten, berijden.

(†) Jager.

(*) Heer, meester.

(*) Medegedeeld door eene onzer Lezeressen.

(*) Zie heldring, de Natuur en de Mensch.

(*) 

Voor een' plotselingen en onvoorzienen dood - 
Behoed ons, Heere! 


(*) 

Voor de valstrikken des duivels - 
Behoed ons, Heere! 


(†) 

Voor toorn en haat en allen boozen wil - 
Behoed ons, Heere! 


(*) De lezer, die de taal verstaat, zal zien, dat dit Fransch is, zoo als een Engelschman het spreekt; voor anderen volgt hier de vertaling: ‘Zou Mevrouw zoo goed zijn mij te vergeven, dat ik haar ontrust heb? Ik verzoek haar, mij te vergunnen, dat ik haar noop, zoo snel mogelijk de hoogten te verlaten; want alles kondigt een onweder aan.’

(*) Hoogachting jegens de beide Hoogleeraren, die door den glans van hunnen naam en schrift de Prachtwerken hebben opgeluisterd, onderdrukt hier elke gedachte aan hen; gelijk ook in waarheid geen der beide andere, op bl. 2 van het Prospectus, genoemde Mannen is of konde zijn bedoeld.

(*) Niet meer ‘Algemeene Vaderlandsche Letteroefeningen,’ zoo als in het Prospectus gelezen wordt; veelligt om den schijn te vertoonen, alsof hier geen regtstreeksche Titelroof plaats had!

(*) Hoe die vermeende traagheid en nalatigheid in het tijdig aankondigen door den vluggen Gids zal kunnen worden vermeden, ja door tot dusverre onbekende snelheid
vervangen, beoordeele elk, wien bekend is:

1o. Dat de Vaderlandsche Letteroefeningen jaarlijks 16 nommers levert, de nieuwe slechts 12 nommers belooft.

2o. Dat de laatste hetzelfde getal vellen zal bevatten, als elk nommer van de eerstgemelde.

3o. Dat elk dier vellen in de Letteroefeningen, bij netten, maar compressen druk, waarschijnlijk het dubbel des inhouds vervat van hetgeen de nieuwe Vaderlandsche Letteroefeningen, bij aangekondigden weidschen druk, zal kunnen geven.

Waarbij nog valt op te merken, dat de 16 nommers der Letteroefeningen, die alzoo meer dan eens zoo veel druks aanbieden, nog tot minderen prijs, dan de 12 nommers van het aangekondigde nieuwe Tijdschrift, verkrijgbaar zijn. Maar, die achttien prenten dan?... De goedgunstige Lezer bedenke, dat hier sprake is van letterkundige Tijdschriften, niet van Prentenboeken!

(*) Hoe dit met den toegedichten laffen smaad van knorrigen grijsaard, zestigjarigen ouderdom, staartparuik en haarzak rijme, laat zich bezwaarlijk verklaren.

(*) Dit poeder is te bekomen bij alstede, Drogist op den Heiligen Weg te Amsterdam.

(*) Was het byron veelligt, waarop de edele van der palm vooral het oog had, in zijne, onlangs uitgekomene, Leerrede over Matth. V. vs. 13? (Elfde Tiental, bl. 149.)

(*) Eene borstziekte belette mij eenigen tijd, bij het spelen der Piano te zingen.

(*) Meijer, Ned. Geschiedenissen, IIIde D. bl. 429.

(*) Cérisier, Xde D. bl. 470, 471.

(*) Noch te vergelijken met Amsterdam, waar de Separatisten hun hoofdkwartier hebben opgeslagen. Weet gij nog wel eens, St. Simonisten, Frères ignorantins, Propagandisten! welke regten gij te Amsterdam hebt?

(*) Tegenhanger van: Bij het zien van den eersten Grasmaaijer; in het Mengelwerk voor 1833, bl. 428.

(*) In de Bibliotheca Graeca van fabricius, L.I.C. 28, vindt men verslag omtrent de verschillende gevoelens over dezen Schrijver.

(*) In éénen brief schrijft hij zijnen naam pereiro, in eenen anderen pereira.

(*) Dezelfde als hiram, 1 kon. IX:11 en elders. Hij werd ook hierbas genoemd, en regeerde 57 jaren. Sanch. VII Boek, 5 Hoofdst.

(†) Deze belangrijke beschrijving (indien zij echt is) bevat het VIIIste Boek.

(§) Volgens Boek VII, Hoofdst. 1, waren er drie Aethiopische slaven, van de Babyloniërs gekocht, en door den Koning van Hamath ten geschenke gezonden, aan het Hof gekomen. Zij waren geoefend in allerlei kunsten. Zij tergden slangen en maakten ze weder gedwee; zij stieten een tweesnijdend zwaard door den mond diep in de borst, zonder zich te kwetsen. Kenbaar Indische slangenbezweerders en goochelaars.

(*) De schepen Hirams, die goud uit Ophir voerden, bragten uit Ophir zeer veel almuggimhout en kostelijk gesteente. 1 Kon. X:11; 22: Deze schepen van Tharsis kwamen in, eenmaal in drie jaren, brengende goud en
zilver, elpenbeen, en apen en paauwen.

(†) Reeds uit den weg, dien Koning joram of hiram over Babylon nemen wilde, om naar de Aethilopische landen te komen, is het vermoedelijk, dat door deze, althans voor een gedeelte, het tegenwoordige Oost-Indië bedoeld wordt. Dit vermoeden wordt zekerheid, als men bij sanchoniathon, B. VIII. H. 16. (Urgesch. S. 94) leest: de Aethiopiërs bewonen het zuidelijkste gedeelte der aarde. Het was dus niet alleen het land ten zuiden van Egypte, maar in het algemeen het Zuidland, gelijk wij spreken van Oost en West. De geschiktste weg werd hem door strijdende handelbelangen gesloten, en hij zag naar eenen anderen om.

(§) Deze Grieksche naam is duidelijk hetzelfde als salomo, vreedzaam, Vredevorst.

(*) Volgens I kon. IX: 26 liet salomo schepen bouwen te Ezion-Geber bij Eloth, aan den oostelijken inham der Roode zee. Volgens I kon. X: 22 had salomo schepen in zee met die van hiram; het was dus eene gecombineerde vloot. Waarschijnlijk bouwde de Koning der Joden zijne schepen te Ezion-Geber, hiram de zijne in het nabijgelegene Eloth, hem daartoe afgestaan. Zoo is er eene schoone overeenstemming tusschen beide Geschiedschrijvers. - Naar I kon. IX: 27 werden de Joodsche schepen met Phoenicische zeelieden bemand; doch er gingen ook onderdanen van salomo mede. Het waren schepen van Tharsis, naar het modèl van die soort, welke men op de vaart naar TartesSus (Spanje) gebruikte, Tartessusvaarders. Deze verklaring heeft ook van der palm, in zijne aanteekening op I kon. XXII: 49, alwaar gemeld wordt, dat josaphat denzelfden togt ondernam, doch met eenen ongelukkigen uitslag.

(†) Fraaije opheldering van de plaats 2 kron. VIII:18: En Huram zond Salomo door de hand zijner knechten schepen, mitsgaders knechten, kenners van de zee. Hoe de Phoenicische schepen uit de Middellandsche zee in de Arabische golf kwamen, begrijpt men niet, en men verklaart het van het zenden van lieden, die kundig in den scheepsbouw waren; zeker zeer gedrongen. Zoo is de genoemde plaats duidelijk.

(§) De naam van dezen Aethiopiër wijst op Ceylon. Dit eiland heet, volgens baldaeus, (Beschrijving van Ceylon, bl. 1) Lankawn. - Onder de lateren heeft bochart Ophir ook voor Ceylon gehouden. Opp. pag. 691.

(*) Grotefend schrijft (Vorwort, S. XIX): ‘Daar men gedurende dezen tijd tarwe zaaide en oogstte, zoo worden ons hierbij de moussons herinnerd, die in de Roode en Indische zee de vaart zoo lang pleegden te verhinderen, dat salomo's vloot, die met de vloot van hiram voer, 1 kon. IX: 22, dezelve in drie jaren slechts eenmaal voltooide. Gelijk brehmer (in zijne Entdeck. im Alterthüme) verzekert, waaijen, volgens salt, de winden in het noordelijk gedeelte der Roode zee negen maanden bestendig naar boven, in het zuidelijk negen maanden naar beneden.’ Maltebrun, L. 52, zegt: de Noordwest-mousson, die van den 15den Oct. tot den 15den April waait, maakt het inkomen van de Arabische golf gemakkelijk, dat bij den tegenovergestelden mousson onmogelijk is.

(†) Duidelijk herkennen wij de zuidelijke kusten van Perzië, die als dor en onvruchtbaar beschreven worden, terwijl langs dezelve henen op meerderen of minderen afstand bergreeksen loopen; daarna de kust van Malabar. De schepen der Babyloniërs, welke uit Indië kwamen, voeren den Perzischen zeeboezem in.

(*) Deze Grieksche naam schijnt hetzelfde als Raja, Radja te zijn.

(†) De Tyriërs landden (zie beneden) in het westen van het eiland. Baldaeus noemt, bl. 153, de noordwestelijke landen vruchtbaar, geschikt voor de rijstteelt, laag en niet bergachtig, gelijk het andere gedeelte van Ceylon. Zie ook Asiatic Researches, Vol. VI. p. 431.

(§) Nog thans eindigen vele steden in pattam of patnam. Kan het ook Radjapattam, Koningsstad, zijn? Patnam beteekent stad. Baldaeus, Beschrijving van Malabar en Choromandel, bl. 155.

(*) Van de olifanten schrijft baldaeus, bl. 197: Men kan niet wel te lande reyzen, of men moet met zoldaten vergezelschapt zijn, ende met trommels ofte een bekken, daar men op slaande geluyt maakt, waarvan zy weghloopen.

(‡) In palankins.

(*) Krokodillen zijn zeer talrijk op Ceylon. Baldaeus, bl. 200, alwaar hij een dergelijk ongeval verhaalt.

(†) De landen van Candi enz. zijn gelegen tusschen het gebergte van Adamspiek enz. - eene kleene dog heerlijke landsdouw, makende de schoot of valey van die gansch zeer hooge gebergten, welke al hun water van de binnenzijden hier instorten. Rapport van van goens bij valentijn, Beschrijving van Ceylon, bl. 206.

(§) Wat dit spel beteekent, weet ik niet. Doch de afkeer van den priester van hetzelve, wegens het misbruik van den koemest, steunt op eene overonde godsdienstige denkwijze bij de Indianen. Versche koemest is eene bijzondere heiligheid. Baldaeus, Afgoderij der Oostindische Heydenen, bladz. 169. Zie vooral Hoofdst. XVII, bl. 171 enz.

(*) Bevestiging, dat onderdanen van salomo de expeditie mede maakten.

(†) Baldaeus, bl. 1: Het eylandt is door de zee aan 't noordeynde wel 40 mijlen afgenomen en is buiten alle twijffel eertijds aan de vaste kust gehecht geweest. En bladz. 147: Het eylandt Manaar is eertijds aan het vaste landt gehecht geweest, want de drooghte, die men Adamsbrugh noemt, dat niet duysterlijk uitwijst. Hetzelfde zegt valentijn, Beschr. van Ceylon, bl. 18.

(§) Baaut schijnt in de Kosmogonie van sanchoniathon, B. I, het scheppende levensbeginsel te zijn. (Bochart, Opp. p. 706, houdt het voor den nacht.) Zonderling is de overeenkomst van dit woord met budda, of, gelijk wij het ook geschreven vinden, bhooddha, baouth, (Asiatic ResearChes, Vol. I. p. 169) bij de Indianen een voorwerp van vereering, waarvan hunne Mythologie veel weet te verhalen. Op den hoogsten berg van het eiland staan menschelijke voetstappen in steen gedrukt. Bhooddha, na Ceylon voor de derde maal bezocht te hebben, plaatste zijnen voet op Adamspiek en steeg van daar ten hemel. Asiatic Researches, Vol. VII. p. 50. Dezelfde overlevering vindt men bij valentijn, bladz. 212, 375, 407. Maar volgens de gewone rekening is de komst van het Buddisme op Ceylon van latere dagteekening dan deze togt.

(*) Josephus, Hist. L. VIII, noemt Saphir het goudland, en houdt het voor een land van Indië.

(†) Het is te verwonderen, dat deze caneelboomen niet door geheel Ceylon, maar alleen op zommige plaatsen wassen, want in 't geheele Rijk van Jafnapatnam of op 't eylandt Manaar (het noorden) is die niet te vinden, maar allereerst over de riviere van Chilau, in de landen van Negombo, enz. (het westen).

(§) Het eylandt Manaar (in het noorden) is zeer vermaard geweest van wegen de paarlvisscherij. Baldaeus, bl. 150.

(*) De oude geschiedenis van Ceylon, bij onzen valentijn te vinden, is vol van de invallen der Malabaren van de vaste kust.

(‡) Men heeft hier goede robijnen en saffieren, zoo witte als blaauwe, cattenoogen en meer andere gesteenten, die men zeker weet, dat in dit gebergte (Oeva) en in de rivieren, door de landen van Bintene loopende, gevonden worden. Valentijn, bl. 205. De bedoelde oorden liggen oostwaarts.

(**) Het eiland was in verschillende tijden in verschillende Koningrijken verdeeld, doch die onder éénen Keizer stonden. Valentijn, bladz. 19. Wij kunnen niet nalaten, uit zijne oude Geschiedenis van Ceylon, bladz. 68, op te teekenen, dat eens zeven Malabaarsche broeders het eiland aan zich onderwierpen. Vijf, Koningen zijnde, bleven op hetzelve heerschen; doch de twee andere keerden weder naar hun land met de overblijfselen van hunnen afgod budum. De Chronologie der Indianen in het algemeen en der Ceylonezen in het bijzonder is nog zeer raadselachtig.

(*) Er zijn ook olifanten gevonden, die over hun gansch lijf gesprikkeld en geplekt waren, die gemeenelijk bij den Keizer gebragt werden, alzoo hij die boven alle andren zeer hoog agt. Valentijn, bladz. 53. Ook de zeer weinige spierwitte herten, verhaalt hij, worden bij den Keizer gebragt.

(*) Zonder deze verklaring des achtingwaardigen stellers zouden wij nog al bedenking gevonden hebben in de mededeeling. Redact.

(*) Vergelijk Dr. johann stieglitz, ueber die Homoöpathie. Hannover, 1835.

(*) Aan de gedachtenis onzer voorouderen.

(†) Aan gene zijde van deze eindpalen rusten zij, de hope der zaligheid verbeidende.

(*) Men zie over dezen ongelukkigen ons Mengelwerk, hier boven, bl. 320 env.

(*) Dit is juist de oorzaak van dufavel's verlossing geweest. Nadat zijne kameraden hem als verloren opgegeven en verlaten hadden, kwam een jong mensch aan de kruk van het windas draaijen, en ziende dat hij, nadat het tweemalen rondgegaan was, nog geen' tegenstand ondervond, liep hij de putgravers na, en bewoog hen terug te komen. Zij kwamen, trokken het touw op, en, ziende dat het glad afgesneden was, hadden zij de aangename zekerheid, dat hun ongelukkige makker dit gedaan had, en dat hij dus nog leven moest. Van stonden aan begonnen zij op nieuw aan zijne verlossing te arbeiden.

(*) Zijne vergelijking en gevolgtrekking waren juist; weldra had men dit gat ontdekt; door hetzelve kreeg hij de hem noodige lucht, sprak men met hem, en liet levensmiddelen tot hem af. Die opening was groot genoeg om eene halve wijnflesch door te laten, en het was in zulk eene flesch, dat men hem bouillon, wijn en andere benoodigdheden deed toekomen. Naderhand verminderde die opening in ruimte, zoo als hij het vertellen zal; en dit onheil, hetwelk hem zijne laatste hoop op lijfsbehoud scheen te moeten ontnemen, was niet in staat zijn' bewonderenswaardigen moed te verminderen.

(*) Het was bij eene afwezigheid van Doctor chinard, dat men op deze grove wijze zondigde tegen den leefregel, dien hij in de behandeling van den lijder had voorgeschreven.

(*) Uitgesproken voor die Gemeente op den 9 October 11.

(*) Sachsenspiegel, S. 52.

(†) Sachsenspiegel, S. 50.

(*) Wij behoeven de aandacht van onze lezers slechts te vestigen op de navolgende homoeopathische werkjes:


Die Homöopathie nach ihren Hauptzüge populär entwickelt. Braunschweig, 1834.


Die Homöopathie. Ein Lesebuch für das gebildete nicht ärztliche Publicum, von c. von bönninghausen. Munster, 1834.


Homöopathie und Leben. Leipzig, 1834. enz. enz.

(*) Stapf's Archiv, B. XI. Heft I. S. 109, 110.

(*) Ten einde bij eene verkooping de aanwezigen uit te lokken om elkander te overbieden, is het te Barcelona de gewoonte, om aan den geen, die het voorlaatste bod gedaan heeft, eene kleine, vooruit bepaalde som, naar gelange der waarde van het verkocht wordende goed, ter hand te stellen. Deze
som noemt de Spaansche mededeeler van dit verhaal hier los reales de consolacion. (Het komt dus eenigzins overeen met hetgeen bij ons onder den naam van plokpenning, trek- of strijkgeld bekend is.)

(*) De koninklijke audiencia van Katalonië bestaat uit verscheidene kamers. De eerste en tweede zijn civiel; de derde is de sala de los ministros del crimen.

(†) De alcade mayor is geen stedelijk beambte, maar een regterlijk persoon, wiens ambtsmagt eenigzins overeenkomt met die, welke bij ons door de vrederegters geoefend wordt. De eenvoudige alcade, die de stadsbeambte is, heeft in een groot gedeelte van Katalonië den titel van bayle behouden.

(*) De regtbank der Inquisitie.

(*) Terwijl, ruim tien jaren geleden, in een gezelschap, waarbij ik tegenwoordig was, over eenige huishoudelijke onderwerpen gesproken wierd, liep, daar wij juist de maand November beleefden, het gesprek ook over de gewoonten onzer voorouderen en van nog velen onzer tijdgenooten, voornamelijk bij den jaarlijkschen slachttijd, en wierd de aandacht bijzonder bepaald bij het bereiden of maken van rolpens; 't welk mij op den inval bracht en aanleiding gaf, om te zorgen, dat, bij de eerstvolgende zamenkomst, geheel buiten medeweten der vrouw van den huize, waar wij moesten vergaderen, twee gebakkene rolpensen ter tafel gebracht zouden worden, en vergezeld gaan met eene beschrijving in rijm, zoo ter opnoeming van de afdeelingen of kamers der rundermagen, als van derzelver bijzondere werkzaamheden; waarbij ik, behalven van de 2de uitgave der Lessen over de Veesterfte, door den wijdberoemden Hoogleeraar petrus camper, gedrukt te Amsterdam bij g. bom in 1779, en een ander, doch naamloos boekje, over de ziekte van het Rundvee, ook, ter raadpleging, gebruik gemaakt hebbe van het werk van blumenbach: de Natuurkunde van den Mensch.

(**) Kaauwing, niet herkaauwing, omdat de runderen, hetgeen zij eten, niet kaauwen, maar schielijk achtereen in hunne maag slikken en die vol maken; doch vervolgens, door eene zonderlinge beweging, die echter (met verlof gezegd) veel van braken verschilt, een klein gedeelte teffens van die spijs weder opwaarts in den mond brengen en zeer lang tusschen de kiezen kaauwen, waarna zij haar ten tweeden maal doorslikken en in eene andere maag brengen. Ook geven de woorden der oude Grieken, tot het uitdrukken van dit bedrijf gebezigd, en alle afstammende van het woord μηρύειν, hetwelk wentelen, tot een' bal maken beteekent, eenvoudig te kennen: iets terugbrengen ter plaatse, van waar het gekomen is, b.v. hier den mond.

(***) Het hol, in het Grieksch κοιλία μεγἀλη, de groote buik, van κοίλος, hol, diep, kuil, bij aristoteles, Historia Animalium, Lib. 2. Cap. 17.

(†) Muts of hoeve, welke als een aanhangsel der eerste maag, of pens, mag beschouwd worden, en de gedaante heeft van eene blaas, of muts, of huif, naar het Hoogduitsche woord Haube. Van binnen is zij voorzien van vele hoekige, diepe en zeer fraaije celletjes, in den vorm van een net, in 't Latijn reticulum genoemd, en door aristoteles κεκρυϕαλος, naar een netvormig hoofdtooisel van Grieksche vrouwen. Zie aristoteles, t.a.p. en camper, als boven, bl. 19.

(††) Menigvold of boek is de 3de maag, waarin 24 groote vliezen zijn, tusschen ieder van welke een middelbaar, en tusschen ieder middelbaar en groot vlies nog een klein vlies is, makende te zamen 96 vliezen, die, naar hunne gedaante, bladen, en het geheele lichaam boek genoemd worden. Daar deze bladen met harde uitsteeksels voorzien zijn, die op egelpennen gelijken, wordt dit gedeelte van dit ingewand in het Grieksch Ἔχινος, in het Latijn echinus, d.i. egel of stekelzwijn, en ook omasum, de vette of scheiddarm, genoemd.

(†††) Daar de Heer camper, in het genoemde boek, beweert, dat het gekaauwde voedsel, uit den mond, onmiddelijk door den slokdarm, en niet door de sleuf tusschen de 2de en 3de maag, in de laatstgemelde, d.i. het boek, komt, en een ander naamloos werkje (zie Aant. 1, op bladz. 758) dit gevoelen, van bladz. 28 tot bladz. 33, sterk tegenspreekt, maar nogthands ieder schrijver redenen voor zijne stelling bijbrengt, die de bewijzen van kennis en bescheidenheid dragen, oordeele ik mijzelven noch bekwaam noch bevoegd, om mijn eigen gevoelen te dezen opzichte te zeggen, en nog veel minder, om daardoor den schijn aan te nemen van eene beslissende uitspraak tusschen deze twee ontleed- en natuurkundige mannen.

(§) Het a.w. van p. camper zegt ons, op bladz. 17, dat het der moeite waard is, te letten op den reuk, dien het gekaauwde of (wil men) herkaauwde voedsel in deze maag verkregen heeft en reeds in een' staat van ontbinding is, niettegenstaande de gal, noch uit de lever, noch uit de galblaas, daarbij heeft kunnen komen.

(§§) In het Grieksch wordt deze maag ῎ηνύςρον genoemd, beteekenende zoo veel, als plaats van voleinding of volkomen in staat brengen. Het woord stamt af van het werkwoord ᾽ανύειν, voltooijen. In de Nederlandsche taal wordt zij lebbe of rooi, of ook roo, roode, (volgens peyërus) wegens de kleur, genoemd. In het Latijn (waarschijnlijk naar de gedaante) heet zij abomasum of faliscus, bij martialis, 4: 46: 8, een beuling of worst, doch niet weinig dik; zie ook p. camper, t.a.p. bl. 19. Behalven deze zachte pluizen, die hier genoemd worden, heeft deze maag, van binnen, vouw- of klapvliezen van verschillende grootte, tot 14 in getal, welke (van het boek beginnende) schuins nederwaarts gericht zijn. Zij zijn zeer zacht van consistentie of bestanddeelen, en daarom steeds slap hangende; ook veel verder van elkander geplaatst, dan de bladen van het boek. Aristoteles bepaalt derzelver getal niet. Zie camper, bladz. 19, en de naamlooze Verhandeling, bladz. 20.

(§§§) Poortier, in het Grieksch πνλωρὸς, poort of uitgangsbewaarder, zijnde een ringvormige lap, die door den hairigen, zenuwachtigen en spierachtigen band der maag gevormd is, makende het begin van het intestinum duodenum of twaalfvingerigen darm, die, omtrent ter halver lengte, bij het rundvee, door eene bijzondere buis, in- of toelaat 1o. het galvocht uit de lever, wier maaksel te zeer zamengesteld is, om hier te beschrijven; 2o. het sap uit de gal; 3o. uit het alvleesch, zijnde eene der allergrootste klieren; welke vochten, alle te zamen, dienstbaar zijn tot de volgende einden, als 1o. het alvleeschsap, om de spijs, die in de maag niet genoeg mocht verteerd zijn, op te lossen; 2o. om de, in de lever, van het bloed afgescheidene gal, door de algemeene galbuis, in het duodenum te brengen; 3o. om het uit de levergal in de eigenlijke galblaas gedrupte bloed, als galstoffen, uit de brijachtige massa, eene scheiding te doen maken tusschen de voedselstoffen en excrementen. Want vooreerst zondert het van die pap, welke de maag naar het duodenum heeft doorgelaten, en die met het alvleeschsap vermengd is, de chijl af, even als een room, en ploft de excrementen neder. Voorts scheidt zich de gal in een wei- en een harstachtig deel; het laatste blijft
aan de excrementen kleven en geeft er de kleur aan; het eerste vereenigt zich met de chijl, en keert, door de uitkleinzing in de dunne darmen, terug in het bloed. Zie blumenbach, Natuurkunde van den Mensch, bladz. 261-268.

(※) Over den blinden darm, zie camper's Lessen over de Veepest, bl. 22. Schoon, volgens blumenbach, bl. 319 en 415, de blinde darm tot het eerste gedeelte van het dikke gedarmte schijnt gebracht te worden, wordt nogthands, bij het rundvee, aldaar eene werking volbracht, die minder met die der dikke darmen overeenkomt, waarin geene klapvliezen zijn, die den doortocht der, van voedseldeelen beroofde, stof kunnen vertragen, dan alleen door de vernaauwing, dicht bij den rechten darm, die, niet verre van den anus, met zeer vele rimpels bezet is, door welker vocht de doode stof verdund wordt, die anders zeer droog en verhard zoude worden, gelijk dit bij zieke beesten, door de werkeloosheid der klieren, het geval is. Vergelijk blumenbach, ter a.p., en camper, in zijne Lessen, bl. 23.

(‖) Het lange of verlengde hersenmerg is de onderste mergachtige zelfstandigheid der voor- en achterhersenen, welke, zamengegroeid, als in een' staart of ronde pijp, en uitgestrekt tot aan de groote opening van het achterhoofdsbeen, den oorsprong geeft, zoo aan de hersenzenuwen, als aan het hals- en ruggemerg, 't welk eene verlenging is van het hersenmerg en zich uitstrekt van het hoofd tot aan het heiligbeen, en zoo voortgedreven wordt door de ronde opening, welke door het midden der hals-, rugge- en lendewervelen loopt; welke wervelen, ieder, ter wederzijde, met openingen voorzien zijn, waardoor de zenuwen naar buiten komen en zich in de spieren hechten. Het eerste halswervelbeen, 't welk onmiddelijk op het achterhoofd volgt, wordt gewoonlijk atlas, d.i. hoofddrager, genoemd, omdat het hoofd daaraan als verbonden is en door hetzelve gedragen wordt. Nu valt het niet moeijelijk te begrijpen, dat, indien de mergbuis, in de tusschenruimte, ter plaatse waar ze, uit het achterhoofd komende, dezen eersten halswervel intreedt, geheel en gaaf wordt afgestoken of afgesneden, het dier, indien al niet onmiddelijk gedood, nogthands grootendeels van gevoel beroofd, en alzoo tegen zeer veel noodelooze pijn of smart beveiligd wordt.

(⁂) Zie Aant. bl. 759. reg. 3.

(‡) Hieronder wordt verstaan een pot van Keulsche aarde, naar aghippina, die aan den Rhijn eene volkplanting en stad gesticht heeft, vandaar genoemd Colonia Agrippina. Deze landstreek levert de grondstof der potten op, welke zeer beroemd zijn, wegens de deugdzaamheid van hunne aarde, en nog onder den naam van Keulsche potten of aardewerk bekend zijn.

(¦) Wij vleijen ons, dat dit stukje, uit een wetenschappelijk oogpunt zoo wel, als om inval en bewerking, onzen Lezeren niet ongevallig zal zijn. Den uitval tegen het decimale stelsel laten wij overigens voor rekening des stellers. Redact.

