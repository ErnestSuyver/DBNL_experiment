



Vaderlandsche Letteroefeningen 
Jaargang 1833


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1833.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 191: op deze pagina is een kop tussen vierkante haken toegevoegd.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1833.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1833.
BOEKBESCHOUWING.
Te AMSTERDAM, bij G.S. LEENEMAN van der KROE
en
J W. IJNTEMA.
1833.

[deel 1, pagina 705]
REGISTER VAN DE BOEKBESCHOUWING.
A.

Aa, (C.P.E. Robidé van der) Merkwaardigheden uit het Dierenrijk. Amst. bij G.J.A. Beijerinck.	674
Aldini, Kunst om zich tegen de vlammen te beveiligen. Utr. bij N.v.d. Monde.	479
Alexander, (F.S.) Mededeelingen omtrent den kwaden Droes. Utr. bij v. Paddenburg en Comp.	514
Algemeen nuttige toelichting betreffende de Cholera. Nijm. bij de Wed. J.C. Vieweg en Zoon.	69
Almanak, (Nederlandsche Volks-) voor 1833. Amst. bij H. Frijlink.	226
- voor Blijgeestigen, voor 1833. Amst. bij de Gebr. Diederichs.	226
- voor Hollandsche Blijgeestigen, voor 1833. Amst. bij Brest v. Kempen.	226
- (Amsterdamsche Studenten-) voor 1833. Amst. bij R. Croeze.	265
- voor de Jeugd, voor 1833. Amst. bij G.J.A. Beijerinck.	266
- (Nederlandsche Muzen) voor 1833. Amst. bij J. Immerzeel, Jr.	184
- voor het Schoone en Goede, voor 1833. Amst. bij G.J.A. Beijerinck.	184
- (Groninger Studenten-) voor 1833. Gron. bij W.v. Boekeren.	184
- ter bevordering van Kennis en goeden Smaak, voor 1833. Gron. bij J. Oomkens.	184
- (Nederlandsche Anekdoten-) voor 1833. Fran. bij G. IJpma.	185
- voor de Jeugd, voor 1834. Amst. bij G.J.A. Beijerinck.	676
Anneveld, (H.) Zedekundige Schoonheden. Amst. bij Gebr. Koster.	12
Antikritiek.	704
Arrenberg, (R.) Nieuwe Keur van Verhalen. II Deeltjes. Haarl. bij de Erven F. Bohn.	673
Athanasia, de schoone Griekin. Purm. bij Broedelet en Rijkenberg.	408


[deel 1, pagina 706]
Avondstonden aan Scherts en Vrolijkheid gewijd. Amst. bij H. Frijlink.	671
B.

Baars (W.A.) en P. Joling, Oz., De Vaderlandsche Kinderen. Sneek, bij F. Holtkamp.	497
Bacher, (J.) Kost voor onverlekkerde monden. Amst. bij J.C.v. Kesteren.	495
Bakker, (J.A.) Voorlezingen over de Geschiedenis der beeldende Kunsten, enz. Iste D. Rott. bij L. Vermeer.	609
Becker, (K.F.) Algemeene Geschiedenis. VII-XIIde D. Haarl. bij de Erven F. Bohn.	198
Beeloo, (A.) Nederland in Gebed tot God. Medembl. bij L.C. Vermande.	265
- Frankrijk, Engeland en Nederland. Leeuw. bij G.T.N. Suringar.	268
Beins, (J.F.) Zes Vaderlandsche Gezangen. Gron. bij J. Römelingh.	541
Bekker, (B.) Geruststelling voor minkundigen over de Kometen. Amst. bij J.C.v. Kesteren.	37
Bemmelen, (A. van) Twaalf Leerredenen. Amst. bij J.v.d. Hey en Zoon.	641
Berigten, betreffende de Cholera te Amsterdam. 1ste en 2de St. Amst. bij C.G. Sulpke.	105
Beschouwing (Korte) der Oorzaken enz. der Cholera. Zierikz. bij J.v.d. Velde Olivier.	340
Bezetenen (Over de) van het N.T. Leid. bij de Wed. D. du Saar.	593
Bilderdijk, (W.) Geschiedenis des Vaderlands. Iste D. Amst. bij P. Meijer Warnars.	349, 385
- Nalezingen. Iste D. Amst. bij J. Immerzeel, Jr.	538
Bisschop, (N.J.A. Steins-) Jezus een voorbeeld van goeddoen. Gron. bij J. Oomkens.	381
Blijmaar (De) voor Oud-Nederland. Gorinch. bij J. Noorduyn.	495
Blumenhagen, (W.) Wat Tyler. Gron. bij H. Eekhoff, Hz.	580
Boeles, (P.) Leerrede over 2 Tim. II:8a. Gron. bij W.v. Boekeren.	682
Boek (Het) zonder Titel. Zutph. bij W.C. Wansleven.	700
Bosscha, (J.) Neêrlands Heldendaden te Land. 3-6de Aflev. Leeuw. bij G.T.N. Suringar.	355


[deel 1, pagina 707]
Bouman, (H.) Oratio. Utr. bij J. Altheer.	545
Breggen, Cornz. (F. van der) Bouwstoffen voor het Contagieuse der Cholera. Iste St. Amst. bij de Gebr. Diederichs.	251
Brief, over het Geschrift van H.F. Kohlbrügge. Utr. bij v. Paddenburg en Comp.	644
Bröder, (C.G.) Latijnsche Grammatica. Leyd. bij A. en J. Honkoop.	702
- Lectiones Latinae. Leyd. bij A en J. Honkoop.	702
Broedelet, (D.) Godsdienstige Beschouwingen. Purm. bij Broedelet en Rijkenberg.	103
Bulgarin, (T.) Lotgevallen enz. van den Russischen Gilblas. III Deelen. Leeuw. bij Steenbergen v. Goor.	215
C.

Caland, (A.) Handleiding tot de Dijksbouwkunde, enz. Iste D. Zierikz. bij J.v.d. Velde Olivier.	691
Canne (La) magique. Ie-IVe Partie. à la Haye, chez J.P. Beekman, Hz.	43
Carillon, (B.C.) Gebed voor de Cholera. } Amst. bij Carillon.	87
- Gebed voor de Israëliten. }Amst. bij Carillon.	87
- Vaderlandsche Zangen. }Amst. bij Carillon.)	87
Casper, (J.L.) De Behandeling der Cholera, enz. Rott. bij F. Hartmann, Jr.	382, 421
Catalogus der Letterk. Nalatenschap van Koning. Iste D. Amst. bij L.v.d. Vinne en G. Lamberts.	221
- IIde D.	557
Catechismus. (Staatkundige) 's Hag. bij A.v. Hoogstraten, Jr.	630
Chijs, (P.O. van der) Tijdschrift voor Munt- en Penningkunde. Iste St. Leyd. bij J.C. Cijfveer.	263
Cholera (De) in Rotterdam. No. I-IV. Rott. bij M. Wijt en Zonen.	169, 205
Clarisse, (J.) Leerredenen naar de behoeften van onzen leeftijd. Gron. bij J. Oomkens.	95
Clavareau, (A.) Le jour de prière. Maestr. chez F. Bury-Lefebvre.	269
Clemens, (C.H.) Krijgsverhalen. Nijm. bij D.J. Haspels.	221
Conradi, (J.W.H.) Handboek der Pathologie, enz. Isten D. 1ste St. Amst. bij S. de Grebber.	513
Costa, (I. da) Op het Gorkumsche Heidendom. Amst. bij J.H. den Ouden.	628


[deel 1, pagina 708]
Crelle, (A.L.) Journal fur die Baukunst.	308
- Handbuch der Landbaukunst.	309

D.

D'aumerie, (J.F.) Herinneringen uit de Cholera-Epidemie te Scheveningen. 's Hag. en Amst. bij de Gebr. v. Cleef.	561
Dictionary (A new) of the English and Dutch Language. 2 Parts. Nijm. bij J.F. Thieme.	261
Dijk, (A. van) Leerrede. Gron. bij J. Oomkens.	511
Doeff, (H.) Herinneringen uit Japan. Haarl. bij de Erven F. Bohn.	618
Domingo, (St.) Londen en deszelfs Bewoners. Amst. bij J.C.v. Kesteren.	569
Doodstraf. (Over het Beginsel der) Amst. bij J. Immerzeel, Jr.	438
Dorper, (E.M.) De Voordeelen van den Belgischen Opstand. Amst. bij Schalekamp en v.d. Grampel.	440
Dumas, (A.) Napoleon, of dertig jaren van Frankrijk. Amst. bij H. Frijlink.	138

E.

Eck, (C. Fransen van) Tiental Leerredenen. Dev. bij J. de Lange.	589
Een achttal aanprijzenswaardige Werkjes voor de Jeugd.	675
Eichstorff, (P.T.L. von) Beoordeeling, enz. Breda, bij F.P. Sterk.	626
Engel, (J.J.) Laurens Starck. Amst. bij G.L. Schleijer.	586
Epen, (C. van) Hulde aan de Helden van het Kasteel. Maastr. bij F. Bury-Lefebvre.	266
- De Regtvaardigheid onzer zaak. Maastr. bij J. Straatmans.	284
Ermerins, (F.Z.) Specimen etc. Lugd. Bat. apud C.C.v.d. Hoek.	244
Eysinga, (P.P. Roorda van) Verschillende Reizen, enz. IIIde D. Amst. bij J.v.d. Hey en Zoon.	357
- IVde of laatste D.	700
- Het Kasteel van Antwerpen. Kamp. bij K.v. Hulst.	265
- De Landstorm. Kamp. bij K.v. Hulst.	266


[deel 1, pagina 709]
Eysinga, (P.P. Roorda van) Volksboete Kamp. bij K.v. Hulst.	269

F.

Feen, (Z.H. van der) De Zelfopoffering van J.C.J. van Speyk getoetst. Amst. bij J.H. den Ouden.	233
Feuerbach, (A.R. von) Kaspar Hauser. Amst. bij ten Brink en de Vries.	35
Foscolo, (Ugo) Laatste Brieven van Jacopo Ortis. Leeuw. bij H.C. Schetsberg.	485
Fremery, (P.J.J. de) Archief voor den Braakloop. 1ste en 2de St. Utr. bij v. Paddenburg en Comp.	250

G.

Gedachten (Vlugtige) bij de aankomst der Verlofgangers. Utr. bij N.v.d. Monde.	626
Gedenkboek, betrekkelijk de Studenten van Groningen en Franeker. Gron. bij J. Oomkens.	430
Gedichtjes (Bijbelsche) voor de Jeugd. Amst. bij M. Westerman en Zoon.	90
- voor Kinderen. Gron. bij M. Smit.	92
Geffen, (A. Martini van) Handleiding wegens de Zijdeteelt. 's Hertogenb. bij H. Palier en Zoon.	689
Gerrits, (G. Engelberts) Militaire Loopbaan van Goose Morre. Amst. bij G. Portielje.	581
Gezangen voor Weezen. Amst. bij M. Westerman en Zoon.	134
Gosse en Volmar, De behandeling van den Braakloop te Berlijn. Nijm. bij D.J. Haspels.	108
Gosselman, (C.A.) Reis naar Columbia. II Deelen. Haarl. bij de Wed. A. Loosjes, Pz.	582
Groot, (P. Hofstede de) Geschiedenis der Broederkerk te Groningen. Gron. bij J. Oomkens.	61
Grotii (H.) Annotationes in N.T. Vol. VI-VIII. Gron. apud W. Zuidema.	93
H.

Haefkens, (J.) Centraal Amerika. Dordr. bij Blussé en v. Braam.	257, 303
Hall, (M.C van) Aan de Nederlandsche Helden. Amst. bij J.v.d. Hey en Zoon.	265
Happel, (C.L.) Onontbeerlijk Gedenkblad. Leyd. bij H.v. Oorde.	608


[deel 1, pagina 710]
Harderwijk, Rz. (J. van) Chassé. Rott. bij H.W.v. Harderwijk.	495
Haren, (O. Zwier van) Lijkreeden over Willem IV, enz. Amst. bij J.C.v. Kesteren.	626
Hazelhoff, (A.) Tijdkorter voor 1833. Gron. bij A. Hazelhoff.	226
Heeren, (A.H.L.) Ideën over de Staatkunde, enz. VIde D. Rott. bij A.F.H. Smit.	154
Heije, (J.P.) Specimen. Lugd. Bat. apud Haak et Soc.	103
Hendrik van Eichenfels. Amst. bij G.J.A. Beijerinck.	412
Hengel, (W.A. van) Oratio. Lugd. Bat. apud S. et J. Luchtmans.	677
Hermingard van de Eikenterpen. Haarl. bij V. Loosjes.	46
Hoet, Jz. (C. ten) Citherklanken. Nijm. bij J.F. Thieme.	402
Hoëvell, (W.R. van) Anacreontische Zangen. Gron. bij J. Oomkens.	39
Hoogstraten, (S. van) Dierijk en Dorothé. Dordr. bij J.v. Houtrijve, Jr.	540
Hoop, Jr. (A. van der) Warschau. Amst. bij Brest v. Kempen.	116
- Willem Tell. Amst. bij Brest v. Kempen.	620
- Leyden ontzet, in 1574. Amst. bij Brest v. Kempen.	661
Huët, (D.T.) God met ons. Rott. bij J.v. Baalen.	284

I. en J.

Janin, (J.) Barnave. II Deelen. Dordr. bij J.v. Houtrijve, Jr.	218
Jeune, (J.C.W. le) Bouwstoffen voor de Nederl. Letterkunde. 1ste en 2de St. Amst. bij J. Immerzeel, Jr.	536
Jierboeckjen (Friesch) foar it jier 1833. Lieauw. by G.T.N. Suringar.	273
Indische Tafereelen, voor Reizigers aan den Haard. Rott. bij de Wed. J. Allart.	697
Jong, (A. de) Almede en Engelman van Horstell. II Deelen. Fran. bij G. IJpma.	394
Jonge, (J.C. de) Geschiedenis van het Nederl. Zeewezen. Iste D. 's Hag. en Amst. bij de Gebr. v. Cleef.	480


[deel 1, pagina 711]
Irving, (W.) De Alhambra. II Deelen. Amst. bij H. Frijlink.	586
Isselt, (E.W. van Dam van) La Neêrlande. Maestr. chez F. Bury-Lefebvre.	365
- Quelques Observations. Leeuw. chez G.T.N. Suringar.	43
- Eenige Opmerkingen. Winsch. bij J. Huisingh.	495

K.

Kampen, (N.G. van) Geschiedenis der Nederlanders buiten Europa. IIde D. Haarl. bij de Erven F. Bohn.	33
- IIIden D. 1ste St.	532
- De Invloed van Nederland op Europa. Haarl. bij de Erven F. Bohn.	482
- Geschiedenis van den Vijftienjarigen Vrede van Europa. II Deelen. Haarl. bij de Erven F. Bohn.	615
Kemp, (C.M. van der) Iets over het toenemen van den Zelfmoord. Amst. bij J.H. den Ouden.	135
Kennedy, Dunallan. II Deelen. Amst. bij P. den Hengst en Zoon.	409
Kirckhoff, (J.R.L. de) Considérations etc. Anvers, chez Mad. Latour.	516
Kist, (W.) De Belgen vóór, gedurende en na den Opstand. Rott. bij de Wed. J. Allart.	110
Kist, (N.C.) Die gelooft, behoeft niet te vreezen. Leid. bij S. en J. Luchtmans.	284
Kist (N.C.) en H.J. Rooijaards, Archief voor Kerkelijke Geschiedenis. IIIde D. Leid. bij S. en J. Luchtmans.	148
Klijn, Bsz. (B.) De Godsdienst. Amst. bij J.v.d. Hey en Zoon.	86
- (H.H.) De Vaderlandsliefde. Amst. bij J.v.d. Hey en Zoon.	265
Kohlbrügge, (H.F.) Het Lidmaatschap, enz. Amst. bij J.H. den Ouden.	597
Kops, (J.) Register op de Staten van Landbouw, enz. Utr. bij v. Paddenburg en Comp.	609
Korte beantwoording der vraag: Wat moet men denken, enz. 's Hag. bij A. Kloots.	243
Kraijenhoff, Geschiedk. Beschouw. van den Oorlog in 1799. Nijm. bij de Wed. J.C. Vieweg en Zoon.	517


[deel 1, pagina 712]
L.

Langbein, (A.F.E.) Luimige Verhalen. Amst. bij H. Frijlink.	366
Legis, (G.T.) Woordenboekje der Noordsche Godenleer. Zutph. bij W.J. Thieme.	225
Lennep, (J. van) De Pleegzoon. II Deelen. Amst. bij P. Meijer Warnars.	572
- Gedenkboek van de Doorl. School. Amst. bij P. Meijer Warnars.	182
Lettervermaak. (Een) Amst. bij J.H.v. Heteren.	92
Leyer, (A.G.L. Thesingh, née) Les fêtes interrompues. Nym. chez J.F. Thieme.	91
Lipman, (S.P.) Geschiedenis van de Staatkunde der Mogendheden. Iste D. Amst. bij Brest v. Kempen.	18, 71
Llorente, (J.A.) De Paussen. IIde D. Amst. bij J.C.v. Kesteren.	141, 189
Loisirs. (Mes) A la Haye, chez J.P. Beekman, Hz.	404
Loots, (C.) Chassé. Amst. bij J.v.d. Hey en Zoon.	265
Lulofs, (B.H.) Gronden der Nederlandsche Woordafleidkunde. Gron. bij J. Oomkens.	483
- Nederlandsche Spraakkunst, enz. Tweede Druk. Gron. bij J. Oomkens.	695
- Nederlandsche Redekunst, enz. Tweede Druk. Gron. bij J. Oomkens.	695

M.

Marchand, (L.) Neue Knospen. Utr. bei v. Paddenburg & Comp.	667
Masman (J.C.) en J. van Aaken, Leerredenen. 's Hertogenb. bij H. Palier en Zoon.	683
Matthes, (H.J.) Een woord tot bemoediging, enz. Zutph. bij W.J. Thieme.	277
Maundrell, (H.) Een Reisje van Aleppo naar Jeruzalem. Gron. bij J. Oomkens.	653
Mebius, (T.E.) Gesprekken over den Geest des Tijds. Heerenv. bij F. Hessel.	433
Medicina Gentilis etc. Gron. apud P.S. Barghoorn.	425
Meerten, (Wed. A.B. van) Pénélope. VIIden D. 1ste St. Amst. bij G.J.A. Beijerinck.	673
Meesters, (P.) De Westfaalsche Vondeling. Amst. bij Schalekamp en v.d. Grampel.	321
- Oom Piet. Amst. bij J.C.v. Kesteren.	321
- Mislukte Aanslag op Sluis, in 1606. Amst. bij J.C.v. Kesteren.	670


[deel 1, pagina 713]
Meylink, (B.) Handleiding voor Apothekers-Leerlingen. Haarl. bij de Erven F. Bohn.	473
Mises, De Cholera verdedigd. Amst. bij H. Frijlink.	474
Modderman, (A.) Redevoering. Leyd. bij D. du Mortier en Zoon.	626
Moens, (P.) Gedichten. Koev. bij D.H.v.d. Scheer.	365
- Gelegenheidsgedichtjes. Leyd. bij de Wed. D. du Saar.	541
- Bij de Terugkomst van Chassé, enz. Utr. bij N.v.d. Monde.	626
- Eene Week in de Lente op het Land. Haarl. bij de Wed. A. Loosjes, Pz.	658
Morgenwandeling door en in den omtrek van 's Gravenhage. 's Hag. bij A. Kloots.	178
Mulder, (J.) Twaalftal Leerredenen. Gron. en Delft, bij R.J. Schierbeek en B. Bruins.	506
Muller, (J.N.) Zedenspiegel voor Dienstboden. 3 Stukjes. Haarl. bij de Wed. A. Loosjes, Pz.	272
Münch, (J.G.) Niets blijft verborgen. Gron. bij J. Römelingh.	407
Muntendam, (J.) Leerrede. Nijm. bij D.J. Haspels.	101

N.

Nagedachtenis (De) van Do. W.C. van Manen. 's Hag. en Amst. bij de Gebr. v. Cleef.	241
Nagel, (G.H.) Wandelaarsoogst. Amst. bij H. Frijlink.	492
Neander, (A.) Geschiedenis der Christelijke Godsdienst en Kerk. IIde D. Rott. bij de Wed. v.d. Meer en Verbruggen.	192
Niedmann, (C.) Demetrius. Amst. bij L.v.d. Vinne.	450
Novum Carmen Latinum. Amst. apud G.J.A. Beijerinck.	84
- Naberigt en Antikriek wegens hetzelve. 275,	498
Nuttig en leerzaam Prentgeschenk. 4 Stukjes. Amst. bij G. Portielje.	275
O.

Olivier, (W.J.) Van Speyk's Dood en Nagedachtenis. Amst. bij de Gebr. Diederichs.	219
Onderzoekingen over den Braakloop. Breda, bij F.P. Sterk.	161, 201
Oosterzee, (H.M.C. van) Voorlezing. Zierikz. bij J.v.d. Velde Olivier.	445
Opdorp, (J.H. van) Onderzoekingen over den Braakloop. Breda, bij F.P. Sterk.	161, 201


[deel 1, pagina 714]
P.
Palm, (J.H. van der) Bijbel voor de Jeugd. 20ste en 21ste St. Leyd. bij D. du Mortier en Zoon.	9
- Achtste tiental Leerredenen. Leyd. bij D. du Mortier en Zoon.	549
- Verhaal der Inwijding van het Gedenkteeken voor L.J.W. Beeckman. Leyd. bij D. du Mortier en Zoon.	626
Pareau, (L.G.) Leerrede. Gron. bij J. Oomkens.	419
Pichler, (C.) Henriette van Engeland. Haarl. bij de Wed. A. Loosjes, Pz.	320
- enz. Tafereelen uit het Huiselijk Leven. Nijm. bij J.F. Thieme.	588
Poll, (F. van de) enz. De Heldendaad van J.C.J. van Speyk. Amst. bij M. Westerman en Zoon.	219
Pool, (S.P. Oudkerk) De Mensch gelukkig door het Geloof. Enkh. bij J. over de Linden.	319
Poth, (H. van der) Wegwijzer door 's Gravenhage. 's Hag. bij A. Kloots.	671
Prairie (De) van Noord-Amerika. II Deelen. Leyd. bij A. en J. Honkoop.	448
Price, (M.A.) De Invalide. Amst. bij Brest v. Kempen.	543
R.

Ranque, (H.F.) Vertoog over den Braakloop en Typhus. Breda, bij F.P. Sterk.	15
Reddingius, (G. Benthem) Brieven over de tegenwoordige Verdeeldheden, enz. Gron. bij W. Zuidema.	380
Reinhold, (D.) Nachricht von grossen und merkwürdigen Wasserbauten.	310
Reyn, (G. van) Geschiedk. Beschrijv. van Rotterdam. Iste D. Rott. bij de Wed. v.d. Meer en Verbruggen.	172
Richemont, (De) Geschiedk. Verhaal van de Belegering der Citadel. Amst. bij J.C.v. Kesteren.	427
Rinteln, (K. van) De Opwekking van den Jongeling te Naïn. Breda, bij F.P. Sterk.	285
Rome en België. Kamp. bij K.v. Hulst.	360
Roomsch-Katholijke Kerk (De) in Oud-Nederland. Amst. bij J.C.v. Kesteren.	419
Roosjens. Gron. bij W.v. Boekeren.	39
Rosenbach, (S.) De Bever. Gron. bij J. Oomkens.	270
Roy, (J.J. le) De Goddelijke Openbaring des Bijbels. IIde D. Rott. bij de Wed. v.d. Meer en Verbruggen.	49


[deel 1, pagina 715]
Rusburg, (B.) Micha. Kamp. bij K.v. Hulst.	57
Ruyl, (J.) Groningen ontzet. Amst. bij M. Westerman en Zoon, enz.	28
Ruysch, (A.) De Hollandsche Krijgsgevangenen. Blijspel. Middelb. bij de Gebr. Abrahams.	494

S.

Sallustii (C.C.) quae exstant ex doctorum virorum emendatione. Zutph. bij W.J. Thieme.	703
Sander (J.C.A.) en J.G. Liernur, Christendom en Regtzinnigheid. 2de St. Arnh. bij C.A. Thieme.	194
Schaaf, (J.H. van der) Proeve over de Antipathie. Amst. bij A. Vink.	288
Schakeringen, enz. Amst. bij J.C.v. Kesteren.	454
Schels, (J.B.) De merkwaardigste Veldtogten der Russen. Amst. bij J.C.v. Kesteren	359
Scheltema, (J.) Geschied- en Letterkundig Mengelwerk. IVden D. 3de St. Utr. bij J.G.v. Terveen en Zoon.	77
- Vden D. 1ste St.	342
Scholten, Hz., (J.A.) Beschrijving van Molenassen, enz. Rott. bij de Wed. v.d. Meer en Verbruggen.	652
Schoppe, (A.) Adeline en Augusta. Leeuw. bij G.T.N. Suringar.	674
- Hendrik en Maria. Amst. bij ten Brink en de Vries.	91
Schouten, (H.J.) Onderzoekingen wegens de Cholera. Amst. bij L.v. Es.	65
- Brief aan J. Vitringa Coulon. Amst. bij L.v. Es.	254
- Pathologisch en Physisch Betoog, enz. Amst. bij L.v. Es.	602
Schrant, (J.M.) Fénélon's Gesprekken. Tweede Druk. Zaltb. bij J. Noman.	301
Schukking, (L.) De langzame voortgang van het Koningrijk Gods. Coev. bij D.H.v.d. Scheer.	281
Schull, (P.S.) Karakteristiek der Welsprekendheid. Dordr. bij J.v. Houtrijve, Jr.	295
Scott, (W.) Tafereelen uit de Geschiedenis van Schotland. Iste D. Amst. bij G. Portielje.	585
- Woodstock. II Deelen. Gron. bij W.v. Boekeren.	631
Senden, (G.H. van) Leerrede. Gron. bij W. Zuidema.	} 5
- Leerrede. Zwolle, bij J. Zeehuisen, Jr.	} 5
- Uitboezeming. Zwolle, bij J.J. Tijl.	} 5


[deel 1, pagina 716]
Senden, (G.H. van) Het achttiende Eeuwfeest van des Heilands Dood. Zwolle, bij J. Zeehuisen, Jr.	}466
- Uren van Godsdienst. Zwolle, bij J. de Vri, enz.	}466
Simons, (P.) Johan de Witt en zijn Tijd. Iste D. Amst. bij J.v.d. Hey en Zoon.	210
Someren, (R.H. van) Waar moet het heen? 's Hag. bij S. de Visser.	365
Spindler, enz. (C.) Spiegel van Menschelijke Hartstogten. IIIde D. Amst. bij C.L. Schleijer.	225
- Vergeet mij niet! Gron. bij H. Eekhoff, Hz.	271
Sterk, Jr. (A. Elink) Gedachten over den Oorlog. 's Hag. bij de Gebr. v. Cleef.	83
Storch, (L.) De eerste Liefde van Gustaaf Adolf. II Deelen. Amst. bij J. Guykens.	363
Sybrandi, (S.K.) Biddagspreek. Haarl. bij de Wed. A. Loosjes, Pz.	82
T.

Tafereelen en Herinneringen. 's Hag. bij A. Kloots.	451
Tex, (C.A. den) Over de Geschillen over de Riviervaart. Amst. bij de Erven H. Gartman.	436
Thouars, (G.A.C.W. de) De Ontruiming der Citadel. Utr. bij J. de Kruyff.	266
- Verwelkoming. Gorinch. bij J. Noorduyn.	495
- Geboortegroet. Amst. bij de Gebr. Diederichs.	186
- Mijn Onheil op de Lek. Amst. bij A. Vink.	186
Thuessink, (E.J. Thomassen a) Een woord over de vraag: is de Braakloop besmettelijk of niet? Gron. bij M. Smit.	13
Til, (H.N. van) Beschrijving der Stad Zutphen. Zutph. bij W.C. Wansleven.	429
Timmer, (H.) Proeve eener Menschkunde. Iste D. Gron. bij W. Zuidema.	524
Tollens, Cz. (H.) De Algemeene Bededag. Rott. bij M. Wijt en Zonen.	268
- Liedjes van Claudius. Leeuw. bij G.T.N. Suringar.	311
- Aan Chassé. Rott. bij M. Wijt en Zonen.	626
- Op de Fransche en Engelsche Vloten. Amst. bij M. Westerman en Zoon.	186


[deel 1, pagina 717]
Tromlitz, (A. von) Werner en Kaystut. Amst bij J.C.v. Kesteren.	586
U.

Ullmann, (C.) Gregorius van Nazianzus. II Deelen. Rott. bij de Wed. J. Allart.	332, 377

V.

Valk, (J.J. Droz) De Aziatische Cholera. Amst. bij L.v. Es.	186
Velde, (C.F. van der) De Herovering van Mexico. Gorinch. bij J. Noorduyn.	362
- (C.F. en B. van der) Eerstelingen. Kamp. bij K.v. Hulst.	455
Verhaal der feestelijke ontvangst te Gorinchem, enz. Gor. bij H. Horneer.	655
Verhandeling over de Waarheid van de Christelijke Godsdienst. Harl. bij M.v.d. Plaats.	325
Verhandelingen van Teyler's Godgeleerd Genootschap. XXXIste D. Haarl. bij de Erven F. Bohn.	369, 413, 457
- (Natuurkundige) van de Holl. Maatsch. der Wetensch. te Haarl. XXste D. Haarl. bij de Wed. A. Loosjes, Pz.	337
- (Geschiedkundige) over Vollenhove. Zwolle, bij J.J. Tijl.	24
- (Naberigt van den Redacteur over)	140
- (Nieuwe) van het Haagsch Genootschap, voor 1830. 's Hag. bij de Erven J. Thierry en C. Mensing en Zoon.	501
- voor 1831.	633
Vermaning, enz. (Hartelijke en Broederlijke) 's Hag. bij A. Kloots.	657
Verwey, (S.) Moed en Hope voor de Toekomst. Dordr. bij J.v. Houtrijve, Jr.	152
Verwijs, (A.) Ziekte en Herstelling. Dev. bij J.W. de Lange.	554
Verzameling van Opschriften op Graven. Gron. bij J. Oomkens.	220
- van Voortbrengselen van uitheemsche Vernuften. 1ste St. Amst. bij M. Westerman en Zoon.	495
Vetter, (W.) De Vrees ongeoorloofd. Hoorn, bij J. Vermande.	284
Vier Dagen op Reis, enz. Amst. bij H. Frijlink.	493
Vigny, (A. de) Hendrik d'Effiat. II Deelen. Amst. bij M.H. Schonekat.	487


[deel 1, pagina 718]
Vijver, (C. van der) De Roem des Vaderlands gehandhaafd in 1831. Amst. bij C.M. Ferrari.	48
Vinkeles, (H.) Temora, naar Ossian. Amst. bij M. Westerman en Zoon.	130
Vriese, (G.H. de) Memoria amici integerrimi H.G. Waardenburg. Lugd. Bat. apud C.C.v.d. Hoek.	572
Vrolijke Avonturen van Hans Onversaagd. Amst. bij de Gebr. v. Arum.	493
Vruchten, ingezameld door de Rederijkkamer de Wijngaardranken. Haarl. bij V. Loosjes.	569

W.

Waardenburg, (J.G.) Aanteekeningen betreffende de Cholera te Scheveningen. Leyd. bij J.C. Cijfveer.	606
Waardenstein. (De Familie van) Iste en IIde D. 's Hag. bij G. Vervloet.	229
Wartberg, (Julius) of de donkere Wegen der Voorzienigheid. Amst. bij J.C.v. Kesteren.	544
Weddik, (B.T. Lublink) Gedachten en Beelden. 1ste en 2de St. Amst. bij G.J.A. Beijerinck.	88
Westendorp, (N.) Bijzonderheden uit de Geschied. der Hervorming in Groningen. Gron. bij J. Oomkens.	535
Westerman, (M.) De Landstorm. Amst. bij M. Westerman en Zoon.	269
Wetstenii (J.J.) Novum Testamentum Graecum. Tom. I. Amst. apud A. Zweesaardt.	1
Wijk, Jacz. (R. van) Tijdrekenkundige Tafels. Kamp. bij K.v. Hulst.	538
Wilde, (H.W. de) Biddagsrede. Arnh. bij I.A. Nijhoff.	284
Willem de Derde. Treurspel. Amst. bij M. Westerman en Zoon.	315
Wind, (S. de) Bibliotheek der Nederl. Geschiedschrijvers. 2de en 3de St. Middelb. bij de Gebr. Abrahams.	391
Woordt, (A. van der) Gedichten. Amst. bij C.L. Schleijer.	124

Z.

Zangtoonen. (Nederlandsche) No. 1. Amst. bij M. Westerman en Zoon.	368
Zimmermann, (J.G. von) Over de Ondervinding in de Geneeskunde. Iste D. Leyd. bij J.C. Cijfveer.	647, 685


[deel 1, pagina 719]
VADERLANDSCHE LETTEROEFENINGEN,

voor

1833.
I.

VADERLANDSCHE LETTEROEFENINGEN,

voor

1833.
II.

VADERLANDSCHE LETTEROEFENINGEN,

voor

1833.
I.

VADERLANDSCHE LETTEROEFENINGEN,

voor

1833.
II.
VADERLANDSCHE LETTEROEFENINGEN,

voor

1833.
I.

VADERLANDSCHE LETTEROEFENINGEN,

voor

1833.
II.

[deel 2, pagina I]
MENGELWERK,

VOOR

1833.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1833.
MENGELWERK.

Te AMSTERDAM, bij G.S. LEENEMAN van der KROE

en

J.W. IJNTEMA.

1833.

[deel 2, pagina V]
INHOUD

VAN HET

MENGELWERK.
Een woord aan onze geachte Lezers, bij den aanvang van het Jaar 1833.	Bl. 1
Het vertrouwen op God, ook in den strijd tegen overmagt. Biddagsleerrede, over I Sam. XVII:37. De Heer, die mij van de hand des Leeuws gered heeft en uit de hand des Beers, die zal mij redden uit de hand dezes Filistijns. Door f. hoekstra, Leeraar der Doopsgezinde Gemeente te Harlingen.	3
De Wereld der Insekten.	16
Iets over de Chinchilla. (Met eene Houtsnede.)	21
Brief van poujoulat over het Heilige Land, den 1 Maart 1831.	22
Afkeer van Reukwerk bij de Romeinsche Vrouwen.	26
Nemesis, of de Vergelding. Eene ware Gebeurtenis.	29
Edele Trek van wijlen den Raadpensionaris schimmelpenninck.	33
Wilhelmus van nassauwen. December 1832. Door w.h. warnsinck, bz.	34
Aan mijnen Geboortegrond. Door w. gleuns, jr.	37
Extrait d'une Traduction du Poème des Femmes de spandaw, par a. clavareau.	39
Hollands Tuinlieden. Aan m. westerman. Door j.j. wijsmuller.	41
Op de Afbeelding van den Admiraal marten harpertz. tromp. Door j.o. luder.	43
Aan den Zanger der Onafhankelijkheid.	44
Bladvulling.	44
Leerrede, naar aanleiding van nahum I:7, uitgesproken op den Bededag, den 2. Dec. 1832, in de Kerk der Hervormden te Sappemeer, door j. bakker, Predikant aldaar.	45
Toespraak aan de Christelijke Gemeente, vóór het plegtige Gebed, op den 2 Dec. 1832, naar jac. V:13a.	61
Eenige Aanteekeningen, omtrent den aanleg van sommige Dijken in Nederland, en de verschillende wijzen van bescherming der Buitenglooijingen aan de Zeedijken. Door f.w. conrad, Ingenieur van den Waterstaat te Rotterdam.	69


[deel 2, pagina VI]
Bijeenkomst van Lord bentink, Generaal-Gouverneur van Oostindië, runjit singh, Koning van Punjab.	76
Katholicismus in Frankrijk.	85
De tegenwoordige Leefwijze der St. Simonisten.	86
Fragment-Antwoord op het Fragment uit eenen Brief, over eenige Gebreken en Misbruiken bij de Eerdienst te platten lande.	89
Over de Papierplant der Ouden.	93
Jezus weende. Door j. van dissel, jz., M.D.	94
Holland. Door e.j. potgieter.	95
Het hedendaagsche Europesche Driemanschap, in drie Kniedichtjes. Door s.i.z. wiselius.	96
Eenige Bedenkingen ten aanzien van den toestand des Vaderlands in de jaren 1672 en 1832. Door Mr. p. mabé, jun., te Haarlem.	97
Eene Wandeling door de Zalen van het Militaire Hospitaal, geschikt ter verpleging der Gekwetsten, te Bergen op den Zoom. Door een' Inwoner te dier Stede.	107
Verhaal van eenen Hongersnood in Hindostan.	114
Eenige Aanteekeningen, omtrent den aanleg van sommige Dijken in Nederland, enz. (Vervolg en slot van bl. 76.)	122
De Panterjagt in Noord-Amerika.	131
Verdelging van Ratten.	136
Nog al eens weder iets over Meiboomen.	137
Zestal Portretten. Door Hollandus. (Eerste Drietal.)	139
De drie Jonkers. Door e.j. potgieter.	143
Richeus van ommeren geschetst in eene Redevoering, gehouden in de Maatschappij Felix Meritis, te Amsterdam, door jeronimo de vries.	145
De Russen in Peking, en de Groote Muur.	162
Uitstapje op het Meer Michigan.	165
Hoe gedraagt men zich best na de Cholera?	168
De veranderde Publieke Opinie in Europa ten aanzien der Hollanders en Belgen.	176
De Lente. Ode. (1759.) Naar klopstock.	181
Zestal Portretten. (Tweede Drietal.)	185
De ongunstige zijde van het Menschelijke Leven, naar jacob cats.	189
De Doodendans. En: Aan göthe.	191
Aan de Franschen, bij de mare van het bemagtigen der Lunet St. Laurent. Door j.w. ijntema.	192
De blinde rodenbach.	192


[deel 2, pagina VII]
Richeus van ommeren geschetst in eene Redevoering. (Vervolg en slot van bl. 162.)	193
Een Gesprek in de Benedenwereld tusschen alexander den grooten, karel den XII, napoleon en merkurius. Door b.t. lublink weddik.	207
De veranderde Publieke Opinie in Europa ten aanzien der Hollanders en Belgen. (Vervolg en slot van bl. 180.)	213
Brief van den Schrijver der twee Carmina Latina, uitgegeven te Amsterdam, 1831 en 1832.	219
Emma. Door e.j. potgieter.	224
Tegenbedenking, of de voordeelige zijde van het Menschelijke Leven.	226
De Togt der Franschen naar de Citadel van Antwerpen. Door joh. hilman.	229
Het Schaatsrijden. Door o. ij.	232
Over het woord ΑΔΕΛΦΟΣ, in de Schriften des Nieuwen Testaments, met betrekking vooral tot den Heere jezus.	237
Proeve van Onderzoek naar den Invloed en de Gevolgen van den Franschen Volksaard op den Tijdgeest van Europa in het algemeen en van Oud-Nederland in het bijzonder. Door s. blaupot ten cate, Leeraar der Doopsgezinde Gemeente te Akkrum.	241
Narigten, betreffende de IJzerbronnen en IJzerbaden te Driburg, alsmede van de zich aldaar bevindende Zwavelslijkbaden. Door Dr. brück, Bronarts te Driburg.	257
Fac-simile van een' geheel eigenhandigen Brief van michiel adriaansz. de ruyter, als Kapitein op het Schip den Hase, geschreven te Lissabon, den 16 September 1641.	264
De Afneming van 't Kruis. Op de Schilderij van rubbens.	267
Gezangen, aangeheven door de Kinderen van de Stads-Armenscholen te Amsterdam, 19 Maart 1833. Door h.h. klijn.	269
Nieuwe Bijdrage, ten bewijze der noodzakelijkheid eener betamelijke zorg voor ontslagene Gevangenen.	272
Fransche Letterkundige Kwakzalverij.	273
Welmeenend Aanbod.	275
Jezuiten geen Zangvogels.	275
Hollands Legerhoofden. Door c.g. withuys.	276
De Gezellin des Levens. Naar göthe. Door c.h.s.f. moorrees.	278


[deel 2, pagina VIII]
De Effektenbeurs des Menschelijken Levens. Door j.w. ijntema.	279
Verhandeling, over eene Natuurkundige Beschouwing van den Zedelijken Mensch. Door den Hoogleeraar s. stratingh, ez., te Groningen.	285
Geneeskundige Bijzonderheid. Door j.c. teleke, te Potsdam.	310
Eenige Bijzonderheden wegens Alexandrië en Kairo.	311
Verslag van een Tooneelstuk, getiteld: Le Roi s'amuse, Drame, par victor hugo. Door j.w. ijntema.	316
Een Vorst, die lezen noch schrijven kan.	322
Brief van een' St. Simonist.	323
Wilhelm's Reize. Fragment. Door o. ij.	324
De Gelofte der Jonkvrouw. Uit de dagen der Kruistogten. Door e.j. potgieter.	328
Der grosse Bettag in den Niederlanden. Door Prof. k. bauer, te Darmstadt.	330
Ter Nagedachtenis van den Wandsbecker Bode. Naar von stolberg. Door j. brester, az.	332
Ter herinnering aan den Engelschen Godgeleerde william chillingworth. Door Dr. a. neander.	333
Uittreksel uit een Arabisch Handschrift van mehemed haly Bacha aan den Rabbijn 
{== afbeelding 	==} {>>afbeelding<<}
    
 te Adrianopel.	344
Verslag van het Eiland Bali, doch meer bepaaldelijk van het Vorstendom Bali Baliling. Door de Zendelingen medhurst en tomlin. (Vervolg van bl. 655 des vorigen jaars.)	347
Verslag van een Tooneelstuk, getiteld: Le Roi s'amuse, Drame, par victor hugo. (Vervolg en slot van bl. 322.)	355
Een Morgen in de Boulevards van Parijs. Door august lewald.	362
De Napolitaan en zijne Heiligen.	367
Ergerlijke Vertooningen te Napels.	368
De Slagtoffers van Napoleontische Dwingelandij. Een treffend Voorval.	371
Jozef II en de Kardinaal ganganelli.	373
Anekdote van den vermaarden handel.	374
Mustapha-Pacha in een Panorama.	374
Het levende Skelet is niet meer!	375
Lied vóór den Slag. Naar thomas moore. Door b.t. lublink weddik.	375
De Nederlandsche Krijgsman. Door g. ten bruggencate, hz.	376
De Tijdgeest. Naar j.f. castelli. Door j.j. abbink.	378


[deel 2, pagina IX]
Ter herinnering aan den Engelschen Godgeleerde william chillingworth. (Vervolg en slot van bl. 343.)	381
Noord-Amerikaansche Vogels. Door audubon. - De Spotvogel.	393
Verslag van het Eiland Bali, doch meer bepaaldelijk van het Vorstendom Bali Baliling. (Vervolg en slot van bl. 355.)	398
Het Avondeten bij colocotroni.	406
Huile acoustique, of Middel tegen de Doofheid. (Brief van Doctor vroet aan hilletje.)	413
De San Pedro Nolasco-Berg.	419
De getrouwe Dienstknecht.	421
Morgengebed, naar het volmaakte Gebed.	421
Op eene Afbeelding van Nederlands grootsten Zeeheld. Door j.o. luder.	423
Muzijk. Naar thomas moore. Door b.t. lublink weddik.	424
Jufvrouw Revolutie. Door h.j. poppe.	425
Bij het zien van den eersten Bovenlandschen Grasmaaijer. Door j.w. ijntema.	428
Welkomgroet aan de Nederlandsche Helden, bij den terugkeer uit Frankrijk. Door w.h. warnsinck, bz.	429
Mejufvrouw Lente's Groot Concert, in de Opperzaal van 't Hout, Door j.w. ijntema.	431
Leerrede. Abraham als Krijgsheld beschouwd. Door f. hoekstra, Leeraar der Doopsgezinde Gemeente te Harlingen.	433
Vlugtige Schets van Delhi, de Hoofdstad des Grooten Mogols.	446
Noord-Amerikaansche Vogels. (Vervolg van bl. 397.) - De Adelaar aan de oevers van de Missisippi. De groene Specht. De Uilen der Nieuwe Wereld. De Spreeuw van Baltimore.	448
Een Bezoek op het Admiraalschip van den Kapudan-Pacha in 1829.	453
Gustaap de IV, gewezen Koning van Zweden.	456
Huile acoustique, of Middel tegen de Doofheid. (Vervolg en slot van bl. 418.)	458
De Bruiloft in eene der vroegere Volkplantingen in Noord-Amerika. Eene ware Geschiedenis.	462
De Monstermortier der XVde Eeuw. Medegedeeld door w.h. warnsinck, bz.	470


[deel 2, pagina X]
Eene Recensie van een Moffrikaansch Boek in een dito Tijdschrift, waar eenen Hollander de lever van schudt.	471
Zang der voor het Vaderland Gesneuvelden. Door f.w. conrad.	473
Het Gevecht van den Leeuw en den Stier. (1568.) Door jb. kramers, jz.	475
Op het springen van het dusgenaamde Monstermortier. Door j.w. ijntema.	480
Redevoering, over het belangrijke der Schilderkunst, in betrekking tot de Geschiedenis des Vaderlands. Door j. van harderwijk, rz.	481
Merkwaardigheden uit de Natuurlijke Geschiedenis van den Luiaard. Naar waterton.	495
Over den te grooten spoed van sommige Geneesheeren bij het bezoeken hunner Patiënten.	500
De ter dood veroordeelde. Door e.j. potgieter.	515
De Bruiloft in eene der vroegere Volkplantingen in Noord-Amerika. (Vervolg en slot van bl. 470.)	520
Een woord uit Berlijn, rakende eene beruchte, thans ook te 's Gravenhage ten Tooneele gevoerde, Opera.	529
Aan de Helden van het Kasteel van Antwerpen, bij hunne wederkomst uit Frankrijk. Door c.g. withuys.	530
De lichtzijde der Cholera. Bespiegeling. Door j.w. ijntema.	536
Bij de Oprigting van napoleon's Standbeeld te Parijs.	542
Voorlezing, over drie belangrijke Kunsten in de Menschelijke Zamenleving. Door r. de vries, te Monnikendam.	545
Merkwaardigheden wegens den Mieren-eter. Naar waterton.	561
Over den te grooten spoed van sommige Geneesheeren bij het bezoeken hunner Patiënten. (Vervolg van bl. 514.)	564
Noord-Amerikaansche Vogels. (Vervolg van bl. 453.) - De Oostindische Kernbijter. De Houtspecht. De kaalkoppige Adelaar.	577
Een Bezoek te Zwijndrecht.	582
De Handschoen. Naar schiller. Door j.b., az.	588
Invallende Gedachten op Zorgvliet.	590
Raadt, raadt, wat is dat? Door h.c. dresselhuys.	591
Op het sterven van vele Kinderen, in de Lente van 1833.	592


[deel 2, pagina XI]
Bijschrift van voltaire op een Standbeeld van kupido.	592
De Toekomst van Europa.	593
Het Heimwee der Zwitsers.	601
Noord-Amerikaansche Vogels. (Vervolg van bl. 581.) - De Nachtuil aan de Missisippi. - De wilde Kalkoen.	602
Fac-simile van eenen eigenhandigen Brief van den Drossaard pieter corneliszoon hooft aan den Amsterdamschen Hoogleeraar caspar van baerle van den 13 September 1646.	608
Over den te grooten spoed van sommige Geneesheeren bij het bezoeken hunner Patiënten. (Vervolg en slot van bl. 577.)	609
Bijdragen ter nadere kenschetsing der Groote Natie.	617
De vruchtbare Echt.	622
Bemoediging. Naar het Hoogduitsch van von salis. Door j. van harderwijk, rz.	622
Ter Gedachtenis van mijnen Vriend p.j. koolhaas, in leven Predikant te Hoorn, overleden te Haarlem, 15 Julij 1833. Door a.f. sifflé.	624
Het Zwaard. Door g.t. lublink weddik.	626
La première Matinée du Printemps. Traduit de Mr. j.w. ijntema, par Mr. auguste clavareau.	628
De verongelijkte Kapitein. Door g.h. nagel.	631
Aan mijnen Neef a.h. van kerkwijk, Luitenant ter Zee.	632
In den Morgenstond, op een Kerkhof.	632
Huwelijksgeluk.	632
Schets van den Invoed der Volksberoerten op de Kunsten. Voorgedragen in de vierde Klasse van het Koninklijk Nederlandsch Instituut, door derzelver Medelid h.h. klijn, Nov. 1832.	633
Bijdrage ter beoordeeling van de waarheid des verhaals aangaande de Regtspleging van karel den stouten. Door isak van harderwijk, Predikant te Katwijk aan Zee.	650
Noord-Amerikaansche Vogels. (Vervolg en slot van bl. 608.) - De Trekduiven.	657
Zou het lager Onderwijs ook nog iets te wenschen overlaten?	665
De Parijzer Koetsiers.	670
Engelsche Bazars van eene geheel bijzondere soort.	679
De blik naar beneden. Anekdote van den Schilder tischbein.	680
Herinnering aan de Helden van Augustus. Door j.w. muller, te Rotterdam.	683


[deel 2, pagina XII]
Liederen uit den Spaanschen tijd. Heyligerlee, 23 Mei 1568. Door e.j. potgieter.	684
De grootste Man. Naar g.e. lessing. Door j.w. ijntema.	688
Over de Mogelijkheid van duurzamen Vrede. Door s.e. wieling.	689
Over de in Steenklompen en Boomstammen levend gevondene Padden.	707
Gesprek van eenige Geleerden in een Koffijhuis, over de Besmettelijkheid der Cholera.	710
De zoogenaamde Zilverklokken.	713
Uitbreiding van den Handel in Hoendereijeren, dien Frankrijk met Engeland drijft.	715
Turksche Belastingen.	716
Pracht in de nieuwe Engelsche Herbergen.	716
De Bolognees in de Opera.	717
Koninklijke Wenk.	719
Naïve Vraag van piron.	719
Nieuwe soort van Gezigtkundige Begoocheling.	720
Het laatste Roosje van den Zomer. Naar thomas moore. Door g.t. lublink weddik.	721
De laatste Herfstmorgen buiten. Door j.w. ijntema.	721
Aan den Marquis de thouars. Door j.w. ijntema.	724
Gesprek over den Doop.	725
Naamafleiding van den Luipaard. Door j.g.c. kalckhoff.	736
Dichterlijke Bijdrage tot de Cholera-Litteratuur.	738
De Hottentotten in Zuid-Afrika.	741
De Engelsche Koolmijnen.	743
Edmund kean, de Britsche Tooneelspeler.	746
De Veldmaarschalk kutusow. Historische Anekdote.	750
De Beursdames van Parijs.	752
De tachtigjarige Advocaat. Door g.h. nagel.	753
De gecomplimenteerde Vrijheer.	756

Het Fac-simile van den Brief van m.a. de ruyter te plaatsen tegenover bladz. 264.

Het Fac-simile van den Brief van p.c. hooft te plaatsen tegenover bladz. 608.




2009 dbnl


_vad003183301_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1833




DBNL-TEI 1



2009-10-30

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1833
 
Zie: https://www.dbnl.org/tekst/_vad003183301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

Boekbeschouwing.

Novum Testamentum Graecum editionis receptae, cum lectionibus variantibus codicum Mss, editionum aliarum, versionum et patrum, nec non commentario pleniore ex scriptoribus veteribus Hebraeis, Graecis et Latinis, historiam et vim verborum illustrante, opera et studio Joannis Jacobi Wetstenii. Tomus I, continens quatuor Evangelia. Editio altera aucta et emendata curante Johanne Anthonio Lotze. Roterodami ex officina Allartiana. 1831. [Amstelodami typis A. Zweesaardt.] Forma 4ta. XII et 279 pagg. f 10 - :

Johan jacob wetstein, destijds Hoogleeraar aan de Kweekschool der Remonstranten te Amsterdam, gaf aldaar, na ten jare 1730 de Prolegomena nameloos te hebben laten voorafgaan, in 1751 en 1752 het Nieuwe Testament in het licht met verschillende lezingen en aanteekeningen, in welke, bij al den omhaal, die hier en daar misschien minder te pas komt, schatten van geleerdheid verborgen zijn; een werk, dat eenen Europeschen letterroem verdiende en verwierf, en een carere non potes is voor elk, wien het om eene grondige kennis der gewijde Kritiek te doen is. Moge al voor hem, die slechts het onmisbaarste dezer gewigtige wetenschap bijeen verlangt, het werk van griesbach genoegzaam zijn; mogen al de nieuwere Uitleggers veel van het goede en bruikbare der exegetische aanteekeningen van wetstein hebben overgenomen; 's mans werk is en blijft onontbeerlijk in de Bibliotheek van den eigenlijken Godgeleerde. Jammer is het daarom, dat, gelijk reeds in 1789 de Hoogleeraar heringa, in zijne Verhandeling over de Kritiek, klaagde, dit werk hoe langer zoo kostbaarder wordt; terwijl het, ook tegen hoogen prijs, niet dan

{==2==} {>>pagina-aanduiding<<}
met moeite te bekomen is. Niet ongegrond was daarom de vrees van den Hoogleeraar lotze, dat van dit voortreffelijke werk, waarop ons vaderland met regt roem draagt, hier of daar buitenslands een slordige herdruk zou in het licht verschijnen; en het was deze gedachte, die hem, in het belang der wetenschap en van den vaderlandschen roem, bewoog, om eene nieuwe uitgave te bezorgen. Wij juichen dit plan van ganscher harte toe, en verblijden er ons over, dat in onze dagen de behoefte aan en begeerte naar dergelijke solide werken getuigt van de hoogte, waarop de Theologische wetenschappen in ons vaderland staan. Waarlijk, wanneer het N.T. van wetstein, wanneer de Annotationes ad N.T. van grotius in een land moeten herdrukt worden, staat er echte geleerdheid nog op prijs, en is de oppervlakkigheid zoo algemeen niet, als sommigen het willen doen voorkomen.
In eene Voorrede berigt Prof. lotze, dat hij, om de reeds gemelde reden, wetstein's N.T. op nieuw zullende uitgeven, gemeend heeft, de uitvallen op bengel en den bitteren lettertwist met frey en isel te moeten achterlaten; iets, dat onze volkomene goedkeuring, en zeker die van elken weldenkende, wegdraagt. Wij ontvangen alzoo in dit stuk de Prolegomena, benevens de kritische regels, die achter het werk (doch ook in de reeds gemelde namelooze uitgave der Prolegomena van 1730) voorkomen, benevens de meeste aanteekeningen van semler, gelijk ook die van den tegenwoordigen uitgever, door wien er is bijgevoegd de hoogst belangrijke, maar zeer zeldzame Dissertatio van ridley over de Syrische vertalingen van het N.T.
Van de beoordeeling van wetstein's werk zelv' zullen wij ons wel wachten, maar bepalen ons, gelijk trouwens van zelf spreekt, enkel tot de nieuwe uitgave. De aanteekeningen van Prof. lotze hebben wij, over het geheel, met genoegen en nut gelezen; er de bewijzen in gevonden van meer dan gewone geleerdheid en schrandere scherpzinnigheid, en zouden, indien wij daar-
{==3==} {>>pagina-aanduiding<<}
omtrent onze stem mogen uitbrengen, wel durven zeggen, dat de nieuwe uitgave van een opus princeps, als dit, het geluk heeft gehad, in goede handen te vallen. Eene breedvoerige, wetenschappelijke recensie komt met den aard van dit Tijdschrift minder overeen; waarom wij ons, ten opzigte van Prof. lotze's aanteekeningen, tot deze ééne aanmerking bepalen.
Bladz. 117. not b. schrijft hij zoo stellig, dat er geen Grieksch handschrift van de vierde of vijfde eeuw meer aanwezig is; en dat, zonder, om slechts dit te noemen, eenige aandacht te slaan op het gevoelen van hug, wien men toch geene scherpzinnige oordeelkunde ontzeggen zal, welke geleerde, in zijne Einleitung in die Schriften des N.T., Th. I.S. 256. (2e. Ausgabe), bepaaldelijk verklaart, den codex Vaticanus (B) voor in het begin der vierde eeuw geschreven te houden. Wij gelooven gaarne, dat de Heer lotze niet zonder gronden zijn gevoelen zal geuit hebben; maar een Schrijver, zoo algemeen bekend en gebruikt, als de genoemde Freyburgsche Hoogleeraar, verdiende althans eenige wederlegging. Maar ook indien het onzen uitgever niet goeddacht, verschillende gevoelens van verschillende geleerden, ook op dit punt, opzettelijk te ontzenuwen, zoo had hij echter den Schrijver, wien hij commentarieert, wetstein zelven, niet moeten tegenspreken, zonden vol doende gronden voor zijn gevoelen bij te brengen. Deze toch zegt met zoo vele woorden, bladz. 16, met mill den codex Alexandrinus (A) te houden voor in het laatst der vijfde eeuw geschreven; waarmede ook vrij wel overeenkomt de gedachte van thomas bruno, Kanunnik van Windsor, uitgedrukt in eenen brief aan is. vossius, bladz. 27 aangehaald, wien het bewezen voorkwam (amplissime constat zegt hij), dat dit Handschrift in de eerste of tweede eeuw na athanasius, dus in het midden der vijfde of zesde eeuw, zij vervaardigd. Ook houdt wetstein, blijkens bladz. 36, den codex Regius (C) voor
ongeveer even oud als den zoo even genoemden.

{==4==} {>>pagina-aanduiding<<}

Zonderling handelt lotze met het latiniseren der eigennamen. Of dit in het algemeen verkieslijk zij, laat Rec. aan zijne plaats; maar het is toch vreemd, te schrijven hug, haenlein, schulz, maar tevens bertholdus, griesbachius, semlerus; ja zelfs bl. 52. not a. scholz en scholzius in dezelfde aanteekening. - Tot het zonderlinge brengen wij ook het gebruik der u en v. Wij vinden vix, verba, maar inuidia, inuenustus; - ergens troffen wij aan nouo, en weinige regels daarna novi (van novus).
Regt fraai is het papier, en de druk doet onzer vaderlandsche perse eer aan. Niet alleen de Latijnsche, maar ook de Grieksche en Syrische letters verdienen uitstekenden lof; en, ofschoon de aanteekeningen met eene veel kleinere, dan de tekst, zijn afgedrukt, ook met deze te lezen vermoeit het oog zich niet. Jammer is het, dat er nog zoo vele drukfouten zijn overgebleven. Enkele van de meest zinstorende teekenden wij aan. Bl. X. r. 22. quod, lees quot. Bl. 25. r. 12. Philem. 2. 30, l. Philem. 2. Bl. 29. r. 30. folis, l. solis. Bl. 34. not. a. r. 2. Complect, l. Complut. Bl. 86. not. a. r. 2. Fabricum, l. Fabricium. Bl. 117. not. b. r. 3. dubitare, l. dubitari. Het overtollige eum, bl. IX. r. 5 van o. en exteros voor exteri, bl. X. r. 23. zijn misschien drukfouten, misschien kleine vlekjes in de goede Latiniteit van Prof. lotze. Daar deze zijne eigene aanteekeningen geletterd en die van semler genommerd heeft, zal de L. achter de noten a, op bl. 94 en 149, ontbreken. Doch dit zijn kleinigheden. Wij verlangen zeer naar het vervolg, ons verblijdende, dat de Heer lotze, door het werk stuksgewijze uit te geven, het gemakkelijker verkrijgbaar heeft doen worden. De kosten zouden misschien niet veel verzwaard worden, indien men mogt besluiten, om ééne bladzijde van eenen of anderen Griekschen codex, b.v. uit het fac-simile van den cod. A, door woide in 1786 uitgegeven, als plaat bij het werk te voegen; terwijl daardoor veel van het in het begin gezegde duidelijker zou worden, inzonder-
{==5==} {>>pagina-aanduiding<<}
heid voor hem, die dergelijke afdrukken, zoo als die van
kipling, blanchin enz., nooit gezien heeft.
Prof. lotze ga op den begonnen weg rustig voort, en beleve het genoegen, der geleerde wereld in deszelfs geheel een werk te hergeven, dat sedert lang, ja veel te lang, niet dan met zware kosten te bekomen was, en daardoor veel minder werd gebruikt, dan het, nog nadat het door lateren zoo tamelijk is nagezien, verdient en altijd zal blijven verdienen.







Leerrede over Hand. XX:17-28, door G.H. van Senden, Pred. te Zwolle, uitgesproken in het uur van plegtig afscheid als Herder en Leeraar van Middelbert, op den 24 Junij 1832. Te Groningen, bij W. Zuidema. 1832. In gr. 8vo. 30 Bl. f : - 40.


Leerrede over Hebreën XII:18-29, door G.H. van Senden, uitgesproken bij het aanvaarden van zijne dienst als Herder en Leeraar in de Nederduitsch Hervormde Gemeente van Zwolle, op den 8sten Julij 1832. Te Zwolle, bij J. Zeehuisen. 1832. In gr. 8vo. 32 Bl. f : - 40.


Uitboezeming bij het overlijden van de Hooggeboren Vrouwe Antoinette Marie Charlotte, Gravin van Rechteren, geboren Gravin Bentinck, door G.H. van Senden. Te Zwolle, bij J.J. Tijl. 1832. In 4to. 10 Bl. f : - 50.

Wanneer een Evangeliedienaar zijne Afscheids en Intreepredikatiën door den druk gemeen maakt, zoo plaatst hij zich in betrekking zoo wel tot zijne vroegere en tegenwoordige Gemeente als tot het Publiek. Voor de Gemeenten strekt die uitgave tot een duurzaam aandenken; aan het Publiek levert zij eene bijdrage tot stichtelijke lectuur en tot de homiletische letterkunde. Bij eene openbare aankondiging en beoordeeling van zulken arbeid komt het laatste voor-
{==6==} {>>pagina-aanduiding<<}
namelijk, ja alleen in aanmerking; en het is dan ook de homiletische waarde der bovenstaande twee Leerredenen van den bekwamen en met roem bekenden van senden, waarmede Rec. te doen heeft.
Die waarde is niet gering; beide stukken dragen, naar het oordeel van Rec., blijkbare kenteekenen van gezonde Schriftverklaring, van rijkheid en helderheid van denkbeelden, van gemakkelijkheid en geleidelijkheid in derzelver ontwikkeling, alsmede van levendigheid, kracht en gloed van voorstelling. Beantwoordt de mondelinge voordragt van den Heer van senden aan deze kenmerken zijner predikatiën, zoo kan het niet missen, of de indruk van zijnen kanselarbeid moet gunstig zijn en zegenrijk werken.
Eenvoudig en natuurlijk is het plan der eerste Leerrede, over het afscheid van den Apostel Paulus van de Ouderlingen der Efezische Gemeente. Na eene gepaste inleiding over het belangrijke van de redevoeringen, in de Handelingen der Apostelen voorkomende, en eene korte toelichting en omschrijving van den tekst, stelt van senden, naar het voorbeeld van Paulus, het uur zijner scheiding van de Gemeente te Middelbert voor, als I. een uur van herinnering, II. van zelfbeproeving, III. van vermaning, IV. van toeheiliging aan God, en V. van vertrouwelijk gebed. De gedurige verwijzing naar den tekst en de gemakkelijke overgangen schakelen deze onderscheidene afdeelingen tot één goed geheel zamen; de toon, die in dezelve heerscht, is nadrukkelijk, indringend en warm; het nagebed (waaraan de tusschengevoegde dichtregelen niet tot sieraad verstrekken) beslaat zeer eigenaardig de laatste afdeeling. Zoo Rec. op zijn gevoel mag afgaan, zou hij nog al twijfelen, of een juiste homiletische takt den Heer van senden geleid hebbe, waar hij spreekt over de zaak van de kleine Harkstede, alsmede over zijne handelwijze en gedrag als Evangeliedienaar en zijne gebrekkigheid in dat opzigt.
De Intreepredikatie heeft een' bij die gelegenheden niet gewonen tekst, maar dien van senden met veel be-
{==7==} {>>pagina-aanduiding<<}
kwaamheid tot zijn doel gebruikt. Het eerste deel bevat eene beknopte, maar voldoende verklaring van de grootsche en nog al ingewikkelde taal des Apostels; in het tweede deel wordt, naar aanleiding van den tekst, aangewezen, dat die verhevene voorstelling van de uitnemendheid der nieuwe Godsdienstbedeeling boven de oude niet alleen de betrekking tusschen eene Christelijke Gemeente en hare Leeraars juist aanwijst, maar ook op die betrekking zelve eenen hoogst weldadigen invloed uitoefent. De voortreffelijkheid der nieuwe bedeeling boven de oude wordt, volgens den tekst, gesteld 1o.) in de meerdere verhevenheid van stichting, 2o.) in de grooter zachtheid van aard, 3o.) in de krachtiger verheffing boven het zinnelijke, 4o.) in meer vereerende betrekkingen, en 5o.) in onvergankelijke duurzaamheid. Deze voorstelling van den aard en de uitnemendheid der Christelijke Godsdienst wijst aan, dat de Evangeliedienaar geene priesterlijke waardigheid bekleedt, en geeft alzoo de betrekking van denzelven tot de Gemeente te kennen. De weldadige invloed dier voorstelling op die betrekking zelve blijkt daaruit, dat zij 1o.) wederkeerige hoogachting aankweekt tusschen de Leeraars en de Gemeente, 2o.) die met den geest van zachtheid en verschooning bezielt, en 3o.) hun heiligen ijver inboezemt om getrouw te zijn. Het derde deel bevat aanspraken aan onderscheidene personen en Collegiën. Het goede, dat van de Afscheidsleerrede gezegd is, geldt ten volle omtrent deze.
De stijl van van senden heeft vele verdiensten, en staat door duidelijkheid, levendigheid en warmte gekenmerkt; hier en daar komt hij echter Rec., niet alleen met betrekking tot den kansel, maar in 't algemeen, te beeldrijk en weelderig voor, en grenzende aan de taal der poëzij. Reeds in de tweede zinsnede van No. 1 worden de Apostelen de ‘herauten van het Evangelie’ genoemd, en van No. 2 wordt een beeld gebruikt, dat, hoewel op zichzelve goed, in den kalmen aanhef vreemd klinkt. Even min heeft Rec. behagen kunnen vinden in de ‘scherpe klippen en zacht wegsmeltende berggroe-
{==8==} {>>pagina-aanduiding<<}
pen,’ waardoor bl. 12 van No. 2 het gebied der Wet en dat van het Evangelie wordt aangeduid. De beelden zijn ook wel eens onkiesch, zoo als bl. 10 van No. 1, waar wij van bekorste wonden lezen; of niet juist volgehouden, zoo als bl. 19 en 20, waar sommige leden der Gemeente boomen vol van bloei genoemd worden, ‘die te midden van verzoekingen zijn, welke gelijk stormwinden op hen aanvallen, of listig en boos het doodelijk venijn in den bloemkelk uitstorten;’ of bl. 17 van No. 2, waar de voorstelling van het Christendom, ‘dat in eeuwige jeugd over de aarde treedt,’ verwisseld wordt met het gezegde, dat hetzelve ‘het menschdom doortrokken heeft,’ met blijkbare toespeling op Matth. XIII:33. Onder deze poëtische en min juiste uitdrukkingen rekent Rec. ook het ‘geboorteuur van de Godsdienst,’ bl. 11 van No. 2; het ‘sterfuur van dezen planeet,’ bl. 17; de ‘bouwval der eeuwen,’ bl. 17. Voorts meent Rec. in de gezegden: ‘raadslagen mededeelen,’ bl. 3 van No. 1; ‘raadslagen laten gelukken,’ bl. 24; ‘mijne krachten stonden terug,’ bl. 23; ‘het gebed is de tooverband,’ bl. 21; ‘in het oog vatten,’ bl. 1 van No. 2; ‘grondrigting,’ bl.
13; ‘verhechten,’ bl. 13, 14; ‘bovenmaansche goederen,’ bl. 14; ‘spoorloos het menschdom vernietigen,’ bl. 17, nu eens eene Hoogduitsche, dan weder eene eigenaardige, maar niet zuiver Nederduitsche kleur te bespeuren.
Het doet Rec. leed, dat hij niet even gunstig over het bovenstaande dichtstuk van denzelfden Auteur kan oordeelen. De Heer van senden vermeldt, in een kort Voorberigt, op een' regt lieven toon, de treurige aanleiding tot het vervaardigen van deze dichtregelen, waardoor hij den Lezer voor zich en zijnen arbeid inneemt. Maar het vers zelf versterkt die gunstige stemming geenszins: het behelst zeer gewone denkbeelden, zonder bevalligen en lossen dichterlijken tooi; een gebrek, 't welk door de hartelijkheid, die overal heerscht, niet vergoed wordt.






{==9==} {>>pagina-aanduiding<<}

Bijbel voor de Jeugd. Door J.H. van der Palm. XX en XXIste Stuk. Te Leyden, bij D. du Mortier en Zoon. 1831 en 1832. In kl. 8vo. 246 en 270 bl. f 2-40.

Het meesterlijke werk van den beroemden van der palm, waarvan de beoordeeling eerst met deze Stukken aan ons werd opgedragen, wordt in dezelve voortgezet tot het begin der Lijdensgeschiedenis. Wij verblijden ons over het besluit van den Hoogleeraar, om zaken noch voordragt aan eene al te groote kortheid op te offeren. De levensgeschiedenis toch van onzen Heer is te belangrijk, en het onderhoudend en levendig verhalen van dezelve te wél aan den bekwamen man toevertrouwd, dan dat wij ons zouden beklagen, aan dit uitlokkend onderwerp een vijftal stukken te zien toegewijd. Veel zullen wij van de beide onderhavige niet behoeven te zeggen, daar de vorm van dit Bijbelwerk genoegzaam bekend is; maar wij willen het toch ook niet bij eene eenvoudige aankondiging en aanprijzing laten berusten. De waardige en boven onzen lof zoo wel als berisping verre verheven Schrijver vergunne ons enkele opmerkingen.
In het XXste St. bl. 25 en verv. handelt de Hoogleeraar over de rede van jezus in de Synagoge te Kapernaum, den dag na de wonderbare spijziging (Joh. VI). Wanneer wij daarbij deze aanleiding in het oog houden, gelijk de Schrijver teregt doet, dan trekt de melding van judas, in het daarop gevolgde gesprek van den Heer met zijne Jongeren, dubbel onze aandacht. Had Hij tot diegenen gesproken, welke Hem enkel om de spijze des ligchaams gevolgd waren, treffend is het, daarop den verrader te hooren aanduiden. Men heeft zoo veel over de drijfveren geschreven, die den ongelukkigen tot de zwartste daad bragten; maar wij kunnen ons niet herinneren, dat iemand in dit gezegde van jezus eenen wenk heeft gevonden, die toch voor ons gevoel in dezen trek niet onduidelijk ligt, dat namelijk judas ook be-
{==10==} {>>pagina-aanduiding<<}
hoorde tot diegenen, welke den Heer om aardsch voordeel gevolgd waren, doch welke verwachting hoe langer zoo meer werd te leur gesteld. Hierover is men het vrij algemeen eens; maar ligt in deze plaats almede geen bewijs voor dat gevoelen? Wij vragen het slechts, en zien met verlangen te gemoet, wat van der palm bij de behandeling van het berouw des verraders belooft te zullen zeggen.
Bij de genezing van den blindgeborene (Joh. IX) merkt onze Schrijver teregt op, dat het slijk, waarmede jezus de oogen van dien ongelukkige bestreek, op zich zelf van geene genezende kracht kon zijn. Zou men niet nog meer kunnen beweren, en zeggen, dat onze Zaligmaker hier iets deed, hetgeen oppervlakkig de kwaal, zoo mogelijk, eerder moest verergeren, dan verbeteren; iets, dat niet missen kon, zijne magt in nog helderder daglicht te stellen? Ook misten wij, bij dit door johannes onnavolgbaar fraai verhaalde voorval, (heerlijk voorgesteld door hess, in zijne Levensgeschiedenis van Jezus) ongaarne de keurige opmerking van den Hoogleeraar in zijne Bijbelvertaling, op vs. 34, dat de Farizeën, met het toegeduwde verwijt: gij zijt geheel in zonden geboren, zich in hunne kwaadaardigheid verraden, dat zij den man toch waarlijk voor een' blindgeborene hielden.
De verheerlijking van jezus op den berg voorstellende, schijnt van der palm de vraag, waarom juist mozes en elias in het gezelschap van jezus verschenen, daardoor beantwoord te vinden, dat beiden in hun leven met verschijningen der Godheid waren verwaardigd, en de een de middelaar was tusschen God en Israël, de ander de handhaver van jehova's eer tegen een' afgodisch' Koning en een verbasterd volk. Ons heeft het altijd toegeschenen, dat men vooral moet letten op de bijzonderheid, dat juist deze de twee mannen uit de Israëlitische geschiedenis waren, die op eene buitengewone wijze hunne aardsche loopbaan hadden geëindigd. Van elias weten wij het zeker, dat God hem

{==11==} {>>pagina-aanduiding<<}
ligchamelijk ten hemel heeft opgenomen; en van de gedachte, dat zulks ook aan mozes na zijn ontslapen zij te beurt gevallen, meenen wij uit 's mans aanteekening op Jud. vs. 9 te kunnen opmaken, dat ook van der palm niet vreemd is. Hadden wij zijne Leerrede over den dood van mozes en die over deze verheerlijking zelve op dit oogenblik bij de hand, ze zouden ons misschien nader inlichten; maar indien deze gedachte doorgaat, waren dan niet mozes en elias, om zoo te spreken, de eenige mannen uit de geheele oudere Godsdienstinrigting, die met een verheerlijkt ligchaam konden verschijnen? Wij willen niet vermetel indringen in de geheimen des hemels; maar deze gedachte komt ons te eenvoudig en natuurlijk voor, om er niet zeer veel aan te hechten. Wij herhalen, ons niet te herinneren, en ook niet te kunnen nazien, of de Hoogleeraar in de laatst aangehaalde Leerrede er melding van maakt; maar indien zulks het geval ware, had die opmerking ook hier een plaatsje mogen hebben. Er is nopens de verschijning van deze mannen misschien nog meer te zeggen; maar wij mogen niet verder uitweiden.
Het zou kunnen schijnen, dat hetgeen onze Schrijver van den dag, waarop jezus de wisselaars uit den tempel dreef, aanmerkt, dat het overige van denzelven aan het genezen van kranken schijnt besteed te zijn geweest, eenigzins in tegenspraak ware met het vroeger beweerde, dat de opwekking van lazarus de laatste proef was, waaraan het blijken zou, of het volk eindelijk de oogen zou openen. Wij zouden bijkans geneigd zijn, om zulks toe te schrijven aan eenige overhaasting, die waarschijnlijk ook oorzaak is van eenige fouten, als b.v. dat, Matth. XXIII:27, de Farizeën en Schriftgeleerden bij een lijk, in een praalgraf liggende, worden vergeleken, terwijl jezus echter hen aan de graven zelve gelijk noemt; - van den germanismus bejegenden voor ontmoetten (St. XXI. bl. 41). Het is een keurig gewaad, waarop die vlekjes gevonden worden; maar daardoor vallen ze ook te ligter in het oog.

{==12==} {>>pagina-aanduiding<<}

Voor het gemak van den Lezer zou meer gezorgd zijn, indien de Hoogleeraar, gelijk in de vorige Stukken, den inhoud der Hoofdstukken aan den bovenkant der linker bladzijden had blijven plaatsen, en de Bijbelplaatsen daar tegen over aan de regter zijde. Wij misten dit laatste reeds in het XIXde Stuk.
Nog ééne, meer algemeene aanmerking kunnen wij niet terughouden. Hoe voortreffelijk ook dit werk zij, het begint hoe langer zoo minder aan den titel te beantwoorden. Welk eene uitnemende gelegenheid tot een woord aan de Jeugd ware er geweest bij de behandeling van Marc. X:16! (St. XXI. bl. 68.) Maar wij moeten eindigen, en doen dit met den wensch, dat God den waardigen van der palm bij voortduring lust en kracht tot het voortzetten van dezen arbeid verleene. Voor het exitus alget zijn wij niet bevreesd.






Zedekundige en andere Schoonheden, voorkomende in de Geschiedenis van het Oude Verbond, van den Bijbel voor de Jeugd door den Hoogleeraar J.H. van der Palm. Aangewezen door H. Anneveld, Godsdienst-onderwijzer. Te Amsterdam, bij Gebr. Koster. 1832. In kl. 8vo. 48 Bl. f : - 40.

Een woordenboekje, aanwijzende, waar men eenige schoone gezegden, uitweidingen, karakterschetsen enz. in den Bijbel voor de Jeugd vinden kan. Het boekje kan zijn nut hebben; maar de Schrijver zou daarvoor beter hebben gezorgd, indien hij zich meer der volledigheid bevlijtigd en tegen teleurstelling gewaakt had. Een paar artikels ter proeve. Op armheid, (l. armoede) der oude geschiedenis, gelijk ook op duisterheid der bijbelsche verhalen, verwijst hij naar het XIVde Stuk, bl. 123. Wij lezen daar: ‘Doch wij beklagen ons over de armoede eener zoo oude geschiedenis niet, en verblijden ons veel meer in het bezit van 't geen overgebleven is; verblijden ons, dat het liever te arm,

{==13==} {>>pagina-aanduiding<<}
dan met verdichtselen overladen is. Ook de duisterheid der profetische schriften (anneveld spreekt van bijbelsche verhalen) ergert ons niet; want nooit moet er een eindpaal zijn aan het onderzoek derzelve, en nooit moet de ijver worden uitgebluscht, om, door eene verstandige beoefening, derzelver gezag, waardigheid en Goddelijkheid meer en meer in het licht te stellen.’ - Het artikel bijnaam verwijst naar hetzelfde Stuk, bl. 11: ‘Was dit (de Hoogleeraar behandelt daar 2 Kon. IX:11-13) gehoorzaamheid aan het bevel van jehova? Geheel kan men er die niet van uitsluiten, en dit zou het eerste voorbeeld niet zijn, dat men in zijn hart eerbied en vrees koesterde voor hem, dien men zich niet ontzag met een' spottenden bijnaam te begroeten.’ - Koningen moeten wij bewonderen. XIIde St. bladz. 14. En wat staat daar? ‘En wij moeten dus den welverdienden lof geven aan Davids schranderheid, die aldus’ enz. Wij hebben ons de moeite niet gegeven, meer dan eenige artikelen na te zoeken, en vonden het meestal eveneens. Omstandigheden maken eene daad goed of kwaad, zagen wij, en zochten terstond het aangehaalde IIIde St. bladz. 104, doch vonden niets, dat er naar gelijkt; dus vermoedelijk eene drukfeil. Rangen onder de geesten, XIIde St. bladz. 21, waar wij van rangen onder de priesters lezen, is eene kluchtige fout. - Wij loopen niet hoog met dit boekje. Als het de overneming van schoone uitdrukkingen van onzen beroemden Redenaar ten gevolge hebben zal, helpt het de letterdieverij maar bevorderen. Een zakelijk Register op het werk zal veel beter aan de behoefte voldoen.





Een woord over de gewigtige vraag: is de Aziatische Braakloop (Cholera) besmettelijk of niet? door E.J. Thomassen a Thuessink, M.D. en Emeritus Prof. aan de Hoogeschool te Groningen. Te Groningen, bij M. Smit. 1832. In gr. 8vo. 14 Bl. f : - 25.


{==14==} {>>pagina-aanduiding<<}

Worüber streitet ihr? (*)
Te regt zegt de grijze hufeland, die meer dan eene halve eeuw zich aan de beoefening der Geneeskunde heeft gewijd: Het is tegenwoordig, alsof aan elken Arts gevraagd wordt: Gelooft gij aan de besmettelijkheid der Cholera, of niet? Terwijl het antwoord hem rangschikt onder de banier der Contagionisten of niet-Contagionisten. Zoo heeft de Geneeskunde ook hare partijen, hare liberalen en hare ultra's, eene regter- en eene linkerzijde. Doch zij heeft gelukkig, in ons land, ook metderdaad een niet gering getal Artsen, die, terwijl de kunstbroeders, als elders, met bitterheid strijden, bedaard toezien; die, gevoedsterd en opgeleid in de school, welke nog altijd van ondervinding en rede uitgaat, het voor de jongelieden overlaat, stellig en beslissend te spreken, om ter zijner tijd hiervan terug te komen en het errare humanum door nieuwe voorbeelden te bevestigen. Mogen het slechts wetenschappelijke gevoelens en geene menschelijke zwakheden zijn, die de uitspraak wijzigen! Want de Heeren Artsen blijven op hun verheven standpunt, en als Priesters van den God der Geneeskunde, toch menschen. Maar wie zoude durven beweren, dat juist den Priesters niets menschelijks zoude aankleven? Derhalve hebben de Artsen ook hunne zwakke zijde.
Thuessink, de eerwaardige thuessink, thans naar een verhevener oord verplaatst, wilde, als aan den rand des grafs, nog een woord over dit onderwerp zeggen. Thuessink, die voor ons land is geweest, wat hufeland voor Duitschland was en nog tracht te zijn, werkzaam tot zijnen laatsten levensadem, moest nog eens op een geliefkoosd onderwerp terugkomen. Wij zullen in geene bijzonderheden over dit stukje komen; want dan zouden wij mede ons in den strijd moeten mengen, en hiertoe voelen wij geene opgewektheid; vooral daar wij het Thema, zoo wel van den eenen als anderen kant,

{==15==} {>>pagina-aanduiding<<}
voor afdoende bewijzen onvatbaar houden; maar ook om deze reden zijn wij het met den vereeuwigden man eens, dat het pligt is, geene middelen te verwaarloozen, welke dienen kunnen, om de verdere verbreiding dezer ziekte te verhoeden, door welke het leven en de gezondheid van duizenden in de waagschaal gesteld worden. Na eene optelling van vele daadzaken, die voor de besmettelijkheid pleiten, leidt de Schrijver uit dezelve eenige gevolgtrekkingen af, welke altijd verdienen behartigd te worden; eindigende hij met den hartelijken wensch, de geheele reden van zijn geschrijf, dat ons Bestuur niet af mogt zien van de genomene verstandige maatregelen van afzondering, en dat men alle middelen mogt beramen, indien de ziekte ook hier uitbrak, voor eene goede en doelmatige behandeling der zieken. Deze wenschen, vooral de laatste, werden vervuld op eene wijze, die den waardigen Grijsaard, leefde hij nog, niet onbevredigd zoude laten. Doch hij, die aller liefde en achting zoo zeer verdiende, is sedert ter ruste ingegaan. Ruste hij van zijn nuttig en werkzaam leven, en vinde hij nu reeds het loon, dat voor de getrouwe arbeiders is weggelegd!





Vertoog over eene nieuwe wijze van behandeling van den Braakloop en Typhus, door H.F. Ranque, Med. Dr. en Prof. te Orleans; naar het Fransch door J.H. van Opdorp, Heel- en Vroedmr. te Arnemuiden. Te Breda, bij F.P. Sterk. 1832. In gr. 8vo. 28 bl. f : - 30.

Toen wij dit stukje doorgelezen hadden, vroegen wij onszelven: aan wien ligt de schuld, dat wij de strekking niet wel bevatten? heeft de Schrijver zijn onderwerp niet duidelijk genoeg behandeld? heeft de Overzetter door eenen stroeven vertaaltrant het bevallige, hetwelk anders dergelijke Fransche stukjes nog al eigen is, weggenomen? of ligt de schuld soms aan ons, als minder in deze schrijfwijze ingewijd?

{==16==} {>>pagina-aanduiding<<}

Wij meenen met dit alles niet te veel te zeggen, wanneer wij beweren, dat ook dit stukje gerust onvertaald had kunnen blijven. Er behoeft slechts een Fransch vlugschriftje het licht te zien, en fluks is men bij de werken, om het in onze taal over te brengen. Of het nuttig zij, deze vruchten op onzen bodem over te planten, daar wordt niet over gedacht; of wij ze noodig hebben, zulks wordt niet overwogen. Met geweld moeten onze Plattelands-heelmeesters in de nieuwe leer ingewijd worden. Zij mogen niet langer bij het eenvoudige licht, hetwelk bij ons hier en daar op den kandelaar, zoo goed als bij anderen, staat, voortwandelen; ook over hen moet de zon van uitheemsche verlichting opgaan, en om hen nog te beter te doen zien, beijvert men zich, hun eenen bril op te zetten, waarvan de glazen à la Broussais of liever in de physiologische fabrijk geslepen worden!
Uit de redeneringen van den Schrijver zoude men opmaken, dat hij de Aziatische Cholera voor niet zeer verschillende houdt van die, welke somwijlen in Frankrijk zich voordoet. De tijd echter, zegt hij, bl. 9, waarin men aan die bepaling (voorafgaande bladzijde) van een epidemisch en sporadisch karakter zoo groote waarde hechtte, behoort voor altoos voorbij te zijn! - Zij verdwijne dus, met alle de verdere overblijffels du bon vieux temps!
Veel meer is de aandacht waardig hetgeen betrekking heeft op het goed- of kwaadaardig karakter der ziekte. Welkom overblijfsel van den ouden tijd, wanneer men, indien men met eene ziekte niet wel te regt kon komen, haar met den naam van morbus malignus, febris maligna in eens buiten de wet had gesteld! Die haar niet had kunnen genezen, kon gerust, na den dood des lijders, langs het kerkhof gaan; hij had niet noodig het aangezigt met den zakdoek te bedekken, zoo als wijlen de gevoelige stolpertus deed. - 80 Cholera-lijders heeft de Heer ranque van 1822 behandeld; 60 daarvan wil hij niet met de Indische gelijkstellen, maar met de

{==17==} {>>pagina-aanduiding<<}
overige twintig is het niet: passez moi le séné, je vous passe la rhubarbe.
En welke was de uitkomst? Hooren wij den Schrijver: ‘Het is door authentieke stukken bewezen, dat de sterfte bij den Aziatischen braakloop ontzettend is. Betrekkelijk dit punt zijn wij veelal gelukkiger dan de Indische en Russische Geneesheeren; want onze sterfte was, in stede van de helft der zieken, zoo als bij hen, slechts één van twintig. Dit verschil is verbazend.’ Wij zeggen met den Schrijver: verbazend!...
En hoe kwam hij tot die gelukkige uitkomst? (Want hier hebben ook onze Geneesheeren nog een lesje noodig.) Om van den Lezer dezer Recensie, die geen Geneeskundige is, niet te veel te vergen, en om den Geneesheer tot de lezing des betoogs van den Heer ranque als te dwingen, slaan wij dit alles over tot op bl. 17, waar de Schrijver zijne geneeswijze zal ontvouwen, die, ware er slechts tijd genoeg, ook hare nuttige zijde kon hebben.
De Schrijver deelt ons daar eene pleistermassa, die hij bezigt, mede, naar omstandigheden met of zonder zeker poeder bestrooid; verder eene wassching, om langs de ruggegraat in te wrijven (bl. 18); nog eene andere, om langs de binnenzijde der dijen en beenen en op de hartstreek te wrijven (bl. 19). Over het algemeen schijnt hij er veel mede op te hebben, nalatende en aanhoudende kwaadaardige koortsen met zijne pleistermassa te behandelen, en slechts bij een gering aantal personen was hij van oordeel, bloedzuigers op den buik te moeten aanzetten (bl. 21). Maar ook dit gedeelte behoort tot het einde gelezen te worden. Het valt niet te ontkennen, dat hier en daar een gezegde, een wenk voorkomt, die den nadenkenden belangrijk zullen schijnen; maar uit de redeneringen des Schrijvers over het algemeen, zoo wel wat de door hem waargenomene ziekte als behandeling betreft, komt men, bij eenige ondervinding, tot de gedachte, dat de Heer ranque over de eigenlijke Cholera van hoo-
{==18==} {>>pagina-aanduiding<<}
ren zeggen redekavelt. Waar de Cholera dagen duurde en de braakloop een nalatend karakter had, was het waarschijnlijk geene Cholera Asiatica paralytica.
Of onze kennis der ziekten tot dusverre door een floers (bl. 12) bedekt wordt? Het komt ons voor, dat wij eerder het floers om onzen arm moesten binden, tot een teeken van rouw, dat we, bij zoo vele kennis van ziekte en middelen, nog zoo weinig weten van hetgeen er buiten ons omgaat, om in ons binnenste zulke onverwachte, ontzettende en geweldige omkeeringen te werken, als bij de Cholera.





Geschiedenis van de Staatkunde der voornaamste Mogendheden van Europa, sedert den val van Napoleon tot op heden. Door Mr. S.P. Lipman, Advocaat te Amsterdam. Iste Deel, 1813-1820. Te Amsterdam, bij Brest van Kempen. 1832. In gr. 8vo. XXVIII en 502 bladz. f 4-80.

Wij hebben hier een oorspronkelijk werk voor ons, over de uitmuntendheid van hetwelk de algemeene stem, ook van bevoegde regters, reeds uitspraak gedaan heeft. Zulks liet zich van voren reeds opmaken, wanneer men bedacht, dat het van den Schrijver was, aan wien wij de staatkundige beschouwingen te danken hebben, die in het laatst van 1830 het oogpunt onzer betrekkingen met België zoo juist opvatteden. Het is de Heer lipman, die ons thans, in een uitgebreider werk, den gang der Europesche Diplomatie sedert 1814 tot op dezen tijd schetst, waarvan wij hier het eerste Deel voor ons hebben, loopende van de laatste onderhandelingen met napoleon te Châtillon tot op de nieuwe woelingen in Europa sedert 1820. Het vereenigt de zeldzame verdienste van grondig, uit echte en niet zeer algemeen bekende bronnen, de Geschiedenis der Diplomatie op te delven, en zulks te doen in een' klaren, algemeen bevattelijken, somtijds zelfs niet van gepaste sierlijkheid ontblooten stijl, die echter nimmer de zaken aan de woorden, de echtheid der feiten aan de bevallige voordragt opoffert. Somtijds worden de eigene woorden der staatsstukken, daarin vertaald, medegedeeld. Schrandere opmerkingen en wenken van eenen geoefenden

{==19==} {>>pagina-aanduiding<<}
kenner der Staatkunde wisselen nu en dan het verhaal af. De taal is altijd bezadigd, zelfs bij blijkbare afkeuring, waartoe de Schrijver den Lezer meerdere malen door zijne voorstellingen brengt, dan dat hij die zelf eigenlijk te kennen geeft. Somtijds echter is die afkeuring duidelijk, op andere tijden slechts ten halve verbloemd of liever nog gescherpt door satyrische of ironische uitdrukkingen.
Eigenlijk is dit werk meer eene Geschiedenis der Diplomatie, dan der Staatkunde in het algemeen, gelijk de Schrijver in de Voorrede zelf erkent; doch daarom worden niettemin de diepten der Staatkunde zeer goed gepeild en blootgelegd. De Schrijver hecht zich vooral aan het denkbeeld der voogdijschap, eerst van de vier, daarna van de vijf grootste Mogendheden, over Europa, waardoor zij zich, reeds van het Congres te Châtillon af, een regt van beschikking over de kleinere Staten hebben aangematigd. In dit Deel wordt nog slechts de tetrarchie van Engeland, Rusland, Oostenrijk en Pruissen behandeld, die in 1818, te Aken, ook Frankrijk tot deelgenoot aannamen, sedert welken tijd het eene pentarchie is geworden. Met onverbiddelijke gestrengheid vervolgt de Schrijver dit stelsel overal, waar het met de regten der volken en der kleinere Staten in botsing komt. Reeds dadelijk bij de oprigting van hetzelve toont lipman, dat daarmede het stelsel van evenwigt voor Europa verbroken was. Zeer scherpzinnig wordt het onderscheid der beide beginselen aangetoond, die het evenwigt van Europa op wederkeerig wantrouwen en vereeniging van vele zwakkeren tegen éénen overmagtigen deden bestaan, waardoor de schaal verhinderd werd, op den duur te zijnen voordeele over te slaan; terwijl in het stelsel van het evenwigt der vier of vijf naauw verbondene groote Mogendheden juist belet wordt, dat kleinere Staten zich tegen de - regtvaardige of onregtvaardige - uitspraken van dit Bondgenootschap verzetten. ‘Waar was,’ vraagt de Schrijver op bl. 20, ‘de eerzucht en de overmagt, waartegen de vijf ontzaggelijke
Mogendheden, ieder op zichzelve bestand tegen geheel Europa, de Bondgenooten alleen uitgezonderd, hare vereenigde krachten moesten ontwikkelen? Of waar op aarde was de magt, die tegen het Bondgenootschap het evenwigt konde houden, het regt handhaven, de beginselen verdedigen, de uitvoering der verdragen verzekeren, de bezitting van andere Staten beveiligen? Of welk hooger beroep dan op God kon er zijn

{==20==} {>>pagina-aanduiding<<}
tegen de handelingen en de gewijsden van een Bondgenootschap, tegen hetwelk de vereeniging der menschelijke almagt, het beroep op het zwaard niets anders kon zijn dan dolle vermetelheid? Hoe kan men hier nog aan evenwigt denken, waar de geheele zwaarte zich op ééne enkele schaal vereenigt? Men noeme dit het stelsel van suprematie, van overwigt, van overmagt, van bescherming zoo men wil; er is hier geen spoor van evenwigt te ontdekken.’
Wij hebben te liever deze geheele plaats overgenomen, zoo wel als eene proeve van den volmaakt aan het onderwerp passenden stijl, als omdat zij als 't ware het thema is voor de geheele volgende beschouwing, die hetzelve slechts in bijzonderheden ontwikkelt. Het Traktaat van Chaumont, op 1 Maart 1814 door de vier Mogendheden tegen napoleon gesloten, bevatte als 't ware slechts de kiemen van het stelsel ('t welk bij voorraad voor twintig jaren was vastgesteld, wier uiteinde het niet heeft mogen beleven); terwijl hetzelve achtervolgens opgeschoten is en vrucht gedragen heeft in den eersten Parijschen Vrede van 1814, de Artikels van Londen in Junij van dat jaar, de Weener Congres-Akte, het Heilig Verbond, het tweede Parijsche Verdrag van 20 November 1815, de Landbeschikkingen in Duitschland, en de gevolgen van het Congres van Aken in 1818.
Over elke dier staatsverrigtingen wordt nu uitvoerig gehandeld. In het eerste Parijsche Vredesverdrag komt vooral de bepaling in aanmerking, dat ‘Holland, onder de Souvereiniteit van het Huis van Oranje geplaatst, eene vergrooting van grondgebied zou erlangen.’ Deze bepaling was reeds in de Artikelen, die napoleon had aangenomen, vervat, gelijk onze kundige Schrijver bij gelegenheid dier onderhandelingen doet zien (bl. 13). Dus zou, ook zelfs door de aanhangers van napoleon in Frankrijk, moeten erkend worden, dat Holland, wanneer men hetzelve België ontneemt, ten minste op eenige schavergoeding aanspraak heeft; en ondertusschen willen zij deszelfs regten van eigen grondgebied belemmeren! - Uitvoeriger en waarlijk meesterlijk is, in het derde Hoofdstuk, de schildering van het Weener Congres, en de blijken van hebzucht, aldaar door de Monarchen elk voor zichzelven gegeven, die op het punt waren van een' nieuwen oorlog te doen ontbranden, zoo niet de Voorzienigheid gelukkig juist op dat tijdstip den Tijger van Elba had losgelaten. Het schijnt, dat de Schrijver in het eerst voorhad,

{==21==} {>>pagina-aanduiding<<}
mindere uitvoerigheid aan dat tafereel bij te zetten; immers hij zegt (bl. 57): ‘Waartoe zou hier de vermelding baten der verdragen, die de bepaling van het wederzijdsche grondgebied tusschen Oostenrijk en Beijeren, of de regeling der aanspraken van den Souvereinen Vorst der Nederlanden ten aanzien der Duitsche Vorstendommen, of de vereeniging van Noorwegen met Zweden, of den afstand van Pommeren aan Deenemarken betreffen?’ Over alle deze punten toch handelt hij naderhand, en wij verheugen ons, dat hij daardoor de schildering van het geheel meer voltooid heeft. Lipman toont aan, dat, hoezeer het Weener Congres uitdrukkelijk bestemd was, om alle de bij het nieuwe Statenstelsel belanghebbende Mogendheden te vertegenwoordigen, het integendeel slechts, behalve de vier bij voorkeur thans zoogenoemde groote Mogendheden, Portugal, Spanje en Zweden, als medeönderteekenaars van het Parijsche Traktaat, nu en dan toeliet; terwijl Frankrijk de rol van pleitbezorger der kleine Mogendheden op zich nam, daar toch alle de anderen geheel verwijderd werden, en men over dezelve beschikte. Men had wel den 1 October 1814 ter opening van het Weener Congres bepaald; doch dit werd tot den 1 November uitgesteld, en alstoen had er zelfs geen eigenlijk Congres, maar slechts bijeenkomsten der Ministers van de alles beschikkende Hoven plaats. Reeds vroeger was te Londen, (en, gelijk ons van goederhand is gemeld, zonder den hoofdbelanghebbenden Persoon te raadplegen) door de Keizers van Rusland en Oostenrijk, de Koningen van Pruissen en
Grootbrittanje en derzelver Gemagtigden, een Traktaat van vereeniging van België met Holland onder de Souvereiniteit van het Huis van Oranje gesloten. Dit was dus, gelijk lipman ze te regt noemt, eene Londensche Conferentie ter vereeniging van Holland en België; gelijk eene latere dergelijke Conferentie zich geregtigd gehouden heeft, die vereeniging op eigendunkelijke voorwaarden te verbreken, en de partij, welke toen die vergrooting van grondgebied bekwam, met de wapenen tot die bedingen van scheiding te noodzaken.
De schets van Europa's toestand, ten tijde der opening van het Weener Congres, is meesterlijk en zelfs welsprekend; dat is, in een' stijl, waarin bondigheid en helder inzigt van zaken zich met levendigheid van voorstelling en wijsgeerig doorzigt van de springveren der gebeurtenissen vereenigen. De belangen van ieder Kabinet worden ten toon gespreid. Het

{==22==} {>>pagina-aanduiding<<}
was te Weenen meest een ruilhandel over zielen, die men zelfs (wij hebben dit ergens gelezen, schoon lipman het niet vermeldt) zoo naauwkeurig berekende, dat zelfs breuken van zielen (halven en kwarten) niet versmaad werden. Italië, Saksen, de Rhijngewesten, Polen en België waren de te verdeelen buit, die aan Frankrijk ontrukt was; en men durfde zelfs onbeschaamdelijk de Vereenigde Nederlanden, even als een onbeheerd wingewest, op die lijst plaatsen. Te regt verwondert zich de Schrijver over het verzuim van protest deswege van de zijde onzer Regering; te meer, daar later de Oostenrijksche Graaf van mier het beginsel van afstand der wettige Oppermagt door Frankrijk aan de Bondgenooten en van dezen aan den Prins van Oranje heeft willen doen gelden, maar toen moedig door onzen tegenwoordigen Minister van Buitenlandsche Zaken is teruggewezen. - Doch omtrent de Vereenigde Nederlanden zondigde men te Weenen slechts, wat den vorm betreft; ten aanzien van Saksen wilde men den ouden Koning, om zijne verkleefdheid aan napoleon, met afzetting straffen, en zijn land aan Pruissen geven. Frankrijk verzette zich hier tegen, daar talleyrand nu de rol van Advocaat des zwakken speelde. Engeland en Oostenrijk voegden zich daarbij tegen Pruissen en Rusland; welk laatste, om Polen te erlangen, Pruissens eischen op Saksen ondersteunde. De Schrijver geeft van de belangrijkste Nota's der wederzijdsche Gezanten uitvoerige uittreksels. Wij hebben reeds gezien, dat de
terugkomst van napoleon in Frankrijk de verdeelde gemoederen geheel hereenigde, en het vredeswerk als 't ware improviseerde. Vroeger echter waren reeds de voornaamste zwarigheden uit den weg geruimd. Reeds den 8 Februarij 1815 was Pruissen meer of min tot schikking gekomen; de andere Monarchen lieten zich toen mede vinden; slechts de Koning van Saksen volhardde standvastig in zijne weigering van eenig gedeelte zijns lands af te staan, tot dat hij eindelijk daartoe door de stellige bedreiging van allen, ook zijner beschermers, genoodzaakt werd. ‘Het Koningrijk Saksen werd verdeeld, volgens eene schikking tusschen het regt, hetwelk men schond, en de magt, die men misbruikte. Wat toch had napoleon, in de trotsche uitoefening zijner tijdelijke almagt, zich meerder veroorloofd, dan thans door de Hooge Bondgenooten werd bedreven? Napoleon had op eene grootere schaal, met meer stout-
{==23==} {>>pagina-aanduiding<<}
heid en minder pligtplegingen, jegens magtiger Mogendheden alleen hetzelfde uitgevoerd, waartoe nu geheel Europa bijkans zich tegen eenen Staat van den vierden rang vereenigde. Of is het onregt meerder grievend, wanneer het, met de snelheid eens Napoleontischen besluits, op éénen dag wordt ontworpen, bevolen, bekrachtigd, uitgevoerd - dan wanneer men, zich in alle bogten wringende, door eene opeenstapeling van diplomatieke kunstenarijen, de verongelijking vruchteloos met het masker der wettigheid poogt te bedekken; terwijl de traagheid en schroomvalligheid der uitvoering het ongeoorloofde der handeling luid en openbaar verkondigt?’ (Bl. 198, 199.) Zietdaar een proefje van den geest en de denkwijs des Schrijvers, waarop wij straks zullen terugkomen.
Wij worden thans overgebragt naar Italië, waar murat voorbarig en onberaden de banier des opstands tegen Oostenrijk opstak. Hij verloor daardoor zijn Rijk, en de oude Souverein der beide Siciliën keerde naar Napels terug, maar schond, zonder eenig voorwendsel, de door hemzelv' aan het eiland Sicilië verleende staatsregeling, daar hij dat land in alles met Napels (het willekeurig geregeerde Napels) gelijk stelde. Ook hier doet de Schrijver de onverbiddelijke waarheid uitkomen. Handelingen omtrent andere Italiaansche Staten, omtrent Zwitserland, omtrent de Rhijnvaart volgen hierop, en daarbij wordt aangetoond, hoe onbepaald de uitdrukking der vrijheid van die vaart te Weenen was opgesteld; jusqu'à la mer, in plaats van (zoo men geheel geene regten gewild had) jusques dans la mer. Bl. 301-306, 308. (Het is merkwaardig, dat eene dergelijke annaauwkeurigheid in de redactie van het Utrechtsche Vredesverdrag in 1713 aanleiding tot honderdjarige geschillen tusschen Frankrijk en Portugal heeft gegeven.) Ten aanzien van het door napoleon gesloopte Duitsche Rijk, thans het Duitsche Verbond genaamd, wilden de vijf magtigste leden, Oostenrijk, Pruissen, Beijeren, Hanover en Wurtemberg, zich eerst een uitsluitend gezag aanmatigen, en vervolgens dit zelfs geheel op Pruissen en Oostenrijk vestigen. Deze oogmerken, die de onafhankelijkheid der kleinere Duitsche Vorsten geheel zou hebben doen verdwijnen, werden mede
verijdeld door de komst van napoleon, die aan het verlangen der kleinere Vorsten en vrije steden, om ook, naar evenredigheid der bevolking, deel aan het alge-
{==24==} {>>pagina-aanduiding<<}
meene Bestuur te hebben, deed toegeven. Oostenrijk behield, uit aanmerking der vroegere Keizerlijke waardigheid, slechts de eere der voorzitting.

(Het vervolg en slot hierna.)






Geschiedkundige Verhandelingen over Vollenhove en deszelfs omstreken. Te Zwolle, bij J.J. Tijl. 1831. In gr. 8vo.

De Heer j.a. de vos van steenwijk heeft driemaal in het Departement Vollenhove der Maatschappij Tot Nut van 't Algemeen, in de jaren 1811 en 1812, eene Voorlezing gehouden over Vollenhove en deszelfs oudste Geschiedenis, voor zoo ver die uit oude Schrijvers is op te sporen. Deszelfs Zoon berigt ons, in eene korte Voorrede, dat deze Voorlezingen met veel belangstelling waren aangehoord; dat het handschrift nog onlangs aan eenige vrienden der letteren ter lezing was uitgegeven, en zoo veel bijval vond, dat hij zich aan het aanzoek, om hetzelve door den druk meer algemeen bekend te maken, niet kon onttrekken, aangezien hij zulks beschouwde als eene hulde, der nagedachtenisse van zijnen algemeen geachten Vader gewijd.
In de eerste Redevoering wordt gehandeld over de oudste oorkonden, die van deze streken voorhanden zijn, zijnde twee Giftbrieven, een van otto den Grooten van 943 en een van hendrik II van 1010; voorts over het daaruit spruitend gezag der Utrechtsche Bisschoppen aldaar, met eene geschiedenis van deze oorden tot aan de dertiende eeuw, en een berigt van het kasteel van Vollenhove van 1168, en van het aan het land van Vollenhove noordelijk grenzende Stellingwerf en deszelfs bewoners.
In de tweede Redevoering wordt de plaatselijke geschiedenis voortgezet, van het begin der dertiende eeuw tot aan het einde der Bisschoppelijke regering in 1527, in welk tijdvak vermeld wordt de oorlog der Bisschoppen tegen de Drenthers in 1226; de bevolking van Onnen en Giethoorn, met de ontdekking der veenen aldaar; de St. Maartensmannen en het lijfeigenschap; de overstroomingen; de twisten, opstanden en oorlogen der Stellingwervers; het beleg van het kasteel in 1311; de verpanding van Overijssel aan Graaf reinoud

{==25==} {>>pagina-aanduiding<<}
van gelder, en diens lossing door den zuinigen Bisschop jan van arkel; het Stadsregt van Vollenhove van 1354; het Dijkregt van Vollenhove tusschen 1354 en 1387; de heerlijkheid Kuinre; karel van gelder, enz.
De derde Redevoering bevat eene schets van het leven en de verdiensten, vooral ten aanzien van het land van Vollenhove, van joan van ligne, Graaf van Aremberg, Stadhouder van Vriesland, Overijssel en Groningen, van af 1548 tot aan 1568.
Deze drie Redevoeringen zijn over het algemeen zoodanig, dat zij door de toehoorders, in een Departement van de Maatschappij Tot Nut van 't Algemeen, met genoegen konden worden gehoord, en vooral in Vollenhove, waartoe zij zoo vele betrekking hadden; maar beter ware het toch geweest, dezelve niet uit te geven, als noch wegens stijl en voordragt, noch wegens belangrijkheid van zaken, noch wegens juistheid van opgave zich daartoe genoegzaam aanbevelende. De Heer de vos van steenwijk was een zeer schrander man, en in het geheel niet ontbloot van die verkregene kennis in het gebied der wetenschappen, die den beschaafden man altijd versiert, en voorheen bij vele Edelen, ook in Overijssel, te vergeefs gezocht werd; maar hij was noch Redenaar noch Geleerde, en toont, zelfs in deze Redevoeringen, dat hij in de oude geschiedenissen en den alouden staat van zaken niet geheel te huis is. Wij zeggen dit niet om eenen man te berispen, dien wij nog persoonlijk hebben gekend, wiens nagedachtenis wij zeer vereeren, en die ook deze Redevoeringen, uit een braaf beginsel, in eene vergadering hield, waarin hij door dezelve werkelijk nuttig en leerzaam was; maar omdat wij afkeuren de uitgave van een opstel, hetwelk de Maker zelf niet voor de drukpers bestemde, en waarschijnlijk zou geweigerd hebben uit te geven, indien hem bij zijn leven daartoe het aanzoek was gedaan. Naar ons inzien, heeft men geene vrijheid, op deze wijze met nageblevene geschriften te handelen, en had men, daartoe evenwel besluitende, inzonderheid het opstel vooraf door deskundigen moeten laten overzien en zuiveren. Er zijn in hetzelve, ten aanzien van het plaatselijke, wel zeer goede opmerkingen en oordeelkundige aanteekeningen, die toonen, dat de Redenaar de plaats zijner woning grondig kende; maar het geschied- en oudheidkundige in deze Voorlezingen is, hier en daar, te gebrekkig, om het geheel niet te ontsieren.

{==26==} {>>pagina-aanduiding<<}
Het zou ons te veel ruimte wegnemen, indien wij hier de gansche geschiedenis, die de Steller behandeld heeft, wilden doorloopen, om ons gevoelen te staven; wij moeten ons daarom vergenoegen met slechts eenige punten aan te stippen, die echter, gelijk wij vertrouwen, onze oordeelvelling zullen regtvaardigen.
Op bl. 8 vergeet de Schrijver, om onder Vriesland, ten tijde van karel den Grooten, te betrekken de streken tusschen de Eems en de Lauwers, die er altijd onder behoord hebben, zoo ver de Geschiedenis reikt, en de streken tusschen de Eems en de Wezer, die er in karel's tijd ook reeds onder waren, doch vroeger door de Cauchen waren bewoond geweest. Onder vele Schrijvers kan men deswege nazien alting, Notit. Germ. Inf., T. II, p. 62, 159, 161; kluit, Hist. der Holl. Staatsr., D. V, bl. 41; en vooral ypeij, in het onlangs uitgegeven tweede Deel van zijne doorwrochte Geschiedenis der Nederlandsche Taal, bl. 106-136.
Op bl. 9, in de noot, wordt, zonder aanvoering van eenigen grond, van wagenaar gezegd, dat hij verkeerdelijk voordraagt, dat de bosschen, in den Giftbrief van 943 vermeld, in Drenthe zouden hebben gelegen. Immers, hoe zeer zulks waar kan zijn, zoo deelen nogtans verscheidene achtingwaardige Schrijvers, naar aanleiding van de Diplomata van 943 en 944 zelve, gelijk heda en anderen, in dezelfde meening; terwijl ook inderdaad dit punt zich geenszins door eene pennestreek laat beslissen, en de bepaling van de oude grenzen van Drenthe, in de tiende eeuw en vroeger, bij voortduring aan vele moeijelijkheden onderworpen blijft.
Op bl. 13 kon over den Elo of Schelo van onze oude bosschen meer gezegd zijn geworden, hoewel het altijd zeer duister blijft, wat dier, in de Diplomata der Middeleeuwen, door deze woorden worde bedoeld, en al de Schrijvers, bij Recensent bekend, deswege verlegen zijn geweest, zoodat elk hunner den geleerden scriverius heeft kunnen nazeggen: ‘locus ille Diplomatis Ottoniani me saepius torsit, et nunquam me ex tricis istis extricari potui.’ Dit is nogtans zeker, dat de woorden van deze, in het Latijn uitgevaardigde, Keizerlijke Duitsche oorkonden van 943 en 1006, luidende: ‘bestias insuper quae Teutonica lingua Elo aut Scelo appellantur,’ of ‘quae Teutonice Elo et Seelo appellantur,’ den Redenaar in het geheel geenen

{==27==} {>>pagina-aanduiding<<}
grond konden opleveren, om te zeggen, dat deze woorden, in dien tijd, zuiver Nederduitsch waren geweest, en even min, dat de Elo of Schelo twee onderscheidene dieren zouden geweest zijn, hetgeen den Recensent ook gansch niet aannemelijk voorkomt.
Op bl. 23 toont de Schrijver, den oorsprong der regten van de Bisschoppen van Utrecht op Drenthe niet genoegzaam te hebben gekend, daar er, reeds in den jare 1040 en vervolgens, bij Keizerlijke Giftbrieven, gedeelten van dat landschap aan den Stoel van Utrecht waren geschonken, en de brieven van de dertiende eeuw wel uitdrukkelijk bewijzen, dat geheel Drenthe, destijds, onder het Bisschoppelijke bewind stond, zoodat de naauwkeurige ubbo emmius, in zijne Rer. Fris. Hist. bl. 92, teregt deswege schreef: ‘Tuentia et Drentia, aliis super alias donationibus, inde usque ab Ottonis I tempore, post vastationes Danicas cumulatis, istis in regionibus, ad parentum nostrorum memoriam totae in potestate istius Ecclesiae permanserunt.’
Op bl. 42 en 43 worden karel van egmond en karel van gelder niet duidelijk genoeg, als denzelfden persoon, voorgedragen, en verkeerdelijk wordt van hem gezegd, dat hij het Hertogdom Gelder bestormde, even alsof hij zich, met geweld van wapenen, van dit Hertogdom had meester gemaakt, daar nogtans karel van egmond, buiten allen twijfel, een wettig Hertog van dat land was, en door de Gelderschen, zelfs met vele moeite en opoffering, tot Hertog van Gelderland was gekozen en ingehaald.
Op bl. 68 verhaalt de Redenaar den dood van den Graaf van aremberg, bij den gedenkwaardigen veldslag van Heiligerlee, zonder vermelding van de Geschiedschrijvers, waaruit deze voordragt getrokken is, hetwelk hier vooral niet minder noodig was, dan in de beide eerste Redevoeringen, uit hoofde van de bestaande verschillende opgaven van 's Graven dood. In allen gevalle is het verhaal ongegrond, en komt niet overeen met de later ontdekte geschiedkundige berigten, die ons medegedeeld zijn door den verdienstelijken van wijn, in zijn Huiszittend Leven, bl. 232.
Overigens had men onder de schrijf- of drukfeilen wel mogen aanteekenen, dat de Giftbrief, op bl. 9 vermeld, niet is van den jare 936, maar van 943; en dat, op bl. 36, verkeerdelijk 1255, in plaats van 1355, staat, welk laatste nogtans, uit den zin, zigtbaar eene drukfeil is. Ook de Latijnsche aanhalingen, in de noten, zijn slordig nagezien.






{==28==} {>>pagina-aanduiding<<}

Groningen ontzet, Vaderlandsch Treurspel, in vijf Bedrijven, door Johannes Ruijl. Te Amsterdam, bij M. Westerman en Zoon en C. van Hulst. 1832. In kl. 8vo. 114 Bl. f : - 60.

Wij verheugen ons inderdaad, weder eenen Dichter te zien te voorschijn treden, die eenen onmiskenbaren aanleg vertoont, om onzen Schouwburg met goede oorspronkelijke voortbrengselen te verrijken. Helder en regelmatig denken blijkt den Heere ruijl eigen te zijn. De taal, welke hij zijnen personaadjen in den mond legt, is wél; de zamenspraken zijn ordelijk volgehouden, (iets, hetgeen men maar al te schaars in soortgelijken letterarbeid ontmoet) en de gevoelens, die beleden en uitgeboezemd worden, zijn van den echten vaderlandschen stempel; ook is de stijl doorgaans net en zuiver; terwijl de verzenbouw over het algemeen gemakkelijk en vloeijend is.
Het doet ons ondertusschen leed, dat de Heer ruijl zijn tooneelstuk den naam van Treurspel gegeven, en hetzelve niet liever vaderlandsche voorstelling genoemd heeft; want, om den eerstgemelden naam te verdienen, mist het de meeste vereischten. De twee hoofdroersels toch van het Treurspel, te weten schrik en medelijden, ontbreken genoegzaam geheel; geene bijzondere hartstogten, tegen elkander met geweld woelende, worden er treffend in voorgesteld; niet één karakter is volkomen ontwikkeld, en maar al te veel vindt men dezelfde begrippen en gevoelens geuit onder verschillende bewoordingen: het karakter van schuilenburg, den verrader, is daarenboven geheel misteekend; want waar is de booswicht, die zichzelven slinksche treken en booze aanslagen zal toeschrijven, en dit zelfs aan een eigen kind bekennen? De bron ook, waaruit het landverraad bij dezen Raadsheer oorspronkelijk is, heeft niets tragisch. Iets anders zoude het zijn, wanneer hij, bij voorbeeld, eene wezenlijke of ingebeelde beleediging of mishandeling te wreken hadde gehad, en de wraakzucht de voornaamste oorzaak van zijn schandelijk bedrijf ware, waarbij dan de eerzucht, of begeerte naar hoogeren rang, van ter zijde in het spel hadde kunnen gebragt worden. Wijders is de taal van furstenberg onbetamelijk in de betrekking, waarin hij voorkomt; en hetgeen tusschen hem en rabenhaupt voorvalt, is weinig meer dan gekijf, verre beneden het karakter van laatst-
{==29==} {>>pagina-aanduiding<<}
gemelden krijgsman, ja verre beneden de waardigheid van een deftig dichtstuk, al droeg het dan ook niet den naam van Treurspel. En zoo de Heer ruijl zich wil zetten aan het aandachtig lezen van hetgeen over het Treurspel is geschreven in onze taal (om van geene vreemden te spreken) door de Heeren feith, bilderdijk, wiselius en van
limburg brouwer, houden wij ons verzekerd, dat hij ons bovenstaand oordeel over deze zijne lettervrucht billijk zal vinden. Wij meenen ook, op grond van zijnen goeden aanleg voor tooneelwerk en van de klare voorstelling zijner denkbeelden, ons te mogen vleijen, dat hij, van de wijze lessen dier mannen gebruik makende, in het vervolg tooneelstukken leveren zal, die der vaderlandsche tooneelpoëzije tot verderen opbouw en luister en hemzelven tot onvergankelijke eer verstrekken zullen.
Het goede, dat wij boven gezegd hebben aangaande den stijl en den verzenbouw, moet echter ook in eenen niet al te ruimen zin worden verstaan; want in die beide zijn mede ettelijke gebreken en leemten, van welke wij hier eenige weinigen ter proeve zullen aanvoeren.
Bl. 19 leest men:

Neen, dan ga ieder scheep, voer' deugd en vrijheid meê, 
En 't ouderlijk gebeent' zij 't offer slechts der zee! - 


Behalve dat het eene zonderlinge voorstelling is, te scheep afreizende, zijne deugd en vrijheid mede te voeren als goederen of preciosa, en dat meê daar heeft moeten geplaatst worden, opdat het woord zee in den volgenden regel er op zoude mogen rijmen, zoo is bovendien deze laatstgemelde regel geheel verkeerd geconstrueerd; zij zegt nu: het ouderlijk gebeente zij het offer slechts, of alleen, van de zee, niet, b.v., ook van de aarde. De Heer ruijl heeft willen zeggen: slechts, of alleen, het gebeente der voorouderen worde eene prooi van de golven, als die het land zullen overstroomen; doch dit drukt hij niet uit.
Bl. 20 r. 2. valt de klemtoon op men, een geheel toonloos woord.
Bl. 7, 8 en elders: Wat of een volk vermag; waar of de bronwel schuilt, hoort men, zelfs in het dagelijksch verkeer, uit geen' beschaafden mond.
Deze en soortgelijke feilen (welke helaas! door maar al

{==30==} {>>pagina-aanduiding<<}
te veel Dichters begaan worden) komen ontelbare malen voor; en zoo de Heer ruijl, met deze onze teregtwijzing voor den geest, zijn stuk, regel voor regel, aandachtig gelieft na te lezen, zal hij zich daarvan ras overtuigd houden. Al aanstonds zal hij op de volgende bladzijde in regel 9 en 10 dezelve twee malen vinden
Bl. 26 is regel 5 weder verkeerd geconstrueerd. De Heer ruijl wil zeggen: wiens onverwrikb're trouw alleen ons bewaren kan; doch inderdaad zegt hij: wiens trouw ons alleenlijk kan bewaren en niets verder uitregten. - De twee volgende regels denke hij eens aandachtig na, en beslisse dan zelf, of het daarin voorkomende gezegde Gode waardig zij.
Op deze zelfde en de volgende bladzijde komt eene alleenspraak voor van rabenhaupt; maar wij vragen, of de taal aldaar gepast zij in den mond van een zoo braaf legerhoofd? Eigen eer, roembejag, ijdele kleingeestigheid erkent de held voor het roersel zijns bedrijfs. En is niet, wat hij bl. 27. r. 2. zegt, het toppunt van verwaandheid? Wie toch is zoo hooggevoelend van zichzelven, om te durven zeggen: die man is zoo braaf, of die zaak is zoo schoon, dat ik, zelfs ik er over verwonderd sta?
Bl. 28. r. 2. valt weder de klemtoon op een toonloos woord, te weten op te. Ook op deze wijze zondigt ruijl veelvuldige reizen tegen een' der voornaamste regels van de versificatie.
Op dezelfde bladz. r. 14 leest men woeste drift. De Heer ruijl zal ras gevoelen, dat woest aldaar een hoogst ongepast woord is.
Bl. 35. r. 7:

Verdrag noch overgaaf wordt door geen mensch begeerd. 


Behalve dat begeeren hier een ongepast woord, en geen mensch alles behalve dichterlijk is, vindt men daarbij in dezen regel twee negativen, noch en geen. Het moest zijn, verdrag of overgaaf.
Bl. 36. r. 12. is duister. De Heer ruijl wil zeggen: hoe duidelijk ik het verschiet of de toekomst, als voor ons geene hoop van behoud opleverende, aan den Raad voorstelde, het baatte niet; maar, om er dien zin aan te hechten, moet men over de uitdrukking nadenken.
Bl. 38. r. 5. Den tijd zal waarschijnlijk eene drukfell zijn. Zoo ook op bl. 50. r. 9. Burgermeester, voor Burgemeester.

{==31==} {>>pagina-aanduiding<<}

Bl. 51. r. 3. eeuwig. Eene zeer verkeerde uitdrukking.
Op dezelfde bladz. r. 10 en 11 past inzonderheid, wat wij in den aanvang van deze onze beoordeeling aangaande de taal van schuilenburg gezegd hebben.
Bl. 55. r. 5. Voor 't vuige lijfsbehoud. Het is verwonderlijk, hoe velen het woord vuig niet verstaan en daardoor zeer verkeerd bezigen. Vuig, vuidig beteekent niets anders dan vadzig, lui. De Heer ruijl gebruikt dat woord menigmalen, doch altijd in eene verkeerde beteekenis. Maar ook al gaf men hem de beteekenis toe, waarin doorgaans in onze dagen met dat woord wordt geschermd, dan nog konde het bij lijfsbehoud niet te pas komen.
Op bl. 57, en ook elders, wordt band vrouwelijk gesteld: op welk gezag, weten wij niet.
Bl. 64 is de laatste regel hoogst gebrekkig. Vooreerst is het eene vreemde uitdrukking, waan van het gemoed; ten andere ziet men gemoed en moet nevens elkander, hetgeen altijd een' leelijken wanklank geeft.
Of falen in zijn doel, voorkomende bl. 65. r. 3, Nederduitsch zij, betwijfelen wij; maar zeker is het vreemd aan onze taal, wat op bl. 70. r. 5 voorkomt: zich aan een doel sluiten.
Op dezelfde bl. r. 12. ontmoeten wij weder eenen wanklank, vermits de twee hemistiches op elkander rijmen.
Bl. 72. r. 16. is volstrekt geen Nederlandsch. De Heer ruijl heeft willen zeggen: beproef, wien onzer het 't eerst aan moed en krachten faalt; doch het eene het heeft hij niet weten te plaatsen van wege de maat, en het toen maar weggelaten.
Bl. 76. r. 16:

Getuige van den trouw, dien we aan ons Erf verspreken. 


Verspreken, in den zin van beloven, is een Germanismus.
Op bl. 80 en elders komt het woord Studenten voor; maar geen eenigzins geoefend Dichter zou dat woord bezigen in eenig deftig gedicht, laat staan in eene lettervrucht, waaraan hij den hoogen titel van Treurspel geeft.
Bl. 83. r. 5. vinden wij de uitdrukking, sneuvelen in 't helmet, en zien hier geene andere reden voor, dan blootelijk, om een rijmwoord te hebben op gered.
Bl. 84. r. 5. vinden wij eene verkeerde woordvoeging. Onze taal vordert, dat hem voor trouwloos ga. Ondertusschen zagen wij met genoegen, dat de Heer ruijl zich maar

{==32==} {>>pagina-aanduiding<<}
zelden schuldig maakt aan deze feil, welke helaas! zeer gemeenzaam is aan velen van onze hedendaagsche Dichters.
Op bl. 87 vergeet de Student gockinga, die over het algemeen veel te veel van zichzelven, zijne vaderlandsliefde en zijnen heldenmoed praat, wat hij te voren opgegeven heeft als drijfveer zijner handelingen; want hier zegt hij in den 4den regel, dat hij alles doet uit liefde voor zijne bruid.
Bl. 91. r. 7. Deze regel is en plat en zondigt tegen de regelen eener beschaafde taal. Wij zeggen: ik weet, of ik ken, onzen toestand; niet: ik weet den toestand van ons.
Hoe op bl. 93 Jeruzalem en de Assyriërs er bij gesleept zijn geworden, is bezwaarlijk uit te leggen, inzonderheid wanneer men in aanmerking neemt den, doorgaans weinig verhevenen, stijl van het stuk. Het is nu een kakelbonte lap op een zeer eenvoudig kleed.
Bl. 98. Hier wordt Juffer metta aangesproken met den naam van Mevrouw; doch die titel komt alleenlijk te pas voor jonge dochters van den vorstelijken stand, niet voor een meisje van metta's geboorte.
Bl. 100. r. 2. Deze regel is gebrekkig in de zamenstelling en plat. Waar behoort het woordje vol toe?
Wij hebben hier ook wederom vuig, en nog eens op de volgende bladzijde, in eene verkeerde beteekenis gebezigd.
Bl. 102. r. 3. is geen Nederlandsch. Onze taal zegt: gij kunt u daarop beroemen, niet roemen.
Bl. 110. r. 2. Dat vondel, in zijnen Gijsbrecht van Aemstel, eenen roman gedicht heeft, vergeet men ter liefde van het verrukkelijke zijner poëzij; maar een iegelijk, die geen vreemdeling is in 's lands historie, weet, dat Amsterdam destijds een armelijk buurtje was van eenige hutten, rondom het slot van gijsbrecht gebouwd en van houten palissaden omringd. De Heer ruijl had zich derhalve van de verdichting van vondel niet behooren te bedienen als van eene wezenlijke gebeurtenis.
Bl. 112. r. 12. Wederom eene verkeerde woordvoeging. Zoo als enkel geplaatst is, zegt het, dat de nood van het vaderland de burgerschaar alleen, niemand anders, te wapen dreef; maar ruijl heeft willen zeggen, dat alleen de nood van het vaderland dit gedaan heeft.
Wij zullen hier onze aanmerkingen eindigen, na echter vooraf nog ons hartelijk leedwezen betuigd te hebben over de ergerlijke taal, op bl. 76 en 77 gockinga in den mond

{==33==} {>>pagina-aanduiding<<}
gelegd, welke, als het beschaafd zedelijk gevoel kwetsende en althans voor een' Christen afschuwelijk, wij niet konden lezen, zonder, als onwillekeurig, foei! foei! er nevens te schrijven.
De Heer ruijl noch iemand anders meene, dat wij Groningen ontzet op bovenstaande wijze hebben behandeld, om den Dichter verdriet aan te doen: onze bedoeling is waarlijk geene andere geweest, dan om hem, die in zijne eerste proeve eenen gunstigen aanleg voor de tooneelpoëzij heeft kenbaar gemaakt, op zichzelven en zijn werk aandachtig te maken, en hem te bewaren voor de verderfelijke meening van die kunst reeds eenigermate meester te zijn; eene meening, welke zoo ligtelijk vat op hem zoude kunnen krijgen, wanneer hij mogt luisteren naar dwaze loftuitingen van den grooten, niet oordeelkundigen hoop, of de graagte, waarmede ons Amsterdamsch, in den Schouwburg doorgaans weinig nadenkend, Publiek zijn dichtwerk heeft ontvangen, als een bewijs van deszelfs voortreffelijkheid opvatte. Voor het grootste gedeelte schrijve hij het bij herhaling opvoeren en gretig bezoeken van zijn tooneelstuk toe aan de tijdsomstandigheden; want inderdaad in dat opzigt mag het genoemd worden een woord op zijn pas.
Wii de Heer ruijl onzen raad aannemen en opvolgen, dan leere hij (gelijk wij in den aanvang reeds zeiden) het Treurspel in zijnen aard grondig kennen, poge in betrekking te komen met eenen welkundigen Dichter (waartoe wij hem, des verlangende, misschien in de gelegenheid konden stellen), opdat deze hem den regten weg aantoone en hem op denzelven geleide, en bezoeke, zoo veel mogelijk, den Schouwburg, niet bij het vertoonen van ellendige prulwerken, Vaudevilles enz., die het bederf en het graf der echte kunst zijn, maar bij het opvoeren van goede Treur- en Blijspelen, het zij van de Fransche Meesters, het zij van vaderlandsche voortreffelijke Dichters. Dit laatste is van geen gering belang; want, zonder het tooneel op die wijze aanhoudend te bezoeken, verkrijgt men nooit den tact, om met goed gevolg voor hetzelve te arbeiden, al maakt men ook verzen zoo schoon als die van Mevrouw van winter en bilderdijk.





Geschiedenis der Nederlanders buiten Europa, enz. Door N.G. van Kampen. IIde Deel. Te Haarlem, bij de Erven F. Bohn. 1831. In gr. 8vo. XXVI, 452 bl. f 4-50.


{==34==} {>>pagina-aanduiding<<}

Het eerste deel van dit belangrijk werk is door ons in No. IV van dit Tijdschrift (1832) met dien hoogen lof aangekondigd, waarop hetzelve in ons oog billijke aanspraak had. Ook dit tweede deel is in allen opzigte even voortreffelijk en met dezelfde naauwkeurigheid bearbeid. De stof daarvan is over het algemeen minder aanlokkend dan die van het eerste, 't welk, als 't ware, de Heldeneeuw der Nederlanders buiten Europa bevat; terwijl wij in dit deel de O.I. Maatschappij wel haar hoogste toppunt van bloei en magt zien bereiken, maar haar echter gestadig zien worstelen tegen den naijver der Europesche mededingers, en haar niet minder gewikkeld zien in een aantal grootere en kleinere Oorlogen tegen Indische Vorsten. Deze laatste leveren gewis de minst aangename taak voor den Geschiedschrijver en de minst belangwekkende stof voor den Lezer op. De Heer van kampen heeft dit gevoeld, en daarom, met wijze spaarzaamheid, ons deze lange reeks van gevechten en strooptogten zoo beknopt voorgesteld, als, zonder onvolledigheid, geschieden konde. Dit deel brengt ons van den jare 1645 tot 1722 of 1723, voo wel wat Oost- en West-Indië, als de Kaap de Goede Hoop, de kust van Guinea en andere Nederlandsche bezittingen betreft. Onder de uitmuntendste gedeelten van dit werk rekenen wij de fraaije schets der inwendige gesteldheid van Java onder den Gouverneur-Generaal maatsuiker (bl. 215-218), en de belangrijke berigten omtrent de Nederlandsche Reizigers roggeveen, de bruin, bosman, valentijn en anderen.
De volgende aanmerkingen deden zich onder de lezing aan ons voor:
Op bladz. 57 lezen wij: ‘Toen maakten de Engelschen vrede, doch niet, zonder Holland de schandelijke belofte te hebben afgeperst, dat het, ten gevalle van een' schijnheiligen overweldiger, nimmer den eenigen afstammeling zijner verdedigers die verdediging zou toebetrouwen.’ Is deze volzin wel geheel van duisterheid vrij te pleiten? Als ten minste de Akte van Seclusie niet voor den geest komt, is de bedoeling moeijelijk te raden.
Bl 132. ‘De vijand werd vervolgd, een gedeelte der stad (Macassar) in brand geschoten en het kasteel Samboupo gebombardeerd.’ Dit laatste woord is hier zeer oneigenlijk gebezigd. Want ofschoon in 1660 (toen deze togt voorviel)

{==35==} {>>pagina-aanduiding<<}
het gebruik van bomben bij belegeringen, ten minste in Europa, vrij algemeen was, en wouter schouten, wien van kampen hier volgt, zich bepaaldelijk van het woord bombarderen bedient, is het echter duidelijk, dat hij hiermede slechts hevig schieten met het kanon bedoelt. Het was de vloot van van dam, die in het voorbijzeilen het kasteel Samboüpo beschoot. Wij gelooven niet, dat er Bombardeergaljooten bij die vloot waren, en schouten zegt dit ook niet: hij spreekt niet eens van mortieren of bomben. Bombarderen is de oude uitdrukking voor hetgeen wij thans, om de dubbelzinnigheid te vermijden, kanonneren noemen. Zoo zegt de Schrijver van het Magnum Chron. Belg. ad a. 1477: Et tanto bombardarum fragore aër pertonuit enz. Hedendaagsche Schrijvers moeten die dubbelzinnige uitdrukking vermijden.
Bl. 171. ‘Reeds in 1599 hadden de Zeeuwen zich aan den Amazone-stroom nedergelaten.’ Bl. 172. ‘De Nederlanders lieten zich hier in 1656 neder.’ Dezen Germanismus hadden wij hier niet verwacht.
Bl. 399 en 404. ‘Valentijn's Beschrijving en Geschiedenis van geheel Oost-Indië in acht groote folianten.’ Het werk van valentijn bestaat uit vijf deelen in folio; ofschoon wij niet tegenspreken, dat sommige exemplaren, gemakshalve, in acht banden gebonden zijn.
Ziedaar het weinige, 't welk wij meenden te mogen opmerken in een werk, dat overigens met eene naauwkeurigheid bearbeid is, die ons, in eene zoo vruchtbare pen als die van den Heer van kampen, bewonderenswaardig voorkomt.


Kaspar Hauser. Voorbeeld eener Misdaad gepleegd tegen de Geestvermogens of het Zieleleven eens Menschen. Door Anselm Ritter von Feuerbach. Naar het Hoogduitsch. Te Amsterdam, bij ten Brink en de Vries. 1832. In gr 8vo. IV, 122 bl. f 1-25.

De treurige geschiedenis, waarvan dit boek een verhaal behelst, komt hoofdzakelijk op het volgende neder. Op den 26 Mei 1828 vond men op de openbare straat te Neurenberg een geheel onbekend jongeling, met eenen brief in de hand, waarin verzocht werd, hem tot Kavallerist aan te nemen. De weinige woorden, welke hij uitstamelen kon, zijn wag-
{==36==} {>>pagina-aanduiding<<}
gelende gang, zijne kinderachtige gebaren, en zijne diepe onnoozelheid, of liever dierlijke stompheid, - alles, in één woord, gaf blijk van eene verregaande verwaarloozing, zoo wel naar het ligchaam, als naar de ziel. Daar hij echter geen het minste spoor van krankzinnigheid vertoonde, en daarbij zeer goedaardig en leerzaam was, werd hij ras een voorwerp der algemeene opmerkzaamheid en van een innig medelijden, en gaf men zich vele moeite, om zijne zielsvermogens te ontwikkelen. Uit hetgeen men later uit hem vernomen heeft, blijkt, dat hij van zijne vroegste jeugd in een klein hok is opgesloten geweest, waar hij, enkel met een hemd en eene lederen, van achteren opengesnedene, broek gekleed, en blootsvoets, op den grond gezeten heeft, zonder ooit het onderscheid van dag en nacht waargenomen, of eenig geluid, het zij van menschen of van dieren, gehoord te hebben. Hij had nooit eenig levend schepsel gezien dan den man, die hem zijn voedsel, enkel brood en water, bragt. Omtrent de wijze, waarop hij te Neurenberg gekomen is, weet hij niets op te geven. Ook heeft de Policie dit, ondanks alle aangewende moeite, niet kunnen opsporen. Deze ongelukkige jongeling is door de Regering van Neurenberg aan de leiding van den Hoogleeraar daumer toevertrouwd, ten wiens huize een vermomd booswicht in October 1829 getracht heeft hem te vermoorden, doch hem slechts eene zware wonde aan het voorhoofd heeft toegebragt, waarvan hij gelukkig hersteld is. De Engelsche Graaf stanhope schijnt voornemens
te zijn, hem met zich naar Engeland te nemen, om hem daar eene veilige schuilplaats te verleenen en voor zijne verdere opvoeding te zorgen.
Deze geschiedenis wekt reeds op zichzelve in den hoogsten graad ons medelijden, belangstelling en nieuwsgierigheid op; doch de wijze, waarop de schrandere von feuerbach dezelve heeft voorgesteld, en de treffende wijsgeerige bedenkingen, welke hij in zijn verhaal invlecht, maken dit boekje uit meer dan één oogpunt zeer belangrijk. Hij stelt ons kaspar hauser (toen 16 à 17 jaren oud) voor als een jongeling, die geene kindschheid gehad heeft, als een kind in het gevormde ligchaam van een' man. Hij deelt ons omtrent de trapswijze ontwikkeling zijner zielsvermogens, en vooral omtrent die zijner zintuigen, eene reeks van bijzonderheden en opmerkingen mede, welker enkele aanwijzing ons hier te ver zoude afleiden. Voor de Zielkunde is dan dit werkje eene gewigtige bij-
{==37==} {>>pagina-aanduiding<<}
drage. - Ook de Regtsgeleerde bedenkingen omtrent het aan kaspar hauser gepleegde misdrijf, en de straf, welke daarvoor zoude kunnen worden opgelegd, zijn, in ons oog, hoogst belangrijk. Hij merkt op, dat de daders, volgens het Beijersche Wetboek van Strafregt, slechts kunnen gestraft worden wegens wederregtelijke gevangenhouding en wegens het verlaten van een' volwassen persoon, die buiten staat was zichzelven te helpen. Doch hij toont tevens, dat hier een veel zwaarder misdrijf gepleegd is, - een misdrijf tegen de geestvermogens of tegen het leven der ziel. Dit denkbeeld vooral wordt van bl. 44-51 uitnemend schoon ontwikkeld.
Ofschoon er in der tijd in Duitschland wel eens vermoeden geweest is, dat er onder deze geschiedenis bedrog schuilde, vonden wij echter, na de meest gezette lezing van dit boek, geene enkele reden, om dezelve in twijfel te trekken. De naam van feuerbach, de belangstelling van Lord stanhope, het vierjarig verblijf van kaspar hauser te Neurenberg onder het oog en gestadig toevoorzigt van verlichte mannen, - dit alles levert, in ons oog, genoegzame waarborgen op. De poging, om hem te vermoorden, toont reeds genoegzaam, dat hij het slagtoffer is van nog onbekende, misschien magtige, booswichten, en sluit het denkbeeld uit, dat hij een op en voor zichzelven handelend bedrieger zoude kunnen zijn. Dit laatste trouwens zal wel in niemand opkomen, die met aandacht het onderhavige boekje leest, 't welk, ook in dit opzigt, op eene overtuigende wijze geschreven is.
Het weluitgevoerd Portret van den ongelukkigen zet aan dit werkje een allezins gepast sieraad bij.






Geruststelling voor min kundigen, zakelijk zamengetrokken uit het Onderzoek over de Kometen, van Balthasar Bekker, Predikant te Amsterdam, en uitgegeven bij gelegenheid der verschijning van twee Kometen in 1832 en 1834, door P.G. Witsen Geysbeek. Te Amsterdam, bij J.C. van Kesteren. 1832. In gr. 8vo. VIII, 103 bl. f 1 - :

Men zou kunnen vragen, of er thans nog behoefte is aan zoodanig boek ter geruststelling van min kundigen. De Uitgever zelf erkent, dat de tijden voorbij zijn, dat het menschdom van angst en siddering wegkromp bij de verschijning van eene Komeet. Slechts weinigen, zegt hij in het Voorberigt, zullen tegenwoordig de Kometen meer houden voor veroorzaaksters of

{==38==} {>>pagina-aanduiding<<}
voorteekenen van oorlogen of staatsomwentelingen, enz.; maar, voegt hij er bij, grooter is het getal der genen, die het oude gevoelen blijven aankleven, dat eene Komeet toch wel de oorzaak zou kunnen zijn van gewigtige omwentelingen in de natuur, enz.: deze zijn moeijelijker van de ongegrondheid hunner vrees te overtuigen; ik althans onderneem dit niet in de volgende bladzijden. Witsen geysbeek verzekert verder, dat die vrees hem, na bewerkstelligd onderzoek, inzonderheid bij de verschijning der nog in dezen herfst verwacht wordende Komeet, niet geheel ongegrond voorkwam. Evenwel zegt hij, dat er ook verscheiden gronden zijn, op welke men zich kan geruststellen omtrent de niet-verwezenlijking der vrees. Deze opgave is geenszins juist en duidelijk. Men zou dus reden hebben, om te vreezen, doch tevens reden, om niet te vreezen! Hetgene nu Rec., na zoodanige Voorrede, voor hoofdzaak meende te moeten houden, wordt slechts als in het voorbijgaan behandeld; terwijl de Schrijver in het breede tracht te betoogen, dat Kometen geene toekomstige dingen voorspellen. Waartoe dit betoog? Rec. houdt die vrees voor geheel ongegrond. Het kwam hem echter voor, dat de redeneringen des Schrijvers niet overal even gegrond zijn. Een ongewoon natuurverschijnsel, het zij dan Komeet of iets anders, zoude toch ook kunnen dienen, om ligtzinnige menschen tot ernstig nadenken op te wekken. Dit had, vooral door den Uitgever, wel in aanmerking genomen mogen worden. Voorts veroorlooft witsen geysbeek zich hier en daar uitvallen of uitdrukkingen, welke, in een volksboek althans, geen nut doen; van dien aard zijn: de geestelijke alarmklok trekken; - hij
moet al zeer ongeloovig zijn, die de verzekering van een' Kerkvader in twijfel durft trekken; - het geheele leger rijkelijk bezoldigde en gemakkelijk levende geestelijken..... onnutte dienstknechten, die men gerustelijk afdanken mogt, enz. Iets nieuws was voor Rec. de bl. 33-34 in eene noot medegedeelde gissing, dat de Cholera, die misschien het gevolg zou kunnen zijn van eene, door de vóór 1817 verschenen Komeet veroorzaakte, perturbatie in den dampkring, welligt door den invloed der Komeet, welke dezen herfst nog moet verschijnen, geheel zal ophouden!
Een fraai plaatje versiert het titelblad. Van de Komeet, welke nog dezen herfst moest verschijnen, wordt niet veel gezegd, maar in het algemeen aangemerkt, dat zoodanige ster weleens later zich vertoont, dan men meende te moeten

{==39==} {>>pagina-aanduiding<<}
verwachten, en dat men waarschijnlijk thans niet heeft te vreezen. Ook vindt men hier eenige bijzonderheden aangaande vroegere Kometen, en verschillende gevoelens omtrent dezelve.





Anacreontische Zangen, gevolgd van eenige losse Dichtstukjes, door W.R. van Hoëvell. (Ten voordeele van behoeftigen.) Te Groningen, bij J. Oomkens. 1832. In kl. 8vo. 60 Bl. f : - 50.


Roosjens, Verzameling van Minnedichtjens, aan Jeugd en Schoonheid geheiligd. Te Groningen, bij W. van Boekeren. 1832. In kl. 8vo. VI, 160 bl. f 1-50.

Tusschen de beide hier aangekondigde dichtbundeltjes bestaat eenige overeenkomst, en tevens eenig verschil in geest en strekking.
De Heer van hoëvell heeft de meeste Liederen van anacreon en eenige Oden van horatius nagevolgd, en is daarin, met betrekking tot sommige derzelven, met ongelukkig geslaagd. Ook zijne weinige oorspronkelijke stukjes zijn niet onverdienstelijk.
Bl. 7 vinden wij:

Natuur gaf aan de stieren hoornen, (liever: hoornen aan de stieren) 
En hoeven aan het paard, 
De(n) hazen snelheid, en de(n) leeuwen 
Een' muil naar hunnĕn aard. 


Λέουσι χαση᾽ ὀδόντων wordt hier niet gelukkig uitgedrukt. Anacreon zegt: een' sterkgetanden muil.
Bl. 8.

Onlangs, in een stillen nacht, 
 
Kwam Cupido onverwacht, 
En 
{== afbeelding 	==} {>>afbeelding<<}
    
 mijn deur. 


Dit is niet fraai. Beter:

Kwam Cupido onverwacht 
Kloppen aan mijn deur. 


Dus ook bl. 9.

'k Plaats hem bij het knappend hout, 
Warm zijn handjes, nat en koud, 
En 
{== afbeelding 	==} {>>afbeelding<<}
    
 zijn natte haren. 



{==40==} {>>pagina-aanduiding<<}

Wij zouden verkiezen: En ik droog zijn natte haren. De woorden van ééne lettergreep, voor zoo ver zij niet toonloos en daardoor kort uit hunnen aard zijn, gelijk de lidwoorden, zijn slechts in zoo ver twijfelachtig in onze taal, dat zij kort worden, door verlies van den oorspronkelijk hun aanklevenden klemtoon in den zamenhang der rede. Dat behouden of verliezen van klemtoon hangt dus af van den zin der woorden, en niet van de willekeur des Dichters
Bl. 11. Onder lagchend vrolijk zijn, is zeker eene schrijffout voor: Daar wij lagchend vrolijk zijn.
Bl. 12 begint met een coupletje, waarin regel 3 onverdragelijk hard is:

Over bergen; 't zweet 
{== afbeelding 	==} {>>afbeelding<<}
    
 
Lokken neêr. 


Op bl. 19 hadden wij, om redenen, voor Bathyllus liever gelezen Neëra b.v., en in 't volgende stukje voor: En 
{== afbeelding 	==} {>>afbeelding<<}
    
 de schoone Cypris, Laat bij hem enz.
Bl. 42:

Maar gij vlugt ijlings heen, o schandlijk pligtverzaken! 


Dit is wel zeer gebrekkig voor de woorden van horatius:

Sublimi fugies mollis anhelitu, 
Non hoc pollicitus tuae. 


Bl. 52: En dan heldre (liever gure) sneeuw en hagel uit den hemel nederdaalt. Aldus vordert het de zamenhang.
Bl. 55: Ik vind steeds de schoonste bloemen in uw hemelsche gelaat. Mogelijk beter: Mij verrukken steeds de rozen, bloeijende op uw blij gelaat.
Op bl. 58 is schier onleesbaar: Als deugd het eenigst doelwit is van mijn begeeren, in plaats van: Als deugd is 't eenig doel van al mijn zielsbegeeren. En de laatste regel is niet veel zachter: Dan kom 'k gelukkig eens, voor: Dan kom ik juichend eens aan 't eind van 's levens pad.
Keuriger geversificeerd; waar er vertaald is, gemakkelijker nagevolgd, en in oorspronkelijke stukjes fraaijer en bevalliger gedicht, is het andere bundeltje, door ongenoemde Dichters bijeengebragt, en dat er zoo Engelachtig uitziet. Het vignet verbeeldt het aardigste, maar gansch niet zedelijke, tooneel uit de hier nagevolgde Episode van wieland's Oberon, Rosette. Men ziet Rosette op de schouders van haren blinden

{==41==} {>>pagina-aanduiding<<}
en afgeleefden echtgenoot in den perenboom kleuteren, ten einde aldaar aan haren minnaar, die in den top zit en haar de hand reikt, het voldingendste bewijs harer teederheid te schenken. Men kent den leeuw aan zijnen klaauw en de strekking van dit boekje aan het vignet. In de Toewijding aan de Nederlandsche Schoonen lezen wij:

Lieve Schoonen, neemt dit boekjen, 
Dat wij u welwillend biên, 
Maar verstopt het in een hoekjen, 
Waar Mama het niet kan zien. 
Zie(t), gij vindt in deze blaadjens 
Menig ding in rijm gebracht, 
't Geen licht, als onnutte (lees onkuische) praatjens, 
Door de grijsheid wordt veracht. 
 
Ziet, hoe, op het titelplaatjen, 
't Vrouwtjen van dien blinden zot 
Met een fraai verzonnen praatjen 
d' Ouden sukkel loos bedot; 
Hoe zich 't jong en vurig wijfjen, 
Speelziek in hare eenzaamheid, 
Tot een aartig tijdverdrijfjen 
In dien perenboom bereidt. 
 
‘Over welke fraaie zaakjens 
(Dit ook wisten wij nog graag) 
Keuvlen dáár die beide snaakjens? -’ 
Foei! zottinnetjens! wat vraag! 
Nooit toch zaagt ge in eenig boekjen 
Alles zoo rond-uit gezeid, 
En er dient altijd een doekjen 
Over 't naakte beeld gespreid. 


In het gevangen Minnegoodjen is dat doekjen een gaas, zoo dun en doorschijnend, dat het ook van het anders meest verborgene meer verraadt dan verbergt; in de stukjes aan Dafne is het doorgaans geheel, en in andere meer dan half ter zijde geschoven. Echter de Vertelling aan Dafne is zoo kiesch mogelijk, b.v. van Mars en Venus:

Zij keuvlen dus zoo wat te samen; 
Maar wat er verder is geschied, 
Dat moet ge Venus-zelve vragen; - 
Want, meisjenlief, ik weet het niet. 

{==42==} {>>pagina-aanduiding<<}

Of zoo gij 't weten wilt, mijn schoone, 
Lees dan bij Poot het gansch geval; 
Die heeft het zoo charmant bezongen, 
Dat ik er maar van zwijgen zal. 


Gelijke lof moet gegeven worden aan de Minnarijen van Jupiter, en het stukje: Nog een Lied aan de Maan.
Over het geheel heeft dit werkje, in ons oog, hooge aesthetische waarde; het boeit en sleept mede, en toch hopen, ja vertrouwen wij, dat ieder welopgevoed meisje en elke eerbare vrouw zich hier en daar zal verontwaardigen, of welligt het boekje uit de hand werpen. Men kan het dan alleen overal zonder ergernis lezen, als het hart onrein en men aan dartele voorstellingen gewoon is. Eene verstandige moeder zal de lezing aan hare dochters niet verbieden; want zoo iets wekt het verlangen op. Den Schrijvers nu eens toegegeven, dat feith en zijne navolgers al te sentimenteel zijn, zij zelven zijn daarentegen al te sensueel. De minnezangen van bellamy, schoon wat eentoonig in de beschrijvingen van een kusje, zouden wij verre boven dit bundeltje, als lectuur voor jonge Dames, verkiezen. Niet onbepaald kunnen wij instemmen met de tot motto gekozene spreuk van voltaire: Si la volupté est dangereuse, des plaisanteries ne l'inspirent jamais.
Ziedaar nu, volgens den wensch, in de Voorrede kenbaar gemaakt, ons oordeel, met bescheidenheid en tot het schrijven eener recensie (naar wij vertrouwen) toereikende kennis van zaken, gezegd. Ten slotte nog dit weinige: Wij beklagen den Dichter over het verlies zijner Mina, die thans met een' ander' gehuwd is: maar is het dan zoo onvermijdelijk, als eene achtingwaardige Mina ons ontrukt wordt, zich te werpen in de armen eener ligtzinnige Dafne? Die Ideale sind zerronnen, zegt het motto voor het roerende vers aan Mina; doch, laat dit zoo wezen met de Idealen van liefde en vriendschap, nimmer mag het plaats hebben met die van deugd en wijsheid. Wij wenschen den verdwaalden jongeling beter inzien van zaken, en dat hij bewaard moge worden voor eenen dood, als hij voor zich afsmeekt op bl. 30 en 31.





Quelques Observations, par E.W. van Dam van Isselt, Membre de la 2e. Chambre des États généraux, Comman-
{==43==} {>>pagina-aanduiding<<}
dant d' un Corps de Chasseurs volontaires. Leeuwarde, chez G.T.N. Suringar. 1832. 8vo. 19 pag. f : - 25.


La Canne magique, ou le Libéralisme dévoilé. Roman politique, par ***** I-IVe. Partie. à la Haye, chez J.P. Beekman, Hz. 1831. 8vo. 230 pag. f 2 - :

Wij voegen in onze beoordeeling de brochure van den Heere van dam van isselt en het eerste deel van den hier aangekondigden staatkundigen Roman te zamen; opdat degenen, die door het lezen van eerstgenoemd vlugschrift met het liberale stelsel te veel mogten worden ingenomen, door de lezing van den Roman, waartoe wij hen uitnoodigen, voor overijling mogen worden bewaard; en omgekeerd zij, die door den Roman tot overdreven monarchale begrippen zouden worden weggesleept, door bepeinzing der opmerkingen van den Heer van dam, waartoe wij de zoodanigen op hunne beurt aanmanen, de grondbeginselen eener grondwettige Alleenheersching niet geheel uit het oog mogen verliezen.
De Heer van dam vreest, dat het Absolutisme bij ons veld zal winnen; daartegen zoekt hij te waken, en tevens de vreemdelingen voor verkeerde beoordeeling van den geest onzer natie en der zaak, welke wij voorstaan, te waarschuwen. De ons onbekende Schrijver (denkelijk libry-bagnano) van la Canne magique, ou le Libéralisme dévoilé, (voor welken laatsten titel wij liever zouden lezen: Les soidisant Libéraux démasqués) toont aan, van welke kunstgrepen de omwentelingsgezinden zich bedienen, welke drijfveren zij hebben, en hoe zij hunne lage bedoelingen onder het masker van vrijheidsliefde verbergen.
Beide Schrijvers zijn, naar ons inzien, te ver gegaan. Het Fransche volk is, bij de Julij-revolutie, slechts het werktuig in de hand van zamengezworene volksmenners geweest. Karel X en zijne Ministers, niet slechts polignac en zijne ambtgenooten, maar ook anderen, zijn in vele opzigten te beschuldigen. De gansche strekking van hun bestuur was verkeerd. Maar nog schuldiger zijn zij, die, naar eigene bekentenis, vijftien jaren lang de bourbons door eenen schijn van getrouwheid misleid, maar heimelijk toch derzelver wettig gezag ondermijnd, en slechts eene toereikend schijnende reden hebben aangegrepen, om te volvoeren, wat, ook zon-
{==44==} {>>pagina-aanduiding<<}
der het uitvaardigen der bekende Ordonnantiën, had moeten gebeuren. Het is op de Julij-revolutie wel van toepassing: waar twee partijen kijven, hebben beide schuld. Met den val van Polen moet men zeker medelijden hebben; maar de opstand der Polen schijnt ons het werk toe der overal woelende Jakobijnen; en wat het Protokol van het Duitsche Verbond betreft, vooral gerigt tegen het schandelijk misbruik der periodieke drukpers en het bijeenroepen of houden van onwettige volksvergaderingen, over het algemeen genomen aarzelt Recensent niet te verklaren, al mogt men op sommige bepalingen gegronde aanmerkingen kunnen maken, hetzelve van harte toe te juichen. Onze geachte Vertegenwoordiger meent het wèl; maar wij hopen, dat hij nimmer zal behooren tot het getal van die Liberalen, waarvan in waarheid, met la Canne magique, bl. 218, zou kunnen beweerd worden: Tout en voulant faire du bien, ils font souvent presque autant de mal..... Portes aux changemens, ils sont facilement menés par les libéraux de la première classe etc. Recensent is zelf op verre na geen Absolutist. Dit moge blijken uit zijne
beoordeelingen in dit Tijdschrift, onder anderen ook van het dagblad de Nederlandsche Gedachten; maar inderdaad, men moet tegenwoordig de omwentelingszucht beteugelen, en aan de wettige regeringen, niet alleen in ons land, maar ook elders, zich aansluiten. De Heer van dam wil dat ook; doch waarom dan over het Protokol der Duitsche Bondsvergadering den banvloek als 't ware uitgesproken?
In la Canne magique stuitte ons vooral, op bl. 76, que la distinction du pouvoir du père de celui de la mère semble n'avoir été établie [par Dieu], que pour rendre le pouvoir du chef de famille plus absolu. Neen! waarlijk veeleer pour balancer et pour modérer le pouvoir du chef de famille, pour adoucir la rigueur naturelle du caractère viril et faire aimer l'autorité légitime. Het is juist de inrigting van het huisgezin, die ons de, als 't ware, door God zelven geteekende grondschets levert van den besten regeringsvorm, de gematigde alleenheersching (la monarchie tempérée). Bl. 112 vinden wij eene te ver gedrevene lofrede op het bestuur van lodewijk XIV, even alsof de dragonderbekeeringen en de herroeping van het Edict van Nantes daar geene onuitwischbare vlek op wierpen. Op bl. 120 wordt ferdinand VII en vooral Dom miguel meer in bescherming genomen, dan een dier beiden verdient. Miguel wordt nooit een eerlijk man, al ware 't bewezen,

{==45==} {>>pagina-aanduiding<<}
dat zijn broeder pedro niet beter is dan hij. Ja! reeds te voren, op bl. 75, is de Schrijver verdwaald geraakt in de duistere theorie van het Goddelijk regt der Koningen, omdat hij niet anders het stelsel van blijvende opperhoofdigheid des volks wist te wederleggen. Hoe gemakkelijk is intusschen de oplossing, als men onderscheid maakt tusschen hetgeen veelal geschiedt en hetgeen behoorde te geschieden; tusschen de oprigting van eenen staat door wilden en de wijziging van den staat in de beschaafde maatschappij; tusschen het helpen stichten van eenen staat en het geboren worden of intreden in eenen staat; tusschen de grondmagt van de vaders der huisgezinnen en andere volwassene personen en de oppermagt der regeringen. Zoodoende zal men tot geene ongerijmdheid vervallen, en een argument ten voordeele van wettige Vorsten bezigen, dat even goed ten voordeele van overweldigers kan worden bijgebragt: want alle magt is in zoo ver uit God, als God er zich niet tegen verzet; alleen de ouderlijke magt is uit den natuurstaat afkomstig, en dus van Goddelijke instelling, niet in ontkennenden, maar in stelligen zin. Terwijl het voorts in den aard der zaak ligt, dat er in het stuk van wettigheid eener regering prescriptie bestaat, geldig tegen allen, die van eene onwettige regering posten aannemen, er onder geboren worden, of zich in het land komen nederzetten, dus met der tijd voor alle inwoners. De erkentenis door andere Mogendheden komt hier ook in aanmerking; doch plaatsgebrek verbiedt ons hierover uit te weiden. Genoeg, dat men zijne toevlugt niet behoeft te nemen, hetzij tot de opperhoofdigheid des volks, hetzij tot het zoogenaamd Goddelijk regt; het beginsel der wettigheid is toereikend. Bl. 217 vinden wij gesproken van personen, qui ont trois manières de penser différentes,
savoir, les royalistes, les libéraux honnêtes qui désirent toujours faire le bien, mais qui souvent font beaucoup de mal, et les libéraux véritables qui désirent la destruction de la royaute. Wij zouden liever lezen van vier denkwijzen, indien de bedrogene Liberalen eene afzonderlijke klasse moeten uitmaken; derhalve liefst: les absolutistes, qui proclament le droit divin des rois; les legitimistes, libéraux véritables, comme amis des lumières, de l'ordre et des lois; les libéraux fougueux, qui poussent leurs théories sans égard aux circonstances, et qui sont ordinairement les dupes des Jacobins, et enfin les Jacobins, soi-disant libéraux véritables, qui veulent la destruction de la royauté etc.

{==46==} {>>pagina-aanduiding<<}

Voorts is het werk niet vrij van grove drukfouten; de stijl is somtijds onaangenaam en duister, door het langgerekte der volzinnen; maar de inkleeding is fraai. Er wordt, namelijk, een zekere grégoire ingevoerd, die van een' toovenaar een' witten stok gekregen had. Als hij den vinger op den knop hield, dan moest ieder zijne ware gevoelens voor hem uiten; maar hij mogt van zijnen tooverstaf geen gebruik maken, dan in een tête à tête. Als er een derde persoon aanwezig was, kon hij er zich dus niet van bedienen. Daar nu de tooverstaf tevens de werking had, dat ieder, die onder deszelfs invloed sprak, dadelijk vergat, wat hij in dien toestand gezegd had, zoo levert dit zeer treffende tegenstellingen, naar mate grégoire den vinger op den rottingknop hield, of dien terugtrok. Alzoo verzellen wij in dit deel grégoire in Frankrijk, in België, en voorts tot aan Ments. In een volgend deel hopen wij over Duitschland het eene en andere te hooren. - De ergste drukfeilen zijn hier bl. 133: Ce sont les aristocrates et les jésuites qui veulent comme cela faire tomber le commerce. Depuis les trois mémorables journées, mais on y mettra ordre etc. Lees: Ce sont ... tomber le commerce, depuis les trois memorables journees. Mais on y mettra ordre etc. Bl. 159 en 163 vinden wij, in eene zamenspraak, medaille, voor Mad. medaille: want haar man was reeds vertrokken.
Dat velen, door de lezing van dezen Roman, gered mogen worden van den gespannen valstrik der omwentelingstichters, is de hartelijke wensch van den Recensent.





Hermingard van de Eikenterpen. Een oud vaderlandsch Verhaal. Te Haarlem, bij V. Loosjes. 1832. In gr. 8vo. VI en 368 bl. f 3-60.

In vele opzigten onderscheidt zich deze oorspronkelijk Nederlandsche Roman, die met dit ééne deel voltallig en met een fraai titelvignet versierd is, boven vele andere schriften van romantischen inhoud. Hij verplaatst ons in het tijdperk der worstelingen van de hier te lande gevestigde Franken, waar (volgens de stelling des Schrijvers) de Batavieren mede in verbond waren getreden, tegen de magtige Romeinen, en wel bijzonder in den tijd van konstantijn den grooten. Hermingard, de heldin der geschiedenis, was ver-
{==47==} {>>pagina-aanduiding<<}
loofd aan siegbert, zoon van thiedrik, Hertog van een' Bataafschen stam, die (naar des Schrijvers onderstelling) zich op de Eikenterpen had gevestigd, eene ruw bevallige streek, aan den Rijn, eenige uren boven het door civilis beroemde Arenacum, gelegen. Zij leert, terwijl haar minnaar siegbert tegen de Romeinen mede was uitgetogen, het Christendom, door eenen afgedwaalden grijsaard, caelestius, kennen. Deze belangwekkende man staat weldra, met zijnen pleegzoon timotheus, ja zelfs met hermingard en paulinus, den zoon van dezer lijfeigene en vriendin marcella, aan de vervolging van eenen wraakzuchtigen Bard, welf den usipeter, ten doel; maar caelestius wordt, tot aan zijnen dood, in stilte beschermd door de geheimzinnige wigchelares witte geertruid van den lippetoren. Paulinus, zoo als hij aan de Goden zou worden opgeofferd, wordt gered door de wanhopige poging van gisela, eene andere lijfeigene van hermingard. Hermingard zelve geraakt echter in de magt van welf, wordt op den
Lippetoren gevangen gezet, maar door timotheus verlost. Intusschen willen wij geene schets van den inhoud mededeelen, en zullen derhalve niet stilstaan bij den dood van thiedrik, de terugkomst van siegbert, dien men gesneuveld had gewaandzijne bekeering tot het Christendom, en hoe hij verraderlijk, daar hij het leven zijner bruid hermingard wilde beschermen, door welf vermoord werd. Maar, schoon wij den onbekenden Schrijver, wat vinding, inkleeding, stijl en zedelijk-godsdienstige strekking betreft, hoogen lof laten wedervaren, veroorlove hij ons eenige weinige aanmerkingen.
Zouden de Bataven, die steeds kohorten in Romeinsche dienst hadden; die sedert eeuwen met de Romeinen verbonden waren, en de Franken slechts als overweldigers van hunnen erfgrond konden beschouwen; zouden deze Bataven wel vrijwillig met de Franken gemeene zaak tegen de Romeinen gemaakt hebben? - Bl. 20 wordt Rome, schoon aan despotiek regerende Keizers doorgaans onderworpen, door marcella het vrije Rome genoemd: het weelderig Rome zou wel zoo eigenaardig zijn geweest. - Bl. 89 spreekt de Bataafsche maagd hermingard van de bleeke Nachtgodin, en noemt haar de zwakkere, in tegenoverstelling van den vreeselijken thor. De laatste is wel een God, maar die Nachtgodin is eene fout tegen de Germaansche Godenleer, die, gansch tegenstrijdig met

{==48==} {>>pagina-aanduiding<<}
de Grieksch-Romeinsche, de Zon tot eene Godin, maar de Maan tot eenen God maakte. - Op bl. 338 hangt konstantijn de orde van het heilige kruis om den hals van paulinus. Het is alsof er van de orde van het gulden vlies gesproken wordt; maar eene ridderorde tot belooning van militaire of burgerlijke verdiensten was aan de Romeinen onbekend. Het mogen dragen van het eene of andere onderscheidingsteeken (gelijk bij ons het metalen kruis) is daarom nog geen ridder wezen van eene bepaalde orde; en de Romeinsche Ridderschap was eene kaste, geene ridderorde van verdiensten. - Eindelijk willen wij naar geene drukfeilen zoeken; maar bl. 228 viel ons owpekte voor opwekte in het oog, gelijk ook op bl. 237. reg. 2 v.o. gij mij haat niet, voor gij haat mij niet. Bovendien komen er eenige verkeerde uitdrukkingen voor, die niet aan den letterzetter kunnen geweten worden. B.v. bl. 11. de zon, schel en witblinkende. Bl. 205. de slavenden, voor verslaafden. Slaven, als werkwoord, wordt bij ons slechts figuurlijk gebezigd, voor moeijelijken en langdurigen arbeid verrigten, nooit voor afhankelijk zijn of slaaf wezen. Bl. 225 wordt gesproken van een hartig voor een hartelijk gebed: men spreekt wel van een hartig stuk vleesch, maar niet eigenaardig van een hartig gebed. Bl. 275, aan het einde, lezen wij: de hertoglijke wapenrusting werd op de houtmijt gelegen, voor gelegd, enz.
Het boek zal, gelijk het inderdaad verdient, met genoegen, belangstelling en stichting worden gelezen.





De Roem des Vaderlands gehandhaafd in 1831, of beknopt Verhaal der jongste Gebeurtenissen in het Koningrijk der Nederlanden. Eene Gedenkzuil voor de Jeugd. Door C. van der Vijver. Met gekleurde Platen. Te Amsterdam, bij C.M. Ferrari. 1832. In 8vo. XVI en 143 bl. f 2 - :

Een lief en nuttig boekje, dat der vaderlandsche Jeugd welkom zal zijn. De Schrijver heeft, naar ons oordeel, den regten toon getroffen. Het hoofdzakelijke der gebeurtenissen is vermeld op eene wijze, die belangstelling moet wekken en goede indrukken achterlaten. Met volle ruimte kunnen wij dit verhaal aanprijzen, vooral ook, dewijl, in het voorbijgaan, wordt gewaarschuwd tegen overijld oordeelvellen en tegen overdreven' volkshaat, waartoe omstandigheden zoo ligt aanleiding geven. Een edel hart, leest men bl. 68, onderscheidt brave van slechte menschen, al is het, dat zij tot één volk behooren.
Wij keuren het niet goed, dat aan geheel Noord-Nederland de provincienaam Holland wordt gegeven. In eene noot op bl. 77 staat Maatschappij in plaats van Departement der Maatschappij: tot nut van 't algemeen - De Prentjes zullen den roem des Vaderlands te dezen bezwaarlijk handhaven.






{==49==} {>>pagina-aanduiding<<}

Boekbeschouwing.

De Goddelijke Openbaring des Bijbels, volgens haren eenvoudigen zin en inhoud beschouwd en overwogen. Een Leesboek ter bevestiging in het geloof der oud-Christelijke waarheid. Door J.J. le Roy, Predikant te Oude-Tonge. IIde of laatste Deel. Te Rotterdam, bij de Wed. van der Meer en Verbruggen. In gr. 8vo. XVI en 680 bl. f 4-80.

De Zelfdenker le roy, wiens onderneming ter nasporing van den aard en trapswijzen voortgang der Goddelijke Openbaringen aan het menschdom, bij wijze van doorgaande Bijbelbeschouwing, wij vroeger aanprijzend aankondigden, vervolgt en besluit in dit tweede Deel dezen zijnen gewigtigen arbeid. Men zal zich herinneren, welk een geest dien arbeid voornamelijk kenmerkt: de Schrijver wil het oude in de Bijbelverklaring niet verworpen hebben, omdat het oud, noch het nieuwe, omdat het nieuw is; het is hem om geen stelsel, maar om waarheid te doen. Doorgaans echter, meent hij, vervalt men heden ten dage te veel tot het eerste dier opgegevene uitersten, en verlaat uit nieuwigheidszucht de oorspronkelijke leer der Algemeene Christelijke Kerk. Hij wil dus dáár op redelijke en Bijbelsche gronden herstellen, waar hij meent, dat men niet of niet zoo veel had moeten afbreken. Omtrent sommige leerstukken neemt hij, behalve de schriftelijke Openbaring, nog een meer bijzonder onderrigt aan, dat tot sleutel op de Geschiedkundige Openbaring en daartoe behoorende Schriften diende. Het slot des eersten Deels strekte tot overgang tot de derde Hoofdafdeeling des werks, waarin wij in de Christelijke Openbaring den sluijer moeten zien opligten, die nog over sommige leerstukken was uitgespreid. - Zoo veel, ter herinnering, van den geest en

{==50==} {>>pagina-aanduiding<<}
zamenhang des werks; wij willen nu, zoo beknopt doenlijk, den gang volgen, door den Schrijver in dit belangrijk onderzoek gehouden.
Eene korte Inleiding schetst den kenmerkenden aard der Christelijke Openbaring. Deze moest meer dan bloot zedelijk zijn, en meer bevatten dan de nadere ontwikkeling der Oud-Testamentische moraal; want die ontwikkeling had door joannes den Dooper of iemand anders kunnen geschieden, en vereischte niet zulk een buitengewoon persoon, als wij nu in jezus christus leeren kennen. Zij moest 1) behelzen: de vervulling der beloften en voorspellingen omtrent de daarstelling van het heil des Menschdoms in den Messias; 2) de volkomene in het licht stelling van dien heilweg, zoo als hij door ieder mensch gekend en bewandeld moet worden. Deze beide hoofdpunten zijn echter te naauw verwant, om geheel afgescheiden behandeld te worden. In stede van dus eerst het meer Historische, daarna het meer Dogmatische gedeelte des N.T. te doorloopen, spreekt de Schrijver liever eerst over de Christelijke Openbaring, vervat in de Geschiedenis van jezus in de Evangeliën; daarna over die, welke vervat is in de Handelingen der Apostelen; eindelijk over hare nog verdere ontwikkeling in derzelver Schriften, daarbij op de zoo even genoemde twee hoofdpunten het oog houdende.
In het eerste gedeelte des Isten Hoofdstuks wordt het leven des Zaligmakers doorloopen; in het andere, zijne leer omtrent God, het onzigtbare Geestenrijk, Zichzelven en zijne betrekking tot het Goddelijk Wezen, den Mensch en den weg tot diens behoudenis, ontwikkeld. Het valt in den geest des Schrijvers, die de Christelijke Zedeleer hoogschat, maar haar niet als hoofddoel der Evangelische Openbaring wil hebben aangemerkt, een bewijs voor dit zijn gevoelen daarin te zoeken, dat ons van jezus' denk- en handelwijze, als kind, jongeling en man, zoo weinig staat opgeteekend; (genoeg echter, dunkt ons, om uit de medegedeelde trekken tot het geheel te kunnen besluiten.) Dat nogtans de prediking van

{==51==} {>>pagina-aanduiding<<}
het op handen zijnde Messiasrijk, door den Dooper, onbewimpeld begint met het ernstige: bekeert u! en zedelijke verbetering dus, om zoo te spreken, de conditio sine qua non is, om deel in dat Rijk te verkrijgen, ontkent le roy niet, gelijk zulks ook moeijelijk ware over het hoofd te zien; en dat dit tot allen gesprokene woord van de algemeene verkeerdheid der menschen getuigt, willen wij wel toegeven; maar de Schrijver meent, dat het oogmerk niet was, om op eene dadelijke verbetering aan te dringen, maar alleen, om op de dringende behoefte aan verbetering opmerkzaam te maken, die later door de leer en den geest des Verlossers zoude worden bewerkt; en hier twijfelt Rec., of le roy den geest der woorden des Doopers wel regt gevat hebbe. - De diepe bedorvenheid der harten regt te doen kennen, was alzoo een hoofdpunt van joannes' prediking; het andere hoofdpunt was, Hem aan te kondigen, die kwam, om van deze bedorvenheid en hare gevolgen te verlossen. Dadelijk bij de optreding van dezen grijpt de Schrijver de gelegenheid aan, om onderzoek te doen naar den zin der benaming: mijn geliefde Zoon, die bij jezus' doop vernomen werd; en het is overtollig, breeder te zeggen, dat zijne hoogere natuur de slotsom van dit onderzoek is. Ter gelegenheid der aanstipping van de verzoeking in de woestijn, berigt de Schrijver eens voor altijd, dat men noch hier, noch bij de vermelding der wonderen, opstanding en hemelvaart, eene wederlegging van hen te wachten heeft, welke van mythen in het N.T. droomen. De gemoedelijke Christen gelooft; den eerlijken Deïst te overtuigen, is hier zijne taak niet, en met hen, die tusschen deze beiden eene soort van minnelijk verdrag willen sluiten, dat den opregte nimmer behagen kan, laat hij zich niet in. Tevens verklaart hij, naar dezelfde aanleiding, in het midden latende, of men in het
genoemde verhaal aan persoonlijke verschijning of inwendige verzoeking des Duivels te denken hebbe, de leer omtrent het bestaan en den invloed van dien gevallen' Geest als boven alle re-
{==52==} {>>pagina-aanduiding<<}
delijke bedenking verheven, en vindt tusschen de verzoeking der eerste menschen en die van den Verlosser een natuurlijk en naauw verband. Verder diens heilig leven doorloopende, geeft hij niet zoo zeer eene aaneengeschakelde levensbeschrijving van jezus, - waaraan ook misschien geene groote behoefte meer is, - als wel eene rangschikking zijner lotgevallen en handelingen onder vier hoofdpunten: zijne wonderdaden, prediking, gedragingen jegens God en menschen, en uitwendige omstandigheden. Alvorens vervolgens de leer van jezus omtrent de boven opgesomde onderwerpen te ontwikkelen, verklaart de Schrijver zijnen afkeer van het gevoelen dergenen, die de eigene mondelinge leer des Verlossers, ter volkomene kennis der waarheid, boven die der Apostelen stellen, ja de laatsten zelfs van verduistering der oorspronkelijke leer, door menschelijke bijvoegselen, beschuldigen; welke beide meeningen echter volstrekt niet noodwendig vereenigd behoeven te zijn. - In het vervolg van dit Hoofdstuk grijpt le roy telkens de gelegenheid aan, om de leer der Goddelijke natuur van jezus, en die van den aard des Goddelijken Wezens, naar zijn inzien schriftmatig, en als met de eigene woorden van Hem, die daarin het beste inzien hebben moest, tegen andersdenkenden te verdedigen.
Zoo nadert hij tot het IIde Hoofdstuk. Dit kan korter zijn, omdat het hoofdzakelijk de verkondiging aan anderen bevat van hetgene ons reeds uit de Evangeliën bekend is, met een verslag, hoe die verkondiging werd opgenomen, en welke hare eerste vruchten waren. Zijner stelling getrouw, gelooft de Schrijver ook hier weder aan de ontwikkeling van vele geheimenissen, door jezus, vooral gedurende de veertig dagen na zijne Opstanding, aan zijne Apostelen, en door dezen aan hunne onderwijzelingen gedaan, maar die ons door lukas in de Handelingen niet geboekt is. Vinden wij dit hoogst belangwekkend onderrigt, dat ten sleutel op de Apostolische Brieven zoude kunnen dienen, dan ook elders bewaard? De Roomsche Kerk zegt: ‘ja, maar alleen

{==53==} {>>pagina-aanduiding<<}
bij mij,’ - en dit laatste kan le roy niet toestemmen; want die Overlevering is dikwijls ongerijmd, en volgens haar zouden de Apostelen dikwijls hunne eigene woorden hebben wedersproken. Maar het eerste ontkent hij niet; leert, dat de oudste Protestanten het ook niet ontkend hebben, en wil geenszins toestemmen, dat deze verwerping der analogie of overeenstemming des Geloofs het kenmerk en grondbeginsel van het Protestantismus zijn zoude. Wat staat ons dan, volgens hem, te doen? Wij moeten het mondelinge onderrigt der eerste Christen-Eeuwen bij de Kerkvaders zoeken, of, wie zich daartoe niet in staat kent, moet letten op de voornaamste Overleveringen, die nog heden, als uit die Eeuwen herkomstig, bij de onderscheidene Afdeelingen der Christenheid bestaan, die dan aan de Evangelieleer toetsen, strijden zij er mede ze verwerpen, maar stemmen zij er mede overeen, helderen zij haar zigtbaar op, dan moet men ze dankbaar, als eene rijke erfenis onzer Christelijke voorzaten, aannemen.
Het zeer uitvoerige IIIde Hoofstuk onderzoekt de Christelijke Openbaring, vervat in de Apostolische Schriften. In deze moet men geen aaneengeschakeld en volledig dogmatisch zamenstel zoeken; het zijn veeleer als toevallig ontstane stukken, bij voorkomende gelegenheden, tot opheldering of aandrang van reeds vroeger mondeling geleerde waarheden, geschreven; ofschoon zij echter de eenige toetssteenen zijn, aan welke wij de ware en valsche Overlevering omtrent hun mondeling onderwijs kunnen onderscheiden. Deze manier van onderrigt is het beste geschikt, om het nadenken op te wekken, het overleg te oefenen, en op het hart te werken. - Na deze voorafgaande aanmerkingen worden dan nu de bedoelde Schriften, en daaronder ook joannes' Evangelie, voor zoo verre het meer dan historisch is, zeer naauwkeurig beschouwd. Wij mogen den Schrijver in die beschouwing niet volgen, maar moeten den belangstellende naar het boek zelf verwijzen, en hier alleen de hoofdresultaten opgeven.

{==54==} {>>pagina-aanduiding<<}

Het doel van joannes in zijn Evangelie is, niet zoo zeer eene Geschiedenis te leveren van den Zoon des Menschen, maar meer bepaaldelijk van den Logos, den Zoon van God. Dit is het oogpunt, waaruit onze Schrijver dit Evangelie beschouwd wil hebben; dit maakt hem de vreemdsoortige inleiding des Boeks verklaarbaar, en het Boek-zelf hoogst gewigtig, als leerende ons dien Zoon van God in zijne hoogere natuur, de onontbeerlijkheid van zijnen persoon, en de noodzakelijkheid der gemeenschap met Hem, tot het ware en eeuwige leven, op eene geheel bijzondere wijze kennen. Niet minder gewigtig is de Brief aan de Romeinen, beschouwd als Compendium van den ganschen weg ter behoudenis. De slotsom dezes Briefs is dit: De mensch is diep gezonken en van God vervreemd; bij de Heidenen moge dit wat sterker uitkomen dan bij de beter onderwezene Joden, maar allen zijn afgeweken, en behoeven een ander middel ter behoudenis, dan de Wet der werken. Dit middel nu is de verlossing, door christus aangebragt, en door het Geloof aan te nemen; en deze leer, wel verre van den Christen vrijheid tot de zonde te geven, maant er hem ten sterkste van af; want, gevoelende, dat hij geen deel aan de geregtigheid van christus verkrijgen kan, zonder met Hem gemeenschap te hebben, verbindt hij zich vrijwillig, om niet meer der zonde, maar Gode te leven, en gehoorzaamt dus niet langer uit vrees voor straf of uitzigt op belooning, maar uit een beginsel van Geloof, Dankbaarheid en Liefde. - Eene dergelijke voorstelling der Apostolische leer komt den Schrijver - en ons met hem - uitnemend geschikt voor, om alle Christenen, zelfs de schijnbaar verst van elkander verwijderden, in één hoofdpunt te vereenigen. - Van de overige Apostolische Brieven worden alleen die aan de Galatiërs, Hebreën, Efezers en
Colossers meer opzettelijk en doorgaand overwogen; terwijl in het tweede gedeelte van dit Hoofdstuk uit de anderen wordt opgenomen, wat óf ter bevestiging der reeds behandelde waarheden daarin voorkomt, óf andere waarheden meer

{==55==} {>>pagina-aanduiding<<}
bijzonder voorstelt, óf, eindelijk, over de gebruiken en inrigtingen der Christelijke Kerk helderder licht verspreidt. Afzonderlijk wordt onderzocht, wat ons de Openbaring van Joannes omtrent de waarheden der Christelijke Godsdienst inzonderheid leert. Men gevoelt, dat het niet mogelijk is, den Schrijver in dat alles op den voet te volgen.
Het geheele werk wordt, in de IVde Afdeeling, met een Algemeen Overzigt der Goddelijke Openbaringen in derzelver zamenhang, met een onderzoek naar hare volledigheid, en naar hetgene nog in de toekomst te wachten is, besloten. Wel is waar, hier is veel herhaling; maar zij is, om de uitvoerige wijze, op welke alles behandeld is, niet onnut, maar veeleer noodzakelijk, om regt genot van het doorlezene te hebben en het verband wèl te vatten. Dan, bovendien vinden wij hier ook des Schrijvers meer bijzondere begrippen omtrent de behoefte aan en den aard van eene nog te verwachten nadere Openbaring ontwikkeld. 's Mans redenering daarover schijnt ons toe, in het kort, hierop neder te komen: Oppervlakkig zoude men wel meenen, dat de Goddelijke Openbaring in het N.T. een' zekeren trap van duidelijkheid en volmaaktheid heeft verkregen, die haar voor de laatste kon doen houden, welke wij te wachten hebben. Doch, bedenkt men de menigvuldige twisten, ten allen tijde en nog heden over verschillende belangrijke stukken gevoerd, ook onder hen, welke deze Openbaring aannamen, en de behoefte, die de menschelijke geest, ja soms het menschelijk hart, aan meer geregeld overzigt en dieper inzigt gevoelt; dan rijst billijk de vraag op, of niet nog eene nadere en meer volmaakte Openbaring noodig en te wachten zij. Deze vraag heeft men toestemmende te beantwoorden, zonder echter te eischen, dat ons nieuwe Bijbelschriften, maar alleen te hopen, dat ons, door de hoogere verlichting des Geestes, dieper en vooral meer algemeen inzien in het verband en den zin van die, welke wij reeds bezitten, moge gegeven worden.
Ziedaar dan wederom de hoofdinhoud van dit tweede

{==56==} {>>pagina-aanduiding<<}
en laatste Deel, gelijk vroeger die van het eerste, doorloopen. Wij beschouwden een zeer belangrijk werk, waarop geenszins de beschuldiging van oppervlakkige en vlugtige behandeling rusten kan; dat door het gewigt der zaken, den bondigen stijl, de vele uitlegkundige bijzonderheden en Christelijke leeringen, die er in voorkomen, de aandacht der lezers, vooral van hen, die gewoon zijn hunnen Bijbel met verstand en nadenken te gebruiken, en niet deelen in den ongepasten weêrzin tegen alle gezet godsdienstig onderzoek, welke den al te stelselzieken zin van vroegere dagen misschien wat te sterk en ligtvaardig vervangen heeft, dubbel verdient. Gematigdheid en bescheidenheid blijven des Schrijvers pen besturen; enkele malen slechts had hij, onzes inziens, een wat minder beslissend algemeen oordeel kunnen vellen, (zie o.a. bl. 440. de noot.) En wat nu het hoofddoel des werks betreft, namelijk de herstelling der Christelijke Leer in de zuiverheid der eerste Eeuwen; gaarne erkennen wij, dat, ook na de Hervorming, onder de zich noemende Protestanten, met en zonder verkeerde bedoelingen, veel in die Leer verdraaid, verdonkerd, ontzenuwd is; maar vragen tevens, of die onregtzinnige Schriftverklaringen eerst van de laatste Eeuwen heugen, dan of men niet reeds in de eerste, ten tijde der Kerkvaderen, over hoogst belangrijke punten twistede en elkander verketterde, en of het uit den aard der zake anders zijn kan, dan dat er omtrent geestelijke dingen verschillende wijze van zien bestaat. Indien maar het verketteren, en het opzettelijk verdraaijen en verdonkeren, met een Christendom en Hervorming vijandig oogmerk, eenmaal ophoudt, dan zal er zoo veel gewonnen zijn als men redelijkerwijze wenschen mag, en de wrijving der denkbeelden moge dan vrijelijk blijven bestaan. Behoudens beter oordeel nu, komt het Rec. voor, dat die opzettelijk vijandige tegenstand thans veel minder algemeen werkt, en, waar hij werkt, veel minder bijval vindt, dan in een
vroeger tijdperk; en wat het verketteren aangaat, de Hemel beware ons, en elk verstandig Godgeleerde en

{==57==} {>>pagina-aanduiding<<}
geoefend Christen helpe het verhoeden, dat de zucht daartoe immer weder veld winne! Of nu nog eens eene nadere Openbaring, hetzij door mededeelingen van buiten, hetzij alleen door hoogere verlichting en loutering van verstanden en harten, de volkomene zegepraal des Christendoms bevorderen zal, moge de tijd leeren; voor het tegenwoordige troost ons, wat onze Schrijver bl. 197 van dit Deel zelf verklaart: ‘Het vertrouwen op de Goddelijke goedheid, menschenliefde en wijsheid, doet ons vaststellen, dat datgene, wat Hij ons gegeven heeft, volledig alles zal bevatten, wat wij te weten noodig hebben.’ - De vrome Duitscher claudius schrijft ergens aan zijnen Vriend: ‘Gij wildet gaarne meer van onzen Heer weten, niet waar? Wie zoude dat niet willen! Maar bij mij komt gij daarmede niet aan het regte adres. Ik houde mij vast aan het Woord, en hate het hoofdbreken over verborgenheden in de Godsdienst; want ik achte, dat het juist daarom verborgenheden zijn, omdat wij ze niet weten moeten vóór dat het de tijd is.’ Wie zich met die verklaring vereenigt, en niet wijs zijn wil boven hetgene geschreven is, maar dan ook van het geschrevene niet willekeurig afdoet, en opregt Geloof met zuiveren deugdzin zóó innig vereenigt als zulks in het Evangelie geschiedt, die heeft, onder alle wijziging van begrippen en vormen, voor zijn hoofd, zijn hart en zijne zaligheid genoeg.
De Eerw. le roy smake nog lang de zelfvoldoening, dat zijne schriften, ook dit uitvoerige werk, door Geleerden en mingeoefenden, met onpartijdige belangstelling, gelezen, overwogen, en het menigvuldige goede, dat er in ligt, behouden en met oordeel toegepast worde!






Micha, vertaald en opgehelderd door B. Rusburg, Predikant bij de Doopsgezinde Gemeente te Kampen. Benevens eene korte tijdrekenkundige opgave der twaalf

{==58==} {>>pagina-aanduiding<<}
(zoogenoemde) kleine Profeten, en een (l. eene) vertaling van dezen Profeet, door wijlen den Hooggel. Heer E.J. Greve, in leven Hoogleeraar te Deventer. (l. Franeker.) Te Kampen, bij K. van Hulst. 1831. In gr. 8vo. IV en 277 bl. f 2-70.

Het oogmerk van den Eerw. Schrijver, ‘met deze vertaling en verklaring van de Godspraken des Profeets micha, is hoofdzakelijk, om den ongeleerden lezer beter met derzelver inhoud en strekking bekend te maken.’ Daartoe nu levert hij ons eerst eene tijdrekenkundige opgave der twaalf kleine Profeten; niet, gelijk de titel zou doen vermoeden, van den Hoogl. greve, maar gedeeltelijk van hemzelven, gedeeltelijk vertaald uit een stuk van jäger, in steudel's Tübinger Zeitschrift für Theologie, 1828. 2de St. Uit dit onderzoek blijkt, dat de bedoelde geschriften aldus chronologisch op elkander volgen zouden: Vóór de verwoesting van het Israëlitische rijk: Joël, Amos, Hosea, Micha; vóór de slooping van het rijk van Juda: Nahum, Zefanja, Habakuk. Onze Schrijver voegt daarbij: Jona, dien hij vóór Amos plaatst, en Obadja. Voorts, na de wederkeering uit de Babylonische ballingschap: Haggaï, Zacharia, Maleachi. Zie bladz. 1-23. Vervolgens ontvangen wij eene Inleiding, over micha en de plaats zijner geboorte, - over den tijd, waarin zijne Godspraken voorkomen, - over den burgerlijken en zedelijken toestand van Israël, - over den burgerlijken, zedelijken en godsdienstigen toestand van Juda (dit een en ander nog al hoog opgehaald), - echtheid van micha (liever, van zijn geschrift), waarbij iets over de dichterlijke schoonheid van zijnen stijl. Bladz. 24-59. Daarna des Schrijvers vertaling. Bladz. 60-77.
Voorts eene opheldering van micha's profetiën. Bladz. 77-259. Eindelijk micha, volgens de vertaling van Prof. greve. Bl. 260-277.
De Eerw. rusburg geeft deze laatste, ‘van welke hij tot zijn oogmerk weinig gebruik gehad heeft,

{==59==} {>>pagina-aanduiding<<}
woordelijk, ook naar de eigene spelling des overledenen,’ ten einde ‘de vrucht of het resultaat van 's mans onderzoekingen aan het licht te brengen.’ Wij hadden toch wel gewenscht, dat de Eerw. rusburg van het nagelaten handschrift van Prof. greve meer gebruik had gemaakt, en ter gemakkelijker vergelijking ware het misschien beter geweest, dat hij zijne overzetting naast die van den Hoogl. had laten drukken. Er zou, hetzij uit deze, hetzij uit de Latijnsche, waarschijnlijk nog wel eenig licht te trekken geweest zijn. Dat dit niet gedaan is, spijt ons te meer, daar wij niet gelooven, dat van de uitgave van dit nagelaten handschrift, bevattende ‘eerst den gewonen Hebreeuwschen tekst, er tegen over de veranderde in het Hebreeuwsch naar de vermeende dichtmaat, vervolgens de Nederduitsche vertaling, en dan de uitspraak in gewone schrijfletters, waaronder dan de Latijnsche vertaling terstond geplaatst, en het geheel door critische noten besloten,’ waartoe rusburg eenen drukker uitnoodigt, veel komen zal.
De Schrijver, die reeds in 1806 door den Hoogleeraar willmet (niet wilmet), aan wien hij dit werkje opdraagt, tot het bearbeiden van micha werd aangemoedigd en van eenige benoodigde boeken voorzien, heeft alzoo zekerlijk meer maanden aan het opstellen, dan wij uren aan het lezen en bestuderen van dit boek besteed, en daardoor van onzen kant regt op eene bescheidene beoordeeling. Zullen wij echter in het algemeen onze gedachten zeggen, dan komt het ons voor, dat aan eigenlijk taalkundige verklaring te weinig plaats is ingeruimd. In het aanwijzen van den gang der redenering, en van hare gepastheid voor Israël, is de Eerw. Schrijver breedvoerig, ook dan, wanneer hij kort had kunnen zijn. Hier en daar zouden wij zelfs in de verzoeking komen, om het ophelderende, althans ten deele, voor omgewerkte leerredenen te houden. Het is waar, de Heer rusburg schreef voor ongeleerden; maar waartoe niet liever nog meer gedaan, wat hij toch ten deele doet, en waartoe het

{==60==} {>>pagina-aanduiding<<}
hem aan geene kunde mangelt, ook den Bijbeluitlegger voorgelicht en redenen gegeven van zijne opvatting?
Het zou eene zeer breedvoerige en voor den aard van dit Tijdschrift zeer ongeschikte Recensie kunnen worden, wanneer wij het geheele werkje doorliepen, en overal de verklaring beoordeelden. Wij bepalen ons dus tot een paar aanmerkingen, en slaan daartoe het bekende begin van Hoofdstuk V op. - De Godspraak te dezer plaatse wordt, en onzes inziens met regt, voor eene voorspelling aangaande den Messias gehouden; maar het slot van vs. 1, waarop hier veel, en tot de vraag: is hier de Messias bedoeld? alles aankomt: zijne uitgangen zijn van ouds, van de dagen der eeuwigheid, wordt hier alleen met deze woorden zeer oppervlakkig behandeld: ‘Wij zien in het slot van dit vers, door de oudheid zijner afkomst, tevens de hoop op eene bestendige voortduring gevestigd.’ Op geene plaats heeft rusburg ons meer te leur gesteld. - Vs. 3. hij zal weiden in de kracht des Heeren, zegt rusburg: ‘weiden, van Koningen of Vorsten gebezigd, beteekent: regeren met zorgvuldigheid en teederheid ter bevordering van heil.’ In denzelfden zin verklaart het onze van der palm. Maar waarom hier geen woord over de oorzaak dezer benaming, geene verwijzing naar Jerem. II:8, III:15, Ezech. XXXIV:2, 23, geene herinnering aan het Homerische ποιμένες λαῶν? - Teregt zegt rusburg, bl. 188 in de noot, dat ם
{== afbeelding 	==} {>>afbeelding<<}
    
אָ ook heidenen beteekent, en haalt ten bewijze aan 2 Kron. VI:29. Dit kunnen wij ons niet begrijpen. Het is waar,
ם
{== afbeelding 	==} {>>afbeelding<<}
    
אָ
{== afbeelding 	==} {>>afbeelding<<}
    
־ל
{== afbeelding 	==} {>>afbeelding<<}
    
 staat hier tegen 
{== afbeelding 	==} {>>afbeelding<<}
    
מּ
{== afbeelding 	==} {>>afbeelding<<}
    
־ל
{== afbeelding 	==} {>>afbeelding<<}
    
 over; maar wij kunnen niet gelooven, dat aan het eerste hier de beteekenis van heidenen moet worden gehecht. Salomo bidt bij de inwijding van den tempel, dat God alle gebeden mogt verhooren, die ל
{== afbeelding 	==} {>>afbeelding<<}
    
 ל
{== afbeelding 	==} {>>afbeelding<<}
    
וּ ם
{== afbeelding 	==} {>>afbeelding<<}
    
אָ
{== afbeelding 	==} {>>afbeelding<<}
    
 ל
{== afbeelding 	==} {>>afbeelding<<}
    
 ה
{== afbeelding 	==} {>>afbeelding<<}
    
 maar wij zouden dit liever verklaren, met de randteekenaars op onze Statenoverzetting, ‘van elk in zijn

{==61==} {>>pagina-aanduiding<<}
bijzonder, of van de vergadering des volks in het algemeen.’ Tot eene plaats des gebeds toch voor de heidenen was de tempel niet bestemd, en het was ook niet waarschijnlijk, dat deze er dat gebruik van maken zouden.
Het is jammer, dat dit boek door zulk eene menigte drukfouten ontsierd wordt. De op den titel door een aangehecht blaadje verbeterde doen dit reeds vreezen. Behalve de aangeteekende, vonden wij, onder meerderen: Bladz. 20. r. 15. grensen. Bl. 24, in de noot, 19 H. bl. 158, lees: 14de St. bl. 158. Bl. 36. r. 8. v.o. Almagtigen, l. Almagtige. Bl. 82, in de noot, fregi, l. frangi. Bl. 126. r. 21. roovereijen. Bl. 187. r. 14. weisgeerige. Bl. 228. r. 20. lisijphus, l. sisyphus. Ook zal ithobat, bl. 39. r. 1, wien de Bijbel eth-baal noemt, wel ithobal moeten zijn, gelijk hij bij josephus heet. - Inzonderheid echter hinderen deze feilen in de aanhaling van bijbelplaatsen, gelijk bl. 21. r. 18. 2 Kon. XXXIV:12, l. 2 Kron. XXXIV:12. Bl. 181. r. 5. Joh. XXII:42, l. VII:42. Bl. 185, in de noot, Jes. VII:24, l. VII:14. De aanhaling van Jes. XLIX:21 kon aldaar gerustelijk zijn achtergebleven. Ook is bl. 24, in de noot (*), de aanhaling van Micha I:9 zeker eene drukfout. Ook schijnt bl. 27, r. 10, eene zinsnede te zijn uitgevallen, en zoo, of iets dergelijks, gelezen te moeten worden: Is het dus voor de verklaring van de schriften der Profeten, ook bij de erkentenis van Goddelijken invloed op hunnen geest, van hoog belang, bekend te zijn met hun karakter, opvoeding en stand in de wereld, en moeten wij het gemis van die kennis bij micha betreuren, meer weten wij van de plaats zijner geboorte.






Geschiedenis der Broederenkerk te Groningen. Eene Bijdrage tot de Geschiedenis der Hervorming en der Roomschgezinde Gemeente in deze Stad. Door P. Hof-
{==62==} {>>pagina-aanduiding<<}
stede de Groot, Hoogleraar te Groningen. Te Groningen, bij J. Oomkens. 1832. In gr. 8vo. 153 Bl. f 1-50.

Weinig kerken hebben zoo vele verschillende bestemmingen gehad, als de Broederenkerk te Groningen. De onderscheidene einden, waartoe zij dienen moest, staan in een naauw verband met den algemeenen gang der beschaving, de vorming onzer natie, en de lotwisselingen des vaderlands. Bovendien is gezegde kerk, die aan de Roomschgezinden in de zestiende eeuw was afgenomen, thans aan hen teruggegeven. Daardoor is het oude verschil van denkbeelden vernieuwd. Eenigen vindt men, die meenen, dat onze voorouders in de zestiende eeuw den Roomschgezinden groot onregt hebben gedaan, met hun deze kerk, benevens al de overige geestelijke gestichten en goederen, te ontnemen; anderen, die oordeelen, dat de tegenwoordige Regering den Hervormden stof tot klagen geeft, door deze, hun toebehoorende, kerk aan de Roomsche gemeente af te staan. Bij de fakkel der Geschiedenis wilde de Hoogleeraar hofstede de groot, volgens zijne voorrede, beide handelwijzen in het licht stellen en regtvaardigen.
Na eene korte inleiding, beschouwt de geleerde Schrijver de Broederenkerk eerst als kloosterkerk ten dienste der Franciskaner monniken (van omstreeks 1253) tot aan het jaar 1566, en toont aan, hoe reeds een mildere geest onder die broederen heerschte. In 1523 had, in de Broederenkerk, het beroemde gesprek plaats tusschen willem frederiks, Pastoor aan de St. Maartenskerk, (die een gemeenzaam vriend van gansfort en agricola geweest was, ja nog werkelijk briefwisseling met erasmus hield) aan de eene, en den Voorzitter laurens, Prior van het Dominikaner klooster, anders een winderig en trotsch mensch, aan de andere zijde. Frederiks verdedigde onder anderen een aantal onderscheidend Protestantsche stellingen, en laurens, die het gewigt van vele bewij-
{==63==} {>>pagina-aanduiding<<}
zen, schoon hij bij zijne gevoelens volharden bleef, had toegestemd, bedankte de aanwezenden voor hunne tegenwoordigheid, het gesprek besluitende met eene spreuk van augustinus: De waarheid wordt door redetwisten onderzocht. Zeer verdraagzaam was ook de Roomsche kerkeörde, vóór 1536 tot stand gekomen. Toen in 1536 Stad en Lande van Groningen Keizer karel V tot Heer hadden verkozen, begon de vrijheid van geweten wel gevaar te loopen, maar de verlichte geest van Regenten, geestelijkheid en bevolking wist Groningen te bewaren voor vervolging, zelfs nog in de eerste jaren van filips II. Met 1566 begint een nieuw tijdperk. Toen stonden de Minderbroeders of Franciskanen, uit eigene beweging, de Broederenkerk aan de Hervormden af, die hetgeen hun hinderlijk was wegnamen en den monniken in bewaring gaven. Maar in 1567 deed de Landvoogdes vreemd krijgsvolk in de stad rukken, en van nu af was de vrijheid verstoord. In 1568 begon alva zich
in Groningerland te doen gelden, en in 1570 liet hij het kasteel te Groningen opwerpen. Verademing gaf de komst van den Baron van ville, later Graaf van rennenberg genoemd, in 1576. Deze nam ook sedert de Gentsche bevrediging aan, hetwelk echter weinig voordeel voor de vrijheid van godsdienst veroorzaakte. Maar door zijne eigene medewerking werd deze in 1579 gevestigd. Kort, echter, was hierover de vreugde, ten gevolge van rennenberg's verraad in Lentemaand 1580. In 1594 ging Groningen aan Prins maurits en Graaf willem lodewijk van nassau, Stadhouder van Friesland, over. Nu veranderde het tooneel, en onder anderen kwam de Broederenkerk weder aan de Hervormden. Hier levert de Schrijver eene voortreffelijke verdediging van de handelwijs onzer voorvaderen tegen de Roomschgezinden, als alleen uit zelfverdediging spruitende, en hij weert de blaam van onverdraagzaamheid van eerstgenoemden af. Sedert den 23 van Oogstmaand 1616 diende de Broederenkerk voor Akademiekerk. Ook werd er veel in het

{==64==} {>>pagina-aanduiding<<}
Fransch, somwijlen in het Hoogduitsch gepredikt. Het koor der kerk diende voor Akademische redevoeringen en promotiën. Een aantal beroemde mannen zijn in de Broederenkerk begraven. In de belangrijke aanteekeningen vindt men de grafschriften op derzelver zerken vermeld. Bl. 137 zal de laatste pentameter in het grafschrift op den dapperen niterd fox, (die in dienst van Graaf edzard van Oost-Friesland, den vijand der Groningers, gesneuveld was, maar, tot vereering van zijnen heldenmoed, in 1499, door de Groningers hier met eere was ter aarde besteld) in plaats van: Insolitoque jugo substravi Frisones, moeten gelezen worden: Substravi Frisones insolitoque jugo. Trouwens, bl. 120, zal in het grafschrift, op de nageteekende zerk van jan van den kornput, overleden te Groningen in 1611, in plaats van Interpridus miles, wel moeten staan Intrepidus miles. Ook zoude 't ons verwonderen, indien bij het oorspronkelijke grafschrift nergens eenige zinteekens stonden. Het luidt als volgt:

Intrepidus miles (,) dux belli providus (,) alter 
Vitruvius parvo hoc contegitur tumulo. 


Ook in het Hollandsch is de correctie niet altijd even naauwkeurig.
In het werk zelve gaat de Hoogleeraar voort, met van bl. 78 tot 95 eenige bijzonderheden mede te deelen uit de geschiedenis der Roomschgezinden te Groningen sedert de Reductie in 1594, tot opheldering van de reden, waarom de Broederenkerk nu aan hen is afgestaan. Na de scheiding van Kerk en Staat, in 1795, poogden de Roomschgezinden, in plaats van de vijf bidzalen, die zij toen ter tijd hadden, ééne groote kerk te krijgen. Vruchteloos, echter, deden zij daartoe, in 1809, een verzoek aan Koning lodewijk, en met geen beter gevolg, in 1812, aan Keizer napoleon. In 1821 besloot Koning willem, wetende dat deze kerk, sedert 1815 reeds onbruikbaar gerekend, tot geen godsdienstig einde gebruikt werd, en zonder ongerief voor

{==65==} {>>pagina-aanduiding<<}
andere gezindten aan de Roomschen kon worden geschonken, dezelve aan hen af te staan, met koor, sakristie consistoriekamer en een gedeelte van het kerkhof, benevens eene toelage van f 25,000, om de kosten voor het herstellen der kerk enz. te dragen. Daar die som nog niet toereikend was, werd er, na lang handelen, in 1829 nog f 34,000 van landswege toegestaan. Nu nam eene Commissie uit de Roomschgezinden de kerk van de Curatoren der Akademie over, en begon de vertimmering, welke, tijdens de uitgaaf van dit werkje, nog niet voltooid was.
Daar dit boek van belang is voor de Geschiedenis des Vaderlands, inzonderheid der Provincie Groningen; daar alle medegedeelde bijzonderheden toereikend worden gestaafd, en de stijl zuiver, fraai en onderhoudend is, zoo bevelen wij het in veler handen. Het schijnt ons toe een geschrift te zijn van blijvende waarde.





Ontleed-, natuur- en ziektekundige Onderzoekingen, aangaande den aard en de geneeswijze van de Cholera morbus in het algemeen, en van de Aziatische in het bijzonder. Door H.J. Schouten, Med. Dr. Te Amsterdam, bij L. van Es. 1832. In gr. 8vo. 104 Bl. f 1-25.

Aan het hoofd van dit werkje staat eene Opdragt aan den Heer Referendaris, Raad Adviseur bij het Dept. van Binnenlandsche Zaken voor het Geneeskundige, waarin de Schrijver zich verklaart een voorstander der Quarantaine-inrigting te zijn; deze en meer andere redenen deden hem besluiten, den Heer Referendaris te verzoeken, de opdragt van dit werk wel te willen aannemen, hetwelk door zijn Ed., met zijne gewone welwillendheid, op eene den Schrijver vereerende wijze, werd aangenomen.
Hierop volgt een eenigzins uitvoerig Voorberigt, bl. V-XVI, waarin de Schrijver verder ontvouwt, wat hem tot het schrijven van dit werkje bewogen hebbe. Hij

{==66==} {>>pagina-aanduiding<<}
bekent zich een voorstander der besmettelijkheid te zijn; het vraagstuk in geschil zal door hem derhalve uit dit gezigtpunt beschouwd en behandeld worden. Het ware te wenschen geweest, dat de Quarantaine-inrigtingen hadden aangevuld, hetgeen de Militaire Cordons te wenschen overgelaten hebben.
Het schijnt, dat noch de eene, noch de andere ons van de gevreesde plaag hbben kunnen vrijwaren. De ware redenen van dit ontoereikende, of hoe men het eens nog noemen zal, verwachten wij, door den Tijd, die zoo veel opheldert, aan het licht te zullen gebragt worden. Daarom zullen wij hierin ook niet verder treden, en wenschten wij vanhier wel, dat de verwijdering tusschen de twistende partijen niet verder mogt voortgaan. Het ontbreekt partijen toch niet aan bewijzen, het zij wél of kwalijk bijgebragt, en altijd herinnert men zich dan onwillekeurig de vraag van hufeland: waarover twist gij eigenlijk? Mogten de anticontagionisten niet slechts hun eenmaal aangenomen gevoelen ten koste van alles willen doorzetten; mogten de contagioniston in hunnen ijver niet te veel willen bewijzen! Dat allen niet uit het oog verliezen, hoe wetenschappelijk gevormde mannen behooren te twisten; dat de strijd tot geenen woordentwist ontaarde, en niet tot gekibbel of nog erger vervalle! Waartoe dat flos (bloem?) en vulgus medicorum? (kaf of janhagel?) Aan hatelijke toespelingen is reeds geen gebrek! Dit is zeker, dat de twistende flos en het kijvende vulgus beiden het publiek ten spot strekken. De Geneeskunde is te edel eene wetenschap, en de stand van Geneesheer te achtingwaardig, om het publiek stof tot lagchen te verschaffen, of, als het krakélende huisgezin van Jan Klaasen, de aanschouwers te vermaken. Men verheuge zich, en danke de Voorzienigheid, dat, ondanks dit alles, de Cholera hier in ons land, in evenredigheid tot andere landen, geringe verwoestingen heeft aangeregt: daarom behoeft noch behoort evenwel de ordo medicorum het treurspel niet met eene klucht te laten eindigen. Het is

{==67==} {>>pagina-aanduiding<<}
reeds erg genoeg, dat het deftige treurspel van vondel, de statige Gijsbrecht van Aemstel, door de laffe Bruiloft van Kloris en Roosje moet gevolgd worden. Ook is er nog voorraad genoeg voor eenen anderen moliere; men behoeft dus niet bevreesd te zijn, dat zulk een Genie geen stof genoeg zoude vinden.
Over de groote giften Laudanum poogt de Schrijver zich te verdedigen; het zij zoo: velen, en wel de meesten, hebben ze niet gegeven en zijn niet minder gelukkig geweest. Gevaarlijk was het echter altijd, de leeken met dergelijke Cholera-drankjes te laten begaan. Deze wijze van doen is met regt bestreden, wie hij ook moge geweest zijn, die haar aanprees of voorstond. Men moet geene ongeoefende vuurwerkers in het Laboratorium laten werken, noch aan kinderen scheermessen in handen geven.
In drie Afdeelingen zal de Schrijver zijne opgenomene taak afwerken.
Het eerste Hoofdstuk loopt over de benamingen; het tweede behelst eene geschiedkundige schets; het derde behandelt het al dan niet besmettelijke der Cholera; het vierde is eene ziektekundige beschouwing, wat men door Epidemie te verstaan hebbe; het vijfde is aan eene bedenking over het al of niet besmettelijke der Aziatische Cholera gewijd en de waarschijnlijke wijze van voortplanting, en wordt deze Afdeeling met 13 gevolgtrekkingen besloten, bl. 1-25. In de laatste gevolgtrekking zegt de Schrijver: ‘dat, wanneer men de Quarantaine-voorzorgen te Sunderland beter in acht genomen had, men allerwaarschijnlijkst de uitbarsting, ten minste de verspreiding der ziekte aldaar had kunnen voorkomen.’ Dien ten gevolge mag men vragen: bestonden er te Scheveningen geene Quarantaine-voorzorgen; of had men ze, indien ze bestaan hebben, beter in acht behooren te nemen?
Wat het geschiedkundige gedeelte dezer Afdeeling betreft, willen wij in geene bijzonderheden komen; hier kan slechts ter loops aangewezen worden, hetgeen in

{==68==} {>>pagina-aanduiding<<}
de Geschiedkundige Lessen van den Hoogleeraar pruys van der hoeven meer bepaald behandeld is. Beide werken kunnen te dezen opzigte ook niet met elkander vergeleken worden. - Wat besmetting en besmettelijkheid betreft, hierop komen wij, na het reeds gezegde, niet weder terug.
De tweede Afdeeling wordt in negen Hoofdstukken gesplitst.
Het eerste is eene algemeene ziektekundige beschouwing enz. van de sporadische Cholera in het algemeen en van de Aziatische in het bijzonder. In dit en de volgende Hoofdstukken schijnt de Schrijver te willen betoogen de Identiteit, overeenkomst, overeenstemming, of hoe men het noemen wil, der gewone Cholera met de Aziatische. Punten van vergelijking zijn er zeker te vinden, en in dit opzigt zijn beiden verwant; maar het eigenlijke punt van overeenkomst hebben wij niet gevonden. Integendeel, alle pogingen, om de overeenstemming volledig te maken, komen ons voor mislukt te zijn. Dat de Cholera van sydenham in 24 uren doodde, is zeker. Zonder ons door het bijvoegelijk naamwoord Aziatisch (bl. 40) in verwarring van denkbeelden te laten brengen, hebben wij de Aziatische Cholera, om haar door dit bijvoegelijk naamwoord te onderscheiden, binnen vier uren hare slagtoffers zien vellen. De lijkopeningen mogen in vele gevallen niets opmerkelijks hebben opgeleverd; maar, indien ook Dr. loder geene eigendommelijke of aanteekeningwaardige beleedigingen van het darmkanaal (bl. 48) of van deszelfs aanhoorige deelen ontdekt heeft, wat zal men zeggen van de bloedsophoopingen in de vaten? Het veranderde bloed, de ledige pisblaas, - deze na den dood gevonden, en in verband gebragt met de verschijnselen, bij het leven waargenomen, (zonder zulke vergelijkingen hebben ziektegeschiedenissen noch lijkopeningen eenige waarde) beteekenen zij niets meer dan gewone Cholera? - Het bijvoegelijk naamwoord Aziatisch make geen' dieperen indruk, dan de aard der ziekte vordert, doch

{==69==} {>>pagina-aanduiding<<}
houde zijne beteekenis, dat de Aziatische Cholera niet hetzelfde is als de gewone Cholera.
De derde Afdeeling, uit slechts één Hoofdstuk bestaande, is gewijd aan de geneeswijze dezer ziekte. Zij bepaalt zich tot eene korte, beredeneerde optelling van eenige der voornaamste bekende geneesmiddelen. Deze beschouwing eindigt met de schets eener algemeene behandeling der Cholera, en mededeeling van het Bataviasche Cholera-drankje in het bijzonder, bl. 101. - De Schrijver beschouwt de bloedsontlastingen bij den braakloop steeds als gevaarlijke bewerkingen. Deze uitspraak is te stellig; zij is bewezen strijdig met de ondervinding geweest te zijn. Het Opium is den Schrijver het magtigste en het meest onontbeerlijke geneesmiddel. Het eerste is zeker; het andere getuigt van vooringenomenheid. Om de eerste reden moest het met voorzigtigheid gegeven, en nimmer onbepaald in de hand van den leek gesteld worden; om de tweede reden behoorde het, volgens den Schrijver, bij uitsluiting van andere middelen gebezigd te worden. Voor de Oostindiën, waar de geneeskundige hulp niet zoo gereed is als bij ons, mogt zulk geneesmiddel zijne waarde hebben; hier behoefde men, om klein voordeel in enkele gevallen, voor het algemeen niet zoo veel te wagen. De uitkomst heeft ook gelukkig geleerd, dat het eigenlijk niemand, die hulp gezocht en begeerd heeft, aan dezelve ontbroken hebbe; en dan is het ontegenzeggelijk beter, dat de Arts, dan dat eenig ander handele.


Algemeen nuttige toelichting en raadgeving betreffende de Cholera. Te Nijmegen, bij de Wed. J.C. Vieweg en Zoon. 1832. In kl. 8vo. 13 Bl. f : - 10.

Een klein boeksken, welks goede bedoeling niet te miskennen is. Wanneer men met den Schrijver zich kan vereenigen, dat de herhaling van nuttige waarheden niet zelden ter versterking in heilzame overtuigingen

{==70==} {>>pagina-aanduiding<<}
dient, zoo moge dit boekje het legio geschriften over de Cholera met nog één vermeerderen.
De nuttige wenken verdienen wezenlijk behartiging.
Zeker is die leefregel, welke het meest tegen allerlei ziekten beveiligt, ook die, welke het meest overeenkomt met de voorschriften tegen de Cholera. Andere voorbehoedmiddelen zijn stellig hersenschimmen.
Of de thans heerschende Cholera oorspronkelijk is ontstaan door bederf in de lucht in moerasachtige landstreken, zoo als een voor den Schrijver liggend geschrift, uit Polen afkomstig, wil; dit zal dit Poolsche stuk wel even onbeslist laten als zoo vele andere, welke nog naar het opsporen der oorzaken trachten.
Goed is echter de raad, dat men de vertrekken niet luchtig, zuiver en droog genoeg kan houden. Door het tegenovergestelde wordt de vatbaarheid zeer vermeerderd. Men vermijde deze misslagen, met hetgeen verder bl. 5 wordt opgegeven.
Door eene tijdige en gepaste behandeling gaat de ziekte zeer dikwijls tot genezing over. Deze inroeping worde derhalve ook niet verzuimd.
Indien, zoo als hufeland dit wil, niet altijd verkoeling en misslagen in de dieet de Cholera voorafgaan, dit is zeker, dat beide onder de vermogendste middelen tot het ontstaan der Cholera medewerken. De raad bl. 7-9 verdient derhalve alle aandacht.
Een waar woord (bl. 9) is, dat de vermijding van schadelijke genietingen en gewoonten veel zekerder tegen de ziekte beveiligt, dan al de in dag of weekbladen aangeprezene zoogenoemde medikamenten, (de paardenvijgen niet uitgezonderd!) welke grootendeels hunnen oorsprong hebben genomen uit de ijdelheid van derzelver uitvinders, of uit eene verachtelijke hebzucht. (Exempla sunt odiosa; anders behoefde men ze niet in Polen te gaan zoeken!)
Wat het wasschen betreft met een mengsel van chloorkalk en water, zouden wij met de wassching des aangezigts raden voorzigtig te zijn, dewijl een druppel van

{==71==} {>>pagina-aanduiding<<}
dit vocht, in het oog geraakt, soms schromelijke gevolgen zoude kunnen hebben.
Ten slotte stemmen wij geheel met den Schrijver in, vol vertrouwen, vooral vol hoop op God te zijn, dat wij, zoo Hij ons mogt oproepen, in een' beteren staat zullen overgaan; en daartoe is de naaste en beste weg, te leven, gelijk, ook ten behoeve van ons tijdelijk welzijn, in deze bladen wordt voorgeschreven.





Geschiedenis van de Staatkunde der voornaamste Mogendheden van Europa, sedert den val van Napoleon tot op heden. Door Mr. S.P. Lipman, Advocaat te Amsterdam. Iste Deel, 1813-1820.

(Vervolg en slot van bl. 24.)
Omtrent de Nederlandsche zaken bij het Weener Congres vinden wij ook veel wetenswaardigs. ‘Het Hollandsche Bewind,’ zegt lipman, ‘als ware het door het geluk zijner verheffing duizelig geworden, of verbijsterd door overmaat van dankbaarheid wegers zijne beweldadiging, schijnt de gewone regelen der behoedzaamheid te hebben veronachtzaamd, welke het door het voorbeeld van Grootbrittanje had moeten leeren behartigen.’ (Bl. 274.) Immers, terwijl dit laatste een gedeelte der Russische schuld in Holland op zich nam, ‘tot op de onverhoopte scheiding van Holland en België,’ verbond het Rusland reeds toen, in 't geheim, ‘om geene schikkingen omtrent die landen aan te gaan, die niet alvorens door Grootbrittanje waren bewilligd en bekrachtigd.’ Ziet daar den sleutel van het geheim der werkeloosheid van Rusland te onzen behoeve in de tegenwoordige omstandigheden! Waarom, vraagt lipman, waarom toch werd de afstand van Hollands overzeesche bezittingen niet aan eene gelijke ontbindende voorwaarde verknocht? En had de staatkunde des Engelschen Ministers toen reeds de scheiding voorzien en misschien berekend?... Den 31 Mei 1815 werd ons in België de doos van pandora geschonken! ‘Aldus begon het Koningrijk der Nederlanden, met schulden belast, van volkplantingen ontlast, met vestingen verrijkt, in de Europesche staatkunde gewikkeld, vergroot,

{==72==} {>>pagina-aanduiding<<}
vermeerderd, het troetelkind der verbondene Mogendheden(!), zijne schijnbaar schitterende loopbaan.’ (Bl. 281.)
Niet minder belangrijk dan het vorige zijn de aanmerkingen van den Schrijver over de stichting van het Koningrijk Polen (wij weêrhouden ons met moeite van de mededeeling der aanmerkingen over die, volgens den Schrijver enkel schijnbare, herstelling), over de verdeeling van Saksen, de aanvaarding van den Koningstitel voor Hanover, en de verdere eindbepalingen van het Weener Congres. Treffelijk wordt ook de houding van Frankrijk, door diplomatische kunstgrepen van talleyrand naar invloed op het Congres dingende en dien invloed verkrijgende, met die van Spanje, op trotschen toon rang en nominale deelneming eischende en niets verkrijgende, vergeleken (bl. 314, 315). Spanje teekende de eindakte van het Congres eerst twee jaren na de sluiting van hetzelve, en Rome protesteerde geheel. Het is ons onmogelijk, den Lezer de treffelijke aanmerking hierbij van den Schrijver, ook weder als eene proef van zijnen stijl, te onthouden: ‘Het is een onwankelbare grondregel der Roomsche staatkunde, hare regten te bewaren, waar derzelver genot en oefening door de overmagt der gebeurtenissen wordt geschorst of belemmerd. Bij den drang en de tegenkanting van het tegenwoordige is het voorledene haar wetboek en de toekomst hare hoop. Het Hof van Rome kan zijne regten voor eene wijl verliezen; dezelve afstaan, kan het niet; zijne beginselen kennen geene verandering. Konde het door de veroordeeling van galilaeus niet den omloop der aarde verhinderen, noch het Copernicaansche stelsel door de plaatsing op den index vernietigen, zelf bleef het onbewegelijk, te midden der algemeene beweging. De stilstand bij verkregene regten, de niet
erkenning van nieuwigheden, het voorbehoud zijner aanspraken, de onverjaarbaarheid en onvervreemdbaarheid zijner voorregten, - ziedaar het rigtsnoer zijner staatkundige gedragingen, welke wisselingen ook de gedaante der wereld moge aannemen.’ (Bl. 333.)
De onregtvaardige behandeling van den Koning van Deenemarken, wien het Congres eerst, voor het hem onregtvaardig ontrukte Noorwegen, Pommeren beloofde, en naderhand dit zonder eenige reden weder ontnam, en den edelen Vorst voor zijn Noorwegen met het onbeduidende Lauenburg afscheepte, wordt hier mede onbewimpeld en zonder eenige verschooning ten toon gesteld. De algemeene aanmerkingen

{==73==} {>>pagina-aanduiding<<}
over de landverruilingen, ontroovingen, gedwongene vereenigingen en afscheuringen, door het Weener Congres bepaald (bl. 354-356), zijn weder allertreffendst; alleen ons bestek belet ons, die mede te deelen.
Na nu kortelijk de gebeurtenissen, die napoleon's tweeden val voorbereidden en volgden, te hebben aangestipt, gaat de Schrijver over, om te bewogen, dat, zelfs volgens de beginselen van het te Parijs in September 1815 gesloten Heilig Verbond, men met den herstelden Koning van Frankrijk geen nieuw vredesverdrag kon aangaan, noch hem nieuwe offers opleggen, daar de Parijsche vrede van 1814 door hem in geenen deele geschonden was. Doch hiermede konden de Bondgenooten, die te vele offers gebragt hadden, zich geenszins vereenigen. De tweede vrede, of liever, gelijk de Schrijver aanmerkt, het nieuwe verdrag van Parijs, (daar het nergens officieel een vrede genoemd wordt) behelsde de afstanden in grondgebied, in geld en gemis van vestingen voor eenen tijd, waaraan Frankrijk, ook onder de bourbons, zich moest onderwerpen.
De hoofdbelangen van Europa waren nu geregeld; maar er moesten nog verdeelingen en landruilingen in Duitschland plaats hebben, en Frankrijk moest nog, wanneer het aan zijne verpligtingen voldaan had, in den rang van het vijfmanschap der albeschikkers worden opgenomen. Deze onderwerpen worden in de beide laatste Hoofdstukken van dit Deel behandeld. Men ziet daaruit, dat Beijeren en Oostenrijk over afstand van grondgebied en schavergoeding nog na 1815 de ernstigste geschillen voerden; dat Oostenrijk aan Beijeren voor zijne oude landbezittingen wel schavergoeding wilde bezorgen, maar ten koste van andere Duitsche Vorsten, die zich niet wilden laten berooven, hetwelk tot de ergerlijkste Nota's aanleiding gaf. Baden zou dan schavergoeding hebben moeten leveren, maar wilde niet. Ten slotte bekwam Beijeren voor zijne regtmatige aanspraken op schavergoeding, waartoe een gedeelte van zijn nieuwe grondgebied aan de overzijde des Rhijns, verre van den Hoofdstaat en op Frankrijks gevaarlijke grenzen, gezocht werd, (iets, 't welk in het werk zelve niet zeer duidelijk wordt uiteengezet) geene schavergoeding, omdat het die eerst had geweigerd. (A gouverno voor ons!) Hierop werden de verdere betrekkingen der Staten, wat de bezittingen aangaat, op de territoriale Commissie te Frankfort geregeld, en het werk verder op den

{==74==} {>>pagina-aanduiding<<}
verbondsdag in die stad voltooid. Het Congres van Aken in 1818 regelde eindelijk het vertrek des bezettinglegers uit Frankrijk, de betalingen van dat land tot afdoening der schavergoeding voor de Bondgenooten en hunne ingezetenen, en eindelijk de opneming van Frankrijk als hoofdlid in het groote Statenverbond.
Tot hiertoe hebben wij getracht, de rol van Referenten te vervullen, en ons dus slechts tot opgave des inhouds van dit allerbelangrijkste werk - hetgeen inderdaad in onze Letterkunde époque maakt - moeten bepalen. Doch de Lezer zal meer van ons willen weten; hij zal vragen, of wij het in alles met den Schrijver eens zijn; of dit werk, welk aesthetische en wetenschappelijke waarde zoo groot is, ook altijd, naar ons inzien, aan de wetten der onpartijdigheid voldoet, en der waarheid ook in de wijze van voorstelling getrouw blijft?
Wij zullen deze vraag beantwoorden, door dit werk met een ander te vergelijken.
De beroemde thierry, een der meest vermaarde, nog levende Fransche Geschiedschrijvers, stelde zich ter taak, de Geschiedenis der inneming van Engeland door de Noormannen te beschrijven. Een gevoel van deelneming bezielde hem bij dit werk. Hij zag bij alle nieuwere Geschiedschrijvers de veroveraars, de Heerschers, opgevijzeld, de overwonnelingen, de beklagenswaardige Anglo-Saksers, bijkans geheel vergeten, even als vroeger de Britten, die zij overwonnen hadden. Met edele verontwaardiging besloot hij, de miskenden te wreken, hunne geschiedenis, hun lijden en de wreedheden hunner verdrukkers uit echte bronnen te putten en den tijdgenoot voor oogen te stellen. Niemand, die dit werk gelezen heeft, zal aarzelen, het onderwerp meesterlijk behandeld, en in zeer vele gevallen het pleit voor de verdrukten voldongen te noemen. Maar wanneer men zich ten doel stelt, altijd zeker volk of zekere zaak te verdedigen, zoo kan het niet anders, of men moet somtijds de zaak uit een verkeerd oogpunt beschouwen; want geen volk of geene partij heeft altijd gelijk of altijd ongelijk. Van daar, dat thierry ook tot eene geheel valsche oordeelvelling omtrent hendrik II van Engeland en den trotschaard thomas beckett vervallen is, welken laatsten hij bijna, met de Roomsche Kerk, heilig verklaart, omdat hij - een Anglo-Sakser en een vijand des Noormanschen Konings was.
Iets dergelijks heeft omtrent den Heer lipman plaats.

{==75==} {>>pagina-aanduiding<<}
Van een edel gevoel voor de onafhankelijkheid van Europa bezield, ziet hij met verontwaardiging de uitvoerende en soms de wetgevende Magt van ons Werelddeel aan een Bewind van vijf Leden opdragen, de Monarchij van napoleon dus in eene Oligarchie herschapen, en de kleinere Staten in Duitschland, Deenemarken, de oude Italiaansche Republieken, en in onze dagen de Vereenigde Nederlanden, of plunderen, of inlijven bij magtiger Staten, of beurtelings beschenken, berooven en verguizen. Hij ziet dus in deze Oligarchie niets dan de verkeerde zijde, en treedt stoutmoedig voor het oog van Europa als haar aanklager bij tijdgenoot en nakomeling op. Hij wenschte, dat men in 1815 den status quo ante bellum van Europa hersteld, aan Oostenrijk België teruggegeven, de onafhankelijkheid van Venetië, Genua en Polen hersteld, en Saksen en Deenemarken met Noorwegen in hun geheel had gelaten. En wie zal dien edelen wensch niet met hem deelen? Hoe veel tranen en jammeren zouden ons door het afzonderlijk bestaan van België en de oude Republiek niet bespaard zijn! - Maar toch komt het ons voor, dat de Monarchen van 1815 en hunne Ministers hier niet altijd naar billijkheid worden beoordeeld, en men zelfs, uit afkeer tegen hen, somtijds naar den grimmigen Dwingeland overhelt, wiens alverpletterende dwingelandij Europa tot één Oostersch Rijk gemaakt, en ons Vaderland geheel vernietigd zou hebben, indien God het niet genadig verhoed had. Dat in de tijden van den inval in Frankrijk de vier Mogendheden de onderhandelingen en het geheele beleid van zaken
moesten besturen, loopt in het oog. Zoo wordt de schandelijke, verraderlijke handelwijze van napoleon, die zijnen Gezant caulaincourt geheime Instructiën gaf, om veel toe te geven, ten einde tijd te winnen, en ondertusschen Antwerpen en Mentz in geen geval over te geven, eenigermate verbloemd, en de onmatige eischen van den veroveraar, na zijne overwinning in Februarij 1814, en nog zelfs op den 15 Maart, afstand van de Fransche Departementen over den Rhijn en de Alpen genoemd, terwijl het inderdaad een eisch was van het den Keizer reeds ontwrongen bezit van België, het Overrhijnsche Duitschland en Italië. Het wordt bijna goedgekeurd, dat de Franschen, zoo leger als Natie, met verkrachting van alle gevoel voor eer en trouw, den Koning, omdat zijn bestuur zachter was dan het juk van napoleon, omdat hij hen niet met schorpioenen kastijdde, afvielen en den moorde-
{==76==} {>>pagina-aanduiding<<}
naar hunner kinderen weder inriepen. Zie de zeer eenzijdige voorstelling van den Schrijver, op bl. 138, waar hij napoleon bij de zon vergelijkt! van eenen Hollander hadden wij dit beeld, dat door zijne vleijers aan lodewijk XIV werd verkwist, niet verwacht. En bl. 144-146, waar hij de Mogendheden het regt van tusschenkomst in dit geval ontzegt. Doch indien er ooit eene daad van wijze staatkundige standvastigheid is verrigt, zoo was het deze gewis. Kon men den Troonroover in het bezit van den verweldigden Staat laten? Maar de algemeene volksstem? O, wij weten, hoe dit woord te verstaan is; wij hebben het in 1830 in België vernomen! Hadden de Monarchen in 1830 het moedige besluit opgevat, lodewijk filips niet te erkennen,
vóór dat hij zich plegtig verbonden had, het status quo in Europa te erkennen en des noods te zullen handhaven, dan gewis zouden wij de tegenwoordige aanmatigingen van het revolutionaire Frankrijk niet zien! Hier, zoo immer, kwam het dus te pas, dat de vier Mogendheden uit naam van geheel Europa spraken en handelden, eer het napoleon door Fransche slangenlist gelukte, het zaad der tweedragt onder hen of de andere Staten te werpen. En misschien kon, in den bajert, waartoe Europa verzonken was, de herstelling van de oude orde van zaken niet meer zoo volledig geschieden, als de Schrijver, en wij met hem, het wenschte. Zoo wilde b.v. Oostenrijk het afgelegene België, dien ouden twistappel, welks verdediging zoo veel kostte, welks Papen en Jakobijnen den goeden joseph II hadden afgezworen, niet meer hebben, en men kon die Mogendheid immers niet tot dat bezit dwingen? Ook ware het zeer wenschelijk geweest, dat de Koning van Saksen zich kon hebben laten bewegen, om zijn Rijk aan Pruissen af te staan, behoudens eene afzonderlijke Constitutie, en dat hij dan, tot ruime schavergoeding, België en den linker Rhijn-oever, met meestal Roomschgezinde, met hem gelijk denkende onderdanen, die dus niets tegen zijn Bestuur konden hebben, had aangenomen, en zich met dit Nieuw-Bourgondische Rijk aan het Duitsche Rijk had aangesloten. De gedurige kuiperijen van Frankrijk te Genua waren bekend, en werden best door vereeniging van dat Rijk met Italiës bolwerk, Savoijen, Piemont, voorgekomen. De Aristokratie
van Venetië zullen ook niet velen, althans der onderdanen op het vaste land, teruggewenscht
hebben. Het gedrag omtrent Deenemarken is onverantwoordelijk: de vriend

{==77==} {>>pagina-aanduiding<<}
der Constitutiën zal echter daarbij niet uit het oog verliezen, dat Noorwegen eene liberale staatsregeling heeft bekomen, die het te voren niet kende. Men had, de zaken stipt onzijdig beschouwende, dit toch moeten in aanmerking nemen. Dan, dit alles kunnen wij nog toegeven; maar wanneer de Schrijver, van afkeer tegen de lotbeschikkers van Europa doordrongen, op een der edelste karakters van de nieuwere Geschiedenis eene hoogst onedelmoedige verdenking werpt, zoo kunnen wij dit onmogelijk beamen. Hij zegt, bij gelegenheid der inleidende aanmerkingen tot het Heilig Verbond, ‘dat Keizer alexander, als wierd hij onophoudelijk door eene heillooze herinnering gefolterd, eene bijzondere stemming had voor dweeperij en Mysticismus.’ Keizer alexander werd zekerlijk niet door wroeging over den moord zijns Vaders (dit is de blijkbare bedoeling) tot het Heilige Verbond, als tot boetedoening, gedreven. Hij was aan dien moord onschuldig. Slechts het in bewaring nemen van zijnen krankzinnigen Vader was door hem toegestemd; en, zoo hij niet dadelijk magtig was, de moordenaars met den dood te straffen, verbande hij die toch uit zijn Rijk. Wij zijn overtuigd, dat alexander het Heilig Verbond uit de reinste, edelste beginselen heeft ontworpen; schoon daarvan naderhand, door anderen, een zeer wereldsch gebruik is gemaakt.
En hiermede stappen wij van de beoordeeling van dit Deel af. Hartelijk verlangen wij naar de spoedige voortzetting des werks. Onze vrijmoedige bekendmaking van het standpunt, waaruit wij sommige zaken beschouwen, zal den geleerden en weldenkenden Schrijver niet belgen. Over 't algemeen zijn wij het zeer met hem eens. Mogt zijn Ideaal eens verwezen. lijkt worden! Doch dat zullen wij niet beleven.





Geschied- en Letterkundig Mengelwerk, door Mr. J. Scheltema. IVden Deels 3de Stuk. Te Utrecht, bij J.G. van Terveen en Zoon 1832. In gr. 8vo. 329 Bl. f 2-60.

Dit Stuk bevat slechts ééne Verhandeling, (in tweeën gesplitst) en wel die over de Volksgebruiken der Nederlanders bij het vrijen en trouwen. Men kan zich reeds van voren hiervan uit de pen van eenen scheltema veel beloven, die niet alleen daarover eene groote menigte bouwstoffen in zijne aanteekeningen had verzameld, maar tevens bij zijne

{==78==} {>>pagina-aanduiding<<}
vrienden in de onderscheidene Provinciën van ons Vaderland vele bijzonderheden, tot deze onderwerpen betrekkelijk, had opgedaan. Het onderwerp was ook geheel nieuw, en door alkemade en le francq van berkhey naauwelijks aangeroerd, veel min volledig behandeld. Het heeft den Heere scheltema echter niet mogen gebeuren, nopens alle gewesten genoegzame volledigheid te erlangen; ten minste niet over Zeeland, Noordbraband, Gelderland, Overijssel en ('t geen sommigen eenigzins vreemd zal voorkomen) over Utrecht, het gewest zijner woning. Ook was het onderwerp, hoe behagelijk ook, somtijds moeijelijk, bij den nu en dan vrij lossen toon der Dichters en Schrijvers over hetzelve, met de behoorlijke kieschheid te behandelen. Nogtans heeft de Heer scheltema hier eene menigte bijzonderheden bijeengebragt, die, hoezeer dan ook niet alle even gewigtig, voor den beschouwer onzer volkszeden over het algemeen van wezenlijk belang zijn; te meer, daar vele dier oude volksgebruiken thans allengs wegsterven, en voor vreemde, althans voor meer deftige, minder vrolijke, naïve en hartelijke zeden, plaats maken; zoodat dezelve, zonder eene verzameling gelijk wij hier aantreffen, ligt in het vergeetboek zouden kunnen geraken. Immers, het is eene aanmerking, die elken lezer dezer twee Verhandelingen moet treffen: de oude Nederlanders waren een vrolijker, opgeruimder volk dan wij. In weerwil der dwaze berigten van vreemdelingen omtrent hun phlegma en hun gebrek aan levendigheid, was spel, zang en dans - minder kunstmatig, maar meer algemeen en hartelijker dan tegenwoordig - bij hen zeer algemeen. Waar zijn thans de liedeboekjes, waarvan elke Provincie, elke Stad, ja
bijna elk Dorp zijn eigen had (bl. 46), die de Dames in hare ebbenhouten emmertjes, welke haar voor réticules dienden, mede naar de gezelschappen namen? Deze liedeboekjes waren alle - en dit moet men niet vergeten - in 't Hollandsch. Men schaamde zich toen nog (ook buiten de Politiek) de vaderlandsche taal niet in 't zingen, en onze meisjes en vrouwen zouden vreemd opgehoord hebben, wanneer in een' geheelen muzijkavond niets dan Fransch of Hoogduitsch gezongen ware. Ook schaamden zich onze eerste Dichters, hooft, reael, heemskerk en anderen, niet, zulke liederen te vervaardigen. Maar sommige der mopsjes (zoo heetten, vooral te Hoorn, die liedeboekjes) waren niet van vrij van onkieschheid, zelfs niet onze beste oude Dichters, huygens vooral, maar ook

{==79==} {>>pagina-aanduiding<<}
cats. Over 't algemeen waren onze voorouders, bij hunne doorgaans zeer zuivere zeden, in hunne taal, vooral bij vrolijke partijen, gansch niet afkeerig van grove dubbelzinnigheden, (van grove; de fijne lieten zij aan de Franschen over.) Referent herinnert zich uit zijne jeugd, bijeenkomsten, en wel niet eens van de vrolijkste, te hebben bijgewoond, waar oude, statige, gepruikte mannen, in tegenwoordigheid van jonge meisjes, eene taal uitsloegen, die men zich thans niet meer zou veroorloven. Doch daarbij heerschte er ook zekerlijk (om nu niet te zeggen, dat deze lieden, welken het zoo, gelijk men zeide, in den mond geslagen was, daarom toch onberispelijk van gedrag waren) meer vrolijkheid, meer ongedwongene gemeenzaamheid, vooral bij zulke partijen, die met het huwelijk in betrekking stonden, en waarbij zelfs deftige en fatsoenlijke lieden zich niet schaamden, een patertje langs den kant te dansen. Dit alles is thans geheel anders, zelfs zóó, dat, gelijk de Schrijver zich, even als van der palm, te regt beklaagt, het vieren eener bruiloft bij de hoogere klasse, en zelfs bij een gedeelte van den middelstand, bijna uit het gebruik is gekomen, en ‘de jonge lieden zich beijveren, om, zoodra hunne verbindtenis burgerlijk is voltrokken en kerkelijk ingezegend, met een' wagen weg te vlugten, alsof het eene schaking ware, of dat men zich over het voltrekken van een eerbaar huwelijk voor ouders, nabestaanden en vrienden zou moeten schamen.’ Te regt berispt de Schrijver ook het hoogst onkiesche, hetwelk daarin gelegen is, ‘dat de bruid in een vreemd huis tot den stand van vrouw overgaat, en het jonge paar de heilige eerste week doorbrengt onder vreemden en in eene herberg.’ (Bl. 177.) Ja, wél is het waar: ‘zoo eigen haard goud waard is en Oost West
thuis best, dan is het zeker bij het trouwen, kramen en sterven.’ Die eerste uithuizigheid is, althans voor den man, als 't ware de leerschool der volgende; en wat onze zeden door die uithuizigheid verloren hebben, is maar al te bekend. Het was dus van onzen geleerden Oudheidkenner ook in dit opzigt een gelukkige inval, de vaderlandsche gebruiken van vroegere dagen op dat punt eens bij elkander te brengen, en aan de meer op vreemde zeden gestelde nakomelingen ter beschouwing voor te stellen. Niet echter alsof wij, of ook hij zelf, hierin alles voor navolgenswaardig zouden verklaren. Immers hij heeft, gelijk wij boven reeds deden zien, betuigd,

{==80==} {>>pagina-aanduiding<<}
dat er veel onkiesch en onzedelijk was, hetgeen hij dus is voorbijgegaan; andere gebruiken vermelde hij wel, maar keurt ze af; de meeste nogtans verhaalt hij, volgens eene natuurlijke vooringenomenheid met zijn onderwerp, met lof.
De Verhandeling splitst zich natuurlijk in twee deelen, waarvan elk (behalve de aanteekeningen, bijlagen en toevoegsels en nalezingen, die te zamen bijna de helft van het boekdeel vullen) eenen avond ter voorlezing heeft gediend; de eerste over het vrijen, de tweede over het trouwen. Het verwondert ons, dat de Heer scheltema de afleiding van eerstgemelde woord nog onzeker stelt en misschien wel van vrijheid afleiden wil, daar die van freya, de Germaansche en Scandinavische Venus, aan welke onze Vrijdag was toegewijd, zoo geheel voor de hand ligt; eene afleiding, waarvan de Schrijver wel gewaagt, maar als twijfelachtig. Daarop wordt de geheele loop van het vrijen nagegaan, van de eerste kennisgeving aan het beminde voorwerp, door het hechten van bloemen aan den huisklopper, af, tot op de verloving en het uitzet toe. Men zal ons niet vergen, dat wij den Schrijver hier volgen; men leze het zelf in het werk, en zal zijne moeite wel beloond vinden. Ook denke men niet, dat het onderwerp te gering of te alledaagsch is. De gedurige aanhalingen uit cats, hooft, huygens, westerbaen, vondel, heemskerk en van effen, toonen, dat onze eerste Vernuften zich niet schaamden deze stof te behandelen, daarvan tafereelen te malen, en daarover lessen te geven. Wij maken slechts oplettend op twee bijzonderheden, waarvan de eerste met het boven aangemerkte wegens de meerdere naïveteit en gepaste gemeenzaamheid zamenhangt, dat namelijk het vertrouwen op de gelieven veel grooter was dan later, en wel eens tot uitersten overging, zoodat de jonge lieden soms des nachts bij elkander bleven; terwijl nogtans de maagdelijke huwelijken, althans onder de geringere standen, thans veel zeldzamer zijn dan toen. Althans in
de jeugd van den Schrijver ‘wisten wij,’ zegt hij, ‘niets van die schijnbare voorzorg, welke thans wel eens als noodig wordt beschouwd, dat geene verloofden te gelijk onder één dak mogen vernachten. Hoe zouden wij ons,’ zegt scheltema met reden, ‘vertoornd hebben, indien iemand eenigen twijfel had betoond, dat het beminde voorwerp niet veilig zoude zijn bij hem, die haar als het liefste en dierbaarste in de wereld beschouwde, en in hare hoog-
{==81==} {>>pagina-aanduiding<<}
achting het meeste belang stelde en zijn eigen geluk zocht en vond!’ (Bl. 52.) Bij die gelegenheid wordt ook in de Verhandeling zelve en in de Aanteekeningen iets over het kweesten in Noordholland vermeld, hetwelk thans heeft opgehouden. - De tweede bijzonderheid, die wij vermelden wilden, zijn de Vrijstermarkten in datzelfde gewest te Schermerhorn en te Schagen. De eerste was inderdaad eene vrijwillige opveiling van meisjes voor een huwelijk; de tweede slechts een engagement voor de kermis. Van de eerste veiling kon men echter af, de vrijer voor twee dukaten, de vrijster voor het gelag in de herberg. De Schager Vrijstermarkt werd op een kerkhof gehouden (!); de intreê was een dubbeltje; het meisje, dat geen knechtje kon krijgen, kon haar dubbeltje terugvragen, maar moest dan ook de klink van de deur der kerk schuren.
De afgebroken draad wordt in de tweede Verhandeling, die over het trouwen handelt, weder opgevat bij de bruidsdagen. Hier wordt ons nu dat geheel van vrolijke plegtigheden geschilderd, hetwelk in de zeventiende en tot nog diep in de achttiende Eeuw plaats had, en ook door loosjes in zijnen Maurits Lijnslager gedeeltelijk is afgeschilderd; een geheel, waarvan nog slechts enkele fragmenten in het groenmaken, de bruidsuiker enz. overig zijn. De afleiding van Bruid van bereid, gereed (om van slaat te veranderen) en Bruidegom van Bruids-man (homme met eene aspiratie) komt ons waarschijnlijk voor, hoezeer het Duitsche Braut nog al van bereit afwijkt. De overdaad bij de oude bruiloften was soms ongeloofelijk, vooral te Antwerpen, gedurende den bloei dier stad, als middelpunt des wereldhandels, in de zestiende Eeuw; maar ook naderhand (hoewel niet zoo buitensporig) in de Republiek. Te Antwerpen was het zulk open hof, dat de Bruid met iedereen dansen moest. Men moet in het werk zelf de verpligtingen der speelnooten, het aanteeken, of Commissaris-maal, de bruid in hare staatsie, de vermaken in de bruidsdagen, het noodigen ter bruilofte, en de statelijke en kostbare bruiloft zelve, lezen, om zich een denkbeeld te maken, hoe onze anders zoo zuinige en ingetogene Voorouders dan losgaven. Trouwens het was eene algemeene gewoonte, dat men bij zulke gelegenheden meende, dat het er meê door moest; dan was het hek der zedigheid van den dam, en een stijve roes strekte dan, zoo het schijnt, niet tot oneer. Thans is men uitwendig ingeto-
{==82==} {>>pagina-aanduiding<<}
gener; men zal zich niet meer kraken met bruiloften,
gelijk die Regenten te Dordrecht, die hunne Mederegenten, gilden en de armen in Gods- en weeshuizen (eene hoogst loffelijke gewoonte!) onthaalden; maar wel zal men zich naderhand op den duur met feestmalen, het eene al kostbaarder dan het andere, of reeds dadelijk bij den echt door kostbaar en talrijk huisraad, waarvan onze Voorouders niets wisten, zoodanig aan lager wal helpen, dat dit menigen jongeling uit den fatsoenlijken stand van het huwelijk afschrikt. Te regt beklaagt zich daarover de Schrijver (bl. 85).
De meeste eigenaardigheden, door scheltema opgeteekend, vindt men in Friesland, of in Noordholland, waarvan oudtijds het grootste gedeelte tot Friesland behoord en door echte Friezen bewoond werd. Hoe onvermengder dus de afkomst is, (want dat die der Friezen dit zij, die hunnen naam en woonplaats onder augustus en nero, gelijk onder napoleon, hebben behouden) zal wel geen betoog vereischen) des te eigenaardiger en oorspronkelijker zijn ook de volkszeden. Men denke slechts aan Molquerum en Hindelopen. In de andere gewesten, die, reeds in de Frankische tijden, meer door een mengsel van allerlei volksstammen werden bewoond, en later (vooral in Holland) meer door vreemdelingen bezocht werden, moest die oorspronkelijkheid allengs verdwijnen; gelijk trouwens meer en meer door de vorderingen der beschaving gebeuren moet. (Wij nemen dit woord hier in een' twijfelachtigen zin.)
Wij wenschen den Heere scheltema nog lang gezondheid, lust en krachten toe, om onze Natie op zulke aangename vruchten van zijn onderzoek te vergasten.






Biddagspreek over Hebreën X:30-39, op den 2 Dec. 1832, van S.K. Sijbrandi, Leeraar bij de Doopsgezinden te Haarlem. Te Haarlem, bij de Wed. A. Loosjes, Pz. 1832. In gr. 8vo. 34 Bl. f : - 40.

In de laatste twee jaren is er, op verzoek van vrienden, menige preek ter perse gegeven, welke het niet zoo zeer verdiende, als de hier aangekondigde. De Weleerw. sijbrandi, die op dit punt waarlijk te schroomvallig schijnt te zijn, heeft dus wél gedaan, dat hij eindelijk door vereerend aanzoek zich liet bewegen tot de uitgave. Gelukkig

{==83==} {>>pagina-aanduiding<<}
was de keuze of het vinden van den tekst, en de redenen, voor de overbrenging en toepassing op onzen tijd bijgebragt, zijn allezins voldoende. Te regt merkt sijbrandi onder anderen aan: Altijd was Nederland een land en het is dit nog, welks bestaan voor het Christendom en voor de menschheid van het hoogste belang mag gerekend worden. De Nederlanders schenen als door God bestemd, om het zachte en weldadige licht des Christelijken geloofs en der Christelijke werken, te gader met den glans der ware vrijheid en volksdeugd en geluk, over de wereld te verspreiden. Vier punten, die van toepassing op onzen toestand zijn, worden in den tekst aangewezen. Beweegredenen tot volharding, namelijk, zijn ontleend I. uit hetgene vroeger was gedaan, enz. II. uit de hooge waarde der zaak, enz. III. uit de welgegronde hoop op eindelijke zegepraal der goede zaak; terwijl IV. van de overtuiging wordt gesproken, dat de Christenen, aan welke werd geschreven, niet kleinmoedig zich zouden onttrekken, enz. Ook het vooren nagebed zijn er bijgevoegd.
Met veel genoegen hebben wij deze Biddagspreek gelezen. Warme vaderlandsliefde, door den geest des Christendoms veredeld, straalt overal door. Te sterk is, naar ons oordeel, bl. 20, de uitdrukking: Het land was (1813) schier ontvolkt van manschappen (manschap), bijzonder voor de gewapende dienst geschikt. Deze kleine aanmerking ontneemt echter niets aan de waarde van het geheel.





Philantropische Gedachten over den Oorlog, door A. Elink Sterk, jr. In 's Gravenhage, enz. bij de Gebr. van Cleef. (31 Oct. 1832.) In gr. 8vo. 31 Bl. f : - 40.

Onder de menigvuldige stukjes van den dag verdient dit vooral opgemerkt en gelezen te worden. Op weinige bladzijden vindt men hier veel belangrijks over oorlog en vrede gezegd. Ja, zoo is het, vorsten en volken willen den oorlog niet; maar een verbond van ledigloopende fortuinzoekers, woelzieke intriganten, toomelooze jongelingen, door onbekookte denkbeelden van de regten van den mensch aan het hollen gebragt..... Doch wij willen niet afschrijven. Men koope en leze. Een aanhangsel, over de moeijelijkheid van eenen meer duurzamen vrede, bevat insgelijks zeer juiste aanmerkingen.

{==84==} {>>pagina-aanduiding<<}
Die zoodanige begrippen en beginselen, als de Heer elink sterk hier voordraagt, helpt verspreiden, werkt mede ter bevordering van de algemeene belangen der menschheid.


Novum Carmen Latinum, dicatum Collegio Spei Nauticae Amstelodamensi. Amstelodami, apud G.J.A. Beijerinck. 1832. 8vo. 30 pag. f : - 50.

Niet minder schoon, dan het met roem bekende Carmen elegiacum van denzelfden, zich niet noemenden, doch aan velen niet onbekenden, achtingwaardigen Dichter, is dit novum Carmen. Bl. 17 hinderde ons een harde regel:


{== afbeelding 	==} {>>afbeelding<<}
    
 


waar, volgens den gewonen rhythmus, de rust achter fraus zou moeten invallen; doch de zin vordert: 
{== afbeelding 	==} {>>afbeelding<<}
    
, quo
{== afbeelding 	==} {>>afbeelding<<}
    
 Il fraus Angla 
{== afbeelding 	==} {>>afbeelding<<}
    
, onus.
Soortgelijke aanmerking hebben wij, bl. 27, op:


{== afbeelding 	==} {>>afbeelding<<}
    
 


Dit zou moeten klinken: 
{== afbeelding 	==} {>>afbeelding<<}
    
 non | 
{== afbeelding 	==} {>>afbeelding<<}
    
 pudor, 
{== afbeelding 	==} {>>afbeelding<<}
    
 terent. Maar de zin gebiedt het aldus: 
{== afbeelding 	==} {>>afbeelding<<}
    
, | nam 
{== afbeelding 	==} {>>afbeelding<<}
    
 est
{== afbeelding 	==} {>>afbeelding<<}
    
 |, 
{== afbeelding 	==} {>>afbeelding<<}
    
 terent. Zoodat de pentameter daar bijna de kadans heeft van een versus jambicus trimeter hypercatalecticus; schoon anders het metrum goed is. Men hoore: 
{== afbeelding 	==} {>>afbeelding<<}
    
, nam 
{== afbeelding 	==} {>>afbeelding<<}
    
 est pudor, 
{== afbeelding 	==} {>>afbeelding<<}
    
terent.
Toen wij, bl. 6, lazen:

Parva 
{== afbeelding 	==} {>>afbeelding<<}
    
 tibi est, parva est Europa, Philippe. 


dachten wij eerst, dat het eene schrijf- of drukfout was voor: Parva tibi 
{== afbeelding 	==} {>>afbeelding<<}
    
 &c., schoon wij nog liever 
{== afbeelding 	==} {>>afbeelding<<}
    
 hadden. Doch bl. 13, waar wij vonden:

Litora viderunt hoc 
{== afbeelding 	==} {>>afbeelding<<}
    
 scelus. 


overtuigde ons, dat de Dichter 
{== afbeelding 	==} {>>afbeelding<<}
    
 verkiest. Is hiervoor

{==85==} {>>pagina-aanduiding<<}
genoegzame grond? Bij de Ouden was het woord, zoo wel als over het algemeen het werelddeel, onbekend. Africa heeft de penultima kort. Ware het niet beter, die regelmaat, welke met de gewone uitspraak overeenkomt, te volgen?
Niet alle Noord-Nederlanders zullen den Dichter, met opzigt tot de hereeniging met België, nazeggen (bl. 18):

Foedere quod certo Deus et natura ligavit, 
Humanae haud poterunt dissoluisse manus. 


Hoe geheel in den antieken geest is het volgende tot leopold (bl. 19):

Quin degens roseis, ut quondam, in odoribus aevum, 
Otia lascivae plena quietis agis? 
Caesariem compone, venustos indue cultus, 
Et canta Glyceris carmina grata tuis. 
In thalamo lentus, fuge dux Pari, spicula et hastas, 
Praesidio Cypriae tutus, ut ante, Deae. 


En een weinig verder:

Proripe te, dux magne, tuosque revise Britannos, 
Discessu tolles dedecus omne tuo. 
Crimina Idumeae veluti communia gentis 
Abstulit emissus per loca sola caper. 
Te pater haud genuit, corpus sine pectore, laudi. 
Bella gerant alii, rex Leopoldus amet. 
Hoc facient, sua quos virtus et caussa volentes, 
Vox patriae et cari regis, ad arma vocat. 
Vox sacra trans Vahalim audita est Mosamque. Volavit 
Alta super Flevi, fulminis instar, aquas. 
Majores volvunt et Rhenus et Isala fluctus. 
Exsurgunt tumidis Hunsus et Aha vadis. 
Arma viri clamant, juvenes arma, arma, frequentant. 
Millia, quot nunquam patria vidit, eunt. 
Non genus, aut proavi, non divitis otia vitae, 
Non retinent carae dulcia vincla domus. 
Ipsae etiam matres, matres lacrimabile rident, 
Armaque dant natis dura tremente manu. 
Dilectum trepidans virgo producit amicum, 
Ingenuo teneras tincta rubore genas. 
 

{==86==} {>>pagina-aanduiding<<}

Stuite quid huic populo opponis Leopolde? Cohortes, 
Conscia quas sceleris mens agit aegra sui. 


Men ziet, dat een Dichter, die taal en versificatie genoegzaam magtig is, ook zeer wel in het Latijn uit het hart kan dichten. Waarlijk! niet alle poëtae recentiores zijn of waren bijeenzamelaars van centones, gelijk sommigen, in hunne blinde partijdigheid, beweren.





De Godsdienst. Nagelaten Dichtstuk van B. Klijn, Bsz., in leven Ridder der Orde van den Nederlandschen Leeuw, enz. enz. Te Amsterdam, bij J. van der Hey en Zoon. 1832. In gr. 8vo. 28 Bl. f : - 50.

‘Het is de laatste dichterlijke uitboezeming van eenen innig geliefden Broeder, welke ik ... u ... zal doen kennen. Het is de stervende, welke ons zijne laatste gedachten op het hart drukt! Het is de zalige, die ons wil opvoeren tot die stemming der ziele, welke thans de belooning zijner deugden en edele hoedanigheden uitmaakt!’ Deze woorden van den Broeder des Ontslapene zouden ook de strengste kritiek ontwapenen. Leefde de Dichter nog, wij zouden in eene opzettelijke beschouwing van zijn werk treden, en bescheidene aanmerkingen zouden hem, die zich op zijne dichterlijke talenten in geenen deele verhief, misschien niet ongevallig zijn geweest. Het komt ons ook voor, dat, had hij aan dit verdienstelijk dichtstuk de laatste beschavende hand kunnen leggen, het hier en daar nog wel eenige verandering zou hebben ondergaan. Wij bepalen ons bij eenvoudige aankondiging en aanprijzing, en het overnemen der volgende regels:

Verhef u, kind der aard'! - Gehuld in 't kleed der zinnen, 
Treedt gij met majesteit Gods heilgen tempel binnen; 
Gij zijt door gang en stand niet slechts der schepslen vorst, 
Maar door het beeld van Hem, dat ge omdraagt in uw borst. 
Dit, u door de Almagt, als een schoon kleinood, gegeven, 
Beslist uw adeldom, den voorrang van uw leven; 
Niet in het vlug begrip, uw geestkracht aanvertrouwd; 
Niet in het hoog gevoel, als gij natuur aanschouwt; 
Niet in uw taal en spraak, niet in uw wezenstrekken, 

{==87==} {>>pagina-aanduiding<<}

Niet uit uw vonklend oog is 't beeld van God te ontdekken; 
Neen! de uiterlijke vorm bevat slechts flaauwen schijn: 
Inwendig moet de mensch het beeld zijns Scheppers zijn! 
Een goedheid, onbeperkt, die hulp en troost zal schenken; 
Een wijsheid, zonder trots, die andren nooit zal krenken; 
Een wil, tot 's naasten heil standvastig en bereid; 
Een hart, dat vurig klopt voor deugd en heiligheid; 
Een ziel, aan zegen rijk, in weldoen onbezweken, 
Die 't troosteloos gemoed met liefde kan doorweeken: 
Dit alles is veel meer dan de uiterlijke schijn, 
En doet den mensch op aard' het beeld zijns Scheppers zijn. 


Wij danken, in den geest, de Ontslapene voor zijnen zwanezang, den waardigen Broeder voor deszelfs gemeenmaking.





Gebed, ter bevrijding van de Cholera Morbus, vervaardigd door de WEW. Assessoren der N.P.J. Gemeente. Uit het Hebreeuws vertaald door B.C. Carillon. Te Amsterdam, bij Carillon. 1832. In gr. 8vo. 4 Bl. f : - 10.


Gebed voor de Hollandsche Israëliten, dienende, om van den Oppersten Geneesheer de vernietiging af te smeeken der verdelgende en vreesselijke Cholera Morbus; door B.C. Carillon, voorheen Student in de Theologie. Te Amsterdam, bij Carillon. 1832. In 8vo. VI en 16 Bl. f : - 25.


Vaderlandsche Zangen; benevens Lofdicht op den Ridder A. van Wageningen. Door B.C. Carillon. Te Amsterdam, bij Carillon. 1832. In 8vo. 15 Bl. f : - 25.

Beide Gebeden zijn in een' vrij goeden geest, hoewel het laatste, naar ons oordeel, te zeer gerekt is en te veel redenering bevat, die hier minder te pas komt. - De Zangen (op Neêrlands Redder, op den eersten verjaardag van den Held j.c.j. van speyk, aan de Vorsten der Conferentie, Volkszang op den Generaal chassé) en het Lofdicht op a. van wageningen hebben luttel dichterlijke waarde, maar dragen blijk van vaderlandsliefde en warmen ijver voor de goede zaak. Wij achten ze, uit dit oogpunt beschouwd, niet geheel verwerpelijk, en de vervaardiger betuigt in de Voorrede, met zoodanige beoordeeling voldaan te zullen zijn.






{==88==} {>>pagina-aanduiding<<}

Gedachten en Beelden, door B.T. Lublink Weddik. Iste Stukje. Tweede Druk. Te Amsterdam, bij G.J.A. Beijerinck. 1832. In gr. 8vo. 110 Bl.


- IIde Stukje. 226 Bl. Te zamen f 2-50.

Het verblijdt ons, dat deze Gedachten en Beelden zulk eene gunstige ontvangst bij ons lezend publiek gevonden hebben, dat reeds een tweede druk noodig is geworden. Dit doet den smaak van onzen landaard eer aan, en de Schrijver is daardoor aangemoedigd, om denzelfden toon nog eens in een tweede stukje aan te slaan. In dezen tweeden druk van het eerste, door ons in het voorleden jaar aangekondigde, stukje zijn, ‘ter gerieve van sommigen, de hier en daar verstrooide motto's, vertaald, en eene enkele weinig beteekende (beteekenende) aanmerking bijgevoegd.’ Met vrij wat minder moeite, dan cicero daartoe voor den dichter archias aanwendde, wordt hermippus van eenen Egyptischen in eenen Romeinschen schoolmeester veranderd.
Het tweede stukje begint met eene opdragt Aan Nederland, geschreven September 1831. Bij den lof, in dezelve toegezwaaid aan de kweekelingen onzer Hoogescholen, dat zij allen hunne theses over de zuivere vaderlandsliefde hebben verdedigd - niet achter eene gestolene of bestelde dissertatie, maar voor en tegenover den vijand, met musket en zwaard, herinnerden wij ons Korporaal Trim's praktische verklaring van het vijfde Gebod. Voorts vinden wij hier de volgende onderwerpen behandeld, onder den naam van Oogpunten: Schilderkunst en Schilderij, Troon, Boer, Oorlog, Kind, Schrijfpen, Recensent, Boekhandelaar, Dienstbode, Lofrede, Leerrede, Slaap, Mode, Vaderland, Reizen, Quasivrijheid, Wieg, Kleeding, School, Kerk, Honger, Bidden, Vriendschap, Vriend, Buitenleven, Buitenverblijf, Student, Kourant, Concert, Moeder, Lezen, Wijsbegeerte. Tusschen eenige losse, op zichzelven staande Gedachten, ook die Bij het beschouwen van eenen Kansel. Een ander gedeelte van den inhoud bestaat uit Karakterschetsen: De Geveinsde, de Overdrevene, de Onbeschaafde, de Hooggevoelige, de Snapper, de Leugenaar, de Pedant, de Geestige. Hierop
volgt nu het Bewijs der groote schadelijkheid eener meer beschaafde opvoeding voor het vrouwelijk geslacht. Dit bewijs is in den trant der verdediging van de slavernij der Negers door de montesquieu in zijnen Esprit des Loix: ‘De suiker zou

{==89==} {>>pagina-aanduiding<<}
veel te duur zijn, indien men de plant, welke dezelve voortbrengt, door geene slaven liet bewerken. Die genen, van welke wij hier spreken, zijn van het hoofd tot de voeten zwart, en hebben eenen zoo ingedrukten neus, dat het bijna onmogelijk is, hen te beklagen,’ enz.
Vervolgens wordt de stelling ontwikkeld: Een mensch is zoo veel waardig, als hij zich laat gelden. Tot eene proeve plaatsen wij het volgende: ‘De waarde van den mensch is groot of gering, naar mate hij zelf die bepaalt. Ach! waren toch alle dingen zoo duidelijk te bewijzen, als deze stelling. Ziet een mensch, (gij zult misschien niet ver behoeven te zoeken) leêg van verstand, voos van hart, maar die in het leven en deszelfs verschillende wijzigingen een goed figuur maakt, die zijn non-verstand met conversatie-wijsheid vergoedt, zijne onkunde door behendig napraten bedekt, zijn verdoofd gevoel door gezochte overdrevenheid verhelpt, zal hij geene waarde hebben, en wezenlijk gelden? ja, hier en daar gaarne worden gezien? - Gelukkige stervelingen! die u aldus hoog en hooger plaatst, en wel zoo hoog, dat geene hand u naar onderen kan slingeren! mij dunkt, ik zie u inwendig glimlagchen over de ligtgeloovigheid van velen, die uwe eigene koersbepaling voor de ware en zuivere aannemen,’ enz.
Nu volgt de Beschrijving van mijnen Oudoom Jakob, zijne brieven, wandelingen en gedachten. Eindelijk nog korte uitweidingen over Vrouwenhanden, groote Steden, langzame menschen, Vrouwenvriendschap, kranke menschen, het leven in groote Steden, menschen, die in het lieve leven den rang van kinderen bekleeden, Onderbuiksverstoppingen, Boeken en Menschen, de Autheur en de Lombarthouder met elkander vergeleken, een rein gemoed. Alles wordt besloten met eene Hymne in dichterlijk proza aan de Liefde.
De inhoud van dit tweede stukje is geheel in denzelfden toon gestemd als het eerste. De motto's zijn over het geheel gelukkig gekozen. Met dat, hetwelk aan het hoofd der karakterschets van den Geveinsde geplaatst is, is dit het geval niet. De beschrijving van den Cerberus, naar horatius, is meer van toepassing op de zich niet verbergende, maar luid bassende kwaadaardigheid van den doldriftige, dan op de geveinsdheid van hem, die liefde voorwendt en haat koestert.
Bij de vele vrienden en lezers, welke het eerste stukje

{==90==} {>>pagina-aanduiding<<}
gevonden heeft, zou het overbodig zijn, veel aan te voeren, om de aandacht van ons lezend publiek zich op dit tweede te doen vestigen. Hetzelve wordt zeker met gretigheid ontvangen, en zal, hiervan houden wij ons verzekerd, de verwachting niet teleurstellen van hen, die met genoegen het vroeger door den puntigen Schrijver aangebodene hebben gelezen.





Bijbelsche Gedichtjes voor de Jeugd. Met Plaatjes. Te Amsterdam, bij M. Westerman en Zoon. 1832. In 12mo. 62 Bl. f 1-10.

Ziedaar een lief, bevallig boekje, waarvan het behagelijke van den vorm geheel beantwoordt aan het schoone en goede van den inhoud. Dit niet alleen! Het is eene aandoenlijke gedachte: hij, uit wiens hart en pen de meeste der, in dit bundeltje voorkomende, stukjes zijn gevloeid, is ..... Doch, dat wij den Heer westerman den vader, aan wiens bezorging wij deze lieve bijdrage toe onze kinderbibliotheek te danken hebben, hier zelven laten spreken. Ziehier zijn voorberigt: ‘De meeste der stukjes, in dit boekje vervat, zijn door mijn' diep betreurden zoon j.c. westerman, in de uren zijner uitspanningen, vervaardigd. De vaderlijke liefde, welke in hem zulk een dierbaar voorwerp mist, kon eenen arbeid, met zulk een deugdzaam doel begonnen, niet verloren laten gaan, maar moest zich natuurlijk beijveren, de lieve jeugd, waaraan hij een voorbeeld mogt strekken, deze kleine nalatenschap van zijn' ontwikkelenden geest te doen geworden. Ik heb, zoo veel mogelijk, de onderwerpen, die hij verhinderd was te bewerken, uit voorhanden zijnde stukjes aangevuld; en vertrouwe, dat het eenvoudige werk van den braven jongeling, die zijne deugdzame gezindheid in den strijd voor het Vaderland met zijn bloed bezegeld heeft, met welgevallen aangenomen zal worden.’
Gaarne deelden wij een der Bijbelsche Gedichtjes tot proeve mede; maar, dewijl ons bestek dit niet toelaat, moeten wij ons vergenoegen, met de opschriften derzelven hier mede te deelen. Zij zijn twaalf in getal, en hebben tot onderwerpen: I. Gods Woord. II. Adam en Eva. III. Kaïn en Abel. IV. Noach. V. Abraham. VI. Hagar in de Woestijn. VII.

{==91==} {>>pagina-aanduiding<<}
Esther. VIII. Mozes. IX. Jozef. X. David en Goliath. XI. Job. XII. Daniel.


Hendrik en Maria, of de ouderlooze Kinderen. Eene treffende en leerzame Geschiedenis voor de Jeugd. Door Amalia Schoppe, geb. Weise. Uit het Hoogduitsch. Met Plaatjes. Te Amsterdam, bij ten Brink en de Vries. In kl. 8vo. 150 Bl. f 1-25.

Ja, wel mag dat eene treffende en leerzame geschiedenis heeten! Zelden lazen wij een werkje voor de jeugd met meer genoegen, dan deze Hendrik en Maria. Het heeft niets van dien waanwijzen redeneertrant, of van die oppervlakkige, dorre zedekunde, die men wel eens in boekjes van dit genre aantreft. Er heerscht in deze geschiedenis een lieve, zachtgestemde, en voor de jeugdige vatbaarheid welgetroffen toon. Blijkbaar heeft zij de strekking, om in het jeugdige hart zaden van kinderlijke godsvrucht en van stil, eerbiedig vertrouwen op de wijze Voorzienigheid te strooijen. Zien wij wél, dan heeft de bekwame Schrijfster, die zich op eene voortreffelijke wijze van hare taak gekweten heeft, zich eigenlijk voorgesteld te schrijven voor kinderen van eenen leeftijd van zes tot twaalf jaren. Waarlijk! zulke welrijpe en smakelijke vruchten, al zijn zij ook uitheemsch, verdienen het, dat zij van vreemden bodem tot ons worden overgebragt. De vertaling is zeer vloeijend; en, is zij getrouw, dan heeft de Vertaler, die voor zijne taak wel berekend toont te zijn, den onderhoudenden schrijftrant van het oorspronkelijke wel gevat en volgehouden. Alleenlijk stootten wij, bl. 81, op het woord regtmatigen, hetwelk daar niet behoort; en een weinig verder, bl. 85, op de uitdrukking: Deze kinderen enz., alwaar het voornaamwoord een Germanisme doet hooren. Ook de Uitgevers hebben lof, zoo wegens de nette uitvoering, als den matigen prijs, waarop het boekje is gesteld; welk laatste ons dan ook vrijmoedigheid geeft, om het aan ouders en opvoeders tot een geschenk aan hunne lievelingen met ruimte aan te prijzen.


Les fêtes interrompues, ou la campagne de dix jours. Par A.G.L. Thesingh, née Leyer. Nimègue, chez J.F. Thieme. 1832. 8vo. f : - 40.


{==92==} {>>pagina-aanduiding<<}

Dit boekje is wel geschikt, om jongelieden, die reeds eenige vorderingen in het Fransch gemaakt hebben, in het lezen en de kennis dier taal meer te oefenen, en om hun tevens het gebeurde in den roemrijken tiendaagschen veldtogt in het geheugen te helpen bewaren. De Schrijfster heeft bovendien hare voordragt zoo ingerigt, dat daardoor ook gevoelens van liefde voor het Vaderland en het regerend Huis bij de jeugd kunnen worden aangekweekt. Als leesboekje bij het huiselijk onderwijs en op de scholen kan alzoo van dit werkje een nuttig gebruik gemaakt worden.


Een Lettervermaak en huisselijk Tafereel, voor de Nederlandsche Jeugd, bevattende Gesprekjes en meer dan honderd vijftig tweeregelige Versjes. Te Amsterdam, bij J.H. van Heteren. 1832. In kl. 8vo. f : - 25.

Wij willen gaarne aannemen, dat de Schrijver van dit boekje, de vriend, dien hij in zijn voorberigt bedoelt, en de uitgever het, alle drie, opperbest met de Nederlandsche jeugd meenen. Maar zal goede meening ook goede en rijpe vruchten voortbrengen, dan dient zij met oordeel des onderscheids gepaard te gaan. En of dit bij de drie Heeren wel het geval is geweest, toen zij tot de uitgave van dit boekje besloten, wordt door de meeste der hier voorkomende tweeregelige versjes, voor het minst, zeer twijfelachtig gemaakt, en door die van zulk alooi, als wij er hier laten volgen, luide wedersproken:

Vrij te zijn, als 't hollend paard, 
Is geen halve centje waard. 
 
Jakobs vlijt en winst verdeelen 
Bouwen huizen als kasteelen. 
 
IJzerkaauwers vindt men zelden, 
Als die zich op kermis melden. 
 
Iets - hoe onbegrijplijk! - iets, 
Zegt men, is nog min, dan niets. enz. 


Ja, wel is het onbegrijpelijk, hoe iemand op de gedachte komt, om door zulke laffe rijmpjes voor de jeugd nut te kunnen stichten!


Gedichtjes voor Kinderen, van Alphen nagezongen. Door Dr. K.S. Te Groningen, bij M. Smit. 1832. In 12mo. f : - 20.

Het kan zijn, dat Dr. K.S. een welwillend kindervriend is, en als zoodanig gemeend heeft, den kleinen met de uitgave zijner versjes dienst te doen; maar als Dichter kunnen wij hem geenen lof toekennen. Bij het aantal goede kindergedichtjes, dat wij bezitten, verheft zijne proeve zich al te weinig boven het middelmatige, om eene navolging van van alphen's Gedichtjes te mogen heeten. De Schrijver had dus wél gedaan, dezelve niet voor de openlijke uitgave te bestemmen.






{==93==} {>>pagina-aanduiding<<}

Boekbeschouwing.

Hugonis Grotii Annotationes in Novum Testamentum. Denuo emendatius editae. Volumen VI. continens Annotationes in Pauli Epistolas ad Romanos, Corinthios, Galatas. 8vo. maj. 602 pagg. Vol. VII. continens Annotationes in Pauli Epistolas ad Ephesios - Philemonem et in Epist. ad Hebraeos. 518 pagg. Vol. VIII. continens Annotationes in Epistolas Catholicas et Johannis Apocalypsin. 460 pagg. Groningae, ex officina W. Zuidema. 1828-30. 8vo. f 14 - :

De steller dezer aankondiging vereenigt zich ten volle met het goede, door den Recensent der vorige deelen van deze nieuwe uigave der Annotationes in N.T. van grotius gezegd. Sedert lang gebruikt hij met het hoogste genoegen en nut dit meesterstuk, dat zich tot eene vraagbaak voor alle Christelijke Bijbeluitleggers in Europa heeft verheven, ofschoon werk, niet van een' Godgeleerde ex prosesso, maar - een bijkans eenig verschijnsel in de letterkundige geschiedenis - van eenen Regtsgeleerde en Staatsman. De groot, wien de Heer de clercq niet ten onregte de grotius van Europa noemt, heeft in zijne Annotationes den koninklijken weg der historisch-grammatikale uitlegging van het N.T. bewandeld; en zoo lang de Godgeleerde zijne geheele wetenschap - de Godsdienstleraar zijne verkondiging van de leer der zaligheid op den gezonden zin der Heilige Schrift bouwen, zoo lang zal 's mans werk worden geëerbiedigd en gebruikt, hoe ook sommigen (*), met verschillende inzigten, den roem van

{==94==} {>>pagina-aanduiding<<}
onzen landgenoot als Bijbeluitlegger hebben pogen te verdonkeren. Dankbaar moeten wij het inderdaad erkennen, dat geen gering gedeelte van het licht, waarin zich de echt liberale Theologant in onze dagen verheugt, door grotius is ontstoken.
Het is dus niet te verwonderen, dat dit werk meermalen werd uitgegeven; als: te Parijs 1644, 1646, 1649; te Londen 1660; te Amsterdam 1679, 1698; te Bazel 1732; te Erlangen en Leipzig 1755 en volg. bezorgd door c.e. de windheim; te Halle 1775 door vogel en doederlein; terwijl het almede is afgedrukt in de Biblia Critica, Francofurt. 1695, en in calovii Biblia Illustrata, Dresd. 1719. Maar desniettegenstaande waren deze Annotationes van grotius niet gemakkelijk te bekomen; waarom dan ook de uitgave, waarvan wij de laatste deelen aankondigen, met graagte ontvangen en in veler handen is. Trouwens het boek verdient nocturna versari manu, versari diurna. Inzonderheid willen wij het ernstig aangeprezen hebben aan onze aankomende Godgeleerden op de vaderlandsche Hoogescholen. Zij mogen er zich het uitgebreidste nut van beloven; terwijl het schoone Latijn - eene zeldzame verdienste in Exegetische schriften - ook langere aantekeningen met veel genoegen lezen doet.
Indien alleen deze deelen geheel doorgelezen en met eene of andere vroegere uitgave doorgaande vergeleken te hebben, bevoegd maakte tot aankondiging en recensie, dan verklaart zich Rec. daartoe onbevoegd; maar hij heeft toch hier en daar zich van de naauwkeurigheid van dezen afdruk overtuigd, en vindt alle reden, om den uitgever dien lof te geven, waarop deze aanspraak heeft; terwijl hij hoopt, dat de bladwijzers, uit welke het volgende, laatste deel zal bestaan, zich door dezelfde naauwkeurigheid zullen kenmerken.






{==95==} {>>pagina-aanduiding<<}

Leerredenen naar de behoeften van onzen leeftijd, door Joannes Clarisse. Te Groningen, bij J. Oomkens. 1831. In gr. 8vo. XII en 293 bl. f 2-80.

In het Voorberigt, dat den titel des boeks regtvaardigt of verklaart, zegt de Hoogl. veel met weinige woorden, daar de gunstige, maar ook de ongunstige zijde van het tijdperk, dat wij beleven, in eenige hoofdtrekken wordt aangewezen. Ieder Leeraar behoort bestendig acht te geven op de teekenen der tijden, ten einde steeds zijne prediking te wijzigen naar de behoefte der hoorders. Prof. clarisse toont, deze, weleens moeijelijke, kunst zeer goed te verstaan. De Leerredenen, hier aangekondigd en acht in getal, mogen ten bewijze strekken.
Ongemeen belangrijk is het onderwerp der eerste. Na korte Inleiding en aanwijzing van het verband der tekstwoorden (Zach. VIII:19b.) noodigt de Prediker uit, om over de pligtmatige vereeniging van waarheidsliefde en vredelievendheid zóó te peinzen, dat wij I. de zaak zelve regt leeren verstaan; II. het pligtmatige er van behoorlijk inzien en erkennen, en III. dezelve in den huiselijken en maatschappelijken kring, en in het godsdienstige, naar den geest der Profetie en des Evangelies, betrachten. In het eerste gedeelte wordt de waarheidsliefde omschreven en zeer juist onderscheiden van datgene, wat men weleens te onregt voor waarheidsliefde houdt - zoo ook de vredelievendheid, welke men geenszins met onverschilligheid of dubbelhartigheid moet verwarren. Over de mogelijkheid en noodzakelijkheid van de vereeniging dier beide deugden spreekt de Hoogl. uitvoeriger in het tweede gedeelte, en besluit voorts met gepaste opwekkingen. Gewisselijk, zoodanig prediken is naar de behoefte van onzen tijd.
De tweede Leerrede heeft dit opschrift: Jezus' uitspraak over Nathanaël. De tekst (Jo. I:48) wordt uit drie oogpunten beschouwd: I. als een scherp verwijt voor de Israëlieten van dien tijd, II. als eene ge-
{==96==} {>>pagina-aanduiding<<}
heel ongemeene lofspraak op nathanaël, en III. als eenè proeve der volstrekt eenige grootheid van den Heer jezus zelven. Op dit plan is zekerlijk wel eenige aanmerking te maken. De Hoogl. erkent zelf (bl. 40), dat het drie geheel uit elkander loopende oogpunten zijn. Maar liggen ze dan duidelijk in den tekst? Hier wordt ondersteld, dat de lofspraak op nathanaël ingewikkeld eene beschuldiging van bedrog in woord en wandel tegen de land- en tijdgenooten te kennen geeft. Rec. moet bekennen, dat de bijgebragte redenen hem geenszins voldoende zijn voorgekomen. De vraag is, of nathanaël en anderen, die tegenwoordig waren, de woorden des Heilands in zoodanigen zin hebben kunnen en moeten opvatten. Aan den toon des Sprekers moest het blijken, of Hij te kennen wilde geven, dat een Israëliet zonder bedrog eene zeldzaamheid, eene uitzondering op den algemeenen regel, een ongewoon en nieuw verschijnsel (bl. 42) ware. Doch waaruit blijkt, dat jezus met zekeren ophef en eene soort van verwondering zoo gesproken hebbe? Men kan immers ook aannemen, dat de woorden op den zachten toon der goedkeuring geuit werden; en hiervoor is meer reden, dewijl de Heiland thans eerst in het openbaar optrad, als Messias. Nathanaël was buiten twijfel een der genen, die
hoopten op Israëls verlossing. Filippus ontmoette hem, en sprak verblijd: Wij hebben Hem gevonden, van wien mozes in de Wet geschreven heeft, en de Profeten - jezus, den Zoon van jozef, van Nazareth. Dat scheen hem onmogelijk toe, zoodat hij twijfelende uitriep: Kan uit Nazareth iets goeds zijn! Filippus zeide op vasten toon: Kom en zie! En nathanaël toonde zich terstond gewillig, om te komen en te zien. Dit is het, wat jezus in hem prijst, en door de uitdrukking: een Israëliet, in wien geen bedrog is, aanduidt. Eenvoudige opregtheid, die voor overtuiging vatbaar maakt, wordt bedoeld. Doch al ware de opvatting van clarisse te verdedigen, dan nog meent Rec., dat, hetgene bl. 43 en volg. over het be-
{==97==} {>>pagina-aanduiding<<}
driègelijk karakter der Joden wordt gezegd, hier kwalijk past en ook niet in allen deele naauwkeurig is. Hij althans zou hunne zoo diepe verachting bij de oude volken, hunne verdenking van algemeenen menschenhaat, niet alleen, niet voornamelijk aan hunne bedriegelijke handelwijze toeschrijven. Daartoe werkten andere oorzaken mede. Rec. verwonderde zich, het berispelijke, dat zich reeds in den - anderzins vromen - stamvader der Israëlieten (jakob) ontdekt had, en hetgene tot op den huidigen dag toe nog maar al te zeer schijnt te blijven heerschen, en zelfs wel eens geacht wordt - behoudens loffelijke uitzonderingen - een kenmerkende trek van hun (der Joden)
nationaal karakter te zijn, hier aangevoerd te zien, ter bevestiging, dat het listig bedriegen den Israëlieten in jezus' tijd ook voorzeker algemeen eigen was. Voor het overige bevat deze Leerrede zeer veel belangrijks, dat thans vooral ook behartiging verdient, ofschoon niet alles regtstreeks uit den tekst schijnt te volgen.
In de derde Leerrede wordt de toestand en het gedrag der eerste Evangeliedienaren voorgesteld, als een bewijs voor de waarheid en Goddelijkheid der Evangelieleer, naar 2 Kor. VI:3-10. Vooraf gaan eenige zeer gepaste aanmerkingen over de beide Brieven in het algemeen en over den tekst in het bijzonder. Tot verdediging en staving der Evangelieleer, wordt de inhoud van denzelven gebragt tot de vier volgende punten: I. paulus ontdekt ons zijne overtuiging aangaande de leer, welke, en het karakter en gezag, waarmede de Apostelen dezelve voorstonden; II. paulus geeft de ontmoedigende, ja afschrik verwekkende omstandigheden op, onder welke zij het deden; III. paulus doet hunne denkwijze en gezindheden daaronder kennen, en IV. paulus verklaart zich over hunne gemoedsgesteltenis bij dat alles. Met ongemeen genoegen heeft Rec. deze preek gelezen, en kan dezelve ten sterkste ter lezing aanprijzen, vooral ook aan zoodanige jongelingen, die zich tot het predikambt voorbereiden. Uit de toepassing

{==98==} {>>pagina-aanduiding<<}
worde hier het volgende, als proeve, medegedeeld: ‘Kan het één oogenblik in bedenking komen, of wij het Evangelie met een vol, onverdeeld, ongeschokt geloofsvertrouwen te omhelzen hebben? Ongelukkigen voorwaar, die anders denken, gezind zijn en handelen! Wat wilt gij dan toch meer, gij, die nog twijfelt? Zoo de heiligheid en de krachtige en weldadige inwerking op het hart en den wandel geen beslissend kenmerk der Goddelijkheid van deze leer is, waarin zal men dan toch zoodanig een kenmerk vinden? Zegt gij: Er zijn toch zoo vele zwakke, kleingeestige, slechte menschen onder de Christenen! zeg veel liever: Er zijn zoo weinig echte, ware belijders, die ook gelooven, hetgene zij belijden. Het Evangelie bezit geene tooverkracht; het moet omhelsd en gevolgd worden; dan blijkt het eene Godskracht tot zaligheid te zijn. Zegt gij: Ik ondervind die kracht aan mijn gemoed, in mijn leven niet! ik antwoord: jezus zegt: Zoo iemand wil den wil doen des hemelschen Vaders, die zal van mijne leer bekennen, of zij uit God is. En nu, wilt gij wel, wel waarlijk, altijd, in alles, dien heiligen wil opvolgen? De hand in den boezem, T.! wat zegt gij?’
In de vierde Leerrede beschouwt de Hoogl. de vreeze des Heeren als des menschen ware wijsheid. Over den tekst (Job XXVIII:28) wordt eerst het noodige ter opheldering gezegd, en voorts de ware wijsheid voorgesteld, I. als den mensch volkomen waardig, II. als zijne meest dringende behoeften vervullende, III. als voor ieder mensch in het bijzonder toegankelijk en verkrijgbaar, en IV. als bestendig en bijblijvend. Ook dit onderwerp, belangrijk op zichzelve, is op eene voortreffelijke wijze behandeld.
Hetzelfde kan te regt en met vollen nadruk van de vijfde Leerrede, eene godvruchtige beschouwing van den Sterrenhemel, over Ps. VIII:4, 5, gezegd worden. Het is geene gemakkelijke taak, zoodanige stof voor eene gemengde schare zóó te behandelen, dat allen voor verstand en hart er nut uit trekken kunnen. De Hoogl.

{==99==} {>>pagina-aanduiding<<}
heeft buiten twijfel den regten toon getroffen, die belangstelling moet wekken; en ook eenvoudigen kunnen zoodanige prediking verstaan. Men oordeele naar den aanhef, die aldus luidt: ‘De onkundigste, de minst onderwezene mensch, die, ongewoon aan nadenken, den geheelen dag met het aangezigt naar de aarde gebukt gaat, uit welke zich zijn zweet en arbeid de eerste nooddruft moet opdelven; - de mensch, wien nimmer vergrootglas of verrekijker te hulpe kwam, om iets van de ware gesteldheid des hemels te kunnen, en wiens onkunde hem zelfs alle nieuwsgierigheid (weetgierigheid) benam, om er iets van te willen leeren kennen; - die mensch, wanneer hij echter, in eenen helderen avond, van akker of werkplaats, naar zijne geringe en nederige hut of stulp wederkeert, en nu den hemel, gloeijende van al de lichtende stippen, als een verbazend groot gewelf boven zich ziet; kan hij nalaten, daardoor eenigermate getroffen te worden? Hoe hoog is die hemel boven de aarde! Hoe ontzaggelijk ruim en wijd! Hoe verre omringt hij het aardrijk aan alle zijden! Welk een schoon en aangenaam gezigt! Welke zonderlinge vereenigingen en groepen van die lichtpunten! Hoe stikkeren en tintelen bijna allen! Hoe statig en eenparig is weder de glans van sommigen! Hoe veel grooter zijn deze, dan meest al de anderen! Welk eene bestendige orde in aller opkomen en ondergaan! Welk een verbazend groot en heerlijk gebouw! Wat moet de Maker daarvan magtig en wijs zijn!’ enz. Van deze beschouwing des Sterrenhemels wordt voorts in het tweede gedeelte der Leerrede gebruik gemaakt, om op te wekken tot nederigheid en tot dankbaarheid.
De zesde Leerrede, met het opschrift: De gaven des Heiligen Geestes verbonden aan de prediking des geloofs, heeft tot tekst Gal. III:5. Blijkens de Inleiding, werd dezelve uitgesproken op den dag der viering van het Christelijk Pinksterfeest. De Hoogl. beschouwt de bekende Pinkstergebeurtenis alleen als het begin van het-
{==100==} {>>pagina-aanduiding<<}
geen voortaan zou blijven plaats hebben, al zou het ook vervolgens zoo sterk niet meer in het oog vallen. Moest ut langzamerhand het buitengewone ophouden, de meer gewigtige gaven zouden 's Geestes aanzijn en werkzaamheid waarborgen tot aan de voleinding der wereld. Na behoorlijke opheldering van den tekst, belooft de Prediker, in het tweede gedeelte, aan te wijzen, van welk een gebruik voor alle Christenen, overal en te allen tijde, datgene zij, wat paulus in den tekst schreef naar de behoeften zijner eerste lezers. Hier nu wordt in eenige hoofdtrekken de geschiedenis der Christelijke Kerk geschetst, voor zoo verre namelijk van eersten af tot op onzen tijd er steeds waren, die Joodschgezinde denkwijze in plaats van Evangelieleer aannamen, en door werken der Wet, niet door Geloofspredikatie, behouden wilden worden. De Kerkhervorming in de zestiende eeuw wordt eene tweede invoering van den Christelijken Godsdienst naar derzelver (deszelfs, zoo men den Godsdienst schrijft) waren aard genoemd, en gewaarschuwd tegen toongevende, geleerde of ongeleerde keurmeesteren - tegen hen, die geacht worden of lang geacht zijn, pilaren te wezen, als ook tegen zekere personen,
die zelve nog der dienstbaarheid aan den man, die zich petrus' Opvolger en christus' Stedehouder noemt, onderworpen zijn, en anderen aan die dienstbaarheid onderworpen willen houden, en niets onbeproefd laten, om Protestanten van de zuivere Geloofspredikatie afvallig te maken. Rec. zoude hier zoodanige behandeling niet verwacht hebben, maar eene aanwijzing, hoedanige gaven van den Geest ook nu nog met de prediking van het Evangelie gepaard gaan, of hoedanigen invloed het reine Christendom heeft op waardige belijders. Ook meent hij te mogen twijfelen, of niet misschien deze of gene der hoorders hier en daar eene enkele uitdrukking tegen de bedoeling des sprekers zou hebben kunnen opvatten.
De zevende Leerrede is over Rom. XI:33-36, en heeft dit opschrift: De diepe wijsheid van Gods bestuur geëerbiedigd. Dezelve werd uitgesproken den 16 Nov.

{==101==} {>>pagina-aanduiding<<}
1828, toen de diep bedroefde vader, na den dood des waardigen zoons, voor de eerste maal optrad, om het woord des levens te verkondigen. Dat treffend verlies had invloed op keuze en behandeling des onderwerps. Dit is merkbaar en wordt erkend in de Inleiding, doch tevens gezegd: Ik sta daartoe (om van eigen lijden en eigen gemis te spreken) niet aan deze plaats. Van God en christus, van de hoogste belangen der menschheid, van dood en eeuwigheid, van deugd en godsvrucht, mag en moet - en wil ik dan ook - ook alleen - spreken. Slechts enkele woorden van den tekst hadden eenige opheldering noodig. Bij den voor ieder mensch zoo belangrijken inhoud kon de Hoogl. dus te langer stilstaan, en doet dit op eene wijze, welke heiligen eerbied inboezemt, en allezins geschikt is, om lijdenden te bemoedigen en tot Christelijke onderwerping te bewegen.
Het onderwerp der laatste Leerrede is: Christelijke gelijkmoedigheid, in het voorbeeld van Paulus aangewezen; de tekst, Filipp. IV:10-20. Met bijzonder genoegen heeft Rec. vooral ook deze preek gelezen. Rijk in leering, ongemeen stichtelijk en opwekkend is dezelve. Welligt ware het echter niet minder nuttig, nog iets meer opzettelijk te doen opmerken, hoe het Christendom die zoo wenschelijke gelijkmoedigheid of vergenoegdheid bevordert. Dit wordt wel te kennen gegeven, maar zou toch beter nog kunnen uitkomen. Paulus was niet altijd zoo gelijkmoedig geweest; hij zelf had moeten leeren, vergenoegd te zijn in hetgeen hij was.
Moge deze bundel in veler handen komen en, onder Gods zegen, nut stichten, maar vooral die Christelijke gelijkmoedigheid onder allerlei lotwissel bevorderen, welke zoo geheel verschilt van onaandoenlijkheid of onverschilligheid!






Beschouwing, van den invloed, welke de herinnering aan vroeger genoten hulpbetoon van onzen magtigen God, op ons behoort te maken. Eene Leerrede over

{==102==} {>>pagina-aanduiding<<}
Nehemia IV, 14b. gehouden, den 17 Junij 1832, door J. Muntendam, Predikant te Nijmegen. (Ten voordeele van het Vaderland.) Te Nijmegen, bij D.J. Haspels. 1832. In gr. 8vo. 23 Bl. f : - 35.

Wij schrijven den titel af, zoo als dezelve gedrukt staat. Vele leden der Nijmeegsche Gemeente hadden de preek met belangstelling gehoord, en wenschten dezelve gaarne nog eens te lezen. D. muntendam kon echter in het eerst hiertoe niet besluiten; dan daar men aanhielt (aanhield), kon ik, zegt hij in het Voorberigt, den vriendendrang niet langer wederstaan; maar geef mijne eenvoudige toespraak, ja, met de bewustheid, dat dezelve niets bevat hetgene ook niet elders te vinden is en door anderen, even goed, en veel beter, en roerender gezegd en geschreven is; doch tevens met vertrouwen, dat men mijn doel niet miskennen zal. Dus oordeelt de Eerw. muntendam over zijn eigen werk, en met dit oordeel kunnen en moeten wij ons dan ook ten volle vereenigen; terwijl wij echter gaarne des mans goede bedoeling erkennen.
Vooraf gaat eene korte korte toelichting van den tekst. Dan volgt I. de bedoelde herinnering, die zich op den gedenkdag van Waterloo in de eerste plaats en vooral moest bepalen tot de belangrijke gebeurtenissen van Junij 1815. Ook onze voorbeeldige houding te midden van het verward Europa in dezen merkwaardigen tijd wordt te regt gedacht. Wat de Prediker over de oorzaak der tegenwoordige onlusten zegt, is echter voor ons niet zoo geheel overtuigend. Wij meenen, dat de schuld niet alleen bij de volken of bij enkele woelgeesten ligt. Doch de predikstoel is geenszins de geschiktste plaats, om over punten van dezen aard zich uit te laten. Welken invloed de herinnering van hulpbetoon op ons behoort te maken (te hebben), wordt II. aangewezen, en hier aangedrongen op 1. dankbaarheid, 2. ootmoedig vertrouwen, 3. biddend volharden en 4. nederig hopen op eene God verheerlijkende en ons heilrijke uitkomt. Wij hebben

{==103==} {>>pagina-aanduiding<<}
dit tweede gedeelte nog al met genoegen gelezen, en hopen, dat de uitgave der Leerrede moge strekken, om, onder Gods zegen, dat goede ginds en elders meer en meer te bevorderen.
Wij zouden velerlei onnaauwkeurigheden in uitdrukking, stijl, plaatsing van leesteekens enz. kunnen aanwijzen, maar doen dit liever niet, ten einde geen' schijn te geven van te willen vitten of de loffelijke bedoeling tegenwerken.






Godsdienstige Beschouwing der gewelddadige aanranding van ons Vaderland, in November 1832. Door D. Broedelet, rustend Evangeliedienaar te Purmerende. Te Purmerende, bij Broedelet en Rijkenberg. 1832. In 8vo. 26 Bl.

Dit stukje is in een' goeden geest geschreven. Broedelet tracht zijne landgenooten op te wekken, om moed te houden, dewijl God regeert, en deze regering regtvaardig, wijs en hoogst goedertieren is. Men moet volharden en gelooven, dat de uitkomst goed zal zijn. Schijnbare zegepraal der boosheid wordt wel eens middel tot geheele verijdeling van hare snoode ontwerpen. Wij zouden op deze en gene uitdrukking aanmerkingen kunnen maken, doch willen dit geenszins doen, dewijl het geheel eene zoo nuttige strekking heeft.





Specimen psychologico-medicum inaugurale de morbis qui mentales dicuntur, quod - publico et solemni examini submittit Joannes Petrus Heije, Amstelaedamensis, a.d. 28 Junii 1832. Lugd. Betav. apud Haak et Socios. 8vo. pp. 60.

Ware de geëindigde akademische loopbaan de eindpaal der wetenschap, dan konden de billijke eischen tot het ontvangen van een welbewerkt proefschrift op het scherpst gesteld worden. Gaat echter met het openen der groote akade-
{==104==} {>>pagina-aanduiding<<}
mische gehoorzaal eerst de eigenlijke poort open tot de niet dan aan het graf ophoudende studie, zoo verkrijgt alles een geheel ander voorkomen, en leidt tot eene dien ten gevolge meer gewijzigde beoordeeling.
Voor eenen kweekeling, die de akademische lessen vaarwel zegt, zoude in elk ander geval eene verhandeling over de ziekten der ziele een hoogst gewaagd onderwerp zijn. Wanneer hij zijnen werkkring aan de Hoogeschool besluit, neemt het verder onderzoek omtrent de kennis en behandeling dezer ziekten eigenlijk eerst eenen aanvang. Moeijelijk zoude het vallen, nu reeds te willen beoordeelen, wat waarschijnlijk (probabiliter) of minder waarschijnlijk is. (Voorr. bl. 4.) Wat wordt er niet al oefening, ondervinding, menschenkennis enz. vereischt, om een zoo teeder, belangrijk en diepzinnig onderwerp niet slechts behoorlijk te behandelen, maar ook met vrucht voor hetzelve werkzaam te zijn!
Maar laat ons niet verder uitweiden. De Heer heije zegt zelf, dat hij in zich steeds eene roeping gevoelde tot een meer bijzonder onderzoek naar die ongelukkige gesteldheid van den mensch, waar - door het naauw verband tusschen ziel en ligchaam, op eene onverklaarbare wijze in een of ander punt op het innigst en onveranderlijkst vereenigd, - beide lijden; ofschoon men zoude zeggen, dat de ziel uit haren aard niet krank kan zijn, terwijl zij nogtans, door haar verband met het ligchaam als in boeijen geslagen, in hare vrije en gezonde werking wordt belemmerd.
Met zulke edele voornemens bezield, is het, of heije zegt: Mijne mij opgelegde taak heb ik in het algemeen afgewerkt; thans opent zich voor mij eene bijzondere baan, welke ik mij gedrongen gevoel af te loopen. Verre van mij verwijderd hangt de kroon der overwinning; den lauwer, dien anderen reeds onmiddellijk kunnen plukken, begeer ik eerst later, als het loon van den strijd, welken ik ga beginnen, en zie hier eene eerste proef, hoe ik mij tot dezen strijd denk toe te rusten.
Het doel is verheven; het getal der arbeiders is ge-
{==105==} {>>pagina-aanduiding<<}
ring, ofschoon de oogst naar handen verlangt. Wij zijn het echter met den jeugdigen Schrijver niet eens, dat wij in dezen tak der wetenschap zoo zeer achterlijk zijn: alles, wat bij den buitenlander schittert, is niet altijd van een daaraan beantwoordend gehalte. De weg, dien hij aanvankelijk inslaat, voorspelt, dat hij voor het vervolg eerder betere dan mindere middelen, dan welke in deze treurige gevallen dikwijls vruchteloos worden aangewend, zal bezigen; en zoo wenschen wij den jongen Geneesheer heil en voorspoed op het pad, hetwelk hij zal betreden, en Gods zegen over zijne welgemeende pogingen. Mogten zij strekken, om velen datgene terug te geven, waardoor God alleen verheerlijkt en gediend kan worden in geest en waarheid!
Rec. wenscht den Schrijver en zichzelven verlenging des levens en het ongekrenkt genot der edelste vermogens; zoo komt er welligt nog gelegenheid, om elkander weder te ontmoeten, en dan over dit onderwerp iets meer.





Berigten, betreffende de Aziatische Cholera te Amsterdam en in andere deelen des Rijks, onder medewerking van G. Vrolik, C.J. Nieuwenhuys, H. Haakman, F. van der Breggen, Cz., H.W. van Rossem, M.W. Luber, W. Baarslag en van de Geneeskundigen in de onderscheidene Cholera-Hospitalen, uitgegeven door W. Vrolik. Te Amsterdam, bij C.G. Sulpke. 1832. In gr. 8vo. Iste en IIde Stuk. 114, en Naamlijst der Choleralijders te Amsterdam enz. 119 bl. f 2-40.

Het is een gelukkig denkbeeld, dat meerdere Artsen zich vereenigen, om gezamenlijk de uitkomst hunner bevindingen mede te deelen. Het is tevens een aangenaam verschijnsel; het getuigt van eene eensgezinde werking tot het groote doel, - de vruchten der ondervinding niet te laten verloren gaan. Wanneer nu elke ver-
{==106==} {>>pagina-aanduiding<<}
eeniging getrouw blijft aan het beginsel, om door gevoelens zich te laten leiden noch wegslepen, maar enkel daadzaken te leveren, dan is het om het even, wie de verzameling besture; hij zij voor- of tegenstander der besmettelijkheid, hij sta slechts de waarheid voor. Wie nu bij de bloote ondervinding niet altijd kan stilstaan, wie ook gevolgtrekkingen wil maken, hetwelk mede zijne nuttigheid heeft, die onthoude zich slechts, uit enkele daadzaken algemeene besluiten te willen opmaken, en vooral om de pas verkregene ondervinding terstond algemeen toepasselijk te willen maken. Waar verschil van gevoelen heerscht, (en hoe zou dit anders kunnen?) eerbiedige men de gevoelens, en gedrage zich onderling niet als Leden van den Poolschen Rijksdag, of Vertegenwoordigers eener Kamer, die voor hun gevoelen schreeuwen omdat zij de waarheid miskennen, juist hunne gevoelens moeten uitkraaijen, en deswege door de toekijkers op de galerijen uitgejouwd en uitgefloten worden.
Dr. arntzenius is met zijne bijdragen tot de kennis en behandeling van den Aziatischen Braakloop in Nederland voorgegaan; de Hoogleeraar w. vrolik heeft berigten verzameld, en te Utrecht zal de Hoogleeraar j.p.j. de fremery de bevindingen van sommige kunstgenooten in een daartoe bestemd Archief nederleggen.
Laat ons kortelijk doorloopen, wat wij in de voor ons liggende berigten aan de goede zorg van Prof. w. vrolik verpligt zijn.
In eene korte, welgestelde voorafspraak ontvouwt de Heer vrolik, wat hem bewogen hebbe, als verzamelaar op te treden. Hij worde in staat gesteld, daadzaken mede te deelen, wier kennis nuttig en belangvol kan gerekend worden; zoo doende zal het getal schriften over de Cholera niet meer onnoodig vermeerderd worden. Nederland levere ook hier zijn deel, en toone, dat het in wetenschap niet achterstaat, terwijl het op andere wijze zoo luisterrijk voortstreeft. Het onderscheide zich ook hier door die edele eenvoudigheid,

{==107==} {>>pagina-aanduiding<<}
welke steeds de wetenschappelijke leus onzer voorouders was; onderscheide zich van hen, die stelselzucht en mode of sleur voorstaan, deele slechts ware en eenvoudige ervaring mede, en overeenstemming heersche tot het groote doel ook onder de Geneesheeren bij verschil van gevoelens, zoo als dit in onze Raadzalen, bij onze Volksvertegenwoordigers, onder onze Krijgsoversten en Vlootvoogden, tot heil der goede zaak, wordt waargenomen.
Ofschoon de Heer w. vrolik in zijne voorafspraak zegt, slechts als verzamelaar op te treden, opent hij nogtans dezen bundel met een Geschiedkundig overzigt van de maatregelen ten behoeve van Cholera-lijders te Amsterdam, bl. 1-18. Dergelijke stukken zijn noch voor uittreksels, noch voor beoordeeling vatbaar. Zij behooren, om wél verstaan, in derzelver geheel gelezen te worden. Dezelve te beoordeelen, is altijd gewaagd, dewijl hetgeen men soms zoude denken dat voor verbetering ware vatbaar geweest, door plaatselijke omstandigheden niet anders heeft kunnen geschieden. - Niet onbelangrijk is het verhandelde over de begraving der lijken gedurende den Cholera-tijd, bl. 14-18.
Bl. 18-25. Twee gevallen van behandelde Cholera door de H.H. davids en rive, mede voor geen uittreksel vatbaar.
De lijkopening bl. 25-29 bevestigt het meermalen waargenomene. Hier schijnt het ruggemerg geene bijzondere aandoening opgeleverd te hebben, en dus ook het onbepaald uitgedrukte gevoelen van eenen enkelen wederlegd te worden, dat de Cholera van eene aandoening van het ruggemerg uitgaat.
Bl. 29-34 bevatten mededeelingen uit de Registers der Cholera-Hospitalen.
Van bl. 34-43 deelt vrolik de geschiedenis van het onstaan en de verspreiding der Aziatische Cholera te Amsterdam mede. Zij schijnt van Rotterdam met een veerschip daarheen gebragt te zijn. Zij heeft zich toen wel niet onmiddellijk verder verspreid; maar het

{==108==} {>>pagina-aanduiding<<}
duurde toch niet langer dan tot den 7 à 11 Augustus, en zij was er.
Het tweede Stuk begint met een ziektegeval, medegedeeld door c.j. van cooth, uitvoerig beschreven, met daarbij gevoegde lijkopening.
Een volgend ziektegeval zal dienen ter beantwoording van de vraag: Is het noodig, dat de Aziatische Cholera, om dien naam te verdienen, zich in alle de haar kenmerkende verschijnsels vertoone? Wij gelooven met de Hoogleeraar van der breggen, bij eigene ondervinding, van neen. Hiervan strekt ook dit ziektegeval ten bewijze. Deze waarneming zoude door meerdere gestaafd kunnen worden. Bl. 57-62.
De Heeren davids en rive deelen, bl. 63-78, ziektegevallen van Cholera met opvolgenden typheuzen toestand mede. Ook Dr. j. van lier geeft verslag van een ziektegeval, bl. 79-83.
Nu volgen berigten uit de Cholera-Hospitalen, bl. 83-91.
De Heer vrolik vervolgt van bl. 91-106 zijn verslag, en het moet voor elk, die medegewerkt heeft, eene streelende voldoening zijn, dat de invloed der genomene maatregelen op den gang der ziekte op den duur weldadig is gebleven, gelijk de uitkomst dit bewezen heeft.
Staten en wederom eene naamlijst besluiten dit Stuk. Moge belangstelling van land- en kunstgenooten hetzelve nog door meerdere doen volgen!





De behandeling van den Aziatischen Braakloop in de Ziekenhuizen te Berlijn. Uit een Berigt der tot onderzoek van denzelven naar Berlijn gezondene Zwitsersche Geneesheeren Dr. Gosse en Dr. Volmar, gedagteekend Berlijn, den 17 Dec. 1831. Uit het Hoogduitsch vertaald. Te Nijmegen, bij D.J. Haspels. 1832. In gr. 8vo. 39 Bl.


{==109==} {>>pagina-aanduiding<<}

Vertaling van een berigt, hetwelk, wat de eigenlijke behandeling van den Braakloop betreft, weinig waarde heeft. Wat helpt mij toch eene algemeene optelling van een aantal geneesmiddelen, die vaak geheel strijdig tegen elkander overstaan; terwijl men moet zeggen, dat vele slechts achter elkander naar de rij af beproefd zijn? Langs dezen weg kan de Geneeskunde in het algemeen en de behandeling der Cholera in het bijzonder weinig winnen. In sommige gevallen trok men tegen enkele verschijnsels te velde (cura symptomatica), waar men welligt anders had behooren te handelen, den aard der ziekte niet uit het oog verliezende.
Geschiedkundig kan het aantal der Ziekenhuizen enz. te Berlijn van eenig belang te achten zijn; ook, in welke evenredigheid de lijders genazen of stierven, onder de behandeling der verschillende hier opgenoemde Artsen. Doch deze berekening mist veel van hare waarde, gelet op het reeds gezegde.
Hoe uiteenloopend in de keus der middelen, komen de Berlijner Artsen hierin met elkander overeen, dat zij de verschijnsels der Cholera aan eene stoornis in het zenuwstelsel, met eene stoornis in die van de bloedvaten, toeschrijven, deze als gevolg van het eerste, en dat deze ziekte het levensproces diep aantast.
Rigtig stelt Dr. prausnitz de physische en psychische behandeling der Cholera op ééne lijn. Jammer maar, dat de stoornissen in het gestel dikwijls zoo snel vervorderen, dat het gebouw gesloopt is, eer men om eene psychische behandeling kan denken! Doch ter voorbehoeding doet zij zeker veel af.
Juist is het denkbeeld van Dr. bahn, dat het zweet niet altijd critisch is.
Wanneer men zulk eene opsomming van geneesmiddelen ziet, kan men zich niet onthouden te denken, dat, leefde moliere nog, deze eeuw hem even veel stof zoude leveren als de zijne. De tabberden en allongepruiken zijn verdwenen, maar veel is nog gebleven.

{==110==} {>>pagina-aanduiding<<}
Goede moliere! hoe scherp gij met ons, arme Geneesheeren, zijt omgesprongen, ik zoude u, leefdet gij nog, toch mijne hulp niet kunnen weigeren; gij hebt het wel erg gemaakt, maar niet altijd ligt de schuld aan u. Dixi!





De Belgen, vóór, gedurende en na den Opstand, door W. Kist. Één Deel compleet. Te Rotterdam, bij de Wed. J. Allart. 1832. In gr. 8vo. IV en 168 bl. f 1-40.

De Schrijver van den Ring van Gyges geeft ons hier, bij wijze van eene soort van reisbeschrijving, in zijnen bekenden onderhoudenden trant, eene karakterschets der Belgen, onder welke hij eenigen tijd verkeerd heeft. Men kan van dat volk, dat geen volk is, bijna niet te veel kwaad zeggen; en echter schijnt het portret ons hier en daar overleden te zijn. Doch beschouwen wij het werkje kortelijk in den zamenhang. In zijn Voorberigt zegt de Heer kist, dit boekje voornamelijk geschreven te hebben, ‘omdat een groot aantal zijner landgenooten die Natie (?) niet regt kent: ten welken einde hij hier in een kort bestek mededeelt, wat hij omtrent hunne opvoeding, karakter en leefwijze heeft opgeteekend, benevens de oorzaak daarvan, naar zijne begrippen.’ Gedurende de Napoleontische overheersching had zijn eerste toertje door België plaats, welks heerlijke ligging hij naar verdiensten roemt; hoezeer er toch in dat land, althans te Boisfort bij Brussel, geene hooge bergen en nog minder hemelhooge gevaarten langs de Maas gevonden worden (wat zouden dan de Alpen wel zijn?), maar slechts liefelijke heuvels, of, langs de Maas, steile, doch geenszins hooge rotsen. Doch het tafereel, hetwelk hij ons van de Fransche heerschappij aldaar geeft, is te zwart: dat Brussel destijds tot die laagte zou vervallen zijn als hij hier schildert; dat de meeste huizen verweloos waren; dat het gras en onkruid welig op de pleinen en straten wasten (wiessen of groeiden), en dat alles, wat men zag, blijken gaf

{==111==} {>>pagina-aanduiding<<}
van groote armoede en morsigheid. Zou men waarlijk bij de bakkers ook Haarlemmer olie en zwavelstokken te koop hebben uitgestald? Dat de schouwburg zoo vol was, terwijl de meeste menschen in armoede leefden, wordt aan zuinigheid toegeschreven, om vuur, licht en bier uit te halen: als zij daaruit kwamen, waren zij vermoeid van het hooren, en konden door den vaak wel zonder eten naar bed gaan, of des noods met water en brood (!) Bl. 13, 14. (Zou de Schrijver, wien de klassische letterkunde niet vreemd is, ook aan de Lydiërs van herodotus gedacht hebben, die speelden om den honger te vergeten?) De belastingen werden verdubbeld; alleen de Fransche ambtenaren leefden in vollen overvloed. Er ging naauwelijks een dag om, dat men niet door inkwartiering gekweld werd; doodarme huisgezinnen moesten twee of drie hongerige soldaten voeden. (Bl. 11.) Zou op het platte land ook wel zoo veel armoede geheerscht hebben, als hier op bl. 6 voorkomt? De bespieding der Fransche Policie, die hier voorgesteld wordt in België den hoogsten graad te hebben bereikt, meenen wij, dat de Schrijver welligt van de Hollandsche Policie onder het Fransche dwangjuk ontleend heeft: want napoleon, die wist, dat wij eene Natie, eene oude, beroemde Natie geweest waren, deed ons, even als aan de Duitschers, de eer van ons te haten en te vreezen; de reeds meer dan half verfranschte Belgen, die hoegenaamd geen Nationaliteit hadden, behoefde hij niet te vreezen, en had, daar zij gedwee voor hem kropen, en zorgvuldig alle sporen van hunnen Nederlandschen oorsprong verborgen, geene reden hen te haten. Waartoe dus zulk eene
gestrenge bespieding? ‘Dat, onder den tiran, te Gent de fabrijken gesloten waren; dat het van bedelaars wemelde, en dat de diligence zoodanig daarvan omringd was, dat men moeite had, om in het logement te komen; dat de voornaamste kooplieden buiten staat waren, om hun gegeven woord gestand te doen, het gras op de straten groeide, en allen, die onder het Oostenrijk-
{==112==} {>>pagina-aanduiding<<}
sche gebied in de fabrijken arbeidden, van honger en gebrek stierven,’ (bl. 35) dit alles is blijkbaar niet slechts overdreven, maar geheel uit de lucht gegrepen, om het onderscheid met de welvaart onder de Nederlandsche Regering te meer te doen uitkomen. Want men weet zeer goed, dat napoleon landbouw en fabrijken bij voorkeur beschermde, en dat het Continentaal-stelsel, dat alle Engelsche goederen van het vaste land weerde, terwijl het ons Vaderland den doodsteek dreigde te geven, daarentegen de Belgische fabrijken, vooral de Genter katoenfabrijken, magtig omhoog hielp; te meer, daar die fabrijkgoederen nu vrijelijk door het geheele Fransche Keizerrijk mogten worden vervoerd; iets, 't welk bij den aanvang van het Koningrijk der Nederlanden der tegenpartije aanleiding tot klagten en vrees voor de gevolgen gaf, die echter, door de fnuiking van den Hollandschen handel ten behoeve der Belgische fabrijken, waardoor deze het Monopolie in onze Koloniën bekwamen, zijn voorgekomen. Immers, wanneer men den luisterrijken staat der Belgische fabrijken even vóór den opstand beschouwt, moet men wel in het oog houden, dat die ten koste der Hollandsche handelsvrijheid zoo hoog gerezen was. Dus spreekt het van zelve, dat een nog meer handelbedervend
systema, gelijk dat van Frankrijk, voor die fabrijken niet ongunstig kon zijn. De tegenwoordige staat, nu België zoo wel voor Frankrijk als (regtens ten minste) voor Nederland gesloten is, kan daarbij niet in aanmerking komen. - Even zoo min kunnen wij denken, dat de werklieden, aan de werf te Antwerpen, over den moeijelijken arbeid klaagden, en den Corsicaanschen dwingeland vervloekten (en dus zoo luid, dat de Schrijver het hooren kon): immers hoe strookt dit met de te voren als zoo onverbiddelijk gestreng en albespiedend geschetste Fransche Policie? Bezwaarlijk zullen ook de leden der Regering te Antwerpen, in napoleon's tijd, stokvischkoopers of slagers geweest zijn (bl. 52).

{==113==} {>>pagina-aanduiding<<}
De Belgische dorpen zijn ook niet, gelijk op bl. 53 te lezen staat, morsige straten, onkenbaar door hoopen van slijk en modder; en althans, wanneer men uit België komt, zal men op de Hollandsche grensdorpen het linnen der vrouwen niet met versch gevallen sneeuw zien wedijveren(!) Zelfs het karakter der Belgen is te zwart geschilderd. Dit schijnt naauwelijks mogelijk omtrent menschen, die zich aan zulke gruwelen hebben schuldig gemaakt als de moordenaars van gaillard te Leuven, die der bezetting te Antwerpen op 26 Oct. 1830, de aanranders der gestrande boot van van speyk, en vooral de genen, welke, terwijl chassé en zijne brave bezetting hunne stad gespaard had, met kannibaalsche woede de krijgsgevangenen met steenen werpen, of de oogen uit het hoofd rukken, op zwemmende menschen, als op eenden, schieten, en op de schepen, met gekwetsten beladen, hun schutgevaarte rigten! En toch - wie zal ligtelijk gelooven, dat in België (bl. 61) de meeste kooplieden bedriegers zijn; dat bijna niemand der dienstboden eerlijk is; dat de slagers opzettelijk een lam doodmartelen zullen; (het katkneppelen, waarvan hij gewaagt, is in de Vereenigde Nederlanden ook niet geheel vreemd.) Ook dit komt ons onwaarschijnlijk voor, dat de Priesters doen gelooven, dat iemand, die, na wreede mishandeling van vrouw en kinderen, in het water valt en dus omkomt, dat moordenaars (en dat wel om 4 franken te stelen), overspelers en brandstichters eeuwig gelukkig zouden zijn, omdat zij in het Roomsche geloof geboren waren. De Heer kist weet immers zoo wel als wij, dat dit alles, volgens de
Roomsche Kerk, tot de doodzonden behoort, en dat zij allen, die daarin sterven, zelfs buiten het Vagevuur sluit, en regtstreeks ter Helle veroordeelt.
Het tweede bezoek van den Schrijver in België was kort na den slag van Waterloo, toen het land van de Fransche heerschappij verlost was, maar eer onze Regering tijd had gehad, alle die weldaden over België uit te storten, waarvoor het zich naderhand zoo schandelijk ondankbaar getoond heeft. De Schrijver bezocht, lezen wij op bl.

{==114==} {>>pagina-aanduiding<<}
59, Leuven ten tweeden male; wij vinden echter in de eerste reis, waarin hij Brussel, Halle (om de beruchte bedevaart te zien), Gent, Brugge, Ostende en Antwerpen beschouwde, van Leuven geen gewag gemaakt. Ditmaal gaat de reis meer oostwaarts over Namen, (waar ons, te midden van het Walendom, de Nederduitsche namen van andreas de mulder, arie ukkel, hendrik van lachem en lukas van malchem vreemd in de ooren klinken) Hoei en Luik, en terug over Tienen en Leuven.
Het derde bezoek, in 1828, schildert België te midden van zijnen schitterenden luister en ongehoorden voorspoed, ten gevolge van 's Konings weldadig bestuur. Veel is hieromtrent bekend; doch men leest toch sommige bijzonderheden, omtrent de verbazende aanbouwingen te Brussel, met een weemoedig genoegen, wanneer men den tegenwoordigen toestand daarmede vergelijkt. Doch zoo wel hier, als in de vorige reisjes, hebben wij opgemerkt, dat de Schrijver de oorzaak der misnoegdheid alléén aan de Geestelijkheid toeschrijft, en dus deze genoegzaam uitsluitend als de oorzaak van den opstand beschouwt. Dit is echter geenszins het geval. De Unie, de heillooze Unie der Geestelijkheid met de zoogenaamde Liberalen, die de drukpers met haren onmetelijken invloed in bezit hadden, en zonder welke de eerste nooit zou geslaagd zijn; die de zoogenaamde fatsoenlijke klasse tegen de Regering wist op te ruijen, gelijk de Geestelijkheid het landvolk en het graauw in de steden, - dit eerst heeft de algemeenheid van den opstand mogelijk gemaakt. En wij weten inderdaad niet, wie de ergste dier beide partijen is. Walgt ons de Priesterpartij door afzigtig bijgeloof, domheid en onverdraagzaamheid in het Godsdienstige, de Demagogen stuiten ons door Godverzakerij en de vernieuwing des gruwelstelsels van robespierre en marat in het Staatkundige. Deze laatste partij heeft vooral daardoor veel kwaad gedaan, dat zij de Fransche Revolutionairen voor de zaak des opstands gewonnen heeft, die, wanneer zij de thans voltooide zege-
{==115==} {>>pagina-aanduiding<<}
praal der Geestelijkheid hadden kunnen voorzien, zekerlijk in 1830 niet in geheele benden naar Belgie zouden zijn getrokken, noch hunne Regering tot zoo veel partijdigheid voor hetzelve als 't ware genoodzaakt hebben. Het is door
middel der Revolutionairen, dat de doorslepene Priesters grootendeels het spits hebben afgebeten; terwijl zij die dwazen, welke voor hen in de bres gesprongen zijn, thans verzaken en verguizen. Dit had de Heer kist meer kunnen doen uitkomen.
Op bl. 110 lezen wij: België is het ware Beotië van Griekenland. Veel te veel eer waarlijk! Waar is de hesiodus, de pindarus, de corinna, de epaminondas, de pelonidas, de plutarchus van die woeste plek te midden van het beschaafd en letterkundig Europa? Neen! de Belgen zijn, gelijk de altijd woelige, oproerige, onbeschofte en half barbaarsche AEtoliërs in Griekenland, dus in Europa, en tot ons ongeluk onze naburen. Jammer, dat dit schoone land door zulke ellendelingen bewoond wordt, wier verbastering de Schrijver teregt aan de Spaansche Regering toeschrijft.
Wat de staaltjes van grootspraak, eer in dronkenschap gesteld, en lafhartigheid aanbelangt, zoo gelooven wij niet, dat de Heer kist te sterk geschilderd heeft; want de jongste Geschiedenis bevestigt alles, wat daaromtrent kan gezegd worden. Men zou ook hebben kunnen doen zien, dat de leugen als 't ware in België thuis is; want de verzameling van leugens, aldaar sedert 1830 gedrukt, zou wel een folio-deel kunnen vullen. Maar overdrijving benadeelt ook de zaak der waarheid; en daarom hadden wij wel gewenscht, dat de Heer kist zich daarvan onthouden had. Al het overtollige schaadt.
In weerwil van het aangemerkte, bevat dit werkje toch veel waars, en is zeer onderhoudend geschreven.






{==116==} {>>pagina-aanduiding<<}

Warschau. Dichterlijke Krijgstafereelen. Door A. van der Hoop, jr. Te Amsterdam, bij Brest van Kempen. 1832. In gr. 8vo. XX en 167 bl. f 2-70.

Op den titel van dezen dichtbundel afgaande, meenden wij, dat deszelfs inhoud zou bestaan uit verschillende, onzamenhangende Tafereelen, die tot elkander in geen verband stonden, dan in zoo verre zij alle betrekking hadden op Warschau of het krijgvoerend Polen. Doch met de lezing tot op bladz. 15 van het Voorberigt genaderd zijnde, ontwaarden wij, dat wij ons hadden vergist: de Heer van der hoop spreekt namelijk aldaar van zijn dichtstuk en van den vorm, dien hij er aan heeft gegeven. Daaruit meenden wij toen te moeten verstaan, dat wij een enkel uitvoerig gedicht, een zamenverbonden geheel, waarin orde en eenheid aanwezig zijn, hadden te verwachten. Spoedig echter kwamen wij weder van deze dwaling terug, en werden in ons eerste vermoeden bevestigd, dat wij hier niets, dan eene verzameling van afzonderlijke, losse gedichten ontvingen, gelijk de titel aanduidt, en geenszins een doorloopend, gevormd en geregeld geheel, hetwelk naar een overdacht en beraamd ontwerp zou aangelegd en afgewerkt zijn, gelijk ons de Autheur op bladz. 15 van zijn Voorberigt schijnt te willen doen gelooven.
Den bundel ten einde gelezen hebbende, verklaren wij, dat, indien men ons de daarin vervatte stukjes voor een aaneengeschakeld dichtwerk wilde opdisschen, er zeker nimmer een zonderlinger en wilder gewrocht onder ons oog zou gebragt geweest zijn. De Dichter heeft ongelijk, met de waarde van zijne verzameling door zulk een voorwendsel te verkleinen, en ons, door van den vorm van zijn dichtstuk te spreken, in den waan te brengen, alsof hij ons waarlijk in deze afzonderlijke zangen of tafereelen een enkel uitvoerig en geleidelijk geheel meende te schenken. Er zou wel geen vormeloozer en brokkeliger dichtstuk uit te denken zijn; en al wat het wild en ongeregeld vernuft van latere Engelsche en Fransche Dichters ons buitensporig, bandeloos en vreemd heeft voorgelegd, zou orde en regelmaat bij zulk eene wonderslachtige eenheid mogen heeten! Van ongeboorder oversprongen zou geen voorbeeld zijn. Alle de dichtmaten en dichtsoorten, de Lierzang, de Descriptie, de Romance, de Elegie, de Hymne (de Dichter zelf telt ze op) zou men in dit zonderling gedicht vermengd, verstrooid, zonder orde of

{==117==} {>>pagina-aanduiding<<}
oordeel, pêle-mêle als te grabbel geworpen vinden; en wij zonden ons wel gewacht hebben, om de ontwarring van zulk een chaos te beproeven en er het scheppingsplan uit op te delven! Indien wij echter de zaak tot hare eenvoudige gesteldheid terugbrengen, en, zonder aan het Berigt des Dichters te hechten, ons aan den Titel houden, die ons Tafereelen - dat is, zoo wij wél verstaan - niet een enkel, maar onderscheidene stukken belooft, dan vervalt deze aanmerking. In het belang des Dichters-zelven meenden wij dezen maatstaf te moeten vasthouden, en den bundel te beschouwen als eene verzameling van Mengeldichten, wier aantal grooter of kleiner had kunnen zijn, zonder aan een der op zichzelf staande stukjes eenige meerdere waarde te geven of te ontnemen.
Deze verzameling van Mengeldichten, dan, vangt met eene Opdragt aan Keizer nikolaas aan. Dit gedichtje is warm en fiksch gesteld, en, schoon een der kleinste, toch zeker een der fraaiste van den bundel, waarvan het tevens een der eenvoudigste is. Jammer, dat zegenmorgenstond en lauwerenplukking al dadelijk de overmatige zucht des Dichters tot woordenkoppeling verraden, waarvan elke bladzijde des bundels wemelt. De slotregel van het 4de couplet is een der weinige, die men niet spoedig weder vergeet:

Gij zijt die Vorst, en ik (Godlof!) die Dichter. 


‘Het is den Poëten vergund, een weinigje trotsch te zijn.’
Het Voorberigt, dat, behalve op bladz. 15 en 16, waarvan wij met een woord gesproken hebben, de staatkundige geloofsbelijdenis des Dichters bevat, gaan wij, zonder ons daarmede ten volle te vereenigen, stilzwijgend voorbij, om ons al dadelijk tot den verderen poëtischen inhoud te bepalen.
Wij vinden dan, vooreerst, eenen Voorzang, die tot inleiding van de verdere Mengeldichten strekt. De Dichter zegt daarin, dat hij niet knielt voor het vloekaltaar der Oproerkraaijers, wier arm verheergewaad is aan 't gruwelrijk des Boezen; - dat de Zanger op aard een Koningsregtverweerder behoort te zijn en de waarheid moet voorstaan, maar dat zoo weinigen, schoon in het choor des roems als dichter prijkende, hun gloed en geestdrift aan die schoone taak wijden. Wij weten niet, wien hij daarbij in 't bijzonder op het oog heeft. - Vervolgens vinden wij: II. Het Oproer. III. De

{==118==} {>>pagina-aanduiding<<}
Worstelstrijd. IV. De Slag bij Ostrolenka. V. De Dood der Machtigen. VI. De Brug van Praga. VII. De Storm van Warschau. VIII. Het Te Deum te Wola en het Lied van den Russischen Priester.
Reeds het eerste viertal regels van het eerste stukje, dat op den Voorzang volgt, levert een voorbeeld op van de onjuistheid en onnaauwkeurigheid, die den Dichter op vele plaatsen aankleeft. Wij lezen:

Weêr had aan schennis, roof en Koningsslacht gewoon, 
Het Fransche volk zijn Vorst beroofd van staf en kroon, 
En aan den telg van hem, die Luidewijk deed sneven, 
Zijns vaders schim ten zoen, een diadeem gegeven. 


Wiens vader wordt hier bedoeld? Die van orleans, of die van lodewijk? Maar indien hier de vader van orleans, gelijk wij vooronderstellen, aangeduid wordt, dan schijnt de Dichter te schertsen: de schim van den Koningsmoorder kan niet geacht worden verzoend, maar wel getergd te zijn door den diadeem van zijnen zoon.
Zoo vinden wij ook reeds op de eerste bladzijde van het naastvolgende stukje eene proeve van het blinkende en sterkschitterende, waarmede de Dichter zijne verzen vernist, en waarachter hij meermalen de armoê der denkbeelden tracht te verbergen. Wij lezen:

Doe Newa, uw krijstallen schollen 
Weêr tot een vloerplaveisel stollen, 
Met starrenschietend wit bekleed. 


Behalve deze overlading van prachtige woorden, is ook hier weder eene in 't oogloopende onjuistheid. Schollen zijn reeds gestold: er zou golven of baren, of wat nog stollen kan, moeten staan. Ook in dit zelfde couplet beveelt de Dichter den Finlandschen Adel-zelf, om 't zadel op hunne paarden te leggen!
Beter klinkt de aanhef van het vierde gedicht, die schilderachtig en fraai is. Wij lazen dit stukje met onafgebroken genoegen door, tot dat wij op bladz. 49 stuitten bij de zeer alledaagsche opmerking, dat de slaap vrienden en vijanden bevangt. Welligt zou het gewone der opmerking minder stootend geweest zijn, zonder den plegtigen uitroep: ‘Wat zijt gij machtige, Slaap!’ Hij doet, namelijk, iedereen slapen, zoo als vervolgens blijkt. Ook op bladz. 54 vinden wij eene

{==119==} {>>pagina-aanduiding<<}
dergelijke exclamatie, die door eene even gewone opmerking gevolgd wordt: ‘o Krijg, wat zijt gij wreed!’ - Doorgaans, en dit is een der hoofdgebreken van onzen Dichter, smukt hij geringe zaken met groote woorden op. Ook daarvan vinden wij al dadelijk in het opgeslagen stukje, bladz. 51, eene in 't oogloopende proeve. Het denkbeeld is niets meer of min, dan dat de lont bij het kanon geplaatst wordt: zie hier hoe de Dichter het schildert:

De Poolsche krijgsman - - doet bij 't schutgevaart 
De rampenzwangre lont met blaauwe glansen schijnen. 


Op bladz. 54 heet het van de wielen der kruidwagens:

Der solferwaagnen breed met erts omringd geradert. 


En op bladz. 59 lezen wij:

hun onverpoosde strijd 
Geeft aan het zwaar geschut van 't Russiesch heir den tijd, 
Om aan den oeverzoom met doodlijk stormgeklater 
Het vuur te dempen van den Poolschen solferkrater. 


Dat klinkt oorverscheurend stout!
De lyrische aanhef van het vijfde stukje: De Dood der Machtigen, is weder fraai, omdat er gevoel en eenvoudigheid in heerscht, hetgeen de doorgaande kenmerken van de poëzij des Heeren van der hoop niet zijn. Op bladz. 67 gaat echter die toon weêr grootendeels verloren, en vervolgens wijkt de Dichter geheel van zijn aangekondigd onderwerp af. Op bladz. 69 lezen wij van het suizen van den rukwind. De Dichter drukt zich hier, tegen zijne gewoonte, veel te zacht uit: de rukwind doet iets meer dan suizen; dit is de eigenschap van het zomerkoeltje, zoo als men het bij den Dichter zelven op bladz. 87 beter en juister vindt uitgedrukt.
Het zesde stukje heet: De Brug van Praga, en wordt ons, blijkens de Aanteekeningen, voor eene Romance gegeven. Indien echter duidelijkheid en eenvoudigheid de kenmerken en vereischten der Romance zijn, of wanneer in het algemeen deze dichtsoort door bilderdijk in zijn bekend dichtstukje naar waarheid is omschreven, dan betwijfelen wij zeer de voortreffelijkheid van dit - Raadsel. Raadsel? Ja,

{==120==} {>>pagina-aanduiding<<}
waarlijk! wij althans hebben lang naar de oplossing moeten zoeken, en nog zouden wij niet durven verzekeren, dat wij die hebben gevonden. Waarschijnlijk schiet pauleska eerst haren minnaar en daarna zichzelve dood. Doch de Dichter laat er slechts naar raden: meer doet hij niet. Overigens zijn de diamanten straalgloed van het oog en soortgelijken geen voegzame sieraden voor de ware Romance.

Dit vak laat woordenpraal noch opgeblazen zwelling, 
Maar enkel waarheid toe! 


Doch

Meer zullen er met roem op Thespis laarzen stappen, 
En Klioos krijgstrompet doen daavren als om strijd, 
Dan met een' enklen greep dat zachte schoon betrappen, 
Dat met één schittring treft, en geene tooisels lijdt. 


Het daarop volgende gedicht bevat eene Inleiding, eenen Voorzang en een Verhaal; het heet: De Storm van Warschau, en is het uitvoerigste van den bundel. Ook in dit stuk zijn wezenlijke schoonheden en niet minder wezenlijke gebreken in menigte voorhanden. In het beschrijvende gedeelte vinden wij fraaije en natuurlijke brokken, waarin de Dichter de bestaande voorbeelden dezer dichtsoort gelukkig gevolgd is, niet echter van zoo nabij, dat hij zulks te veel zou verraden of zich als op de daad laten betrappen. Regels echter als de volgenden zijn zoo onzangerig van zamenstelling, dat zij alle uiterlijke kenteekenen van poëzij missen:

Aan beek en waterval 
Drenkt lansknecht en Baskier zijn paard. Op 't alabaster 
En 't marmer is 't geschut geplant. 


Zoo vangt op bladz. 106 de laatste Alexandrijn aldus aan:

Tweehonderd stukken van metaal - 


Prozaïscher in maat en uitdrukking kan het niet! Ook zijn deze stukken niet, gelijk de Dichter zegt, met kogels, maar van kogels zwanger. - Vroeger zegt hij, dat berg met den krijgsraad aanzit; hetgeen niet zeggen wil, dat berg zitting in den krijgsraad heeft, maar wel, dat hij met den krijgsraad eet. Elders lezen wij: d' in strijd geschaarden Pool; men zegt: in gelederen - maar ten strijd geschaard.

{==121==} {>>pagina-aanduiding<<}
Op eene andere plaats zingt de Dichter met zijne luit. Nog elders zegt hij ontgroende voor groen geworden wei, hetgeen juist het tegendeel van zijne bedoeling uitdrukt. - Deze vlugtige voorbeelden van menigvuldiger onnaauwkeurigheden in 't voorbijgaan.
De bundel wordt door Het Te Deum te Wola en het Lied van den Russischen Priester besloten. In het eerste dezer slotstukjes vinden wij eene vergelijking; waarmede de Dichter zeer spaarzaam is, hetgeen wij verre zijn van te willen misprijzen. Jammer slechts, dat zijne weinige vergelijkingen zich minder door juistheid dan door zonderlingheid kenmerken. In een later uitgegeven stukje, De Cholera getiteld, vergelijkt hij Parijs bij een' onafmeetbren ketel, waarin venijn vergaderd wordt. In den voor ons liggenden bundel zegt hij, op bladz. 102, aan de Polen:

Al dreigt gij 't Russiesch heir met honderd solfermonden, 
Als (gelijk) 't stekelvarken met zijn pennen 't woên der honden. 


Hier ter plaatse heet het, dat de oorlogsbloem der heldentallen statig uit Warschaus wallen trekt, blij als de ondertrouwde minnaar, dien 't volk als maagdenhartverwinnaar den bruiloftsweg met rozen strooit. Wij dachten hier aan delille, die zijn' plantenkenner een langgezocht gewas laat vinden, met hetzelfde gevoel, waarmede de minnaar zijne schoone in de armen klemt. De Heer van der hoop leze eens na, wat Vader bilderdijk deswege in de Aanteekeningen op het Buitenleven zegt; het zal hier niet zonder toepassing zijn, evenmin als de wijze, waarop bilderdijk de vergelijking travesteert, door er de vreugd eener kat van te maken, die eene muis gevangen heeft.
Maar wij moeten ons bekorten. In het belang van den Dichter zouden wij nog veelsoortige proeven van leemten en gebreken kunnen aanhalen, die hem in 't vervolg op minder overijling en meerder naauwkeurigheid zouden bedacht kunnen doen zijn. Wij zouden echter, wilden wij hieromtrent volledig wezen, welligt geene enkele bladzijde zonder kantteekening mogen laten. Zijne overijling verleidt hem dikwijls zeer verre! Op bladz. 56 heeft zij hem, bij voorbeeld, doen vergeten, dat er op de eerste helft van den tweeden regel een werkwoord volgen moest; gelijk zij hem, daaren-
{==122==} {>>pagina-aanduiding<<}
tegen, den tienden regel der vorige bladzijde een' geheelen voet te lang heeft doen maken.
Slechts aan die zelfde overijling en de zucht om veel te schrijven (die klip voor alle jonge Autheurs!) wijten wij het veelvuldig gebrekkige van het werk des Heeren van der hoop in 't algemeen. Bij meerder bezadigdheid en nadenken, zou hij dubbelzinnigheden hebben vermijd, zoo als wij er, bij voorbeeld, op bladz 99 eene vinden:

Licht dat na 't woest rumoer van 't bloedig krijgstooneel, 
Het wiekgesuis des slaaps een uur den Veldheer streel! 


waaruit wij eerst verstonden: ‘Misschien zal de Veldheer een uurtje slapen;’ doch waarmede de Dichter bedoelt: ‘Moge ten minste, na 't rumoer des krijgs, een uur van rust den Veldheer streelen!’
Zoo gelooven wij almede, dat de Dichter, bij mindere drift en voortvarendheid, menigen onbehagelijken en harden regel zou hebben uitgemonsterd, waarvan al de konsonanten door een' Rus-zelven moeijelijk zouden uit te spreken zijn. Zie hier een drietal van de zoodanige, in onderscheiden versmaat, tot monster!

Wiens scherpte schaarsch 't gewenschte doelwit mist. (Bladz. 38.) 
Die Frankrijks, Duitschlands kunst en Poolsche smaak ten toon spreidt. (Bladz. 12.) 
In 't verwoestingspellend nachtfloers van 't der borst beklemmend graauw. (Bladz. 24.) 


Waarschijnlijk zou ook de Dichter, bij eenig nadenken, Heptarchy niet op Monarchy hebben laten rijmen, gelijk hij tevens zou hebben begrepen, dat dit woord, even als Rijksdiëet, een slecht figuur in verzen maakt. Welligt zou hij evenmin op bl. 33 van eene bezieling met verzoenden haat hebben gesproken. Ook zou hij op bladz. 12 geen negenmuzental voor negental Muzen hebben gezet. Op bladz. 61 zouden wij van een' hijgenden kreet noch een bezoldigd loon hebben gelezen. Op bladz. 85 zou hij aan regt en billijkheid geen edel hart hebben toegeschreven, noch op bladz. 115 een woord in een' blik hebben gegrift. Op bladz. 66 en 76 zou dan het woordje men niet lang geworden zijn. Eindelijk zou zijne taal zuiverder geweest zijn, en hij b.v. bl. 64 niet geschreven hebben: lag hij het kleed des levens af;

{==123==} {>>pagina-aanduiding<<}
misschien zelfs had hij zijnen bundel tot geen compendium van nieuwe koppelwoorden gemaakt, waarin men, met voorbijgang der tweeledigen, als schrikellende, wiekenvlugt en soortgelijken, de zeldzaamste drie- en vierledigen vinden kan, bij voorbeeld: lichtborduurselpronk, godenschemerschijn, cirkelbaandoorzweven, krijgsbazuingeschetter, oorlogsonweerloeijen, morgenzonvuurgloeijen en honderd anderen meer!
Wij hebben de achtereenvolgende lezing van alle deze gedichten niet zonder eenige inspanning ten einde kunnen brengen; niet omdat wij onder het veelvuldige wilde en gebrekkige, dat wij velerwegen hebben ontmoet, niet tevens vele schoone plaatsen zouden opgemerkt hebben, maar omdat zoo menige, en daaronder vrij uitvoerige stukken, over hetzelfde onderwerp loopende, hoe verschillend dan ook van vorm en inkleeding, de aandacht afmatten en den leeslust vermoeijen, vooral ook omdat de onderwerpen-zelf van een te verwijderd belang schijnen te zijn. - Een bundel vaderlandsche gezangen zou in onze dagen de aandacht en het hare des Nederlanders onverdeelder weten te boeijen. Een bundel Poolsche gedichten zou uit meesterlijker stukken, dan men hier aantreft, moeten zamengesteld zijn, ook zelfs om den vurigsten beminnaar der poëzij met onverminderde belangstelling te kunnen vervullen.
Indien wij eene volledige beoordeeling van dezen dichtbundel hadden willen geven, zou dezelve uit eene afzonderlijke beschouwing van ieder Tafereel op zichzelf hebben moeten bestaan, en even veel afdeelingen inhouden, als de bundel dichtstukken bevat. Het gebruik echter ontsloeg ons van eene verpligting, die te omslagtig zou zijn. De beoordeelaar van eene verzameling Mengeldichten is ongehouden, om het eene stuk na het andere afzonderlijk en ad rigas te waarderen; hij volstaat met de verdiensten en de gebreken des Dichters uit den te zamen gegaderden letteroogst op te maken, en de proeven tot staving van zijn gevoelen te kiezen, waar zij zich het kennelijkst en het scherpst geteekend voordoen. Het ontbreekt den Heer van der hoop niet aan aanleg en vuur. Ook is hij, over het algemeen, den versbouw en het werktuigelijke der kunst zeer goed meester, en het laat zich aanzien, dat hem het werk welig en vlug van de hand gaat. Doch wij hebben gezien, dat te groote vlugheid wel eens tot slordigheid en onnaauwkeurigheid kan verlokken. Poëzij is een fijn geregt, hetwelk met

{==124==} {>>pagina-aanduiding<<}
zorg en zindelijkheid wil opgedaan zijn. Wij meenen te hebben aangetoond, dat zulks bij den Heer van der hoop niet overal het geval is. - Ook is er meer schittering dan rijkdom - meer vertooning dan degelijkheid in zijne poëzij. Hij schijnt het eenvoudige en natuurlijke beneden het opgesmukte en gemaakte te stellen. Zijne dichtstukken zijn als blinkende schilderijen, waarvan de vernisglans den kenner hinderlijk is, den oppervlakkigen beschouwer misleidt. Vooral straalt eene kennelijke neiging, om nieuw en vreemd te zijn, op menigvuldige plaatsen door. Hij zegt dan ook zelf in het Voorberigt van zijnen bundel, dat het altijd zijn wensch was, zijnen eigenen weg te bewandelen, en zich de oorspronkelijkheid ter wet te stellen: maar zijn eigen weg kon wel eens de verkeerde zijn, en zijne zucht tot oorspronkelijkheid kon hem wel eens tot wonderlijke afwijkingen van hetgeen oorbaar is vervoeren. Men is oorspronkelijk, zonder het te willen wezen. Wie het poogt te zijn, verraadt zijn bejag, zonder zijn oogmerk te bereiken. De Heer van der hoop stelle zich vooral de nieuwere Fransche en Engelsche Dichters niet als modellen van hetgeen edel en schoon is voor. Wij vreezen, dat hij daartoe maar al te veel neiging heeft! Men behoeft wel niet, met bilderdijk, het werk van byron, bij voorbeeld, tot louteren onzin te verlagen; doch men wachte zich evenzeer, om het wilde en ordelooze, dat alleen om der nieuwigheidswille eene vlugtige bewondering wint, zich ten voorbeeld te kiezen. Daarenboven zijn wij, Hollanders, minder geschikt, om de halsbrekende luchtsprongen van vreemden na te doen. Koorddansers en paardrijders komen meestal van elders. Liever bevelen wij den Heer van der hoop, om zeer vele redenen, de gezette lezing en overpeinzing van vondel's te weinig behartigde Aanleiding tot
de Nederduitsche Dichtkunst met allen nadruk aan.





Gedichten van A. van der Woordt. Te Amsterdam, bij C.L. Schleijer. In kl. 8vo. XVI en 80 bl. f 1-25.

Met de uitgaaf dezer lierzangen van Bellamy's tijd- en stadgenoot van der woordt, te voren slechts bij eenige weinigen uit present-exemplaren bekend, heeft witsen geysbeek den beminnaren der poëzij eene wezenlijke dienst be-
{==125==} {>>pagina-aanduiding<<}
wezen. Immers de aangekondigde gedichten verdienen door allen te worden gelezen: ze zijn zoo stout als verheven, zoo oorspronkelijk als krachtig. Het is waar, er heerscht doorgaans zekere somberheid, die wel eens in wrevel, schoon altijd min of meer regtmatigen wrevel, ontaardt. Men vindt er meer den toon der Epoden, dan der Oden van horatius in weder. Men mist er die bevallige wijsbegeerte des levens, die den Venusijnschen Dichter schier alles van de beste zijde deed beschouwen, en hem, schoon oorspronkelijk een voorstander van het Gemeenebest, uit aanmerking der omstandigheden, aan den bevrediger van alle partijen, den grondwettigen Keizer augustus, (Princeps enim fuit augustus Imperator, non Rex, non Tyrannus) en aan diens Staatsdienaar mécénas, lofliederen toe deed wijden. Maar ook deze gedichten zijn echter uit het hart geweld, en bezitten eigenaardige schoonheid. Overigens onderscheiden zij zich ook nog door de navolging der Grieksche metra in onze moedertaal; en geysbeek meent, dat van der woordt daar al zeer gelukkig in geslaagd is. Hierin evenwel is Recensent van een tegenovergesteld gevoelen: veelal is van der woordt daarin zeer kwalijk geslaagd. Zijne manier, ook dan, wanneer men de Grieksche metra slechts rhythmisch navolgt, gelijk de Duitschers, is hard en stroef. Recensent zal de hier voorkomende metra doorloopen, dezelve met Latijnsche en Duitsche verzen van dezelfde maat vergelijken,
en de gebreken aanwijzen. Hij begint, om niet over de theorie te twisten, met den klemtoon en de rust over de quantiteit te laten beslissen, en toe te staan, dat de Trochaeus in plaats van den Spondaeus gebezigd worde, en vordert dus alleen, dat dergelijk eene rhythmische navolging zoo gelukkig zij als die der Duitschers.


1)
{== afbeelding 	==} {>>afbeelding<<}
    


2)
{== afbeelding 	==} {>>afbeelding<<}
    


3)
{== afbeelding 	==} {>>afbeelding<<}
    


4)
{== afbeelding 	==} {>>afbeelding<<}
    


5)
{== afbeelding 	==} {>>afbeelding<<}
    




{==126==} {>>pagina-aanduiding<<}

Dat is een Metrum Jambicum Trimetrum; maar alleen de eerste en de derde regel hebben hier de Trimetrische maatverdeeling, gelijk


{== afbeelding 	==} {>>afbeelding<<}
    
 


Deze maatverdeeling wil doorgaans de caesura penthemimeris en dus de mansio of rust, invallende tusschen de vijfde en zesde lettergreep; want het Jambische Trimetrum is zamengesteld uit het Monometrum Trochaïchum met een' voorslag, waardoor het Jambisch wordt, en dit Jambisch gewordene Monometrum Trochaïchum: 
{== afbeelding 	==} {>>afbeelding<<}
    
, wordt opgesloten door een Trochaïchum Dimetrum Catalecticum: 
{== afbeelding 	==} {>>afbeelding<<}
    
: en alzoo ontstaat de Jambische regel


{== afbeelding 	==} {>>afbeelding<<}
    
 


Alleen de eerste en de derde regel zijn dus goed gesneden:

Niet | om den lauwer ll die in erts ge- | stempeld is. 
Laat | andren dezen ll gretig zaamlen |; mij bekoort. 


of Jambisch gescandeerd:

Niet om den lau- | wer.... die in erts | gestempeld is. 
Laat andren de- | zen.... gretig zaam- | len; mij bekoort. 


Vers 2 en 4 missen de rust na de vijfde greep; vers 5 is een Alexandrijn. De Alexandrijn, gelijk Prof. kinker bewijst, heeft doorgaans meer van eene 6/8, de Trimeter van eene ¾ maat. 
{== afbeelding 	==} {>>afbeelding<<}
    
 voor 
{== afbeelding 	==} {>>afbeelding<<}
    
 is hard. De laatste van dien Dactylus kan lang worden door de caesuur, als in regel 2.
De Engelschen en Duitschers houden zich meer aan de Trimetrische maatverdeeling, doch kappen den laatsten Jambus af. De Italianen, Portugezen en anderen, met meerdere vrijheid in de quantiteit, verkiezen veelal ook de caesura penthemimeris, doch nemen de twaalfde lettergreep weg, gelijk bij horatius:

{==127==} {>>pagina-aanduiding<<}



{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 


Het volgende gedicht is in Alcaïsche strophen. Deze hebben de twee eerste verzen zamengesteld uit de penthemimeris Jambica, opgesloten door een' Dactylus en Creticus, of wel door twee Dactyli. De derde regel is een versus Jambicus Dimeter hypercatalecticus. De vierde is een versus Pindaricus Dactylicus, twee Dactyli en twee Trochaei, of Trochaeus en Spondaeus. In deze maat slaagt van der woordt vrij wel: slechts de middelste van den Dactylus is soms te traag; en hinderlijk zijn de monosyllaben aan het slot van een' slependen regel, b.v.:


{== afbeelding 	==} {>>afbeelding<<}
    
 


Ook wordt de caesura penthemimeris in de Hendecasyllabi te veel verwaarloosd.
Het derde gedicht is een Sapphicum, de struikelblok van Duitschers en Hollanders. De bevallige kadans der Latijnen ontbreekt er niet alleen, maar het is hard, al houdt men zich aan de vrijere maatverdeeling der Grieken. De welluidendste strooph der Latijnen is hier bijna zonder melodie. Men hoore slechts:


{== afbeelding 	==} {>>afbeelding<<}
    
 (hoe lam!) 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 (hoe hard!) 

{== afbeelding 	==} {>>afbeelding<<}
    
 


De vergelijking met Latijnsche Sapphica is hier volstrekt overtollig.
Het vierde gedicht is weder Alcaïsch, het vijfde Choriambisch, en goed, b.v.:


{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 


Horatius nam voor den eersten voet een' Spondaeus; maar

{==128==} {>>pagina-aanduiding<<}
een Trochaeus, gelijk veelal catullus, en niet zelden de Grieken, is even goed. De Trochaeus krijgt men in de rhythmische nabootsing gemakkelijker, en van der woordt is dus hier onberispelijk.
De Choriambische Tetrastrophi, welker derde regel een Pherecratius is, en die dikwijls in andere Oden gebezigd zijn, lezen hier nog al aangenaam, echter zelden zoo goed als die van ramler:


{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 


Bl. 14, in een Alcaïcum, hindert de eerste regel:


{== afbeelding 	==} {>>afbeelding<<}
    
 


De maat moest wezen:


{== afbeelding 	==} {>>afbeelding<<}
    
 


of liever:


{== afbeelding 	==} {>>afbeelding<<}
    
 


Dan is de maat als bij horatius, daar de laatste in 
{== afbeelding 	==} {>>afbeelding<<}
    
 lang kan worden wegens de invallende middelrust. De rust is in de versmaat zoo veel als een punt in de muzijkmaat. Mathematische juistheid wordt in de versificatie niet gevorderd. Daarom zou Recensent de laatste van ieder vers of half vers, al ware zij anders kort, altijd voor lang willen rekenen, gelijk de Grieken. Is zij reeds lang, dan blijft zij het buitendien, à plus forte raison.
Bl. 21 is weder een Jambisch Trimetrum in de reeds aangeduide gebrekkige manier. Bl. 23 heeft den Trimetrischen

{==129==} {>>pagina-aanduiding<<}
door een' Dimetrischen regel telkens afgewisseld, als bij horatius: 
{== afbeelding 	==} {>>afbeelding<<}
    
 &c. doch weder zoo goed niet. Bl. 33 heeft de drie Choriambische Asclepiadéën opgesloten door een' Glyconius, als bij horatius: 
{== afbeelding 	==} {>>afbeelding<<}
    
 &c. met de Catulliaansche vrijheid in den eersten voet. In die Choriambische maten slaagde van der woordt gelukkig: zij zijn ook voor de Duitsche en Nederlandsche talen zeer geschikt. Bl. 35 heeft in ééne strooph de twee eerste regels Pherecratii Catalectici, de derde een' Pherecratius, de vierde een' Glyconius. Alles is hier Choriambisch, bijgevolg vloeijend en gemakkelijk.
Bl. 41 is, als bij horatius: Jamb. Trim.; Archiloch.; Jamb. Dim.


{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 


Vs. 1 hier weêr te veel in den trant der Alexandrijnen.
Bl. 45 is in Hexameters, naar de Duitsche manier, vrij goed; doch te dikwijls eindigt de regel met een eenlettergrepig woord.


{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 enz. 



{==130==} {>>pagina-aanduiding<<}

macht der en aard vaak zijn ellendig lam. Die Trocheen, welke voor Spondéen tellen moeten, zijn dan alleen te dulden, wanneer de rust een punt daarstelt, b.v.:


{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 

{== afbeelding 	==} {>>afbeelding<<}
    
 


kan schikken; doch het volgende 
{== afbeelding 	==} {>>afbeelding<<}
    
 vereischt den klemtoon: wij hebben dus hier een' Creticus voor een Dactylus: men leze voor 
{== afbeelding 	==} {>>afbeelding<<}
    
. Dit maakt met 
{== afbeelding 	==} {>>afbeelding<<}
    
 een Spondaeus, en dan is het goed. - - is gelijk aan - ⌣⌣. Dit is de theorie van den Hexameter.
Bl. 52 is in gewone rijmelooze verzen, geene Grieksche maat. Het Sapphische vers van witsen geysbeek aan van der woordt is zoo hard, als de Sapphica, door van der woordt zelven vervaardigd. De verzen van Prof. simons en strick van linschoten zijn weder goed; het laatste echter, een Alcaïcum, is soms te vrij en soms te stroef. Het tweede gedicht door geysbeek is almede goed van inhoud, maar antimelodieus. Geysbeek's Voorrede en van der woordt's Aan den Lezer zijn goede prozaingrediënten, die tot den bundel in betrekking staan. Om vele redenen behoort dit boekje in elke geleerde bibliotheek.





Temora, in acht Zangen (,) naar Ossiaan. Door H. Vinkeles. Te Amsterdam, bij M. Westerman. In kl. 8vo. XVI en 134 bl. f 1-25.

Daar de Heer vinkeles, die reeds elf jaren vóór den tijd der uitgaaf van het aangekondigde dichtwerk, tot eene winteruitspanning, deze overzetting bewerkt had, na de voltooijing van dezen zijnen arbeid zich steeds had zien te leur stellen in zijne verwachting, dat de Heer bilderdijk ook dit meesterstuk van ossiaan, even als deszelfs Fingal, in een Nederlandsch dichtgewaad zoude steken; zoo besloot hij eindelijk, zijne eigene navolging der Temora, over welke navolging hij echter al te nederig oordeelt, in het licht te

{==131==} {>>pagina-aanduiding<<}
geven. Na een Voorberigt vinden wij hier de zoo onmisbare Geslachtlijst van Trenmor, eersten Koning van Morven, stamvader van Fingal. Daarop volgt eene historische Inleiding, welke den lezer op het regte standpunt plaatst; en eindelijk eene schets van het gansche dichtwerk, bestaande in eene Inhoudsopgaaf van elk der acht Zangen. Het voorwerk hiermede besloten zijnde, neemt het eigenlijke werk, het Romantisch Heldendicht Temora, eenen aanvang.
Veel is er getwist over de vereischten van het Heldendicht, even als over die van het Treurspel. Het Treurspel verdeelt bilderdijk in het eigenlijke of Classische Treurspel, het Mysteriespel, en het Historiespel, welk laatste niet anders is dan het Romantische Treurspel der Engelschen, Duitschers, en Franschen van de nieuwe School. Waarom, daar men toch aan dichtwerken, als de Fingal en de Temora van ossiaan, de Geuzen door o.z. van haren, de Abraham van hoogvliet, enz. eenen naam moet geven, zou men den Fingal, de Temora en de Geuzen geene Romantische Heldendichten, Abraham en soortgelijke eenvoudig Levensbeschrijvingen in dichtmaat mogen noemen, en alle deze soorten onder de klasse van het Heldendicht begrijpen? Het woord Heldendicht is immers zoo ruim van beteekenis als dat van Treurspel. Treurspel voor Tragedie is willekeurig vertaald, beter echter dan letterlijk weg Bokspelzang! Met Heldendicht voor Epopée of Carmen Epicum is het weinig anders. De Messiade is voorzeker een Carmen Epiçum, maar een Carmen Heroïcum is zij slechts in een' overdragtelijken zin. Is een Heldendicht niet uitvoerig, maar bezingt het slechts eene soort van Episode; is het slechts een enkele Zang; dan behoort men (gelijk bilderdijk aanmerkt) het stuk een' Heldenzang te noemen. Maar de Temora in acht Zangen, die ééne hoofddaad ten onderwerp
hebben, den laatsten krijgstogt van Fingal tot herstelling zijner Familie op den Troon van Temora - dat dichtwerk mag wel een Heldendicht heeten, en is dat dan van de zoogenaamde Romantische soort, dewijl daartoe gemakshalve gebragt wordt al wat niet doorgaans aan de Grieksche of Classische kunstregelen beantwoordt. Zie onder anderen bouterwek, Grondbeginselen der Leer van het Schoone; te Leiden bij cijfveer, 1830. Iste D. bl. 107-113.
Het zou te veel plaats wegnemen, den inhoud hier mede te deelen: want om dit voegzaam te doen, zouden wij ge-
{==132==} {>>pagina-aanduiding<<}
heel den Inhoud, zoo als vinkeles dien opgeeft, wel moeten overschrijven. De navolging is gelukkig, en dat de poëzij van het stuk heerlijk is, behoeft niet te worden gezegd: want aan wien is ossiaan niet bekend? De drukproeven hadden wel wat naauwkeuriger mogen verbeterd zijn. Onachtzaamheid in de punctuatie veroorzaakt zelfs hier en daar eenige duisterheid. Ook de smelting is soms verwaarloosd, en de Heer vinkeles neemt vrijheden in het rijm, welke tegenwoordig niemand zich toestaat. Van het eene en andere volge eenig bewijs.

Zoo 
{== afbeelding 	==} {>>afbeelding<<}
    
 de slag, Duthula! aan uw zoomen. Bl. 53. 


Hier is de smelting verwaarloosd.

Zich leunende aan de rots, stond treurig bij den Vorst 
Sulmalla, de eedle maagd, met hagelblanke borst. (,) 
Zij, Koning Konmors telg,(.) aan (Aan) Iniswinaas stranden 
Kwam strijdbren (bre) Kathmor eens tot Konmors bijstand landen. 


Hier (bl. 63) is de punctuatie verkeerd, en bovendien is er nog eene taalfout. Zoo staat er ook bl. 78 en elders, zonder eenige noodzaak, hart voor hert der woestenij. Bl. 96 staat troon voor toorn. Bl. 120 rijmt brandde op wanden. Van deze vrijheid, welke wij afkeuren, bedient vinkeles zich meermalen.
In weêrwil van dergelijke onvolkomenheden, bezit het werk van den Heer vinkeles vele verdiensten, en Recensent verheugt zich over het verschijnen dezer vertaling. Tot aanbeveling strekke het volgende uit den tweeden Zang.
Kathmor, broeder van den verslagenen Kairbar, en diens opvolger op den door Kairbar overweldigden Troon van Temora, ontmoet, terwijl hij de nachtronde doet, Ossiaan. Kairbar was een dwingeland geweest, en had zelfs Oskar, den zoon van Ossiaan, verraderlijk op een feest laten ombrengen; doch Kathmor was een edelmoedig en gastvrij Vorst. Hij zegt tot Ossiaan:

‘o Vriend van 't Geestendom! heeft Kathmor u ontmoet? 
Reeds dikwerf heeft mijn hart den zoeten wensch gevoed, 
In Athaas galmend hof bij feestvreugd u te ontvangen; 
En waarom zou mijn speer thans naar uw bloed verlangen? 
Neen, dat de zon ons zie, als wij, o Ossiaan! 
Voor 't oog van beider heir elkander tegengaan.’ enz. 

{==133==} {>>pagina-aanduiding<<}

‘Zal dan (zoo ving ik, d.i. Ossiaan, aan) het kroost van later dagen 
Onwetend zijn van 't oord, waar wij ons vreedzaam zagen? 
Of is het slechts een veld, vervuld van bloed en moord, 
Dat onze zinnen streelt, dat onze ziel bekoort? 
Of zien wij niet met vreugd de plaats, die onze vaadren 
Bij disch- en feestgenot of jagtvreugd zag vergaadren? 
Maar op het veld des strijds ontrolt het oog een traan. 
Dees steen, met mos bedekt, zal hier verheven staan, 
En melden 't nageslacht, als 't ons herdenken zegent: 
Hier heeft zich Athaas vorst en Ossiaan bejegend 
In minzaam onderhoud. - o Steen! wanneer de vuist 
Des alvernielbren tijds u eenmaal heeft vergruisd, 
Als Lubars stroom, verdroogd, niet meer zal zeewaarts vlieten, 
Zal mooglijk op dees plaats een wandlaar rust genieten; 
Terwijl de bleeke maan met kwijnend aangezigt 
Hem heenrolt over 't hoofd, dan zullen wij veelligt, 
In nevelen gekleed, op flaauwe maanlichtstralen, 
Ons parende aan zijn' droom, op aarde nederdalen, 
En wijzen op dees plek... maar waarom mij ontvloôn? 
Van waar die sombre smart, o Barbar-Duthuls zoon?’ 
Hij sprak: ‘o Ossiaan! ons zal men niet vergeten; 
Het laatste nageslacht zal onze namen weten; 
Ons beider daden zijn in de oogen van den Bard 
Een zuivre straal van licht, een laafdronk voor zijn hart. 
Maar Atha zucht in rouw, zijn Koning is gevallen, 
En zonder lijkgezang! Was ook zijn geest voor allen 
Een' winterstorm gelijk, toch schitterde uit zijn ziel 
Een heldre lichtstraal voort, die op zijn' broeder' viel: 
Zoo toont, wanneer de nacht zich uitbreidt op de volken, 
De maan het blank gelaat door weêrlichtzwangre wolken.’ 
‘Mijn haat, (dus antwoordde ik,) vervolgt hem niet in 't graf, 
Maar vlugt met aadlaarsspoed van ieder vijand af, 
Zoo dra hij ligt geveld. Hij zal der Barden zangen, 
Ja, Kairbar zal die vreugd nog op zijn' wind ontvangen.’ 


Alzoo zorgde de heidensche Kaledoniër ossiaan, naar zijne begrippen, voor de rust der ziel van den moordenaar zijns zoons. Hoe vele Christenen zouden hem in zulk eene liefde tot vijanden gelijk zijn? Onze geloofsbegrippen zijn beter, dan die van ossiaan; maar is ons hart wel zoo als het zijne? Ieder beantwoorde deze vraag aan zichzelven!






{==134==} {>>pagina-aanduiding<<}

Gezangen voor Weezen. Te Amsterdam, bij M. Westesman en Zoon. 1832. In kl. 8vo. VIII en 119 bl. f : - 60.

Bij de meer algemeene invoering van den zang, ook in gestichten van liefdadigheid, gaf de Heer horstman den uitgever dezer Gezangen, reeds vóór een' geruimen tijd, den wenk, dat een gezangboek, bepaaldelijk voor Weezen ingerigt, niet dan doelmatig konde zijn. Deze Heer zelf met den uitgever, den Heer m. westerman namelijk, en voorts de Heeren kerkhoven, b. klijn, h.h. klijn, loots, tollens, buys, j. van lennep, de vletter, de zich noemende g.b., en eindelijk de Heer van someren, hebben dan allen medegewerkt aan den hier aangekondigden bundel. In 't algemeen heeft deze verzameling, in betrekking beschouwd tot het doel, waartoe de stukjes vervaardigd zijn, ons wel bevallen. Bl. 9 in het fraaije stukje van horstman, Voorzienigheid, moet, voor onbevlekte Christenmin, tot rijmwoord op broedermin, zeker gelezen worden Christenzin. Bl. 28, De Lente (no. III) door denzelfden, begint: 
{== afbeelding 	==} {>>afbeelding<<}
    
 schoone kleuren. Hoe zulk eene vergissing mogelijk is, begrijpen wij niet. Men leze: Lente spreidt nu schoone kleuren, enz. Bl. 20, Bemoediging, begint: Hij, die zich vast op God vertrouwt; dit moest wezen: Hij, die zich vast aan God betrouwt, Bl. 33, in den Zomer, door westerman, Allen dank rijst op tot God, behoort te zijn Aller dank, enz. Bl. 38, in een Herfstlied van denzelfden, wordt de oogst gerekend in den herfst te worden ingezameld; dat schijnt ons eene erge fout. Bl. 52. In den Nieuwjaarszang door loots
is de uitdrukking der vondelingen: Schoon ge uw zuigling wreed verstiet, Moeders! Hij (God) verlaat ons niet, te scherp. Anders is die Nieuwjaarszang zeer fraai. Lieftallig is ook het volgende vers van loots: Wat ooit aan God geviel; doch de vier laatste regels van het eerste couplet zijn duister van uitdrukking; men moet raden naar den zin:

Het werelooze lam, 
Als 't kindje daarmeê kwam, 
Zou Hij (God), in de offervlam, 
Niet op 't altaar gedoogen. 


De Nieuwjaarszangen van tollens overtreffen alles in de verzameling. Hoe edel is het slot van den nieuwjaarszang der vondelingen:

{==135==} {>>pagina-aanduiding<<}


Maar, wat Ge immers (lees immer) loon moogt geven, 
Straf niet, God! die ons misdreven: 
Nog bemint ons hart hen teêr. 
Moge ons bidden U bewegen: 
Schenk onze oudren ook Uw' zegen, 
En geen wensch ontglipt ons meer. 


In het Kerslied, bl. 69, Heft nu den blijden feestzang aan. door westerman, vinden wij, bl. 70:

Voor wien zich met der herdren stoet 
De Koningen zich buigen. 


Als die Oostersche wijzen toch Koningen moeten zijn, waarom dan niet liever:

Voor wien zich met der herd'ren stoet 
De Vorsten nederbuigen. 


Het beste bevielen ons God, door h.h. klijn (bl. 6), de Nieuwjaarszangen van loots (bl. 47 en 53), vooral die van tollens (bl. 55, 59 en 61), Herinnering door g. buys, en voorts onderscheidene stukjes van da Heeren westerman en horstman, maar onder dezelve van beide Dichters het meest de drie liederen op het Kersfeest. Ook de stukjes, door anderen geleverd, zijn niet zonder betrekkelijke verdiensten.





Iets over het toenemen van den Zelfmoord in onze dagen: ter verdediging van de Nederlandsche Hervormde Kerkleer, en beantwoording van hetgeen daaromtrent voorkomt in de Vaderl. Letteroefeningen van Oct. 1832. Door Mr. C.W. van der Kemp. Te Amsterdam, bij J.H. den Ouden. 1832. In gr. 8vo. 24 Bl. f : - 20.

Recensent verklaart zich ongehouden, om als verdediger op te treden van het geschriftje in ons Mengelwerk, op den titel hier boven vermeld, en waartegen Mr. van der kemp gemeend heeft de pen te moeten opvatten; maar hij schroomt geenszins, eenen man, die, op voorgang en in navolging van bilderdijk, onze Letteroefeningen voor Lasteroefeningen gelieft uit te krijten, alhier openlijk van logen en laster te beschuldigen; immers in zoo verre als, en naar de wijze, op welke hij heeft kunnen goedvinden, eerst meer bedekt, op bl. IV van zijne toespraak aan den Lezer, en vervolgens, bl. 10, meer openlijk, de H.H. ypeij en dermout, als de Schrijvers van dat stukje, te doodverwen.
Recensent grondt deze zijne beschuldiging op genoegzame kennis van zaken, en de bestaande zekerheid, dat genoemde stukje geheel niet van een der beide belasterde eerwaardige Mannen afkomstig is. Dit is weder een van de duizend en ééne proeven, die de Leerlingen uit de bekende School van hunne gezindheid tot waarheidsliefde en vrede aan den dag plegen te leggen! Aan den klaauw kent men den Leeuw; de duisternis aan hare werken.

{==136==} {>>pagina-aanduiding<<}

Neen, Mr. van der kemp! gij bewijst den zich noemenden Christianus te veel eer, door hem, ook slechts met eenen der genoemde Mannen, op eene gelijke hoogte te plaatsen; en uwe, door vooroordeel en vijandschap gescherpte, pijlen zijn het doel geheel voorbijgesneld. Die Christianus zou wel iemand kunnen zijn, die u en uwe gangen naauwkeuriger kent, dan gij vermoedt, of u welligt lief kan wezen; want hij kent de Apostelen der Sekte en weet hunne werken. Maar, wie is dan die Onzigtbare? Een Leeraar, een Generaal, een Luitenant-Kwartiermeester, een Onderwijzer? Gij moogt er naar raden, Mr. van der kemp! Maar, om u toch eenigermate op den weg te helpen en tevens gemoedelijk gerust te stellen, hij staat niet onder den (door u zoo liefderijk genoemden) heilloozen invloed der Algemeene Nederlandsche Hervormde Synode dezer dagen. Of hij, overigens, zich naar luther, calvijn, menno of arminius noemt, doet weinig ter zake. Hij bestudeerde den Bijbel, alvorens zich in den doolhof der Dordsche Decretalen te begeven; in de laatsten vond hij, hier en daar, iets goeds, maar nog meer menschelijk stuk- en brokwerk. Ongaarne noemt bij zich naar eene der Afdeelingen van het groot getal anen en isten, en daarom heet hij liefst eenvoudig Christianus, zonder meer.
Recensent, na getoond te hebben, hoe bedroefd de Heer van der kemp heeft misgezien, keert alsnu, voor eenige oogenblikken, tot 's mans geschrijf terug. Zijn Ed. begeert bewezen te zien, dat het meerderdeel der ongelukkige zelfmoorders, in deze dagen, zich voorstanders betoonden van de leer der Nederlandsche Hervormde Kerk. Heeft de man wel nagedacht, toen hij dit bewijs vorderde? Weet hij wel, wat hij begeert? Hoe, Mr. van der kemp! men zou, bij het leveren van dat bewijs, omstandigheden en namen moeten opgeven! maar, hoe smartelijk, hoe onverdiend grievende zou dit niet zijn voor overgeblevene betrekkingen! Gij zoudt welligt met uwe eigene woorden, bl. IV, ons toevoegen: Ik voor mij meen, dat de Christelijke liefde niet alleen niet verbiedt, maar ook gebiedt, bij de zoo veelvuldige verschijnselen des tegenwoordigen tijds, sterker te spreken, de bron des kwaads aan te toonen, enz.: maar Recensent heeft van de Christelijke liefde geheel andere begrippen. Om den wille der dooden het hart der levenden te doorboren, is liefdeloos, is onchristelijk! Uw ijver, Mr. van der kemp! is een ijver zonder verstand, en den tijden van 1618 en 1619 gelijkvormig.
Maar Christianus, zegt ge, bl. 9, blijft zich niet gelijk, daar hij dan eens de door hem bestreden leer eene nieuwe domperleer, dan weder de oude leer der Dordsche Vaderen noemt. Arme Christianus! wist gij dan niet, dat er tusschen een ziek wijf en eene kranke vrouw een groot onderscheid bestaat? Wist gij dan niet, dat de verkondigers der nieuwe leer de oude leer der Dordsche Vaderen, om het andere woord, in den mond hebben, en hun, die er belust op

{==137==} {>>pagina-aanduiding<<}
zijn, gedurig nieuwen kost in oude schotels opdisschen? Waarlijk, uwe onbedrevenheid is groot! Gij waandet welligt, in uwe onkunde, dat God de God onzer Vaderen was, uit genade en om zijns naams wille, gelijk de Bijbel dit zeer eenvoudig leert; maar Mr. van der kemp verzekert, bl. VI, dat God zulks was om zijner Kerke wil, die Hij hier geplant had; dat zal dus moeten heeten, om den wille der Synode van Dordrecht, in 1618 en 1619, en om het vervolgen, kerkeren en verbannen van weerlooze Leeraars, die God en hun geweten meer gehoorzaamden dan de menschen. Nu moogt gij, Christianus! vragen: op hoedanige wijs God de God der Vaderen, vóór dien tijd, b.v. onder willem I, geweest is? Mr. van der kemp of een ander zal dit gewis duidelijk weten te verklaren. De adepten der onfeilbare School blijven zichzelven altoos gelijk.
Het geschrijf van den Heer van der kemp bevat, overigens, minder eene wederlegging van het gestelde door Christianus, dan wel eene uitvoerige redenering over, en voordragt van, de leerstukken van 's menschen onmacht ten goede en van Gods eeuwige verkiezing. De man vermeldt aldaar wel, wat de Vaderen van Dordrecht in hunne protocollen hebben opgemaakt, maar verzwijgt, (even als ware er niets van voorhanden) wat op die protocollen, in der tijd, door de beklaagde en, onverhoord, veroordeelde Predikanten, is geantwoord geworden. Dit heet Recensent, om met Mr. van der kemp, bl. 15, te spreken, eene halve waarheid, die dus een leugen is, als heele waarheid voorstellen, en hij begrijpt 's mans redenering niet. Er wordt beweerd: dat de genoemde afzonderlijke leerstukken, losgerukt van die der blijde Evangelieboodschap, geenszins de leer der Hervormde Kerk uitmaken. Maar waar is het onbetwijfeld bewijs, dat die beide leerstukken, zoodanig als zij in de Decretalen van Dordrecht vervat zijn, hunnen grond ontleenen uit de leer van jezus en diens Apostelen? - De Evangelische leer is eenvoudig en verstaanbaar; de stellingen van bogerman c.s. zijn ingewikkeld en duister; men geeft met de eene hand, om met de andere te kunnen terugnemen. Wij kunnen - van der kemp zegt het - ja, stellig verzekerd worden van onze verkiezing, maar niet stellig van onze verwerping: die nog niet stellig verzekerd zijn van hunne verkiezing, zijn daarom nog geene verworpenen; dat is, met andere woorden, men kan, omtrent de gewigtigste zaak, verzekerd en tevens niet verzekerd zijn. Dit loopt Recensent te
hoog!
Van der kemp zegt, bl. 12 en 13, (en wie durft hem tegenspreken?) dat de voorstanders der Hervormde Kerkleer blinkende lichten zijn in Godsvrucht, en bl. V beweert hij, dat er ook nog weinige oprechte Evangeliedienaars in den lande zijn, die de thands bijna geheel verduisterde leerregels der Dordsche Synode met de noodige toelichtingen weder aan het licht zouden kunnen brengen. (Van Bijbelleer wordt hier niet gerept!) Maar wanneer deze wachters op de muren

{==138==} {>>pagina-aanduiding<<}
van Sion, gelijk zij, in de tale Kanaäns, genoemd worden, in stede van op dien muur te waken, heden de gezegde leerregels, met somber gebaar en eene schrikwekkende stem, verkondigen, en morgen zich uit een der vensteren hunner woning te pletter storten, dan mag men vragen: zou dat de weg naar den Hemel zijn? - Met de armhartige uitvlugt, bl. 13, het moge schijnheiligheid zijn, hiervan oordeele God alleen! laat geen gemoedelijk Christen zich tevreden stellen. Hij beoordeelt den boom aan de vruchten; niet zoo als die, à la van der Kemp, bl. 8, onder den boom kunnen worden gevonden, maar zoo als dezelve aan de takken te zien zijn. Dit is consequent en waarborgt tevens voor misverstand.
Recensent eindigt met den wensch, dat de Heer van der kemp en allen, die, met en nevens hem, (op het voetspoor van demetrius en zijne Gildebroeders, te Ephese, ten tijde van paulus) gulden tempelen der Dordsche Synode vervaardigen, en vermeenen zich, en al die van hun handwerk zijn, daarmede geen klein gewin toe te brengen, dit schadelijk beroep mogen vaarwel zeggen, en ijverige medearbeiders mogen worden aan den opbouw van dien Tempel, waarvan - niet bogerman, maar - christus is de eenige, vaste en onwankelbare hoeksteen! Tantum.


Napoleon, of dertig jaren van Frankrijk, Historisch-dramatisch Tafereel, naar het Fransch van A. Dumas. Te Amsterdam, bij H. Frijlink. 1832. In gr. 8vo. 165 Bl. f 1-50.

Dit werkje is weder eene vertaling van eene vertaling, namelijk uit het Hoogduitsch van eenen von haupt, die het weder naar het Fransch van eenen dumas heeft bewerkt. Het is een dier bastaardgewrochten der tooneelkunst, (want voor het tooneel is het, blijkens de voorrede, bestemd) gelijk wij onlangs den Guillaume de Nassau beoordeeld hebben, waarin de voornaamste trekken uit het leven van een beroemd of berucht persoon, zonder eenige orde, knoop of kunst van zamenstelling, in zamenspraken worden voorgesteld, doorgaans met kunst- en vliegwerken. Het is een nieuw bewijs, dat men eerlang niet meer zal weten, wat een echt tooneelstuk in den geest der Ouden is, zonder dat men dit gemis van antieken vorm door een' zweem of schaduw der schoonheden van eenen shakespeare in zijne historiespelen (die toch wezenlijke dichtstukken waren) vergoedt. Het voor ons liggende stuk begint met napoleon's militaire loopbaan bij Toulon in November 1793, en eindigt met zijnen dood in Mei 1821, zoodat het eigenlijk nog geene achtentwintig jaren bevat; maar dit wordt tegenwoordig zoo naauw niet genomen; men bemint ronde getallen. Het geheel is op den toon eener Apotheose van den grooten veldslager gesteld, in wien men bijna geene zwakheid, veel min ondeugd ziet. Hij komt altijd voor als met de edelste bedoe-
{==139==} {>>pagina-aanduiding<<}
lingen bezield; terwijl men alle de tijdperken zijner schande (den moord van d'enghien en van toussaint l'ouverture, het verraad omtrent den Koning en den Kroonprins van Spanje, zijne echtscheiding, de eerlooze vastzetting van zijn' naar Parijs gelokten Broeder lodewijk, de vlugt uit Rusland, van Waterloo, enz.
enz.) onvermeld laat, om alleen die schitterende punten te zien, waarin hij voor Franschen mogt prijken, maar waarin geen eerlijk Hollandsch hart iets anders zal ontdekken, dan den weêrglans van dat onzuivere vuur, hetwelk steden, landen, werelddeelen verslindt ten behoeve des heilloozen roems van éénen aardworm, die op zijne honderdduizenden bralde en Godtergend zeide: Dieu dans le Ciel, napoléon sur la Terre! Dan, het behoefde slechts een geblaas van den adem des Almagtigen, en die zesmaal honderdduizend werktuigen zijner heerschzucht verstijfden! Wat het voor nuttigheid hebbe, om thans, nu die zelfde woelige geest van bemoeijing met andere Volken de Franschen weder begint te bezielen, de geheele trotsche snorkerij en leugentaal van napoleon, waarmede hij zijne ijdele Natie begoochelde, weder te voorschijn te halen, begrijpen wij niet, althans niet, waarom men de Duitschers en Nederlanders, die waarlijk geen van beiden verpligtingen aan de Franschen en hunne veroveringszucht, allerminst aan napoleon, hebben, dien bijna vergetenen Revolutionairen onzin weder komt opdisschen.
Doch, hoe het daarmede zij, het karakter van den held, althans zijn aangenomen tooneelkarakter, was door hemzelven, in zijne eigene gezegden, dagorders, discours d' apparat, enz. zoo dikwijls afgeschilderd, dat het onmogelijk was, zich daarin te vergissen, of zulk een Carricatuur te maken, als durand van onzen willem I en zijne vrienden gemaakt heeft. Maar, zoo als gezegd is, het is ook alleen het tooneelkarakter, zoo als hij, die zich den man des noodlots noemde, beschouwd wilde worden. De personen zijn gedeeltelijk historisch, gedeeltelijk verdicht, zoo als zekere Kameleon labredeche en een spion, dien napoleon bij Toulon het leven redt, die hem naderhand getrouw dient, die hem op St. Helena wil doen ontsnappen, en daarom wordt opgehangen, terwijl zijn Meester sterft; en nog zekere Lotharinger van napoleon's lijfwacht. De tooneelen zijn de volgende: het begin zijner loopbaan te Toulon, welke stad hij tot de overgave dwingt, hetwelk men niet ziet, maar voorziet; dan springt men elf jaren, den geheelen Italiaanschen, Duitschen, Egyptischen en tweeden Italiaanschen veldtogt, over, en ontmoet buonaparte te St. Cloud, op het punt om Keizer te worden. De gebroeders polignac komen hier als sluikmoordenaars voor. Nu, dat is in den geest der Omwenteling, een gevangen man te lasteren! Maar erger is de Anachronismus in iets, dat eerst 29 jaren geleden is; men doet het daarin voorkomen, alsof de vredebreuk over Malta en de vernietiging van het Traktaat van
Amiens in 1804, tijdens napoleon's verheffing tot Keizer, nog niet

{==140==} {>>pagina-aanduiding<<}
bestonden, daar toch de oorlog reeds een vol jaar vroeger was uitgebroken (1803). Het is regt in den snoevenden geest van napoleon, te zeggen. Veel liever dan Malta, liet ik de voorstad St. Antoine aan de Engelschen over! Sloeg hij niet in 1813, toen de overmagt tegen hem den vrede met eenige opofferingen, in het oog aller bedachtzamen, noodzakelijk maakte, die zinnelooze taal uit: Al stonden de Bondgenooten voor den Montmartre, dan zou ik nog geen dorp afstaan! Hij is er ook wél bij gevaren! - Daarop worden wij in 1813 in het koninklijke paleis te Dresden verplaatst, waar napoleon de Koningen van Saksen, Pruissen enz. liet wachten, om een' tooneelspeler gehoor te geven (dit zien wij hier; de Schrijver vindt het misschien wel fraai). Dan is het tooneel achtervolgens het slagveld bij de Moskowa, de Kreml te Moskou tijdens den brand, (hier wordt napoleon wegens al het volgende verontschuldigd, doordien hij den togt naar Petersburg aanraadt, dien zijne Generaals afkeuren; hij komt er voor, als van God gezonden tot beschaving en verlichting der wereld!!) de Berezina, de Tuileriën (November 1813), Montereau (in den veldtogt van 1814), Fontainebleau (even vóór den eersten afstand), Parijs in 1814, vóór napoleon's komst (vol hatelijkheden tegen de bourbons), het eiland Elba, de overtogt naar Frankrijk (de Golf Juan), de Tuileriën even vóor het vertrek van lodewijk XVIII en na de komst
van napoleon, en eindelijk St. Helena in 1821, en de dood des helds van het stuk.
Staaltjes van onkunde, die niet, gelijk de Anachronismus, aan den (Franschen of Duitschen?) Schrijver, maar aan den Vertaler behooren, zijn: Bl. 49, te Niemen (voor: aan de - rivier - de Niemen) aangekomen. Bl. 73. Mont de piété van Florencia, voor: lombard of beleenbank van Florence. (Zou de Vertaler zelfs deze stad niet kennen?) Dat voorts alle de vijanden van buonaparte, met name de Koninklijke Familie der bourbons en hunne aanhangers, in een ongunstig en bespottelijk daglicht verschijnen, kan men reeds uit het boven gezegde opmaken. Nog eens: wij begrijpen niet, hoe in deze dagen de aandacht der vertaalfabrijk juist op dit stukje gevallen is; thans, nu de geest, die napoleon bezielde, ons zoo veel leed berokkent.


Naberigt.

De Redacteur der Vaderlandsche Letteroefeningen door den Uitgever van het in No. I aangekondigde werkje, getiteld: Geschiedkundige Verhandelingen over Vollenhove en deszelfs omstreken, onderrigt, dat hetzelve, ten getale van 200 exemplaren, alleen voor zijne rekening is gedrukt, en bestemd tot geschenken voor eenige zijner betrekkingen, verklaart, op heusch verzoek van voorn. Heer Uitgever, geene kennis te hebben gedragen, dat hetzelve niet in den Boekhandel ten verkoop is gebragt, en alzoo geen voorwerp van openlijke beoordeeling konde zijn; zich wel verzekerd houdende, dat zulks desgelijks het geval van den Recensent is geweest, die echter, gelijk hij zelf, ligtelijk tot die dwaling konde vervallen, dewijl de Drukker, tegen het doorgaande gebruik in dezen, en zonder dat het op het handschrift stond, op den titel, even als op dien van gewone boekwerken, de plaats der uitgave zoo wel, als zijn naam heeft gesteld.



{==141==} {>>pagina-aanduiding<<}

Boekbeschouwing.

De Paussen, als tijdelijke Vorsten en Opperhoofden der Kerk beschouwd, sedert de vestiging van den H. Stoel te Rome tot het jaar 1822. Door Juan Antonio Llorente. IIde Deel. Nieuwe Uitgave (*). Te Amsterdam, bij J.C. van Kesteren. In gr. 8vo. 358 Bl. f 4 - :

Wij verblijden ons, dat dit werk van llorente in onze moedertaal is overgebragt en nu voleindigd. Mogt hetzelve inzonderheid aan zulken onzer Medechristenen en Landgenooten in handen komen, wier blinde ingenomenheid met den Pauselijken Stoel alsnog gevaar loopt van zich, op eenen wenk van Rome en Jezuiten, tot muiterij, bitterheid en haat te laten opwinden tegen andersdenkende Medechristenen, wier voorzaten zich met groot regt en niet zonder zwaren strijd ontrukt hebben aan de Kerkelijke Hierarchij! Ons oordeel over het eerste Deel hebben wij (in de Lett. voor 1826, bl. 9 env.) reeds uitgebragt; en wat te dier gelegenheid over den schrijver en de vertaling gezegd is, mag ook hier gelden. Immers de uitgave van dit tweede Deel, hoezeer van de pers te Amsterdam in het licht gezonden, draagt, blijkens onderstaande noot (†), geen merkbaar

{==142==} {>>pagina-aanduiding<<}
bewijs van betere en naauwkeuriger correctie. Ook gaf eene gepaste vergelijking met andere Schrijvers op nieuw ons aanleiding, om eenige misslagen bij llorente (zoo wij althans meenen) op te merken, welke de onzijdigheid, waartoe wij ons in dezen vooral verpligt achten, vordert, dat wij, met de meeste bekorting, hier beneden aanwijzen (*).

{==143==} {>>pagina-aanduiding<<}

Niet minder belangrijk ondertusschen, dan het vorige Deel van dit werk des achtbaren en vervolgden Grijsaards

{==144==} {>>pagina-aanduiding<<}
voor zijne Geloofsgenooten was, mogen wij voor hen en allen, die hem met een onzijdig en leergierig harte lezen

{==145==} {>>pagina-aanduiding<<}
willen, den inhoud noemen van dit laatste. Hier ziet men van uit den boezem der Kerk, in den loop der eeuwen verbasterende in zeden, en overladen met staatsie en plegtigheden, van het vernietigd Heidendom ontleend, een tijdelijk Opperhoofd zich verheffen, in magt en grootheid klimmen, als Wetgever en Regter over het geloof en geweten zich zetelen, ja op het einde voor den doortrapten Hierarch, gregorius den VII, Keizers, Koningen en nagenoeg geheel Europa nederknielen, en den Paus als Stedehouder eeren van dien Heiland, ‘wiens Rijk niet is van deze wereld.’ Hier ontmoeten wij dat eigen voortbrengsel van domheid, bijgeloof en vooroordeel, met de duisternis der tijden omgeven, staande in zijnen meest verheven stand, zijne Hierarchij, wederom door den loop der eeuwen heen, schragende door het zaaijen van verdeeldheid, stoken van burgertwist, en aanvuren tot bloedigen oorlog; door menige kunstenarij, willekeurigen dwang, banvloek en helsche treken de volken uitmergelende tot voedsel voor onverzadelijke hebzucht, onbeperkte weelde en duizenderlei verkwistingen. Hier, terwijl de Kerk aan eigene genezing van het kwaad in haren boezem wanhoopt, zien wij den glans der driedubbele kroon verdooven, wereldmagten zich verzetten tegen den trotschen Hierarch, en volken zich ontrukken aan den gewetensband.

{==146==} {>>pagina-aanduiding<<}
Hier kondigen ons de latere dagen eene nog aanwezige, dan toch zwaar geknakte, grootheid aan der Opperpriesters te Rome, beurtelings in hun streven naar het oud en verloren gezag nu eens gedwarsboomd door de staatkunde van beleedigde wereldmagten, dan weder gevleid en opgebeurd door aanzienlijken, die, verontrust in hun geweten, zich dwaselijk aan Prelaten, Biechtvaders en Priesters overgeven, en zich laten diets maken, dat, buiten steun van den rietstaf der Hierarchij, Rijksmonarch en Troon geen vast bestaan of veiligen zetel hebben.
Doch, laten wij eenigzins van meer nabij, en voorgelicht door de fakkel der Geschiedenis, welke llorente ons biedt, voor het minst aan onze Lezers eenen wenk geven omtrent een getal van drieënnegentig Paussen, die, sedert de elfde eeuw (waarmede dit Deel begint) tot op het 22ste jaar der thans loopende negentiende, korter of langer, weinigen te Avignon, verre de meesten binnen Rome, in hoogheid stonden. Men gevoelt (het middeltal der regeringsjaren voor elk van hen nemende) daar waren er, wier ouderdom weldra bezweek, of die, gelijk van eenigen vermoed, zoo niet gestaafd wordt, buiten den gewonen loop der natuur en ontijdig ten grave geholpen zijn. Op elk van dezen laat zich, met eenige verandering, de regel van gellert overbrengen: Hij leefde, werd een Paus, en stierf! Anderen, die als braven bij het nageslacht verdienen genoemd te worden, en op verbetering in de Kerk of ten Hove zich toeleiden, waren zeer dun gezaaid. Wij vertegenwoordigen ons, als zoodanigen, eenen coelestinus IV, innocentius VI, urbanus V, nicolaas V, adriaan VI, marcellus II en clemens XIV, maar betreuren het tevens, dat er onder hen geweest zijn, welken of de boosheid van aterlingen, of de nijd en afgunst, uitziende naar den bekroonden mijter, het reeds gezegde noodlot deed ondergaan. Voor het overige treft men doorgaans, waar het boek openvalle, de zoodanigen

{==147==} {>>pagina-aanduiding<<}
aan, die, beter of minder dan clemens VI, van wien wij dit woord ontleenen, zich te wél verstonden Paussen te zijn. Verre de meesten traden in het voetspoor en volgden de verfoeijelijke beginselen van gregorius VII, namen de Godsdienst tot dekmantel, om volken tot oproer tegen hunne wettige Vorsten op te ruijen, verwekten burgeroorlogen, brand, moord, roof en geweldenarij, bewerkten misdaden en gruwelen in verre de meeste landen van Europa, dreven de simonie, het openlijk veilen en toewijzen van waardigheden in Kerk en Staat, met de uiterste onbeschaamdheid, en kenden zich het regt toe, om Koningen in den ban te doen, Vassalen van hunnen eed van getrouwheid te ontslaan, en het rijk eenen anderen Katholijken Vorst aan te bieden, onder voorwaarde van zich in alle opzigten aan den Paus onderdanig te betoonen. Geen wonder alzoo, dat men, bij de ontrezen westersche scheuring en verdeeldheid tusschen de Paussen, te Avignon en te Rome gelijktijdig ingekozen en gezeteld, het middel der Kerkvergaderingen tot herstel der rust en tegen de Hierarchij wilde doen gelden. Maar ook geen wonder, dat geestelijke hoogmoed, in den waan dat hij boven aardsche magt zich verheffen kon en mogt, den trotschen nek óf niet óf noode buigen wilde, en weldra ook den teugel weder afwierp. Wij zwijgen, hoe het bijgeloof der scharen eeuwen achtereen misleid werd langs honderd wegen en door eerlooze bedriegerij, om de schatkist van Rome te verrijken; terwijl men wederom met gretige handen haar ledigde, om zelve, en met hongerige of onverzadelijke bloedverwanten, aan lust en driften, aan pralerij en verkwisting bot te vieren. Menigvuldiger zijn de voorbeelden, die wij ter staving konden aanvoeren, dan dat wij niet liever, als onzeker, waarop de keuze te bepalen, tot llorente zouden overwijzen. Zijn boek
is geheel ingerigt om Rome door daadzaken te logenstraffen in zijnen waan omtrent de onfeilbaarheid der Paussen en de gegrondheid van hunne Apostolische titels en regten. En wilt

{==148==} {>>pagina-aanduiding<<}
gij den Hierarch uit den ouden tijd, die bij uitnemendheid den achtbaren naam van Heiligen Vader zich toeeigent, u vertegenwoordigen, beroofd van den verbijsterenden luister van wereldgrootheid, kroon of staatsie, gelijk hij als mensch, van den kant zijner zeden, bij llorente, op goed gezag, geteekend staat; dan voorzeker legt gij vol van verontwaardiging bij meer dan één leven het boek ter zijde, en schaamt u over den Naasten. Eenen julius II, de paulussen (der 15de en 16de eeuw), en meer bijzonder alexander VI, dien Pauselijken nero, te gedenken, is hier genoeg; en wij willen, tot een afdoend staal voor onze Lezers, uit de gruwelen en wandaden des laatsten slechts vermelden ‘zijne dubbel bloedschendige ontucht met eigene dochter, zijne schoondochter tevens!’ Op die lucretia in naam, doch wezenlijke thaïs, vindt men hier het welbekende grafschrift van pontanus (*).






Archief voor Kerkelijke Geschiedenis, inzonderheid van Nederland. Verzameld door N.C. Kist en H.J. Rooyaards, Hoogleeraren te Leiden en Utrecht. IIIde Deel. Te Leiden, bij S. en J. Luchtmans.

{==149==} {>>pagina-aanduiding<<}
1831. In gr. 8vo. XII, 400-798, en Bijlagen en Aanteekeningen 90 bl. f 5 - :

Daar in 1830 een Tweeden Deels Eerste Stuk was uitgegeven, moest nu het Tweede Stuk volgen. De Verzamelaars hebben echter, schoon wat laat, goedgevonden, van den maatregel af te gaan, tot welken, volgens het berigt aan den Lezer, drang der omstandigheden bij het verschijnen van het voorgaande Deel noodzaakte. Welke deze omstandigheden zijn, blijkt uit het Voorberigt voor het Eerste Stuk, dat nu het Tweede Deel wordt. Daar beide Stukken of Deelen ieder op zichzelve eene bekwame dikte hebben, zullen buiten twijfel de Lezers deze verandering goedkeuren, te meer, daar een nieuwe titel voor het Tweede Deel beloofd wordt. Jammer is het, dat dit Derde Deel reeds als een Tweeden Deels Tweede Stuk afgedrukt was (en dus de paginatuur doorloopt), eer men besloot tot de verandering.
De inhoud van dit Deel wordt onder vier rubrieken gebragt. De eerste, Geschiedenis der Christelijke Leer en Schrijvers, heeft drie stukken, namelijk Bijdrage tot de kennis van oude drukken en HSS. op de Akademische Boekerij te Utrecht (HSS. van augustinus en bernardus); door j.j. dodt van flensburg. Iets over den Hymnus: Stabat Mater dolorosa; naar aanleiding van een HS. van denzelven, voorkomende in een Codex der werken van s. bernardus; door n.c. kist; en Bijlagen en Aanteekeningen, behoorende tot de Verhandeling over geert groete, voortgezet door Prof. j. clarisse. Hier wordt veel medegedeeld, dat buiten twijfel den liefhebberen welkom zal zijn. Rec. las met bijzonder genoegen de aanmerkingen over den bekenden Hymnus, gelijk ook datgene, wat Prof. clarisse in de Bijl. en Aant. als een vervolg op D. II, bl. 245, geeft.
Onder de tweede rubriek, Christelijke Archaeologie

{==150==} {>>pagina-aanduiding<<}
ten opschrift hebbende, vindt men slechts één stukje, Sint-Nikolaas en het Sint-Nikolaas feest; door Prof. w.a. van hengel. In 1831 is het afzonderlijk (te Leiden, bij s. en j. luchtmans) reeds uitgegeven, en in No. II der Letteroef. van 1832 aangekondigd. Men zou echter kunnen vragen, of dit luimige opstel hier wel behoort.
Belangrijker is de derde rubriek, Kerkelijk Regt, behelzende eene Vergelijking der nieuwere, thans in werking zijnde, Europesche Concordaten en Concordaats-Bullen; tweede gedeelte; door h.j. rooyaards. De Hoogl. levert hier een vervolg op zijne vroegere Verhandeling, in het Eerste Deel des Archiefs voorkomende, die in het Hoogduitsch vertaald en met eenige aanmerkingen verrijkt is uitgegeven onder den titel: Rom im Concordate mit den Regierungen, met bijvoeging van het motto: Concordiren heisst Verlieren. (Leipz. 1831.) Dit tweede gedeelte vooral bevat veel, dat in onze dagen bijzondere opmerking verdient. Mogten de wenken, door Prof. rooyaards gegeven, niet veronachtzaamd worden!
Onder de rubriek, Kerkgeschiedenis van Nederland, komt in de eerste plaats voor eene Bijdrage tot de Geschiedenis der Jezuiten in Nederland; door Mr. jacobus scheltema. Dezelve bestaat in de mededeeling van eenige bijzonderheden, voorkomende in een oud en thans zeer zeldzaam boeksken, getiteld: Der Jesuyten Negotiatie ofte Coophandel in de Vereenigde Nederlanden, in druk uitgegeven door last van de E.M. Heeren Gedeputeerde Staten van Vriesland; Leeuwarden, 1616. Korte ophelderende aanmerkingen zijn er bijgevoegd. Daarop volgt eene zeer lezenswaardige Bijdrage tot de Verhandeling van den Hoogl. n.c. kist, (Arch. Iste D. bl. 145 env.) over den Pauselijken Aflaathandel, ook in deszelfs invloed op de Kerkhervorming in Nederland; door Mr. w.c. ackersdijck, te Rotterdam; en voorts eene Nalezing op dezelfde Verhandeling, door n.c. kist. Door denzelf-
{==151==} {>>pagina-aanduiding<<}
den wordt verder een vroom Testament, uit het begin der XVIde Eeuw, medegedeeld; een Testament, dat, zoo als de Hoogl. te regt aanmerkt, ons de tijden aanschouwelijk maakt, toen men, door aan eenige Monniken en Nonnen jaarlijks eenen lekkeren beet te verschaffen, meende, de eere Gods te verhoogen, en zichzelven en zijner voorouders zielen lafenis voor de eeuwigheid te verzekeren! - Het laatste, maar uitvoerigste der stukken, onder deze rubriek opgenomen, is: De twistzaak van den Hoogleeraar maccovius, door de Dordrechtsche Synode, ten jare 1619, beslecht; door j. heringa, e.z.,
Hoogleeraar te Utrecht. In deze doorwrochte Verhandeling worden onderscheidene berigten aangaande makowsky of maccovius medegedeeld en onderling vergeleken. Men bemerkt overal den bekwamen Schrijver, die wél onderscheidt en doorgaans juist oordeelt en veel gematigdheid toont. Wat ter verklaring van het stilzwijgen van trigland en anderen wordt gezegd, is ons minder aannemelijk voorgekomen. Wij meenen daarin eerder eenig blijk van partijdigheid bij sommige leden der Dordsche Synode op te merken. Dat men om de uitvoerigheid en daarmede gepaard gaande kostbaarheid de twistzaak van maccovius niet vermeld zoude hebben in de gedrukte Handelingen dier Kerkvergadering, houden wij geenszins voor waarschijnlijk. Wij zijn integendeel van meening, dat men een geval, waarover zoo ligt onder de Contraremonstranten zelve verdeeldheid kon ontstaan, liefst met stilzwijgen wilde voorbijgaan, opdat het spoedig in vergetelheid mogt geraken. Prof. heringa bepleit in dezen de handelwijze der Synode, en brengt bij, wat maar met eenige reden bijgebragt kan worden. Onder het lezen kwam bij ons de wensch op, dat de Dordsche Vaderen dezelfde voorzigtigheid, zachtheid en gematigdheid in de twistzaak met de miskende en hard behandelde Remonstranten hadden mogen gebruiken. De Schrijver poogt hen te verdedigen en te regtvaardigen wegens het vonnis van veroordeeling, tegen de gedaag-
{==152==} {>>pagina-aanduiding<<}
de Remonstranten geveld; maar hetgene te dien einde § 35 wordt bijgebragt, bewijst te weinig en heeft ons niet kunnen overtuigen. Wij gelooven, dat de aanmerking, waarmede de Hoogl. die § besluit, het regte oogpunt aanwijst, waaruit men de zaak moet beschouwen: De jammerlijke
scheuring, veroorzaakt door den twist tusschen de twee hoofdpartijen, moest voor de Synode eene reden te meer zijn, om te zorgen, dat er geen nieuwe tweespalt ontstond, en dat een gerezen misverstand tusschen twistende broederen werde bijgelegd. En het onheil, der Leydsche Hoogeschool wedervaren, moest haar voor eene soortgelijke ramp te Franeker beducht maken.
Bl. 612 is Groningen in plaats van Leiden eene drukfout.





Moed en Hope voor de Toekomst, versterkt door de vroegere Geschiedenis van Nederland. Eene Voorlezing. Door S. Verwey, Predikant te Dordrecht. Te Dordrecht, bij J. van Houtrijve, Jr. 1832. In gr. 8vo. IV en 40 bl. f : - 60.

Deze Voorlezing, voor eene der Afdeelingen van de Maatschappij: Tot Nut van 't Algemeen gehouden, behelst een onderzoek, welke grond van bemoediging er voor ons ligge in de overtuiging van de waarheid, dat (gelijk simon stijl zegt) de inwoners dezer gewesten nooit hunne vrijheid verloren hebben, dan om dezelve luisterrijker te herwinnen. Na eenige aanmerkingen over Vaderland en Vrijheid, geeft de Heer verwey eerst eene korte schets van de vroegere geschiedenis dezer gewesten, staat vervolgens langer stil bij latere tijden, en wijst voorts aan, hoe beschouwing van het verledene ons moed en hoop voor de toekomst kan geven. Zijn Eerw. grondt zijne verwachting niet hierop, dat hetgene eenmaal geweest is juist daarom zal wederkeeren, maar hij betoogt, dat de oorzaken, die eertijds de vrijheid van ons Vaderland in gevaar bragten, weggenomen zijn, of althans mindere kracht hebben, en dat de redenen,

{==153==} {>>pagina-aanduiding<<}
welke voorheen de herwinning en opluistering der vaderlandsche vrijheid ten gevolge hadden, nog bestaan, of zelfs in aantal en kracht voordeeliger werken.
Met de vrienden van den Heer verwey, houden wij deze Voorlezing voor een woord te regter tijd gesproken in de tegenwoordige omstandigheden. Al zijn ook de zaken bekend, wij achten zoodanige herinneringen zeer nuttig in de dagen, die wij beleven. Op bl. 21 wordt gezegd, dat onze Staat, van 1813 tot 1830, op duurzamer grond dan ooit gevestigd, door welvaart en bloei van alle gewenschte zaken, door achting en roem naar buiten, eene vrijheid en eenen voorspoed verkregen en genoten heeft, welke in de geschiedboeken van ons Vaderland, of van andere Volken, te vergeefs gezocht worden. Hiertegen zoude men, met grond, eenige bedenkingen kunnen maken. Dit is insgelijks het geval met de stelling, op bl. 32 voorkomende, dat alle Natiën te veel belang bij onze welvaart hebben, om ons op den duur te willen onderdrukken. De tijden zijn veranderd. Wane toch niemand, dat de buitenlander ons volstrekt noodig heeft en bij ons ter markt moet komen! De handelaar zij integendeel gedachtig aan het vaderlandsche spreekwoord: Als het tij verloopt, behoort men de bakens te verzetten.
Voor het overige kunnen wij met volle ruimte het stuk aanprijzen, en wij nemen, als geheel in onzen geest gesproken, het volgende gaarne over: ‘Ook wij Oud-Nederlanders zijn nog niet ontaard van den geest en den zin der Voorvaderen; de tegenwoordige tijd heeft dat aan geheel Europa getoond. Wanneer wij alzoo op het voorbeeld dier Vaderen blijven staren, met zorg hunne misslagen vermijden, gebruik maken van de middelen, welke zij hebben aangewend, het goede, hetwelk wij boven hen vooruit hebben, ons ten nutte maken, geene opofferingen voor onze regtvaardige zaak schromen; wanneer wij bovenal, bij den ernstigen toeleg op toenemende ware verlichting en echt godsdienstige en zedelijke beschaving, ons sterken in het vertrouwen op

{==154==} {>>pagina-aanduiding<<}
den Allerhoogste, - dan lacht ons eene blijde toekomst voor ons en onze kinderen tegen.’





Ideën over de staatkunde, onderlinge verkeering en den handel van de voornaamste Volken der Oudheid. VIde Deel. (Volken van Europa. Grieken.) Door A.H.L. Heeren. Naar de vierde Uitgave vertaald door Mr. G. Dorn Seiffen. Te Rotterdam, bij A.F.H. Smit. In gr. 8vo. 428 Bl. f 4-80.

Dit is dan het laatste der tot nu toe uitgekomene Deelen dezes uitmuntenden werks; en, wanneer wij de hooge jaren des waardigen Schrijvers, en den geruimen tijd, na de eerste verschijning van deze onderzoekingen over de Grieken, zonder dat een vervolg op dezelve verschenen is, verstreken, in het oog houden, zoo vreezen wij, dat het ook wel het laatste zal blijven. In Duitschland houdt men vrij algemeen dit Deel voor het minst rijke in belangrijke resultaten voor de wetenschap; doch zulks ontstaat alleen omdat er reeds vroeger zoo onnoemelijk veel over Griekenland geschreven. De heldere inzigten, die stof tot denken geven, vinden wij hier niet minder, dan in de andere Deelen.
Heeren, thans tot Europa genaderd zijnde, geeft eene korte schets van het onderscheidende dezes werelddeels, vergeleken met de andere. ‘Van waar het overwigt, de wereldregering van het kleine Europa? Niet de ruwe magt, niet de bloote physike kracht der massa - de geest was het, die haar voortbragt.’ (Bl. 4.) Daarop volgt eene belangrijke aardrijkskundige beschouwing van Griekenland, welke vooral hier, door de verdeeling, welke de Natuur als 't ware zelve tusschen de onderscheidene stammen maakt, van groot belang is. De oudste toestand der Natie en hare takken vertoeft niet zoo zeer bij de aloude en weinig bekende eikelëters, als bij het grondverschil tusschen de Doriërs en Ioniërs. (Van de Achajers en AEoliërs wordt niet veel gezegd.)

{==155==} {>>pagina-aanduiding<<}
Dat grondverschil bragt den Peloponnesischen Oorlog, de hoofdoorzaak van Griekenlands verval, voort. Tot de middelen der eerste beschaving behoorden voornamelijk Godsdienst en volkplanters. Ruim is het hoofdstuk, dat over eerstgemelde handelt. Heeren stelt het hoofdonderscheid tusschen de Oostersche en Grieksche Goden daarin, dat de eerste slechts verzinnelijkingen waren van natuurkrachten, de tweede zedelijke (d.i. vrijwerkende) menschelijke wezens, slechts van meer vermogen en met onsterfelijkheid begaafd (hoewel daarom niet zedelijk beter). Hierdoor werden de Goden juist geschikt voor de dichtkunst, en tevens voor de beeldende kunsten, die altijd bij volken in de kindschheid moesten blijven, welke hunne Goden als monsters voorstelden. De verborgenheden of Mysteriën waren, volgens heeren, geschikt, om den Grieken te herinneren, dat hunne menschelijke Goden oorspronkelijk dezelfde zinnebeeldige wezens waren, die hunne eerste beschavers (orpheus, danaus, de stichters van het Orakel te Dodona, de Kabiren en Korybanten, enz.) uit het Oosten hadden medegebragt. Wij gelooven echter, op het gezag van cicero, dat eene van derzelver hoofdbedoelingen was, de onsterfelijkheid der ziel te verkondigen. In hoe verre het andere hoofddoel, de ontsluijering des oorsprongs van de Volksgodsdienst, tot de kennis van één geestelijk en albezielend Wezen hebbe bijgedragen, weten wij niet. Over de Priesters wordt vervolgens gesproken, en aangetoond, dat dezelve geenszins die voogdij over de volken voerden als in het Oosten of zelfs te Rome,
daar zij noch eene Kaste, noch zelfs geslotene Collegiën uitmaakten. Doch zoo wel de openbare godsdienstige instellingen, als de verborgenheden, waren grootendeels het werk van volkplanters, hetzij uit Egypte, hetzij uit Phenicië of Phrygië (ja ook uit Thracië, gelijk deukalion en orpheus). Deze volkplanters werden de hoofden der regerende geslachten, zoo als van kadmus, cekrops, erechtheus, danaus en pelops, zoo beroemd bij de treurspeldichters. Het

{==156==} {>>pagina-aanduiding<<}
Orakel te Dodona was waarschijnlijk eene Egyptische, dat te Delphi eene Kretenser volkplanting. Daarop kwam de heldeneeuw, die zich, even als die in onze Middeleeuwen, door avontuurlijke togten en ondernemingen kenmerkte. Daartoe behoort vooral de Argonautentogt (waarvan delisle de sales zelfs eenen togt door de Kaspische naar de Oostzee en om Europa heen gemaakt heeft), de heerschappij der Zee door minos, de feiten van theseus, die veel naar een' dolenden Ridder geleek (behalve in standvastigheid omtrent de Vrouwen), en eindelijk de Trojaansche Oorlog, die in de Oudheid met de Kruistogten der Middeleeuwen overeenkomt, wel niet in strekking, waar toch in algemeenheid en vele uiterlijke omstandigheden. De zeden dier heldeneeuw schetst heeren voortreffelijk. Korter vertoeft hij bij het volgende tijdvak der Volksverhuizingen, door Republieken gevolgd. Wanneer men de bovengemelde vergelijking, waartoe heeren ons aanleiding gaf, ook hier nog wilde voortzetten, zou men wel in het nieuwere Europa vlak het tegendeel van dat woelige tijdperk in Griekenland, namelijk meerdere vastheid bij de Volken en derzelver Regeringsvormen, in het tijdperk na de Kruistogten, aantreffen; maar aan den anderen kant is het opmerkelijk, dat juist in dat tijdvak het Volk toch meerderen invloed op de Regering bekwam, zoo wel in Frankrijk, Spanje en Engeland, als in ons Vaderland, en dat daardoor de gemengde Constitutionéle Regeringen ontstonden, die wij aan de Middeleeuwen te danken hebben, en die voor onze zeden ruim zoo geschikt zijn, als de Republieken voor
Griekenland. De Schrijver toont aan, hoe deze Gemeenebesten, wier stichting aan den ondergang der regerende Huizen en de talrijke volkplantingen, die Griekenland daarop naar alle zijden uitzond, te danken is, aan Steden verbonden waren. In dit tijdperk van de ontluikende Republieken stonden homerus en hesiodus, de heldendichters, op. De geschiedenis van den heldenzang wordt van den Trojaanschen Oorlog af opgehaald. Bij homerus geraakt de

{==157==} {>>pagina-aanduiding<<}
Schrijver in vuur. ‘Onsterfelijke! (dus spreekt hij hem aan) indien het u vergund is, uit een ander Elysium, dan gij hier vermoeddet, op uw geslacht neder te zien; indien gij de volken uit de velden van Azië tot de Hercynische bosschen ter bedevaart ziet trekken naar de bron, die uw wonderstaf deed ontspringen (*); indien het u vergund is, het geheele gevolg [de geheele volgreeks] van het edele, groote, heerlijke te overzien, dat uwe liederen te voorschijn riepen, - Onsterfelijke! waar ook uwe verhevene schim thans vertoeft, heeft zij wel meer noodig tot hare zaligheid?’ (Bl. 140.)
De middelen tot instandhouding van het nationale karakter bij de verscheidenheid der stammen en de verspreiding der woonplaatsen (van de oostpunt der Zwarte Zee tot Marseille, en van de Krim tot de noordkust aan Afrika) waren, behalve de taal, ook de godsdienstige feesten, vereenigd met spelen, waartoe geene andere dan Grieken werden toegelaten, en de tempels, tot wier instandhouding de inwoners (Amphiktionen) zekere vergaderingen door hunne vertegenwoordigers hielden, waarvan er eene in lateren tijd ook een staatkundig aanzien verkreeg. De volmaakte, onbepaalde vrijheid der Steden of Staten werd door deze vereenigingen in het geheel niet belemmerd. Maar er was ook geen punt van eenheid, hetwelk die kleine Gemeenebesten tot één groot doel kon verbinden. Dezen band verschaften de Perzische oorlogen, die tevens de krachten der Natie ontwikkelden. Men zou dezelve met onzen oorlog tegen Spanje kunnen vergelijken, en, althans in den uitslag der beide oorlogen, heeft ook heeren de overeenkomst opgemerkt. ‘Toen na 51 jaren de oorlog door den eersten vrede met de Perzen eindigde, geschiedde dit onder voorwaarde, dat de Grieksche steden in Azië vrij zijn, dat de Perzische troe-
{==158==} {>>pagina-aanduiding<<}
pen op twee dagreizen afstands van dezelve verwijderd blijven, en hunne eskaders de AEgeïsche zee ontruimen moesten. Op gelijke wijze schreef eens, na eenen soortgelijken langdurigen kampstrijd, het vrijgeworden Nederland den gebieder der beide Indiën de voorwaarden voor, en sloot voor hem de monden zijner eigene rivieren, terwijl het voor zich den Oceaan open behield.’ (Bl. 177.)
Ook in andere opzigten, de groote magt van den aanvaller, de kleine van het aangevallene land; de bondgenooten, die de vijand dáár in Macedonie, Thessalië, Thebe, hier in België en Amsterdam vond; de toevlugt, die de vrienden der vrijheid binnen hunne houten muren namen, die hun de zege verschaften, zoo wel bij Hoorn en op de Zeeuwsche stroomen, als bij Salamis en Mykale; de groote talenten van themistokles en den Zwijger, - dit alles zijn, onzes bedunkens, punten van overeenkomst, die wel eene nadere ontwikkeling zouden verdienen.
Heeren beschouwt het oppergezag van Athene tamelijk gunstig, gunstiger dan wij zouden doen, wanneer wij de klagten van Athenes eigene redenaars en blijspeldichters daarover hooren. Het is waar, die heerschappij was schitterend en heeft veel groots en heerlijks voortgebragt, maar ten koste van veel onregtvaardigheid en zware verdrukkingen. Zoo erkent heeren zelf, dat de oorlogsbelasting, die het den Bondgenooten (zoo als wij het in 1795 van Frankrijk werden!) opleide, natuurlijk met den vrede had moeten vervallen; maar dit geschiedde niet, en Athene sleepte zelfs de geheele aanzienlijke krijgskas naar haren burg.
Wij kunnen den Schrijver in de uitvoerige ontwikkeling der Grieksche Regeringsvormen en Grieksche staatshuishouding niet volgen. Bij gebrek aan genoegzame bescheiden uit andere Staten, neemt hij nog al dikwerf Athene tot maatstaf, en aristoteles in deszelfs Politiek tot zijne hoofdbron, die hij gedurig aanhaalt. Als hoofdkenmerk van vrije en niet vrije Regeringen wordt gesteld, dat de bestuurders aan het volk verantwoording afleggen moesten. Zonderling waren de denk-
{==159==} {>>pagina-aanduiding<<}
beelden der Grieken omtrent de handwerken, die zij den vrijman onwaardig keurden, en meer voor slaven geschikt hielden. Over inkomsten, uitgaven en geldelijk beheer der Staten worden hier vele voortreffelijke aanmerkingen medegedeeld. Omtrent het regtswezen worden mede gewigtige wenken tot verder onderzoek gevonden; want dit zeer ingewikkelde onderwerp kon hier slechts zeer in het algemeen behandeld worden. Men beantwoordt de vraag over openbare en bijzondere regtsgedingen, en toont aan, dat veel, hetwelk wij thans tot de tweede klasse betrekken zouden, te Athene tot de eerste behoorde, (b.v. moord, overspel enz.) doordien de persoon des burgers den Staat heilig was; dat in openbare regtsgedingen iedereen, maar in bijzondere alleen de beleedigde partij, als aanklager mogt optreden; dat het volk in de Demokratiën zelve niet alleen, gelijk in de tegenwoordige Jurys, over schuld of onschuld, maar ook over de toepassing der straf, uitspraak deed; terwijl de onkunde dier regters en de onbepaaldheid der staatsmisdaden het groote misbruik der Sykophanten invoerden, waardoor het (in 't voorbijgaan gezegd) gebeurde, dat er in het vrije, geprezene,
heerlijke Athene veel minder veiligheid voor personen en eigendommen was, dan tegenwoordig in Rusland. De schreeuwendste misbruiken, gelijk de razendste zucht tot zitting in de regtbank, schildert aristophanes naar het leven in zijne Wespen. Het verwondert ons, dat er van den beroemden Areopagus (als éénig tegenwigt tegen de Volksregering) hier zoo weinig gezegd wordt. Doch misschien bespaarde de Schrijver zulks voor zijn plan tot eene bijzondere beschouwing der Atheensche Staatsregeling in een der volgende Deelen. Het krijgswezen was vóór epaminondas zeer gebrekkig, en men had wel in zoo verre bekwame veldheeren, als zij van een gelukkig oogenblik wisten gebruik te maken, maar weinig verstonden zij de kunst der manoeuvres, die eigenlijk slechts bij een staande leger moeten gezocht worden. Griekenland had tot op den Peloponnesischen oorlog slechts gewapende burger-
{==160==} {>>pagina-aanduiding<<}
magten en weinig ruiterij; in dien geheelen oorlog werd niet één groote veldslag geleverd, maar zoo veel te meer zeeslagen. Athene deed den Zeeöorlog in zwang komen, en over de daarin gebruikelijke schepen en taktiek wordt veel goeds gezegd. De zeemagt ontstond slechts door de schepen met drie rijen roeibanken (triremes), die in de Macedonische tijden met geweldig groote, maar moeijelijk te besturene gevaarten werden verwisseld. Epaminondas bragt voor de landmagt het eerst, door zijne schuinsche slagorde, het denkbeeld der vereeniging van eene sterke magt op één punt tot wezenlijkheid, naderhand in den Macedonischen Phalanx, in den zevenjarigen oorlog, door frederik van
Pruissen nagevolgd.
Tot de staatsmannen en redenaars overgaande, ziet heeren drie tijdperken voor de eersten; wanneer de bestuurder nog meer veldheer dan staatsman, wanneer hij reeds meer staatsman, en wanneer hij in 't geheel geen veldheer meer was, of de drie tijdvakken van themistokles, perikles en demosthenes. Wij moeten echter onze verwondering betoonen, dat de geleerde Schrijver, die demosthenes en diens staatkunde met den hoogsten lof vereert, geen enkel woord van eenen man zegt, dien demosthenes zelf de bijl zijner redenen noemde, en die niet alleen uitstekend redenaar en voorzigtig staatsman, maar ook vijf-en-veertigmaal tot veldheer gekozen werd, daar hij, volgens plutarchus, (in 's mans leven) juist tegen het gebruik der toenmalige bestuurders, het staatsen oorlogsbewind niet wilde gescheiden hebben. ‘Op het voorbeeld,’ zegt plutarchus, ‘van perikles en aristides en solon, en niettegenstaande zijnen oorlogsroem, was rust en vrede altijd het doel zijner staatkunde.’ (Plut. in Phocion, C. 7, 8.) Dezen grooten man niet te vermelden, hoezeer zijne staatkunde door de uitkomst schitterend geregtvaardigd werd, en demosthenes met alle zijne welsprekendheid, door zijne volharding in het stelsel van oorlog, den Staat in 't verderf stortte, is on-
{==161==} {>>pagina-aanduiding<<}
verschoonlijk, te meer, daar de nagedachtenis van phocion van alle zedelijke smetten en van die verdenking van omkooping vrij is, waaraan, wel is waar, heeren ten aanzien van demosthenes niet gelooft, maar die desniettemin veel voor zich heeft. - Ten aanzien der wetenschappen, in betrekking tot den
Staat, wordt vooreerst de invloed der wijsbegeerte onderzocht. Het sterkst had die plaats ten aanzien der school van pythagoras; maar deze invloed, die op een geheim staatkundig verbond rustte, verdween door eene omwenteling. De Sophisten leerden zoo wel wijsbegeerte als welsprekendheid aan de aanzienlijkste jongelingen, en verrijkten zich daarmede ontzettend; terwijl zij zoo wel zedelijkheid als waarheidsgevoel door hunne heillooze stellingen ondermijnden, (waarvan men echter prodikus, den Schrijver van dat heerlijke zinnebeeldige verhaal, de schetweg van Herkules, schijnt te mogen vrijspreken.) Daarop wordt kortelijk van sokrates en zijne leerlingen gesproken. De groote Geschiedschrijvers worden dus gekenmerkt: die van het onlangs verledene (herodotus), van zijnen tijd (thucydides), en van zijne daden (xenophon). De tweede was tevens een uitmuntend Oordeelkundige, waarin hij door de lateren te weinig is nagevolgd. Van de poëzij wordt voornamelijk slechts het tooneeldicht in betrekking tot den Staat beschouwd; van de kunst, de bouw-, beeldhouw- en schilderkunst. Eene korte beschouwing der oorzaken van Griekenlands ondergang eindigt het boekdeel.
Wij hadden een aantal plaatsen opgeteekend, die ons aan bedenkingen onderhevig schenen, alsmede eenige Germanismen van den Vertaler (die anders zijne taak wel volbragt heeft); maar wij willen daarmede onze buitendien reeds uitgebreide beoordeeling niet nog langer maken: de geoefende Lezer zal die (althans de laatsten) wel ontdekken.





Onderzoekingen over den Aziatischen Braakloop bij eenen persoon, die zich in den hoogsten graad van

{==162==} {>>pagina-aanduiding<<}
Clairvoyance van het Magnetisch Somnambulismus bevond; door J.H. van Opdorp, Heel- en Vroedmeester te Arnemuiden. Te Breda, bij F.P. Sterk. 1832. In gr. 8vo. 24 Bl. f : - 30.

Wanneer Rec. dezer dagen der menschen trachten en pogen gadesloeg, om ook langs de meest buiten- en ongewone wegen tot eenige kennis van de heerschende ziekte te geraken, zweefde hem telkens het gezegde van haller voor den geest:

Unselig Mittelding von Engeln und vom Vieh! 
Gott gab dir die Vernunft, und - du gebrauchst sie nie. (*) 


Het schijnt echter sedert onheugelijke tijden de gewoonte te zijn, wanneer het verstand op moeijelijke dingen stoot, dat het liever langs buitengewone paden inlichting tracht te winnen, dan, op den gewonen weg, aan de hand der rede en door haar geholpen, de juiste middelen te zoeken tegen het kwaad, hetwelk men wenscht te keeren of af te wenden. Saul, de groote Koning van Israël, dacht het reeds gemakkelijker, de wijze vrouw van Endor te raadplegen, dan, onder opzien naar de hoogste leiding der dingen, de stem van pligt en rede te volgen. Maar, zoo zijn wij menschen! Zijn wij te gemakkelijk, om der rede gehoor te geven; zijn wij te traag, om de ons geschonkene vermogens te gebruiken, zoo sluipen wij, dewijl het Orakel van Delphi niet meer toegankelijk is, in de schemering naar de eene of andere wijze vrouw, of zij ons zoude kunnen zeggen, waar de gestolen zilveren lepels of de verlegde kanten zijn gebleven!
Maar foei, Heer Recensent! van wien hebt gij zulke ongerijmdheden vernomen? hoe kunt gij er in allen gevalle geloof aan slaan? - Verschooning, lieve Lezeresse! indien ik misgetast heb; het kan zijn, dat vrouw sy-
{==163==} {>>pagina-aanduiding<<}
bille mij heeft misleid, en dat van hetgeen, waarop de oude sloof zich verhoovaardigt, slechts de helft waar is; het is echter in dit geval nog altijd te veel voor onze zeer verlichte eeuw, die den Duivel en de Hel wegredeneert, waardoor evenwel de verlegenheid niet minder wordt; want gesteld eens, dat deze vroede vrouw dusdanige inzage heeft in hetgeen anderen verborgen is, onder wiens invloed staat zij? van wien komt haar deze kennis der toekomst? - Maar, Recensent! waar dwaalt gij heen? Gij zoudt een werk over het Magnetismus beoordeelen, en gij rammelt zoo het een en ander van waarzegsters en toovenaars! Gij haalt dooreen, dat men gaat vernemen, waar het gestolen goed is verzeild, en hoe men door het Magnetismus kennis van den loop der Cholera enz. wil verkrijgen! Achter u schuilt vast de een of andere wangunstige, die den Heeren Magnetiseurs van der lee, den Heere meijer met Mejufvrouw steffens en anderen, die voor ons zich zoo afslooven, hunnen roem en vooral winstgevende affaires benijdt. Nog eens foei, Recensent! - Ten tweeden male verschooning, lieve Dame! En ook gij, Mijnheer de Esprit fort, die met den Heer meijer den spot drijft en ... een hazepootje in uwen regter- en eene wilde kastanje in uwen linkerzak tegen de jicht draagt! zie mij zoo knorrig niet aan! Ik benijd geen van allen; ik laat den Heere van der lee zijn geheim tegen den bloeijenden(!) Kanker, den Heere meijer zijne gebrande schoenzolen tegen de Groninger Epidemie, en laatstelijk de paardenvijgen tegen de
Cholera. Het zij verre van mij, met deze twistende Geleerden over het al of niet geneeslijke van hunnen bloeijenden kanker mij te bemoeijen! Ik wenschte niets liever, dan dat de Heer van der lee de schoone kunne van die verschrikkelijke kwaal, welke zoo vele harer van rust, genoegen, gezondheid en leven berooft, mogt kunnen genezen. Vruchteloos heeft het Utrechtsche Provinciale Genootschap van Kunsten en Wetenschappen dit door eene uitgeschrevene prijsvraag beproefd. Ware hem zulks gelukt, ik zoude een der eersten geweest zijn, die

{==164==} {>>pagina-aanduiding<<}
aan zijne voeten was gaan zitten; en dit alleen ter liefde van uwe sekse, die eens met moederlijke liefde voor mij zorgdet, toen ik als hulpeloos wicht mijzelven niet helpen kon, die mij gevoedsterd hebt, die rozen op mijn pad hebt gestrooid, onder wier liefderijke verzorging ik voor een ander leven wensch in te sluimeren. - Nu, Mijnheer de Recensent! genoeg van die fluweelen woordjes, waarmede uw loos geslacht zoo vaardig weet te spelen, om ons..... Te verschalken, wilt gij zeggen, niet waar? Neen, lieve Dame! zoo vermetel ben ik niet. Ik doe hulde aan uw hooger standpunt, en zeg met vondel, in alle opregtheid des harten:

Één vrouw is duizend mannen te ergh. 


Nog eens, mogt het geheim gevonden kunnen worden, ik bragt gaarne mijn penningsken toe, om den Heere meijer zijne dan verlorene duizend guldens aan den Heer van der lee te helpen betalen, mits hij maar genas, hetwelk echter tot heden, en dit is de proef, nog niet gebleken is. Ware die kunst af te zien, ik zoude niet doen als de Heeren van de Geneeskundige Commissie te Rotterdam, welke den onvermoeiden meijer, die, wanneer het het welzijn zijner natuurgenooten [en zijner beurs] geldt, geen onderscheid tusschen dag en nacht maakt, (Algemeen Handelsblad, 20 Aug. 1832. No. 231) gedurende den ganschen dag aan een groot aantal personen instructie lieten geven, zonder er naar om te zien. Zij hebben den man, dien zij misschien met een' kwakzalver gelijk stellen, des avonds, na eenen vermoeijenden dag te hebben doorgebragt, weder naar Amsterdam laten vertrekken. Wij zeggen met M.v.V.: Eere hebbe, wien eere toekomt; de Heer meijer heeft zeker de beste partij gekozen! En nu geen woord meer over waarzegsters, geene enkele woordenwisseling meer met de Heeren meijer of van der lee. Ik moet over den Heer van opdorp spreken, of liever over zijne Onderzoekingen; dit is het eigenlijk, wat ik van mijnen meester in last heb.

{==165==} {>>pagina-aanduiding<<}

Hoe gaarne ik ook slechts over de zaak sprak, moet ik evenwel een enkel woord over den persoon zeggen. In de eerste plaats echter een kort woord over het Magnetismus in het algemeen, in betrekking tot de Cholera beschouwd.
Wanneer wij het geschrift van den Heer van opdorp en zekere mededeeling in het Algemeen Handelsblad van 28 Aug. 1832, No. 238, en van 17 Sept. 1832. No. 273: Het gevoelen eener Magnetische Helderziende nopens de Cholera en de genezing derzelve, met oplettendheid nagaan, zoo is het doel van den daar zich noemenden en hier ongenoemden navorscher, onderzoek te doen, of ophelderingen nopens deze ziekte door het Dierlijk Magnetismus te verkrijgen, of liever te vragen. De mededeeler der gevoelens komt er voor uit, wanneer hij zegt: het raadplegen van Helderzienden met opzigt tot onderscheiden ziektegevallen, den aard en oorzaak, mitsgaders de middelen ter genezing derzelve, heeft reeds dikwijls zulke verrassende uitkomsten opgeleverd, dat naast het reeds geopperde denkbeeld, om het Dierlijk Magnetismus ter genezing van den thans heerschenden braakloop aan te wenden, een ander - het boven vermelde - niet vreemd kan worden geacht.
Omtrent het doel bestaat dus, onzes inziens, geen twijfel.
Maar nu vragen wij: door welke middelen of langs welken weg, hoe wordt dit doel bereikt? is de bereiking van het doel wezenlijk of slechts schijnbaar? en wat is er dan te houden van de aanwijzing, voorstelling of aanprijzing der middelen, welke worden opgegeven als het doel bereikende?
Hij, die deze gevoelens in het Handelsblad heeft medegedeeld, begint aanstonds over het behoorlijk aanwenden en misbruiken van het Magnetismus te spreken, en merkt met regt op, dat het niet als een gewoon mechanismus, slechts als een middel, om veel gelds te winnen, behoorde gebruikt te worden, zoo als het althans zeker door dezen en genen thans gebezigd wordt. Teregt spreekt hij van het Magnetismus als van eene kracht, welke in de diepste geheimen van 's menschen leven indringt.
Deze wijze van uitdrukken is echter eenigzins duister. Verstaat de Schrijver er door eene kracht, welke in het geheim van 's menschen bewerktuiging, hoe namelijk de anders voor ons verborgene levenswerking geschiedt, indringt, of tracht in te dringen? of wil hij er mede zeggen, eene kracht, door welke 's menschen hooger bestaan, het zieleleven, evenzeer wordt uitgevorscht als zijn ligchamelijk leven? Men gevoelt,

{==166==} {>>pagina-aanduiding<<}
dat dit twee nog al uiteenloopende dingen zijn. Wij erkennen wel, dat de ziel met het ligchaam zoo naauw verbonden is, dat het schijnt, of beide in het levend menschelijk ligchaam slechts één zijn, en hij, die dus tot in de verborgene schuilhoeken des levens dringt, ook den ingang vindt tot 's menschen hooger bestaan. Maar wij vertrouwen op goede gronden te mogen onderscheiden tusschen levenskracht, elk schepsel gegeven, en de hoogere zielskrachten, slechts het eigendom van den mensch. Gene verlaat het ligchaam met den dood, wanneer het ontzielde omkleedsel onder het beheer der algemeene natuurwetten terugkeert; deze brengt het eigenlijk ik van den mensch, zijne individualiteit, naar hooger spheer over, en verzekert hem, wanneer het stoffelijk deel hem ontzinkt, de eeuwige voortduring van zijn bestaan.
Wat er van zijn moge, de Schrijver erkent het Magnetismus voor eene hoogere kracht. Wij eerbiedigen deze wijze van 's mans beschouwing, en in zoo verre kan op hem niet toepasselijk zijn, wat wij tegen de roekelooze aanwending, welke hij zelf schijnt te verfoeijen, reeds gezegd hebben of nog zullen zeggen.
Wij behooren nu verder te onderscheiden tusschen de aanwending van het Magnetismus, om een bijzonder ziektegeval, den aard en de oorzaak, mitsgaders de middelen ter genezing, te leeren kennen, en tusschen een onderzoek naar eene ziekte in het algemeen.
In het eerste geval, zoo verre wij dit bijgewoond hebben, werd steeds de aanraking, het in rapport brengen vereischt, tusschen de gemagnetiseerde helderziende en den lijder of de lijderesse, of wel een voorwerp door haar gebezigd. Hier blijven wij binnen den kring des tijds en der bepaalde ruimte; maar bij een algemeen onderzoek naar hetgeen nog gebeuren moet, trachten wij als 't ware daar buiten te gaan. De toekomst smelt weg in Gods verborgen raadsbesluit, en behoort, om dit zoo eens uit te drukken, tot de eeuwigheid. Gesteld eens, dat de tijd plotselijk ophield, zoo waren wij immers in het tegenovergestelde verplaatst. Nu zal men zeggen, de Cholera, ofschoon niet in ons vaderland aanwezig, bestond toch reeds, en was dus werkelijk in den tijd en binnen de ruimte. Toegestemd; men droeg er dus kennis van, en waar ik kennis van draag, en wanneer mij die kennis door anderen is geworden, hebben zij, die er mij

{==167==} {>>pagina-aanduiding<<}
mede in kennis gebragt hebben, ook hunnen invloed op mij uitgeoefend; ik ben niet meer vrij; de denkbeelden van anderen, hoe ligt worden ze de mijne; en wat kan mijne uitspraak in die gevallen voor waarde hebben, wanneer anderen reeds op mij door hunnen invloed gewerkt hebben, wanneer mijne rede mijne denkbeelden niet meer bestuurt, en slechts mijne verbeelding werkt? Dit is ons altijd een belangrijk punt van bedenking tegen de oordeelvellingen van gemagnetiseerden geweest, hetwelk tot heden toe nog niemand behoorlijk opgelost heeft.
In het andere geval, gesteld dat, door de werking dezer kracht, hetgeen wij ziel noemen, als 't ware buiten hetgeen wij door tijd en ruimte verstaan, kon geraken, (hetwelk het geval moet zijn, wanneer de toekomst voor ons ophoudt, naar menschelijke wijze van redenering, toekomst te zijn, het voorledene en de toekomst openliggen, er geene schakels meer zijn in de groote keten, van welke wij ze thans een voor een aftellen, terugziende waar de keten zigtbaar begon te worden, maar dan telkens uit de verborgene toekomst den nieuwen schalm ontwikkelen moeten) treedt de mensch dan niet uit de hem aangewezene plaats, en zoekt hij niet Hem te naderen, voor wien alles heden is, bij wien geen voorleden of toekomst bestaat? Om hiertoe te geraken, dunkt mij, moet de mensch als uit het ligchaam gaan wonen. Het is toch alsof de ziel buiten het ligchaam werkt, niet meer aan tijd en plaats gebonden is. Welke hooge kracht, die hem zoo hoog zoude kunnen spannen! Wie denkt hier niet aan icarus en den roekeloozen menner van den Zonnewagen? Fabels uit de oudheid, maar van eene hooge, althans waarschuwende beteekenis. Ongelukkig welligt de hand, die tot zulke hooge vlugt gebragt had; in die vlugt konden de banden geslaakt worden, en een ontzielde romp eene verschrikkelijke waarschuwing worden, dat er wezenlijk eene klove bestaat, welke geene terugkeering toelaat! (lucas XVI:26.) of, wat nog erger ware, het werktuig, te hoog gestemd, kon plotselijk ontstemmen, - de snaar, wel niet springen, maar zoo verwrongen worden, dat de zuivere toon nimmer terugkeerde, en de te hoog gebragte helderziende als eene onherstelbare krankzinnige ontwaakte!
Is het echter niet mogelijk, buiten den tijd en de ruimte te geraken, zoo lang wij in het ligchaam blijven en wonen,

{==168==} {>>pagina-aanduiding<<}
hoe helder onze vermogens, hoe scherp onze zintuigen worden, zoodat wij met datgene zien, waar wij anders mede voelen, - blijven wij geboeid aan onze werktuigen, dan blijven wij ook afhankelijk van dezelve, en daardoor van hem, die ze zoo hoog stemde. Het uitzigt moge iets verder reiken dan gewoonlijk, het blijft beperkt, feilbaar, en voor misleiding vatbaar; te meer, naar mate men in deze zielsgesteldheid niet schijnt te geraken door eene gelijkmatige, eenstemmige werking der zielskrachten. De verbeelding verheft zich ten koste der rede, en de anders vrije wil geraakt aan den leiband van hem, die het slechts zoo verre kan sturen, wanneer hij in staat is de gedachten te boeijen, en den wil als 't ware aan zich te onderwerpen; wanneer de Magnetiseur den gemagnetiseerde beheerscht. In dit laatste geval mag men dus niet veel van den blik in de toekomst verwachten. Hoe vele bewijzen van misleiding hebben wij niet reeds vernomen! Het zij verre, dat wij dit alles voor bedriegerij zouden houden; maar hoe vele dweepers zouden op hunne overtuiging den dood niet ingaan, en wat waren, wat zijn hunne gezigten anders dan misleidingen? Swedenborg was zeker geen bedrieger, ofschoon men hem thans algemeen voor eenen dweeper houdt.
Het winstbejagend verfoeijelijk Magnetismus; zij, die gereed zit, om op elken wenk helderziende te worden en de ongerijmdste adviezen te geven, wanneer slechts een ligtgeloovige zich laat aandienen, - dit een en ander is zeker niets anders dan bedriegerij en afzetterij. Het welgemeend Magnetismus, wanneer het gebezigd wordt om de toekomst in te dringen, staat misschien digter aan den rand der dweeperij, dan men wel waant. Tot zoo lang moeten alle uitspraken met wantrouwen worden ontvangen, tot dat, en niet in praktijk gebragt, vóór dat zij den toets der rede hebben doorgestaan.
Wanneer men de antwoorden ontleedt, zal men in de meeste, voor zoo verre die eenen schijn van waarheid hebben, niets meer vinden dan hetgeen ons de rede zoude geleerd hebben, indien wij ons slechts de moeite hadden gegeven haar te raadplegen; of het zijn weerklanken van hetgeen de gemagnetiseerde elders gelezen, gehoord, soms van buiten geleerd heeft.
Doch wij hebben onze gedachten reeds te zeer den teugel

{==169==} {>>pagina-aanduiding<<}
gevierd; wij wilden beoordeelen, geene verhandeling schrijven; wij erkennen, dat onze gevoelens voor tegenspraak vatbaar, en eene bescheidene teregtwijzing zal ons altijd aangenaam zijn. Voor de winstbejagende Magnetiseurs hebben wij echter niets dan een verachtend stilzwijgen over.

(Het vervolg en slot hierna.)







De Cholera in Rotterdam. No. I-IV. Te Rotterdam, bij M. Wijt en Zonen. 1832. In gr. 8vo. Te zamen 172 bladz. f 1-75.

De Rotterdamsche Geneesheeren g.j. mulder en d.f. van der pant hebben, (volgens het Voorberigt van No. 1) in weerwil van al het over de Cholera geschrevene, zich opgewekt gevonden, om dat alles nog te vermeerderen, minder (zeggen zij te regt) om anderen te leeren, hoe zij die moeten behandelen, en minst, om hun dit of dat specificum daartegen aan te prijzen; maar om hun den gang der ziekte in Rotterdam te leeren kennen, en inzonderheid hunne kunstgenooten, in andere groote steden, uit te lokken, om hun voorbeeld te overtreffen, door betere, maar steeds speciale, rapporten der ziekte te leveren, opdat, aan het einde der ramp, eene bekwame hand van vele bouwstoffen een geheel vorme, dat zeker voor ons vaderland, en misschien ook daar buiten, waarde hebben zal. - Men is, naar ons oordeel, dezen Heeren dank schuldig voor dit hun geschrijf, hetwelk zoo wel voor het algemeen, als voor Rotterdam in het bijzonder, van geen gering belang is.
Daar geen kundige beweren kan, dat dezelfde ziekte zich overal, onder alle hemelstreken, in elk jaargetijde, bij elke lucht- en weêrsgesteldheid, en op elken bodem, op dezelfde wijze voordoet, en op dezelfde wijze behandeld moet worden, vangen zij, in No. 1, van de algemeene beschouwing der stad aan, en geven eene natuurkundige beschrijving van derzelver ligging, hare ommestreken, haren grond, en, met één woord, van alles, wat op de gezondheid en den loop der ziekten van hare ingezetenen van invloed zijn kan. Aan zulk eene beschrijving ontbrak het tot hiertoe, en in dat gebrek wordt, door hen, op eene voldoende wijze, voorzien. - In

{==170==} {>>pagina-aanduiding<<}
No. 2 geven zij een berigt wegens de algemeen heerschende ziektegesteldheid der stad; dewijl de Cholera te Rotterdam noodzakelijk hare eigenheden heeft moeten hebben, uit hoofde van den grond en de plaatselijke gesteldheid. - In No. 3 beschrijven zij de komst der ziekte in ons land en te Rotterdam, en doen verslag van de vijf eerste ziektegevallen in de stad, met breede en naauwkeurige opgaaf van derzelver beloop, verschijnselen, behandeling en uitkomst. De drie eerste worden als min of meer twijfelachtig, maar de twee laatste als ontwijfelbare gevallen van Cholera Asiatica beschouwd - Het 4de stukje draagt voor: 1. De heerschende ziekte- en lucht- en weêrsgesteldheid, gedurende de zes eerste maanden van 1832, en dus onmiddellijk vóór het uitbreken der ziekte, met breede vermelding van een bijzonder ziektegeval van Cholera sporadica in Junij, en een' vergelijkenden staat van geboorte en sterfte, in de zes eerste maanden van de laatste tien jaren, met die van 1832. 2. De ziektegesteldheid tijdens de Cholera, waarbij inzonderheid eene juiste beschrijving der zottelijk zoogenoemde Cholerine. 3. Waarneming der Cholera zelve in de stad, en opgaaf der weêrsgesteldheid gedurende dezelve; voorts a. de diarrhoea Cholerica, b. de Cholera erethica, onderscheiden in frigida en sicca, c. de typhus Cholericus, waarvan beweerd wordt, dat zij geenszins het enkel gevolg is van prikkelende middelen, d. de Cholera paralytica, e. de lijkopeningen.
Ziet daar de oppervlakkige inhoudsopgave van dit geschrift van twee mannen, wier roem, als uitstekende Artsen, gevestigd is, die, uitgaande van het algemeen beginsel, ubi desinit physicus, ibi incipit medicus, de loffelijkste poging doen, om tot meerdere kennis te geraken der verschrikkelijkste ziekte. Hoogstwenschelijk is het, dat aan hunne uitnoodiging voldaan zal worden; doch, daar wij thans van den geesel, althans in zijne meeste woede, schijnen bevrijd te zijn, vreezen wij, dat het getij hiertoe bij ons voorbij zal wezen. Zoo niet, heugelijk zal het dan zijn, zoo de verwachte bijdragen aan het model gelijk zijn, en, door even bekwame pennen, even duidelijk, even onbevooroordeeld, even bescheiden en even omstandig en naauwkeurig geschreven worden bevonden. Dit zal de tijd even zeer moeten leeren, als of daaruit dan genoegzame resultaten zullen kunnen worden getrokken tot juiste kennis, doelmatige behandeling en gelukkige geneeswijze der ziekte. Openhartig en edelmoedig

{==171==} {>>pagina-aanduiding<<}
belijden de Schrijvers, dat zij ze nog niet kennen, en niet weten, of zij uit de grond- of luchtgesteldheid ontsta. Wij voor ons gelooven noch het een, noch het ander. Men kan zich geen denkbeeld vormen, hoe een van beiden, onder zoo verschillende en zoo wijd van elkander gelegene hemelstreken, in weinig jaren, zoo zoude kunnen veranderd zijn, dat zij zoo kwaadaardige, tot hiertoe onbekende, ziekte kon voortbrengen, en dat die dan niet algemeener zou woeden, en zulke wonderlijke sprongen doen zou. Hoe kan eene met ziektestof bezwangerde lucht, die, gelijkmatig, over alle landen heentrekt, dan slechts de bewoners van deze en gene landstreek aandoen, en voor die der tusschengelegene geheel onschadelijk blijven? Hoe kan zij, daar allen dezelfde lucht inademen, dan alleen voor sommigen, in hetzelfde land, zoo besmettelijk zijn? Hoe kan, in den grond, op eene even ongelijkmatige wijze, eene smetstof voortkruipen, die, slechts hier en daar, en alleen voor sommigen van de op denzelfden grond levenden, zoo doodelijk is, terwijl verre de meesten derzelven gezond blijven? Wie kan dat verklaren? Zal men hier eene vooronderstelde praedispositie te hulp roepen, om van al dit raadselachtige oplossing te geven? Maar dit kan zij niet. En waaruit ontstaat dan die praedispositie? Uit de leefwijze? Die is, over het algemeen, in elk bijzonder landschap, genoegzaam dezelfde. Men heeft gemeend, dat misbruik van sterken drank hier van grooten invloed is. Misschien zou zeker Geleerde, zoo hij nog leefde, den aardappel inzonderheid beschuldigen, of een ander, met meer schijn, alles aan, evenveel welke, doorgaande onmatigheid in spijs en drank wijten. Maar heeft die dan nergens plaats in de streken, die van de ziekte vrij blijven? En worden dan alleen de onmatigen aangetast? Worden niet overal vele vraten en zuipers verschoond, in het midden zelfs van hen, die zich niet meer, dan zij, te
buiten gaan, en vallen? Waaruit ontstaat dan die praedispositie? Uit de bijzondere gesteldheid en werking der ingewanden, - uit de verschillende spijsvertering, en daardoor uit de verschillende afscheiding en meer of min gezonde of ongezonde gesteldheid der vochten, of de verstoppingen des ligchaams? Men weet het niet: en, kortom, de geheele oorzaak, waarom de ziekte dezen aantast, genen vrijlaat, is even onbekend, als al het overige. - Wij ontkennen geenszins, dat hier en daar gronden zijn, waaruit voor de gezondheid schadelijke gassoorten ontwik-
{==172==} {>>pagina-aanduiding<<}
keld worden, en dampen opstijgen, welke de lucht besmetten, en bijzondere ziekten doen ontstaan. Wij weten, dat, in dit ons land, het droogmaken van poelen en lang geïnundeerd geweest zijnde polders daartoe doorgaans aanleiding geeft; doch wij weten ook, dat die ziekten zich dan nooit verre in het rond, in dezelfde hevigheid, uitbreiden; dat de schadelijke uitwasemingen allengs verminderen, de lucht verbeterd wordt, en de ziekten ophouden. Maar, in de Cholera, zou men moeten aannemen, dat, op duizende mijlen afstands, eene bedorven lucht ontstaan zou zijn, die geheele werelddeelen overwaait, altijd hare kwaadaardigheid behoudt, maar, op duizend plaatsen, onschadelijk blijft, doch, op duizend anderen, onder millioenen, slechts hier en daar hare slagtoffers uitkipt! Credat Judaeus Apella, non ego! - Wij beschouwen dan de ziekte, als oorspronkelijk uit Azië. Hoe zij daar eerst ontstaan zij, weten wij niet; maar omtrent hare besmettelijkheid voeden wij geen twijfel, en wij denken, dat zij zich eveneens verspreid heeft, en tot ons overgebragt is, als weleer de Kinderziekte. Wie heeft hier ooit beweerd, dat deze uit den grond, of de luchtgesteldheid, ontstaat? Wij weten, na eenige eeuwen waarnemens, nog even weinig, hoe zij besmet, of aansteekt, als wij dit van de Cholera
weten; en hoe, of waardoor, de eerste, in het eerste voorwerp, dat er van wordt aangetast, voortkome, waar volstrekt geen spoor van besmetting te ontdekken is, zal, (gelooven wij) ten aanzien der laatste, wel altijd even zeer verborgen blijven. - Genoeg! Wij hebben eene nieuwe ziekte gekregen, en wij vreezen, (God geve zonder grond!) dat zij ons niet, even als de Kinderziekte, van tijd tot tijd, onbezocht zal laten. Alwat wij durven verwachten, is, dat men allengs, tot hare gelukkigste behandeling, en tot vermindering van smarten en behoud der lijders, eene zekerder geneeswijs zal vinden, dan tot hiertoe bekend is: en moge de poging der Heeren mulder en van der pant hiertoe bevorderlijk zijn!

(Het vervolg en slot hierna.)






Geschiedkundige Beschrijving der Stad Rotterdam, en beknopt Overzigt van het Hoogheemraadschap van Schieland; door G. van Reyn. Met Platen en Plattegronden. Iste Deel. Te Rotterdam, bij Wed. van der Meer en Verbruggen. 1832. In gr. 8vo. XXXVI, 405 en 132 bl. f 8-90.


{==173==} {>>pagina-aanduiding<<}

Was er eenige Stad van Oud-Nederland, welke eene opzettelijke en volledige geschiedkundige beschrijving verdiende, het was voorzeker Rotterdam. Terwijl toch bijna alle de overige Steden van Holland zich op, deels uitmuntende, deels voldoende, Stedebeschrijvingen kunnen beroepen, en zelfs kleine plaatsen, gelijk Oudewater, Heusden, Schoonhoven, Woerden en andere in en buiten Holland, daarvan voorzien zijn, miste Nederlands tweede Koopstad dit voorregt, en was genoodzaakt zich te behelpen met de gebrekkige en onvolledige werkjes van lois, van spaan en kortebrand.
De Heer van reyn heeft het ondernomen, om in deze behoefte voor zijne Stadgenooten te voorzien. Niet met ongewasschen handen is hij tot het werk getreden. Vele zeldzame gedrukte stukken, en vooral Handschriften, stonden hem ten dienste, in het bijzonder de rijke verzameling van alkemade en van der schelling en de uitgebreide Handschriften van kortebrand en vergoes. Door den arbeid dezer Geleerden voorgelicht, zag hij zich in staat gesteld, om eene Stedebeschrijving van Rotterdam te leveren, welke, zoo veel uit dit eerste Deel mag besloten worden, aan volledigheid niets te wenschen zal overig laten, en aan de beste der overige Stedebeschrijvingen kan worden overgesteld.
Dit eerste Deel behelst I. de opkomst, aanwas en vergrootingen van Rotterdam, en II. eene beschouwing der vroegere en latere gebouwen en inrigtingen van godsdienstigen aard. Aan deze twee hoofdafdeelingen zijn niet minder dan 405 bladzijden toegewijd, terwijl het daar gestelde nog met 132 bladz. aanteekeningen toegelicht wordt. Men begrijpt, dat alles dus met groote uitvoerigheid behandeld is. En toch zijn wij er ver van af, om dit den Schrijver als een gebrek voor te werpen; ofschoon wij toestemmen, dat de achtereenvolgende lezing daardoor minder aangenaam is geworden. Er zijn vele boeken, welke zich met vermaak laten lezen, maar op wier bezit men geenen prijs stelt; andere, welke, hoezeer minder vermakelijk voor het oogenblik, men wenscht te bezitten, om, bij alle voorkomende gelegenheden, met vrucht te kunnen raadplegen. Tot deze laatste klasse behooren uit haren aard alle uitvoerige Stedebeschrijvingen, en evenmin als men wagenaar's uitmuntende Beschrijving van Amsterdam berispen zal, omdat zij van het begin tot

{==174==} {>>pagina-aanduiding<<}
het einde geene uitlokkende lektuur oplevert, zal men de, inderdaad zeer groote, uitvoerigheid aan den Heer van reyn mogen tegenwerpen. Zonder deze toch ware het onmogelijk geweest, om ieder onderwerp met volledigheid te behandelen. En toch is deze noodzakelijk; want, wat de een hier overtollig en vervelend rekent, zal den ander', die er om deze of gene reden belang bij heeft, onschatbaar voorkomen.
De Heer van reyn heeft zijn onderwerp niet alleen met naauwkeurigheid, maar ook in eenen gepasten stijl en met smaak behandeld. De gevoelens, welke hij bij de behandeling der onderscheidene godsdienstige inrigtingen aan den dag legt, doen hem kennen als een voorstander der ware verdraagzaamheid, en doen zijn hart eer aan. Blijkbaar is er noch onderzoek, noch arbeid, noch kosten gespaard, om dit werk op eene waardige wijze in het licht te doen verschijnen, waartoe de zeer ruime deelneming van tusschen de 700 en 800 Inteekenaren dan ook het zijne zal hebben toegebragt. De Steendrukplaten, niet minder dan achttien in getal, zijn voor het grootste gedeelte zeer goed, sommige zelfs uitmuntend uitgevallen; zijnde de Platen II-IX, die bij de eerste aflevering van het werk zeer gebrekkig bevonden waren, thans door betere vervangen.
Onder het lezen van dit belangrijk werk zijn ons eenige bedenkingen op sommige punten voorgekomen, welke wij den kundigen Schrijver ter overweging voorstellen.
Eene gewigtige vraag, ten aanzien der oudheid van Rotterdam, is deze: of het Privilegie, 't welk floris de V in 1270 aan die Stad zoude gegeven hebben, en 't geen door lois, van mieris, en ook door van reyn, onder de Bijlagen medegedeeld, maar in originali niet meer te vinden is, echt is of niet. De Heer van reyn, hoezeer de voornaamste gronden opgevende, met welke het gevoelen van van mieris, die aan de echtheid twijfelde, bestreden is, en zich daaromtrent beroepende op de geleerde Verhandeling van den Heer ackersdijck, (in de Fakkel, 2de jaargang, bl. 221-238) helt echter over, om het stuk voor onecht te houden, en tracht te bewijzen, dat Rotterdam in 1270 nog van geen zoodanig belang kan geweest zijn, dat het te vermoeden is, dat het reeds toen stedelijke regten zoude verkregen hebben; te minder, daar de bewuste Brief reeds spreekt van ‘vernieuwing en bevestiging van Stads regten, als van ouds, die van mijne voorvaderen zijn

{==175==} {>>pagina-aanduiding<<}
gegeven.’ Wanneer men nu nagaat, zegt hij, (bladz. 35) dat, zoo wij meenen, aan Geertruidenberg eerst in 1240, en aan Haarlem in 1245 zulke Privilegiën gegeven zijn, is het onverklaarbaar, hoe een visschersdorp zoo vroeg in de gunst van Hollands Graven zoude gedeeld hebben.
Hierop hebben wij de volgende aanmerkingen:
1o. Dat Geertruidenberg niet in 1240, maar reeds in 1213, zoodanig Privilegie bekomen heeft. Van mieris, Charterb. I. 158.
2o. Dat ook zeer kleine plaatsen, gelijk 's Gravezande, reeds in 1246 stedelijke regten bezaten. Van mieris, I. 236.
3o. Dat bepaaldelijk floris de V er op uit was, om kleine, maar aangroeijende plaatsen tot Steden te verheffen, ten einde zich een tegenwigt tegen den Adel te verschaffen. Men weet, (uit den Klerk der lage Landen) dat de Adel floris daarom den schimpnaam gaf van der keerlen God (den God van 't gemeene volk). Zelfs vindt men bij van mieris (I. 492) het bewijs, dat hij voornemens was, twee nieuwe Steden in Zeeland te bouwen, de eene bij Bridorp op Schouwen, de andere bij Arnemuiden op Walcheren.
Wanneer nu kleine plaatsen, als Geertruidenberg en 's Gravezande in Holland, (Domburg en Westkappel in Zeeland) reeds lang vóór floris den V, van onze Graven stedelijke regten ontvangen hebben, waarom zou dan het kleine, maar door zijne ligging belangrijke en aangroeijende, visschersdorp niet iets dergelijks hebben kunnen bekomen? Het is waar, onze Kronijken zwijgen hiervan; maar dit doen zij ook ten opzigte van andere plaatsen. Hoe zoude men b.v. weten, dat Middelburg reeds vóór 1217 eene Keur gehad heeft, zoo niet in die Keur zelve te lezen stond: sicut in veteri Kora continebatur (gelijk de oude Keur inhield).
Rotterdam mag, zelfs in 1270, nog zeer klein geweest zijn (dit stemmen wij den Schrijver toe); maar dit kleine doet niets af, wijl de Privilegiën van zoo vele andere kleine plaatsen ontwijfelbaar echt zijn. Floris de V heeft de visschersplaats willen opbeuren, misschien wel alleen om de magtige bezitters van Bulgerstein en Wena te fnuiken of te kwellen.
Overigens, lois, die dit Privilegie van 1270 het eerst mededeelde, moet het óf zelf verdicht, óf wezenlijk uit de boeken getrokken hebben, welke hij aanhaalt; want hij zege (bl. 1): ‘De privilegiebrief van dato den dag na S. Lau-
{==176==} {>>pagina-aanduiding<<}
rens in den Hage, 1270, staat in 't geheel geschreven in 't groot Privilegieboek, fol. 1, en in 't klein dito, fol. 1.’ Men heeft wel eens kloostermonniken betigt met het onderschuiven van oude giftbrieven ten voordeele van hun klooster; maar wat zou lois, eenen Schrijver der XVIIde Eeuw, hiertoe bewogen hebben? En zoude hij zóó onbeschaamd geweest zijn, om zich daarbij te beroepen op een groot en klein Privilegieboek, 't welk men wist dat niet bestond, of, zoo het bestond, hem dadelijk van logentaal overtuigde? - Inderdaad, wanneer wij hierbij in aanmerking nemen de uitmuntende aanmerkingen van den Heer ackersdijck in de aangehaalde Verhandeling, vinden wij geenen genoegzamen grond, om aan de echtheid van het Rotterdamsch Privilegie te twijfelen.
Een tweede, niet minder belangrijk punt, is de vraag, wanneer Rotterdam voor het eerst bij onze Kronijkschrijvers voorkomt. Men weet, dat jan van leyden (p. 230) en het Goudsch Kronijkje (bl. 77) verhalen, ‘dat Graaf jan de I in 1296 te Rotterdam was gekomen, en zijnen Neef jan, Graaf van Henegouwen, aldaar bij zich ontbood.’ Dit is de eerste maal, dat het woord Rotterdam bij de Geschiedschrijvers gespeld wordt. Doch scriverius (in zijnen Toetssteen) heeft aangemerkt, dat hier eene vergissing plaats heeft. Stoke, toch, wien hier de beide aangehaalde Schrijvers duidelijk op den voet volgen, zegt: dat jan de I zijnen Neef ontbood, dat hi te Bridorp quame. Scriverius giste daarom, dat men bij stoke, in plaats van Bridorp, Bridam (Brigdamme, een dorp bij Middelburg) lezen moest, en dat hierdoor door jan van leyden enz. het min bekende Bridam met het meer bekende Rotterdam verwisseld is. Met deze gissing vereenigt zich de Heer van reyn, op bl. 34 en 35. Doch de lezing van Bridorp bij stoke is, bijna zeker, de ware. Alle de uitgaven hebben zulks, en waarschijnlijk ook de drie Handschriften, welke huydecoper gebruikt heeft, daar deze anders niet zoude nagelaten hebben, deze opmerkelijke variante op te teekenen. Bridorp was ook, gelijk wij te voren gezien hebben, eene plaats, welke bij floris, den Vader van jan den I, in hooge gunst stond. Er bestaat dus geene reden, om hier Breedam te lezen;
en jan van leyden zoo wel, als de Schrijver van het Goudsch Kronijkje, zouden al zeer ver-
{==177==} {>>pagina-aanduiding<<}
keerd uit hunne oogen hebben moeten zien, om dan nog uit Breedam Rotterdam te lezen.
Het is ons wel eens in de gedachte gekomen, of deze Schrijvers niet wel een Handschrift van stoke voor zich gehad hebben, waarin Blidorp, in plaats van Bridorp, gelezen werd, en of zij niet, om de eene of andere reden, vermeend hebben, deze benaming op Rotterdam te moeten toepassen. Wij geven dit den Heere van reyn in overweging, daar hij zelf op bl. 30 zegt: ‘Wij bepalen ons tot die streek lands, welke ten Zuiden door de Maas, ten Oosten door het Ambacht van Heer gillis van kralingen, ten Westen door dat van Beukelsdijk tot bij blijdorp begrensd werd, en zich Noordwaarts langs de beide oevers der Rotte tot een niet juist te bepalen afstand uitstrekte: de streek dus, in wier Zuidelijk gedeelte thans Oud-Rotterdam, van de zoogenaamde Valkesteeg af tot aan het einde der Hoogstraat, van het Oosten naar het Westen, en Noordwaarts van de Hoogstraat tot aan de Delftsche poort gevonden wordt.’ - Zoo dit Blijdorp dan Oud-Rotterdam begrensde, of welligt, ten tijde van jan den I, een grooter of kleiner deel van den grond daarvan besloeg, kunnen dan de twee genoemde Schrijvers deze benaming niet als synoniem van Rotterdam hebben opgevat?
Op bl 2 der Aanteekeningen (no. 3) haalt de Schrijver eene plaats uit wagenaar's Vad. Hist. aan, (IIde D. bl. 126) waarin deze zich op klaas kolijn beroept. - Daar wagenaar naderhand de onechtheid van kolijn erkend en zelfs bewezen heeft, moet men hem thans geene plaatsen van kolijn meer laten aanhalen; te minder, daar in de volgende uitgaven der Vad. Hist. deze plaatsen verbeterd en de aanhalingen van kolijn er uitgelaten zijn, gelijk ook met deze plaats het geval is.
Aant. bl 22 (no. 33): ‘In een zeldzaam werk van g. baudart komt een plaatje voor van de overrompeling van Rotterdam in 1572, waarop een deel der Stad vlak en onbetimmerd voorkomt.’ - Ook in het minder zeldzame (en vroegere) werk van bor (Iste D. bl. 267. uitg. van 1621) komt dit plaatje voor: doch men kan er geen staat op maken, vooral niet ten aanzien van ledige ruimten. Op alle de platen van bor toch worden in de Steden ledige ruimten opengelaten, om daarin de gevechten, plunderingen, optogten enz. af te beelden.

{==178==} {>>pagina-aanduiding<<}

Bl. 243. ‘Van welsenes meldt, dat de Admiraliteit de kosten der groote Noordoostpilaar der Kerk zoude gedragen hebben. Maar welke vereeniging met deze benaming bedoeld wordt, is duister. Aan het latere Collegie ter Admiraliteit op de Maas valt niet te denken.’ - Aan dat Collegie zeker niet. Maar werden er in de XVde Eeuw geene oorlogsschepen te Rotterdam uitgerust? En zoude daarover niet het een of ander beheer geweest zijn? Te Veere, in Zeeland, had men al zeer vroeg een zoodanig Collegie, of hoe men het noemen wil. Het werk, 't welk wij van den Archivarius de jonge over de Geschiedenis onzer Zeemagt verwachten, zal, hieraan twijfelen wij niet, aan het vroegere bestaan van Admiraliteiten meerder licht bijzetten.
Bl. 263. ‘De klok heeft dit omschrift,’ enz. - Waarom is dit omschrift in vier regels afgebroken medegedeeld? Het is immers, even als het volgende, blijkbaar een distichon:

Dum Campana sonans ex aequo divido tempus 
Temporis extremi tum memor esto tui. 


Ziet daar het weinige, 't welk wij vermeenden in het midden te mogen brengen. Wij wenschen den waardigen en bekwamen Schrijver tijd en lust toe, om zijnen belangrijken arbeid te voleindigen, en dusdoende den lof weg te dragen van voor de Stad zijner inwoning een Gedenkstuk te hebben opgerigt, 't welk aan haren tegenwoordigen luister beantwoordt.





Morgenwandelingen door en in den omtrek van 's Gravenhage; of schoonheden en merkwaardige bijzonderheden betrekkelijk deze Residentie. Eene bijdrage tot de nationale lectuur. Te 's Gravenhage, bij A. Kloots. 1832. In gr. 8vo. XVI en 452 bl. (Uitgegeven ten voordeele van door de Cholera hulpbehoevenden in gezegde Residentie.) f 4-50.

Dit werk, hoewel niet vrij van drukfeilen, echter in 't algemeen zindelijk gedrukt en uitgevoerd, en voorts met een fraai vignet versierd, hetwelk den ingang van het Haagsche Bosch voorstelt, beantwoordt vrij wel aan het doel van deszelfs uitgaaf, om, namelijk, de schoonheden en merkwaardige bijzonderheden betrekkelijk de Residentie in het licht te stellen. Ten einde dat oogmerk bij een talrijk publiek

{==179==} {>>pagina-aanduiding<<}
te bereiken, heeft men er tevens eene bijdrage tot de nationale lectuur van trachten te maken, en dus de Stedebeschrijving in een romantisch gewaad willen steken. Die gedachte was niet ongelukkig; maar het schijnt ons toe, dat alles veel natuurlijker houding zou hebben gehad, indien men b.v. eene Friesche, Zeeuwsche of Geldersche familie ten huize van een' kundig' Hagenaar had laten logeren. Dan zou die Hagenaar zeer eigenaardig zijne vrienden van elders overal hebben kunnen omleiden, en hun alles aanwijzen, tevens met mededeeling van geschiedkundige bijzonderheden. Het heeft nu iets zonderlings, dat lieden, die óf geboren Hagenaars zijn, óf reeds sedert eenigen tijd in den Haag hebben gewoond, elkander niet alleen het eene en andere uit geschiedenis en oudheidkunde herinneren, maar ook aanwijzen, waar het paleis des Konings is, waar de Prins van Oranje woont, waar de Kloosterkerk staat, enz. Dat opzettelijk doen van morgenwandelingen zou natuurlijker zijn geschied met eene geheel vreemde familie, die daarom toch blijken had kunnen geven van zoodanige kennis van hetgeen tot den Haag betrekkelijk is, als men in andere steden uit boeken kan opzamelen. Ook het romantisch gedeelte van het boek zou daarbij gewonnen hebben: want alsdan had zulk een jonge Heer van elders onverwacht een meisje kunnen ontmoeten, dat hem voorinnam en wier wederliefde hij won. De wijze, waarop Mevrouw verburg met hare dochter in het gezelschap van den Heer didrichs en zijnen zoon zich indringt, door te verzoeken, om regelmatig de morgenwandelingen mede te mogen doen, is onkiesch: immers, al hadden de Heeren anders gewenscht, zij konden, zonder onbeleefdheid, het
aanzoek der Dames niet afwijzen. De manier, waarop willem zijn pleit bij nina wint, is almede zoo alledaagsch, dat dit ingeschoven romannetje van weinig uitwerking wordt. Eenige afwisseling in den stijl der gesprekken, waardoor, zonder verwaarloozing van het hoofddoel, (te weten, mededeeling van al wat tot 's Gravenhage betrekkelijk is) echter ernst en luim elkander behoorlijk hadden afgewisseld, zou, zelfs zonder romantische inkleeding of bijkomend liefdegevalletje, het werk onderhoudender, en dus tot betere bijdrage voor de nationale lectuur hebben gemaakt. Intusschen neemt dit alles niet weg, dat het, boven de meeste andere Stedebeschrijvingen, voor lectuur bij ontbijten theetafel geschikt is, en wetenschappelijke waarde bezit.

{==180==} {>>pagina-aanduiding<<}

Eenige zonderlinge woorden, gelijk genoegvol voor genoegelijk; de Landgraaf (van Holland) voor de Graaf, gelijk het wezen moet; geneeskrachtig, en dergelijke uitdrukkingen, hadden wij liever vermeden gezien. Op bl. 19 en verv. heeft men verzuimd, met eene D. en W. de sprekende personen kenbaar te maken, hetwelk eenige moeijelijkheid in de goede voorlezing van het boek veroorzaakt. Bl. 21 staat: ‘Na het scheiden der nationale Synode van Dordrecht, in het jaar 1619, werd dan ook de hervormde geloofsleer’ (vul hier in: naar de opvatting der Contraremonstranten; want de Remonstranten hadden óók tot het Kerkgenootschap der Hervormden behoord) ‘als de Godsdienst van den Staat ingevoerd en bij de wet als zoodanig verklaard.’ Het bevreemdde ons eenigzins, op bl. 13 te vinden, dat de duinen ons, onder anderen, turf, planten en gewassen opleveren. Bl. 91. reg. 12 v.o. is afhankelijkheid voor onafhankelijkheid eene zinstorende drukfout, die in de lijst der drukfeilen, achter het werk geplaatst, is overgeslagen. Behalve deze aanmerkingen, zullen wij er thans nog eenige laten volgen, van eene onbekende hand wel is waar, doch zoo gegrond, dat wij er zeer wel mede kunnen instemmen.
Na dan in 't algemeen het boek te hebben geprezen, zegt de onbekende, die zijne recensie ter plaatsing had aangeboden, en zulks tot inachtneming bij eenen, door hem zoo wel als ons, gewenschten tweeden druk, hoofdzakelijk het volgende:
Op bl. 10 lezen wij: het tot de oude heerlijkheid Wassenaar behoorende dorp Katwijk-Binnen. Zou dit niet moeten zijn: het tot het oude geslacht van wassenaar behoorende dorp Katwijk-Binnen? - Bl. 31 staat: het prachtige hotel - - - laatst bewoond door den Engelschen Mylord athlone; dit is even verkeerd, alsof men zeide: door den Hollandschen mijn' Heer. Als het lidwoord voorafgaat, komt het voornaamwoord mij of mijn niet te pas. - Op bl. 158 leest men van den Kardinaal rohan van saubise; dit moet zijn jean de rohan-soubise. - Bl. 186 komt voor de benaming van bassecour, in de beteekenis van voorplein: eigenlijk verkeerd; een bassecour is geen oprij-plein, maar een plein voor pluimen andere gedierten. Zoo zegt boileau, spottenderwijze, van lamotte: Certain oison gibier de bassecour, en eene opzigtster van het gedierte en 't geen tot de keuken behoort noemt men une fille de bassecour. - Op bl. 211 wordt sustine

{==181==} {>>pagina-aanduiding<<}
et abstine verkeerd vertaald door handhaaf en weer af. De Hollanders vertolken het zeer eigenaardig en kort aldus: lijd en mijd, d.i. lijd en onthoud u. - Bl. 217. het Hof van arrenberg, lees: van aremberg. - Bl. 234. de Maria-kerk, wijl dezelve aan deze Madonna was toegewijd; lees hiervoor: wijl dezelve aan de Heilige Maagd was toegewijd. Madonna is zoo veel als Mevrouw; ook aan maria, de Moeder van jezus, geven de Italianen dezen eertitel, in tegenoverstelling van alle andere heilige vrouwen, zoo als maria magdalena enz., die nooit Madonna genoemd worden. Daar nu de Italianen in de schilderkunst naar den verheven stijl, even als in de muzijk, den toon geven, zoo is eene Madonna, voor afbeelding der Heilige Maagd, algemeen gangbaar geworden; doch voor de persoon zelve zegt men het nooit bij ons. Bovendien is er slechts ééne Moeder des Heeren. Als men dus de persoon zelve bedoelt, en niet deze of gene beeldtenis, is deze Madonna eene geheel te verwerpen benaming. - Bl. 243 heeft men zeker tweeregelig versje ten onregte aaneen geschreven. Het moet zijn:

Hic senis et viduae tristisque parentibus orbi, 
Auxiliante Deo, sors dura levatur egeni. 


Bl. 274 leest men: Bat-ouwe, (landstreek der Batten.) Neen! aue, verkort au, beteekent beemd of weide, en niet landstreek in 't algemeen. Zoo is Nassau b.v. zamengesteld uit nasz (nat) en aue of au (beemd of weide), derhalve zoo veel als natte beemd; en Bat-aue of Bat-au (Betuwe, Betuw) beteekent bette of goede (comp. beter, sup. best) beemd of weide. - Bl. 317. het Hofje van den Ambachtsheer van nieuwkoop, liever: gesticht door een lid van het oude geslacht van wassenaar, die Heer was van Nieuwkoop, ter vervanging der geestelijke gestichten, die aan het Hervormde Kerkgenootschap, sedert dat het heerschende was geworden, hier te lande werden toegelegd. - Op bl. 328 wordt de Pastoorskerk de oudste Roomsche kerk te 's Gravenhage genoemd; duidelijker zou men zeggen, de eerste kerk, aan de Roomschgezinden, na den afval van Spanje, tot waarneming hunner Godsdienst vergund: want de St. Jakobskerk was de oudste, doch daarvan waren de Hervormden bezitters geworden. - Op den lof, aan vele der bl. 342 en 343 opgenoemde tooneelstukken gegeven, kan vrij wat worden af-
{==182==} {>>pagina-aanduiding<<}
gedongen. - Bl. 409 staat D.O.M. Pacifero S., vertaald eenvoudig door: Aan den weldadigsten en hoogsten God. Men leze: Aan den hoogst weldadigen en grooten God, den schenker des vredes, toegewijd. En A.D.
1792 beteekent: In het jaar des Heeren 1792.
Schoon wij deze aanmerkingen des onbekenden Recensents hebben overgenomen, herhalen wij gaarne met hem, dat het werk wezenlijke waarde bezit, en, niet alleen om het weldadige doel der uitgaaf, maar ook om den belangrijken inhoud, wel verdient gekocht en gelezen te worden.






Gedenkboek der plechtige viering van het tweehonderdjarig bestaan der Doorluchtige School te Amsterdam; te samen gesteld door Mr. J. van Lennep, Secretaris van Curatoren der voornoemde School. Te Amsterdam, bij P. Meijer Warnars. 1832. In gr. 8vo. XVI en 254 bl. f 7-50.

Dit Gedenkboek is een wezenlijk sieraad van Nederlandsche drukpers en graveerstift. De fraaije Titelplaat en de voortreffelijke Plaat in het werk zelve zijn beide door den Heer pfeiffer oorspronkelijk geteekend en door den Heer van elven gegraveerd, en hebben betrekking, de Titelplaat op den Koorzang, en de andere Plaat op het Geschiedkundig Tafereel in twee Bedrijven, een Amsterdamsche Winteravond in 1632, door den Schrijver des boeks, den Heer Mr. j. van lennep; welk Tafereel hier mede door den Schrijver is opgenomen, en, als een gepast, maar reeds uitgegeven Gelegenheidsstukje, in onze schatting van geene blijvende waarde, al te veel plaats beslaat. Ook zouden wij voor genoemde Plaat, zijnde eene voorstelling van een tooneel uit hetzelve, liever eene afbeelding van de Feestviering zelve hebben gezien. Immers, in welk verwijderd verband staat deze, hoe fraai ook uitgevoerde, Prent tot het onderwerp! Het is en blijft eene Schouwburgsdecoratie en niets meer.
Wij ontmoeten hier dan, na de lijst der Inteekenaren op het Gedenkboek, eerst eene Beschrijving der Feestviering tot bl. 32, en daarna volgen de Bijlagen: A. de heerlijke Redevoering van des Schrijvers beroemden Vader d.j. van lennep, te dier gelegenheid in de Latijnsche taal uitgesproken en hier medegedeeld; B. des Schrijvers Koorzang, reeds te voren bij de afzonderlijke uitgaaf met lof door ons vermeld; C. deszelfs Tafereel, boven genoemd. In vooraf-
{==183==} {>>pagina-aanduiding<<}
gaande toelichtingen verdedigt zich de Dichter tegen de aanmerkingen, op dit zijn werk, zoo in ons Tijdschrift als elders, gemaakt. In vele opzigten schijnt ons de verdediging te kort te schieten, b.v. omtrent het karakter van Mevrouw hooft en het opvoeren van vossius als zwijgend persoon. Gelukkiger schijnt ons zijne opmerking, dat men het stukje niet beschouwen moet als voor het algemeene Publiek, maar alleen voor het toen ter tijd tegenwoordige uitgezochte Publiek bestemd; doch dit maakt weder het volstrekte zwijgen van vossius zoo veel te erger. Al had hij slechts acht regels of nog minder met waardigheid gesproken, op het oogenblik, dat hij was ingeleid, dan zou, naar ons oordeel, het Tafereel er bij gewonnen hebben; en daar er geen hartstogt, geen bijzonder treffend gebarenspel of hooge kunst in het kiezen van stand ten tooneele bij te pas zou hebben gekomen, vertrouwen wij, dat menigeen, ook van de minder begaafde tooneelisten, wel in staat zou zijn geweest, zulk eene gemakkelijke rol bevredigend uit te voeren. Zoo had Recensent ook wel niet gewenscht, Mevrouw hooft als eene tesselschade of eene schuurman te zien voorgesteld; maar zij had daarom niet zoo volstrekt alledaagsch behoeven te zijn: de gade, door eenen hooft gekozen, moet zijner waardig zijn. Zonder hooge begaafdheid of diepe geleerdheid, had zij bij hare vrolijke luim,
huishoudelijkheid en ongekunsteldheid, een' zekeren menschkundigen blik en wat meerdere blijken van fijne beschaving moeten voegen. Het lezend Publiek beslisse! - Uitmuntend is weder het vers, door den Tooneelspeler evers ten slotte gereciteerd. Bijlage D is een schoon Elegiacum van Professor siegenbeek; E, een niet onverdienstelijk vers van den Heer de geer. Heerlijk is de daarop volgende Lierzang, F, door Prof. lulofs. Ook de twee volgende Nederlandsche verzen, G, door Prof simons, en H, door Prof. van der hoeven, zullen algemeen behagen; even als het Elegiacum, I, door den Heer verburg, en het Nederlandsche gedicht, K, door den Heer klijn. Bijdrage L behelst een Latijnsch Heroïcum van nu wijlen den Heer marron, en eene Nederlandsche zamenspraak in dichtmaat van denzelfden, in welk laatste stuk men sporen ziet van des Dichters langdurig verblijf te Parijs, waardoor woordschikking en versificatie soms verfranscht er uitzien, b.v. de woordschikking: ‘Maar nutloos is 't gezocht, dat mij van

{==184==} {>>pagina-aanduiding<<}
zwijgen keer';’ versificatie: ‘Gij doet me, ondanks mij zelf, mijne gelofte breken.’ Men weet, dat de Franschen de lettergrepen meer tellen dan afzonderlijk wegen. Bijlage M is een vers, in een chassinet geplaatst geweest. Bijlage N bevat de welbewerkte Godsdienstige Rede op het feest, door Prof. rooijens, met toelichtende aanteekeningen en naschrift.
Hoe voortreffelijk de typographische uitvoering anders zij, zijn er echter eenige drukfeilen ingeslopen, zonder dat zij aan het einde des werks als zoodanig staan aangewezen; b.v. bl. 25. Mr. p.j. van naamen, lees van maanen. Bl. 42, reg. 17 van boven: celebrata per d'orvillium prima ejus saecularia. Men zou denken, dat dit aaneen behoorde; maar dan is de zin in den zamenhang onverstaanbaar. Achter d'orvillium moest eene (,) staan, want celebrata is nom. sing. fem. gen.; aldus: si praesentem Athenaei nostri statum comparo cum ejus primordiis, cumque rerum conditione, quae [rerum conditio] fuit paullo ante celebrata per d'or villium (,) [comparo] prima ejus saecularia, [tunc] multo magis etiam ad alacritatem erigor. Bl. 167. vs 6 Deficiunt vives, lees vires. Bl. 176. vs. 1. moet de (.) achter Camoenae weg. Men leze:

Arescit Latiae sed dum foecunda Camoenae 
Vena, unum hoc liceat etc. 


en vs. 7 staat imatator voor imitator.
In 't algemeen is anders de correctie vrij naauwkeurig, en wij willen niets op den lof, aan de uitvoering gegeven, hebben afgedongen; terwijl wij den Heer van lennep dankzeggen voor het gemeenmaken dezer verzameling.


Nederlandsche Muzen-Almanak. 1833. Vijftiende Jaar. Te Amsterdam, bij J. Immerzeel, Jun. 264 bl. f 3-50.


Almanak voor het Schoone en Goede, voor 1833. Te Amsterdam, bij G.J.A. Beijerinck. X en 180 bl. f 1-80.


Groninger Studentenalmanak, voor 1833. Te Groningen, bij W. van Boekeren. 155 bl. f 1-60.


Almanak ter bevordering van kennis en goeden smaak, voor 1833. Zesde Jaargang. Te Groningen, bij J. Oomkens. 103 bl. f : - 35.



{==185==} {>>pagina-aanduiding<<}
Nederlandsche Anekdoten-Almanak, voor 1833. Te Franeker, bij G. IJpma. 245 bl. f : - 90.

Al deze jaarboekjes van verschillende waarde werden door de Redactie van dit Tijdschrift afgezonden den 29 van Wintermaand 1832, doch zijn, ten gevolge der ingevallene vorst, eerst op den 22 van Sprokkelmaand 1833 door Recensent ontvangen geworden. Deze noodlottige omstandigheid is de oorzaak van het late dezer aankondiging, en, ten einde die nog niet meer te vertragen, zijn wij genoodzaakt een veel beknopter verslag te geven, dan anders wel het geval zou zijn geweest.
De Muzen-Almanak, welks inhoud, even als die van de meeste andere jaarboekjes, aan het publiek, deels door eigene lezing, deels uit recensie in andere Tijdschriften, reeds bekend zal zijn, is dit jaar, behalve met de Portretten van de Heeren robidé van der aa en van oosterwijk bruyn, slechts met drie plaatjes, doch daarentegen ook met drie fac-simile's en één muzijkblaadje voorzien. Niet alles, wat in den Muzen-Almanak is opgenomen, beantwoordt aan de verwachting, met welke men daarin geplaatste dichtstukjes begint te lezen. Gelegenheidsverzen vooral behooren, met enkele uitzondering van deze of gene meesterstukken in die soort, hier minder te huis; hetzelfde zij gezegd van zoodanige zedekundige of godsdienstige verzen, die zich niet, door eenige verrassende wending of eenig nieuw en dichterlijk oogpunt, onderscheiden. Doch er is zeer veel schoons en voortreffelijks ook thans weder hier te vinden. De gedichten van den bekwamen verzamelaar immerzeel zelven, het vers van bilderdijk aan Koning lodewijk, de gedichten van de Heeren van walré, staring, van lennep, loots, wiselius, van someren, van den broek, van oosterwijk bruyn, ijntema en anderen zijn een wezenlijk sieraad van het bundeltje. Zeer bevielen ons, onder anderen, Verontschuldiging door tollens, Geestenstemmen en het Waterwormpje door withuys. Doch het is moeijelijk en overbodig, hier eene lijst van verdienstelijke gedichten mede te deelen. De achteraan gevoegde Levensberigten van de Heeren bilderdijk en gisius nanning zullen algemeen welkom zijn. Maar zou de Heer immerzeel voortaan niet wat naauwkeuriger voor de verbetering der drukproeven kunnen zorgen? Leydensch voor
Leydens Hoo-
{==186==} {>>pagina-aanduiding<<}
geschool, op bl. 252; hoogschaters voor hoogschatters, op bl. 260, en den achtenswaardigen, voor de achtenswaardige j. van walré (gelijk de zamenhang vordert), op bl 261, zijn b.v. drukfeilen, die bij de lezing hinderen en in het oog vallen. - Ook de titelplaat schijnt ons met smaak en oordeel gekozen.
De Almanak voor het Schoone en Goede, die met zeer lieve plaatjes versierd is, beantwoordt weder volkomen aan zijnen titel. De Doodendans, door staring, is eene meesterlijke vertelling. De Bruid, door van halmael, is zinrijk, leerzaam en schoon, doch ruw geversificeerd. Onder anderen behagen ons bijzonder Natuur en Kunst, door withuys, en Bruiloftszang, door Mr. modderman.
De Groninger Studentenalmanak handhaaft zijnen bevorens reeds verkregenen goeden naam. Vele dichtstukjes, zoo in de Duitsche als de Nederlandsche taal, zijn niet zonder verdiensten.
De Almanak ter bevordering van kennis en goeden smaak, door het Departement Leens der Maatschappij: Tot Nut van 't Algemeen uitgegeven, moet minder van eene aesthetische zijde worden beschouwd. De verzameling is als Volksalmanak nuttig en bruikbaar; zij beantwoordt dus aan haar doel.
Liefhebbers van Anekdoten zullen zich aan den Nederlandschen Anekdoten-Almanak kunnen vergasten: want, onder veel bekends of weinig bijzonders, ontmoet men toch ook dikwijls het eene en andere, dat bij de lezing verrast en treft, of eens hartelijk lagchen doet.
Plaatsgebrek verbiedt ons, uit dezen of genen der opgesomde Almanakken, iets tot proeve mede te deelen.









Geboortegroet aan den Koning, 24 Aug. 1832, door G.A.C.W. Marquis de Thouars, Luitenant in Koninklijke Nederlandsche dienst. Te Amsterdam, bij Gebr. Diederichs. 1832. In 4to. 8 Bl. f : - 30.


Mijn Onheil op de Lek, een vaderlandsch Tafereel, in twee Zangen, door G.A.C.W. Marquis de Thouars, Luit. der 10de Afd. Inf. Te Amsterdam, bij A. Vink. 1832. In gr. 8vo. 50 Bl. f 1-80. (Uitgegeven ten voordeele onzer hulpbehoevende natuurgenooten, welker betrekkingen door het allerdroevigst voorval hun graf in de golven vonden.)


Op de vereeniging der Fransche en Engelsche Vloten, tegen Holland uitgerust. Naar het Engelsch, uit het dagblad: The Standard, door H. Tollens, Cz. Te Amsterdam, bij M. Westerman en Zoon. 1832. In gr. 8vo. 4 Bl. f : - 10.


De Aziatische Cholera, Dichtstuk door J.J. Droz Valk, Med. Doctor, te Amsterdam. Te Amsterdam, bij L. van Es. 1832. In gr. 8vo. 15 Bl. f : - 20. (Uitgegeven ten voordeele der behoeftige Choleralijders in ons Vaderland.)


{==187==} {>>pagina-aanduiding<<}

De Heer Luitenant de thouars, aan wiens dichterlijken aanleg door niemand met reden kan getwijfeld worden, begint zijnen dichttrant te zuiveren van dat gezwollene, duistere en valsch vernuft ademende, dat zijne waarlijk bezielde verzen anders veelal ontsiert: echter heeft hij het gebrekkige zijner, hoe groote, toch aan dat euvel mank gaande Duitsche modellen nog niet geheel afgelegd. Tot aanbeveling zullen wij voor de Lezers, van het schoone, en tot waarschuwing des Dichters, van het wanstaltige eenige proeven leveren. - Heerlijk is de aanhef van den Geboortegroet aan den Koning:

Een zomerdag, zoo schoon als de aard zag klimmen 
In 't morgenland, waar Sions tempel stond, 
Ziet 't Hollandsch hart aan d' oosterhemel glimmen, 
Die 't heerlijkst feest aan Bato's kroost verkondt. 
Een vreugdedag, in deze omwolkte dagen 
Voor 't Neêrlandsch (voor Neêrlands) volk, windt zich uit Thetis' schoot, 
Komt de ochtendmist van 't nuchtren halfrond vagen, 
En tooit de kim met lieflijk rozenrood. 



Bl. 4. De oogstmaand, rijk aan palmguirlanden, blinkende als de dageraad, 
Met haar lyaniden-kransen in het golvend glansgewaad, 


schijnt ons overladen te zijn.
Bl. 6 heeft in deze twee regels de meening niet zuiver uitgedrukt:

Hoe de vriend van God zijn lading op een veilge steenrots bergt, 
En nog uitkomst blijft beschoren, hier door d' afgrond aangetergd. 


Liever nog: schoon hem de afgrond dreigt en tergt.
Bij bedaarde nalezing, zal de Dichter inzien, dat, met uitzondering der twee laatste verzen, het slot van dien Geboortegroet niet gemakkelijk te verstaan en slecht geconstrueerd is.
Mijn Onheil op de Lek bezit zeer vele verdiensten; doch ook daar verloochent zich thouars niet. Men ziet aan het zonderlinge van sommige uitdrukkingen en spreekwijzen al dadelijk, wie de Schrijver is. De steenweg des levens, in plaats van het dorenpad, is zeer verkeerd: want een steenweg is een zeer goede, bruikbare weg, en de Dichter wil den levensweg hier van deszelfs onaangename zijde beschouwen. Plaatsen, als de volgende, verdienen waarlijk geenen lof:

Bl. 27. Doch Heer! uw wil geschie! (de booten zijn geladen) 
Die nimmer rekenschap op aard geeft van uw daden. 
Bl. 29. het hart ... Dat zwemmende in den dauw der ziel van smart verglom. 



{==188==} {>>pagina-aanduiding<<}


Bl. 31. 'k Zag (God! de veder zinkt, zinkt magtloos bij 't omschrijven) 
Hier randsels, daar chakots, en verder lijken drijven. 


Op bl. 36 worden de vogelen vliegende orgelkelen en blaadrenburgers genoemd, en de storm wordt een bastoon geheeten, van de affuit gezonden, die door de schepping giert en op de rotsen stuit.
Voor een' Luitenant bij de Infanterie, en niet bij de Artillerie, is de Marquis de thouars wat veel met affuiten in de weer; maar, zonderling genoeg, van de kanonnen zelve spreekt hij niet: en wat is toch een affuit zonder kanon?
Desniettegenstaande is dat dichtwerk vol echte poëzij, en de achteraan gevoegde Romance is voortreffelijk; b.v.:

Daar lag ik, dobbrende op den stroom, 
Vóór God mij uitkomst bood, 
In strijd met d' opgeruiden vloed, 
Te worstlen met den dood. 
 
Ik dacht aan 't lieve onnoozel wicht, 
Ontworsteld aan den schoot 
Der moeder, die 'k des ochtends nog 
In minnende armen sloot. 
 
Der moeder, die 'k aan 't kloppend hart 
Voor 't laatst nu had gedrukt, 
Die menig bloempje op 's levens baan 
Met mij had afgeplukt. 
 
Der moeder, die mij alles was 
Op 's werelds kronkelpaân, 
Die nooit of nooit (liever, ach nooit) weêr aan mijn zij' 
In 't lagchend groen zou staan. 
 
o God! ik zag het aaklig krip, 
Haar zelve in weduwrouw, 
Twee weesjes, 't onderpand, o Heer! 
Van teedre huwlijkstrouw. 
 
Vaartwel! vaart eeuwig wel! mijn kroost, 
Ik zie u nooit weêrom. - 
Vaart wel! tot voor den troon van God, 
Bij 't zalig Englendom! 


De Heer tollens heeft het vers, in het Engelsch dagblad The Standard geplaatst, volgens zijne gewoonte, en dus meesterlijk, overgebragt.
Het dichtstuk op de Cholera, van Doctor valk, is wel geen meesterstuk, doch laat zich zeer goed lezen en heeft eene heilzame strekking.



{==189==} {>>pagina-aanduiding<<}

Boekbeschouwing.

De Paussen, als tijdelijke Vorsten en Opperhoofden der Kerk beschouwd, sedert de vestiging van den H. Stoel te Rome tot het jaar 1822. Door Juan Antonio Llorente. IIde Deel.

(Vervolg en slot van bl. 148.)
Onder zulke Opperhoofden en Geweldenaars, en bij hunnen onzaligen invloed op de zeden der Christenheid, moest onmisbaar de Kerk door gedurige onrust en verdeeldheid geteisterd en geschokt worden, en dreigde, vooral na de uitvinding der Drukkunst, tegen het zedebederf en de Hierarchij van Rome een schrikkelijk onweder los te barsten. Doch laat ons llorente hooren, en de plaats, waar de Katholijke Schrijver over de Hervorming ten tijde van leo X spreekt, uit zijn werk hier afschrijven: ‘Van de twaalfde eeuw af,’ zegt hij, ‘begonnen de scheuringen in de Roomsche Kerk door de Waldenzen. Hen volgden de Albigenzen, de Wiklefiten, de Hussiten en zoo vele andere, tot aan luther. Allen hadden hunnen oorsprong in de buitensporigheden, de heerschzucht, de hebzucht en het despotisme der Paussen, die op het einde der elfde eeuw het stelsel van gregorius VII aanhingen. Allen riepen luid, dat Rome een Babylon’ (waarom niet Babel?) ‘en de Paus een Antichrist geworden was. Alle vromen begeerden eerbiedig de afschaffing der misbruiken, ten einde de ketters elk voorwendsel te benemen, om zich van de Kerk af te scheiden. De Kerkvergaderingen te Costnitz en Bazel hielden zich hiermede ernstig bezig. Intusschen hadden de Paussen de uitvoering der besluiten veronachtzaamd, en waren slechts bedacht om hunne wereldlijke magt te vergrooten. - Volgens mijn gevoelen, is leo X de eigenlijke

{==190==} {>>pagina-aanduiding<<}
bewerker van al, wat wij thans nog zien gebeuren. Was hij de man geweest, die hij benoorde te zijn, dan zou hij gezien hebben, dat de monnik luther in de hoofdzaak volkomen gelijk had, door zich tegen het grove misbruik van de aflaatkraam te verzetten. Bezorgd om de treurige gevolgen voor te komen, zou hij zijn stelsel veranderd hebben, en ten minste in het kerkelijke bestuur tot de gewoonten van de eerste helft der elfde eeuw teruggekomen zijn, ingeval hij niet, zoo als zijn moest, met betrekking tot de wereldlijke Vorsten, tot die van de vierde en vijfde eeuw, en met betrekking tot de Bisschoppen en geestelijke aangelegenheden, tot die van de eerste en tweede eeuw terugtreden wilde. Luther, calvijn, en vele anderen van de Kerk afwijkende in de 16de eeuw, zouden dan met de Kerk vereenigd zijn gebleven, en de Protestantsche landen geene reden gehad hebben, om eene afzonderlijke Kerk te stichten.’ - Gaarne vereeren wij de gevoelens van llorente, ook schoon wij het daarvoor houden, dat de schuld niet alleen bij Paus leo X, maar tevens in het diep ingekankerd, ongeneeslijk zedebederf der hoogere en lagere Geestelijkheid gezocht moet worden. Immers adriaan VI, zijn Opvolger, heeft alleen de hervorming bedoeld van het Pauselijk Hof; maar ook hij overleed spoedig, niet zonder vermoeden van vergiftiging. En getuigt niet daarenboven het jongste tijdsbestek van ruim de helft eener eeuwe, hoe weinig Rome alsnog gezind is, een hairbreed af te gaan van zijne hierarchische beginselen en grootheid; hoe weinig duurzaamheid het heeft, wanneer een clemens XIV, met opoffering van zichzelven, slechts éénen stap ten goede en tot bevordering van Christelijken vrede doet? Door hem, leest men bij llorente, ‘werd de Orde der Jezuiten, op verzoek van al de Vorsten uit het Huis van
bourbon, gelijk van verscheidene anderen, en ten gevolge van duchtige beweegredenen, afgeschaft.’ Maar ook daarna teekent hij aan: ‘Pius VII heeft tot herstelling

{==191==} {>>pagina-aanduiding<<}
dier Orde eene bul uitgevaardigd, waarvoor hem de Geschiedenis ook al geene eerzull zal oprigten. Trouwens,’ zegt llorente ten vervolge, ‘hiermede zich niet vergenoegende, werd hij (de Paus) zelfs de lofredenaar der Jezuiten in een ander breve aan ferdinand VII, en merkt daarin aan, dat de tegen die goede lieden (!) ingebragte beschuldigingen enkel laster zijn.’ - Ziet daar het onfeilbare oordeel van eenen Hierarch, zoo strijdig als licht en duisternis, en aandruischende tegen de denkwijze en moedige daad van zijnen even onfeilbaren Voorganger ganganelli! Noode onthouden wij ons, de taal van verontwaardiging, waarmede llorente, aan het slot van zijn werk, den Hersteller der Jezuiten-orde, dien Vromen in naam, maar voorspraak van zijne gewetenlooze oogendienaren, tot de Pauselijke archiven en historisch bewezene gruwelen overwijst, bij ons verslag van zijnen arbeid te voegen. Maar ons bestek gebiedt te eindigen. Dit nog alleen (door onzen Schrijver niet vermeld) tot bewijs, hoe Rome, dat op nieuw zich met loyola's volgelingen omgeeft en hen voedstert, thans weinig of niets verschilt van hetgene het was in de 17de eeuw onder paulus V, wien zijne vleijers ‘eenen Ondergod, Monarch van het Christendom en den Handhaver der Pauselijke Almagt’ noemden; wij bedoelen de uitdrukkelijke goedkeuring, door dezen Opperhierarch gegeven aan de Leer van suarez, den Jezuit, ter verdediging van den Koningsmoord (*). Genoeg voor ons, om elke Maatschappij en Volk gelukkig te noemen, van wier grenzen dat slangenzaad ten verste verwijderd blijft, en om den Vorsten en Magtigen op aarde de waarschuwing bij virgilius voor te houden: Equo ne credite Teucri.






{==192==} {>>pagina-aanduiding<<}

Geschiedenis der Christelijke Godsdienst en Kerk, door A. Neander. Uit het Hoogduitsch vertaald, door H.J. Spijker, Theol. Doct. en Pred. te Waddingsveen. IIde Deel. Te Rotterdam, bij Wed. van der Meer en Verbruggen. In gr. 8vo. XIV en 320 bl. f 3 - :

Van het eerste deel der vertaling van dit werk is op zijnen tijd verslag gedaan. Nadat dezelve een' tijdlang had stilgestaan, wordt zij met dit deel door eenen anderen Uitgever vervolgd. Op verzoek van den tegenwoordigen Uitgever, is de naam van den Vertaler op den titel geplaatst. De nederige Vertaler wenscht, dat de voldoening aan dit verzoek enkel aangemerkt worde als een blijk van achting aan den Schrijver, en dat dezelve niet toegeschreven worde aan eerzuchtige bedoelingen. In zoo ver de naam van eenen Geleerde, die, als Evangelieverkondiger, reeds van eene gunstige zijde in de vaderlandsche Hervormde Kerk bekend is, iets bij kan dragen, om aan het vertaalde werk eene gunstige ontvangst bij ons vaderlandsch publiek te verzekeren, keuren wij dan ook deze bekendmaking niet af, vooral daar wij hierdoor ook weten, aan wien wij de belangrijke toelichtingen te danken hebben, waardoor deze vertaling het oorspronkelijke in waarde overtreft. Dit deel begint met de tweede Afdeeling, behelzende: De Geschiedenis van het Kerkbestuur, de Kerkelijke Tucht, en de verdeeldheden daarover ontstaan. I. Het bestuur der Christelijke Kerk in den leeftijd der Apostelen, na den leeftijd der Apostelen. II. De uitoefening der Kerkelijke Tucht. III. Verdeeldheden en scheuringen ter zake van Kerkbestuur en Kerkelijke Tucht.
Met betrekking tot de ingevoerde onderscheiding tusschen de Bisschoppen en de Presbijters, welke in deze Afdeeling behandeld wordt, viel ons in het oog het verschil van gevoelen tusschen neander en eenen onzer

{==193==} {>>pagina-aanduiding<<}
vaderlandsche Geleerden. Neander zegt: ‘Het was geheel natuurlijk, dat, in de vergaderingen der Presbijters, spoedig één hunner tot Voorzitter gekozen werd.’ En vervolgens: ‘Uit hetgeen reeds in de tweede eeuw bestond, mogen wij opmaken, dat, onmiddellijk na den leeftijd der Apostelen, het ambt van eenen blijvenden Voorzitter in den Raad der Presbijters is ingesteld, en dat deze Voorzitter, omdat hij voornamelijk het opzigt over alles voerde, den naam van eenen Opziener of Bisschop bij uitnemendheid gedragen, en zich daardoor van de overige Presbijters onderscheiden heeft.’ De Hoogleeraar n.c. kist, in zijn onderzoek over den oorsprong van het Bisschoppelijk gezag in de Christelijke Kerk, enz. geplaatst in het tweeden deels eerste stuk van het Archief voor de Kerkelijke Geschiedenis: ‘Niet namelijk, dat het gezag, aan éénen Bisschop in iedere Gemeente toegekend, als van zelve en van lieverlede uit het voorzitterschap van eenen der Ouderlingen zou zijn voortgevloeid; maar het werd niet zonder vele tegenkanting opzettelijk ingevoerd.’ Nadat de Hoogleeraar reeds vroeger gezegd had: ‘Uit de brieven van ignatius leeren wij het gezag en de waardigheid van éénen Bisschop in elke gemeente, als eene toenmaals nieuwe, althans in de plaatsen, naar welke deze brieven gerigt zijn, nog niet bekende of aangenomen instelling kennen.’ Jammer is het, dat, door de genoegzaam gelijktijdíge uitgave van dit deel der vertaling met het genoemde deel van het Archief, de geleerde Vertaler geene gelegenheid heeft gehad, om zijnen oorspronkelijken Autheur te verdedigen.
De derde Afdeeling behelst Geschiedenis van den Levenswandel en de openlijke Godsvereering der Christenen. I. Levenswandel der Christenen. II. Openlijke en gemeenschappelijke Godsvereering. III. Bediening van Doop en Avondmaal. Neander behandelt ook in dit werk de geschiedenis der Christelijke Kerk vooral van hare beoefenende zijde, dezelve aan-
{==194==} {>>pagina-aanduiding<<}
wendende tot leering, waarschuwing en stichting; en, waar eene zekere neiging tot het mystieke, welke het niet te ontkennen is dat den Schrijver eigen is, aanleiding geeft tot onnaauwkeurigheid, dient het aangemerkte van den geleerden Vertaler tot nuttige teregtwijzing. Zeer doelmatig is, onder anderen, de aanmerking op de overbrenging van Jo. VI:47-56 op het Avondmaal. De Vertaler zegt in dezelve, bladz. 274: ‘De overbrenging van deze Bijbelplaats op het Avondmaal is geheel overeenkomstig met de doorgaande denkwijze van onzen Schrijver; maar blijft toch voor ons aan vele bedenkingen onderhevig, omdat zij op eene minder juiste verklaring steunt, en tot onjuiste voorstellingen van den aard en het doel des Avondmaals aanleiding geeft.’
Wij verblijden ons in de voortzetting dezer vertaling; en, daar wij vernemen, dat het werk in het oorspronkelijke ook nog niet voleindigd is, hopen wij, dat de Schrijver, die met zoo veel anderen letterkundigen arbeid overladen is, zijn voornemen zal volvoeren. Wij wenschen, dat dit ons verslag moge medewerken, om, bij de hervatting van de Nederduitsche uitgave van dit werk, de belangstelling van ons publiek in deze onderneming op te wekken, en de loffelijke poging van den Vertaler door eene gunstige ontvangst bij zijne landgenooten te doen bekroonen.






Christendom en Regtzinnigheid. Door J.C.A. Sander en J.G. Liernur. IIde Stukje. Te Arnhem, bij C.A. Thieme. In kl. 8vo. 113 Bl. f : - 60.

Van het eerste stukje is verslag gedaan in No. V. der Letteroeff. voor 1829. Ook dit tweede behelst belangrijke dingen, daar beide Schrijvers toonen, dat zij gaarne eene zaak van onderscheidene kanten beschouwen, ten einde dus alles te beproeven en het goede te behouden. Drie Verhandelingen komen in dit deeltje voor. De eerste, van sander, heeft het volgende opschrift:

{==195==} {>>pagina-aanduiding<<}
Eenheid en verscheidenheid, aanvang en voltooijing der openbaring Gods aan de menschen, in het Oude en Nieuwe Verbond. Over dit onderwerp wordt veel goeds gezegd, dat aan denkende lezers zeer wel voldoen zal. Eenige vreemd klinkende uitdrukkingen of gewaagde stellingen komen er voor, waarop men aanmerkingen zou kunnen maken; b.v. bl. 5, 6: Alle, zoogenaamd nadere en stellige, openbaringen Gods bestaan in aanwijzingen, om het boek der algemeene openbaring, dat overal in de natuur en in den loop des levens voor de menschen geopend lag, aan dezen te leeren kennen. Rec. meent, dat er in den Bijbel nog al iets meer geleerd wordt. Het is wel waar, wat sander op bl. 7 zegt, dat de Profeten hunnen tijd ver vooruit waren; maar hetzelfde kan men van socrates en plato zeggen. Stonden zij dus gelijk met de Profeten? Dit wordt hier wel niet beweerd; evenwel drukt de Schrijver zich soms eenigermate dubbelzinnig uit. Op bl. 15 staat: Dit onderwijs der Profeten rustte op de beschouwing der natuur en op de ondervindingen, die het menschelijk leven aan de hand geeft, mitsgaders op de oudste overleveringen aangaande de schepping der wereld en de lotgevallen der menschheid in de vroegste eeuwen; en onmiddellijk volgt hierop: Ondertusschen werden zij door den geest Gods gebragt tot het regte verstand en de doeltreffende toepassing dezer openbaringen. Van dien aard is mede, wat bl. 38, 39 voorkomt: In alle deze dingen (leer en leven van jezus) kunnen wij niet miskennen eene zoo bijzondere begunstiging en hulp van God, dat de gewone middelen, waardoor een mensch ontwikkeld wordt,
hier op zich zelve niet schijnen (?) toe te reiken; want duizende kenden de onderwijzingen der Profeten ook, en vonden er nogtans dat niet in, wat jezus er in vond. Hieruit nu trekt sander dit gevolg: Zoo beschouwd, kan, ja moet het gepaard gaan, dat jezus zijne leer onmiddellijk van God ontving, en nogtans uit de onderrigtingen der Profeten geput heeft, en deze voltooid.

{==196==} {>>pagina-aanduiding<<}

De tweede, insgelijks van sander, is getiteld: De weggenomen sleutel der kennis. Eene bijdrage tot onderscheiding en schatting der ware verlichting in het godsdienstige. Hier komt veel voor, dat opmerking en behartiging verdient. Alleen meent Rec., dat er gegronde aanmerking te maken ware op datgene, wat bl. 49 wordt gezegd van de bekende plaats van mozes: Eenen Profeet, als mij, zal de Heer u uit het midden uwer broederen verwekken; naar Hem zult gij hooren. De Schrijver zegt wel, maar bewijst geenszins, dat de spreker zelf den vollen inhoud van zoo heerlijk woord niet vermoed, en geen denkbeeld kon hebben van den persoon, in wien het geheel vervuld zou worden. Volgens sander bestaat de ware verlichting in het terugbrengen en gebruiken van den weggenomen sleutel der kennis. Rec. erkent met den Schrijver, dat het licht der wereld in jezus den christus is opgegaan, doch gelooft tevens, dat Hij, die leven en onverderfelijkheid aan het licht bragt door zijn Evangelie, iets meer gedaan heeft, dan Wet en Profeten te verklaren.
Het derde opstel is van liernur, en handelt over de vraag, waarom de Bijbel voor het Woord van God gehouden moet worden. De Schrijver begint met eene allezins gegronde en gepaste lofspraak op den Bijbel, en merkt voorts te regt aan, dat ingenomenheid met denzelven nog niet hetzelfde is, als er gezag aan toe te kennen; of met andere woorden, dat inwendige voortreffelijkheid der leer geenszins als bewijs van eigenlijk gezegde Openbaring kan gelden. Hij zegt vervolgens, dat men langs onderscheidene wegen tot overtuiging van de Goddelijkheid des Christendoms kan komen, maar dat er voornamelijk drie gronden zijn voor de zekerheid, dat de Bijbel Gods Openbaring behelst; hij toetst den eenen na den anderen. De eerste is de uitspraak der Christelijke Kerk; de tweede, de redematigheid van den inhoud des Bijbels; en de derde, de geloofwaardigheid der uitspraken, of het gezag van jezus christus. Liernur wil deze drie gronden of

{==197==} {>>pagina-aanduiding<<}
bewijzen vereenigd hebben; terwijl, zoo men ze moest scheiden, aan het tweede boven het eerste, en aan het derde boven het tweede de voorkeur zou behooren gegeven te worden. De Schrijver oppert verder onderscheidene bedenkingen; maar al deze zwarigheden, zegt hij, zullen verdwijnen, wanneer men een voldoend antwoord heeft op de vraag: hoe kan een boek, door menschen in menschelijke taal beschreven, Gods openbaring bevatten? of: door welk vermogen zijn de gewijde Schrijvers in staat gesteld geweest, om Gods openbaringen te ontvangen en mede te deelen? En dit antwoord luidt, volgens liernur: De H. Schrift is geschreven op ingeving en aandrift van den Heiligen Geest. Doch nu komt het er op aan, wat men dan eigenlijk door ingeving moet verstaan. Rec. is het niet eens met den Schrijver, dat de, in den Bijbel als zoodanig opgeteekende, openbaringen niet moeten worden voorgesteld als afzonderlijke, van Godswege gedane, mededeelingen aan dezen of genen; maar als openbaringen, als verschijningen van God en van Goddelijke dingen, welke elk hebben kan, als hij slechts het vermogen bezit, om ze te beschouwen. De vraag aangaande de ingeving der H.S. is geenszins zoo gemakkelijk te beantwoorden, en op de redenering van liernur niet weinig aan te merken. Dezelve bevat, ja, ten deele wel waarheid, b.v. dat niet alles, wat in den Bijbel voorkomt, Openbaring is; maar dat de christus niet voorgesteld zou worden als een wezen, dat van Godswege openbaringen mededeelt,
strijdt, naar het oordeel van Rec., regtstreeks tegen de duidelijke leer der Heilige Schrift, en hij kan dus niet met dezen Schrijver van Christendom en Regtzinnigheid zeggen: Van die openbaringen, (in den zin van liernur, boven opgegeven) en van derzelver indruk op het gemoed der waarnemers, levert de Bijbel de min of meer uitvoerige beschrijvingen, meestal opgemaakt door hen, die dezelve hadden waargenomen, soms ook wel door anderen, die er van gehoord hadden; en deze zijn mondeling of schrif-
{==198==} {>>pagina-aanduiding<<}
telijk medegedeeld, nu eens om, als het ware, het gemoed in woorden te ontlasten, gelijk de dichter doet, die zijne zangen zijns ondanks ter neder schrijft, dan weder met het bepaalde oogmerk, om anderen op die openbaringen opmerkzaam te maken, om te onderrigten, te bestraffen, of te vertroosten.
Eene zonderlinge drukfout op bl. 105 is zinverward in plaats van zinverwant. Voorts zou grootere naauwkeurigheid in het plaatsen der scheidteekens duidelijkheid bevorderd hebben.


Algemeene Geschiedenis, door K.F. Becker. Naar den laatsten verbeterden Druk, uit het Hoogduitsch vertaald. VIIde tot XIIde Deel. Te Haarlem, bij de Erven F. Bohn. 1829-1832. In gr. 8vo. Te zamen 2066 bl. f 15-30.

In het jaar 1826 hebben wij de Lezers van ons Maandwerk met de Algemeene Geschiedenis van becker en derzelver overbrenging in onze taal door eene korte aankondiging bekend gemaakt; (zie Letteroef. bl. 507-510) waarop wij ten jare 1829, (bl. 603-609) na de verschijning der zes eerste deelen, een uitvoeriger verslag, zoo wel van den inhoud en de inrigting dezes werks, als van den geest, waarin het geschreven is, hebben laten volgen. Bij die gelegenheid hebben wij ons vertrouwen uitgedrukt, dat dit boek zich wel zelf eenen weg zou banen tot de kringen van het Publiek, 't welk prijs stelt op grondige historische kennis, gepaard met levendige en bevallige voorstelling, en de ondervinding heeft ons in deze verwachting niet te leur gesteld. Onze Landgenooten erkennen en waarderen hoe langer hoe meer den verdienstelijken arbeid, door onderscheidene Geleerden aan dit werk besteed, en men verheugt zich algemeen, ook in onze taal eene Algemeene Geschiedenis te bezitten, die, aan de groote vorderingen van onzen leeftijd in de historische kritiek en kunst beantwoordende, eene lang gevoelde behoefte vervult.

{==199==} {>>pagina-aanduiding<<}

Met genoegen kondigen wij dan ook het vervolg dezes werks aan. Alle lof, dien wij aan de zes eerste deelen, zoo wel om de bewerking der stof, als om de vertaling, gegeven hebben, komt ook aan de bovenstaande deelen toe. Dezelfde rijkheid van zaken, dezelfde grondigheid van behandeling, helderheid van ontwikkeling, levendigheid en sierlijkheid van omkleeding, dezelfde ernst en eerbied voor het heilige in de Geschiedenis, die de vroegere deelen versieren, kenmerken ook de voor ons liggende, en maken de lezing hoogst belangrijk, nuttig en aangenaam. Het zij zoo, dat dit boek voor den eigenlijken Geschiedonderzoeker minder waarde bezit, dan de werken van rotteck, en vooral van schlosser, als welke zich door eene naauwkeurige opgave en beoordeeling der bronnen onderscheiden; hetzelve is meer dan deze geschikt voor die gemengde klasse van Lezers, welke nuttig onderwijs zonder eigenlijke geleerdheid begeeren, en de lotgevallen der volken in derzelver inwendigen zamenhang willen leeren kennen, daar het de resultaten van eene grondige studie der bronnen behelst.
Hoogstbelangrijk zijn de tijden, waarover de bovenstaande deelen handelen. Het zesde deel van het werk, dat met de Geschiedenis der Middeleeuwen begint, bevatte de twee eerste tijdperken derzelve, van den val des Romeinschen Rijks in het Westen tot op karel den Grooten, en van dezen tot op gregorius VII. Deze Geschiedenis wordt in de drie volgende deelen voortgezet, zoodat het zevende het derde tijdperk behelst, van gregorius VII tot op rudolf van Habsburg, en het achtste en negende het vierde tijdperk beschrijven, van dezen tot op de ontdekking van Amerika. De nieuwere Geschiedenis neemt eenen aanvang met het tiende deel, hetwelk, met en benevens het elfde en de helft van het twaalfde, het eerste tijdperk besluit, de Geschiedenis namelijk van de ontdekking van Amerika tot het uitbreken van den dertigjarigen oorlog; terwijl

{==200==} {>>pagina-aanduiding<<}
de andere helft van het twaalfde deel het begin van het tweede tijdperk omvat, de Geschiedenis van het uitbreken van den dertigjarigen oorlog tot het einde der zeventiende eeuw.
Men ziet uit deze algemeene opgave, welk een rijkdom van zaken hier behandeld is, en hoe uitvoerig wij zouden moeten worden, zoo wij slechts met enkele woorden wilden aanstippen, wat hier voorkomt. Wij meenen daarom met de betuiging te kunnen volstaan, dat volledigheid hier gepaard gaat met helderheid van schikking, gemakkelijkheid van overzigt en levendigheid van schildering, en dat alles de schoone vrucht is van grondige studie en meer dan gewone historische kunst. Nergens hebben wij verkeerde opgaven en voorstellingen ontdekt, en waar wij meenden te moeten verschillen, zouden wij ons gevoelen wel naast, maar niet boven dat van den Schrijver of Vertaler willen stellen.
De laatste heeft zich, ook in deze deelen, van zijne taak op eene voortreffelijke wijze gekweten; ja wij schromen niet, aan de Nederduitsche uitgave van dit werk, zelfs voor den met het Hoogduitsch bekenden Lezer onder onze Landgenooten, boven het oorspronkelijke de voorkeur te geven. Zuiverheid van taal, helderheid, gemakkelijkheid en keurigheid van stijl zijn op elke bladzijde zigtbaar, en alles geeft te kennen, dat onze onbekende Landgenoot, wel verre van zich met eene getrouwe overbrenging te vergenoegen, eigen onderzoek en beoordeeling niet gespaard heeft. Daarvan getuigen de belangrijke aanmerkingen, die hier en daar onder den tekst geplaatst zijn, en evenzeer de kunde, als het oordeel en den smaak des Vertalers tot eer verstrekken; dit blijkt nog meer uit de veelvuldige veranderingen en uitbreidingen der geschiedverhalen, waartoe hij, na rijp onderzoek, ten behoeve van zijne Landgenooten, besloten heeft; met één woord, wij noemen dit werk een modél van vertaling, en aarzelen niet, de moeite, daaraan besteed, met den verdienstelijken arbeid te vergelijken, door den Heer steenbergen van

{==201==} {>>pagina-aanduiding<<}
goor aan de overbrenging en bewerking der Atheensche Brieven te koste gelegd. Wij eindigen met de betuiging van onzen wensch, dat het werk op dezelfde uitnemende wijze moge worden voortgezet en ten einde gebragt, en onder ons veel moge bijdragen, om die Geschiedkennis te bevorderen, welke den blik des menschen van de aarde ten Hemel rigt, waar een wijze en regtvaardige Bestuurder van de lotgevallen der volken gezeten is!





Onderzoekingen over den Aziatischen Braakloop bij eenen persoon, die zich in den hoogsten graad van Clairvoyance van het Magnetisch Somnambulismus bevond; door J.H. van Opdorp, Heel- en Vroedmeester te Arnemuiden.

(Vervolg en slot van bl. 169.)
Brengen wij nu het den Heere van opdorp voorgekomen geval ten toets.
In eene inleiding van 4 bladzijden krijgen wij de geschiedenis van den gemagnetiseerden jongeling. Wij kunnen haar niet ontleden. Wij hadden echter wel gewenscht te mogen weten, welke insekten, bl. 8, de lijder is kwijtgeraakt. Zulke onnaauwkeurigheden behooren in geene ziektegeschiedenis gevonden te worden.
De Heer van opdorp doet aldaar eenige vragen, welke hij slechts onvolledig, en het tweede gedeelte der eerste vraag: was zijn eigen oordeel door het Magnetismus wel genoeg opgeschort? in het geheel niet beantwoordt.
Onder twaalf §§ brengt de Schrijver als onder zekere hoofden, en bij slotsom, hetgeen hij in een aantal zittingen heeft vernomen over het Magnetismus.
§ 1. Tijd van het uitbreken der Epidemie in ons vaderland. - Beuzelachtig, en, gelijk de Schrijver zelf zegt, tot dusverre gelukkig niet bevestigd.
§ 2. Graad van hevigheid der ziekte in ons vader-
{==202==} {>>pagina-aanduiding<<}
land. - Belagchelijke redeneringen, door de ondervinding gelogenstraft. De ziekte heeft zeker niet zoo hevig gewoed als elders, maar zij heeft meer dan een enkel mensch (!) weggesleept. De rijken heeft zij zeker minder getroffen; dus kan zij niet wel eene straffe Gods genoemd worden: of zouden de rijken zoo veel beter geweest zijn? De gegoede kon, door Gods zegen, meer middelen van voorzorg aanwenden, en wij hopen, dat dit algemeen erkend moge zijn; maar ook de behoeftigen hebben bij hunne armoede Gods liefde ondervonden, want wie heeft het hart en de hand der rijken geopend? Hij, die ons de Cholera niet ter straf, maar, als eene herinnering onzer afhankelijkheid van Hem, ter verootmoediging gezonden heeft. De mensch in onze beschaafde maatschappij heeft vele middelen tot zelfbehoud gevonden; - dat hij zich daarop niet te zeer verheffe; daartoe moeten dergelijke gebeurtenissen strekken. Ook hier was God Vader; Hij leidt als een liefderijk Opvoeder, wijst met zachter en ernstiger wenken te regt, maar heeft althans hier niet gestraft.
§ 3. Zetel en aard der Cholera. - Kort, door de ondervinding meer tegengesproken dan bevestigd.
§ 4. Oorzaak en wijze van voortplanting. - Eene scheikundige redenering over zekere schadelijke zamenstelling der lucht; doch kon de Helderziende niet ontdekken, waardoor die is bevorderd geworden, noch in welke evenredigheid de gazen (luchtsoorten) zich verbinden. Alzoo geene aanwijzing, waarop met vrucht iets te verrigten viel; en kon althans tegen de oorzaak niets ondernomen worden. De verdere redeneringen, over den toegang dezer lucht tot het ligchaam, loopen gedeeltelijk van zelf over de besmettelijkheid. Zij is eigenlijk niet besmettelijk, zegt de Helderziende; zij gaat niet voort van persoon tot persoon; evenwel verspreidt zij zich in groote steden en langs groote wegen, want men vindt er steeds veel volk en - waar veel volk is, kunnen velen aangetast worden, enz.; redeneringen, waartoe men eigenlijk niet behoefte Clairvoyant te zijn.

{==203==} {>>pagina-aanduiding<<}

§ 5. Diagnosis, herkenning. - In den beginne is de Cholera niet gemakkelijk van eene gewone diarrhoea te onderscheiden. Doctor........, te Middelburg, (denkelijk dezelfde Doctor van bl. 8) tast mis. Is dit ook bij de uitkomst zoo gebleken?
§ 6. Prognosis, voorzegging. A. Goede teekenen. B. Kwade teekenen. - Bij de ondervinding niet altijd zoo gebleken.
§ 7. De ziekte kan niet afgewend worden. - Wij houden ons hierbij niet lang op. De Heer P. toont hier geen esprit de corps te bezitten; want hij keurt sterke dranken of elixers af. Zijne kunstbroeders, die om het publiek met winstbejagende annonces gegonsd hebben, zullen hem daar weinig dank voor weten.
§ 8, 9. Geneeswijze, afkeurend en goedkeurend beoordeeld. - Eenzijdig. Geen calomel, geen camphor, geen koud water, enz.; daarentegen opium, oleum kajuputi, enz.
§ 10. De eigen opgegevene geneeswijze. - Natuurlijk de oleum kajuputi en opium. Wij zouden ze voor eenen weêrklank van het in de Oost-Indiën gehoorde houden.
§ 11. Over de congestiën en het tijdperk van reactie (? -)
§ 12. De behandeling der herstellenden. - De verstandigste bladzijde van het geheele stuk en tevens de laatste.
Wat hebben wij nu uit dit verslag geleerd, en hoe veel wijzer zijn wij geworden? - Niets, noch in geenen deele. Met uitzondering van het onbepaalde gezegde over de luchtsverandering, is er waarlijk geen enkel denkbeeld, hetwelk eenige belangrijkheid bezit, en welligt is deze scheikundige uitspraak niets anders dan begoocheling der verbeelding.
Men zal misschien zeggen: waartoe dan nu zoo veel omhaals, als er over dit verslag is voorafgezonden? - Wij vonden de beste aanleiding, om bij deze gelegenheid over dit onderwerp, zoo veler aandacht getrokken hebbende, iets in het algemeen te zeggen.
Mogen wij ons oordeel vellen over iets, waartoe wij ei-
{==204==} {>>pagina-aanduiding<<}
genlijk niet geroepen zijn, wij zouden dan nog de voorkeur aan de antwoorden der reeds vermelde Helderziende geven. Wij willen, met den bescheiden Schrijver, het voor eenen wenk houden, dien wij niet miskennen, en zeker vertrouwen niet voorbarig beoordeeld noch veroordeeld te hebben. Doch ook hier hebben wij niets bijzonders gevonden. Het vernuft der vrouwen schijnt haar ook in den staat van Clairvoyance niet te verlaten. Honneur aux Dames!
Wat nu den Heer van opdorp zelven betreft, al wederom ligt zijn Ed. met de Provinciale Commissie van Geneeskundig Onderzoek en Toevoorzigt in Zeeland overhoop. Zoude zij in zijn oog beter gehandeld hebben, wanneer zij omtrent den Heer P. rekkelijker ware geweest, of even zoo rekkelijk als jegens hem, die, niettegenstaande een slecht gezigt, toch tot het Examen en tot de praktijk is toegelaten?
Het komt ons evenwel voor, dat het in dit geval, zonder duchtige bewijzen, al zeer moeijelijk zoude geweest zijn, iemand af te wijzen; aan den anderen kant zouden wij niet gaarne iemand tot onzen medicijnbereider hebben met overprikkelde hersenen, hetzij door het kinaloogzout (?) of op andere wijze, met de gevolgen daarvan.
Die herhaalde uitvallen leiden eindelijk tot het vermoeden, dat de schuld bij ééne partij schuilt.
Wanneer de Heer van opdorp zijnen pligt betracht, kan immers geene Geneeskundige Commissie hem deren? Hij is in zijnen stand nog onafhankelijker dan de Koning. Wij wenschen, wanneer zijn Ed. eens Lid der Commissie zal geworden zijn, dat de schaal der regtvaardigheid door hem in het huisje zal gebragt worden. Hij beschouwe ons evenwel niet als de voorspraak der Geneeskundige Commissiën; daartoe hebben wij volstrekt geene reden: maar die gedurige uitvallen, en wel in werken van eene wetenschappelijke strekking, worden eindelijk vervelend.
Ook laten wij den Heere van opdorp, in navol-
{==205==} {>>pagina-aanduiding<<}
ging van een beroemd man (zie Voorrede), het regt te herhalen, hetgeen deze beroemde man aan de Parijsche Akademie den 16 April 1829 heeft gezegd: Ik bepaal mij tot het verhaal van hetgeen ik gezien heb. Het zij ons geoorloofd, met sommige der Leden van dit zelfde ligchaam, te mogen twijfelen, tot dat wij gezien, en hetgeen wij zagen aan de rede en ondervinding, ook van anderen, getoetst hebben.
De Heer van opdorp kon, door zijne talenten, door zijne ondervinding, en vooral door zijnen onvermoeiden ijver, der vaderlandsche Genees- en Heelkunde ten sieraad zijn, indien hij zich meer tot het eigenlijk vaderlandsche bepaalde, en, wanneer hij met der vreemden ondervinding voordeel wilde doen, niet eenzijdig aan eene sekte hing en altijd uit dezelfde bron putte.
Het proselytenmaken is, ook in de Geneeskunde, een ondankbare arbeid.







De Cholera in Rotterdam. No. I-IV.

(Vervolg en slot van bl. 172.)
Om tot het geschrift dezer Heeren weder te keeren: Toen wij, kort na de uitgave van No. 1, te Rotterdam kwamen, vernamen wij, dat hetzelve aldaar bij velen ongenoegen verwekt had, omdat, vooreerst, gezegd werd, dat, wie wat begeerde te weten van den grond, dien hij bewoont, of de lucht, die hij inademt, meestal bij Geneeskundigen slecht te regt kan, en dat dat zoo geene zaken zijn, waarmede men noodig heeft. Dit is zekerlijk (schoon het niet geheel onwaar moge zijn) geen compliment aan de kunstbroeders in het algemeen, en doet ontwijfelbaar onregt aan ettelijken, die zich daaromtrent wel degelijk genoegzame kennis verkregen hadden, hoedanigen wij er eenigen gekend hebben.
Vervolgens stiet men zich daaraan, dat gezegd werd, dat in Rotterdam nooit waarnemingen over het weder gedaan zijn, of nog worden; en men beweerde, dat de

{==206==} {>>pagina-aanduiding<<}
Heeren Schrijvers dit niet konden weten, dewijl het uit het niet openlijk uitgeven dier waarnemingen niet volgde. Wij voor ons moeten de Heeren, ten minste omtrent een bepaald tijdvak, lijnregt wederspreken. Wij weten met zekerheid, dat, sedert 1780, of vroeger, te Rotterdam, en wel op de keurigste en volledigste wijze, weêrkundige waarnemingen gedaan zijn door Dr. pieter van swieten, die in 1788 of 1789 gestorven is. Wij hebben zijne uitmuntende Tabellen daarvan, van tijd tot tijd, gezien, en getracht, die van hem te verkrijgen voor de Natuur- en Geneeskundige Correspondentie-Societeit in 's Hage; doch zijn Ed. verschoonde zich daarvan, dewijl hij ze voor het Bataafsch Genootschap der proefondervindelijke Wijsbegeerte, waarvan hij Lid, vervolgens Secretaris en eindelijk Mededirecteur was, bestemde; en misschien zijn zij daar, zoo zij niet verwaarloosd zijn, nog voorhanden: want in zijn sterfhuis zijn zij (meenen wij) niet gevonden. - Doch het schijnt, dat onze Schrijvers aan de genoemde Correspondentie-Societeit, die schier vergeten is, geene kennis hebben. Zij verdient echter, in vele opzigten, beter bekend te zijn, dan zij werkelijk is, en daartoe diene hier het volgende. - Zij werd in 1778, in 's Hage, opgerigt, inzonderheid door den voorbeeldeloozen ijver van wijlen den beroemden Geneeskundige, Dr. iman jacob van den bosch, zoo wij ons niet bedriegen de vader van den Rotterdamschen Geneesheer van den bosch, President van de Geneeskundige Commissie aldaar. Hare Verhandelingen zijn, in 1780 env., uitgegeven, doch weinig bekend; dewijl zij, in de eerste jaren, niet in den handel gebragt zijn, maar alleen aan hare Leden enz. gratis werden afgegeven, en, toen men ze later
algemeen verkrijgbaar stelde, te kostbaar waren geworden, om zeer verspreid te worden. Wij kennen er negen Stukken van, die te zamen ongeveer drieduizend bladzijden, in groot octavo, zullen beslaan, en een' schat behelzen van weêrkundige en geneeskundige waarnemingen en plaatsbeschrijvingen, uit schier alle oorden van ons

{==207==} {>>pagina-aanduiding<<}
vaderland. Hoezeer begunstigd door velen van de aanzienlijkste mannen in hetzelve, en door alwat, aan onze Hoogescholen, en in onze voornaamste steden, in Natuur- en Geneeskunde, den hoogsten roem had, en hoezeer, buitenslands, goedgekeurd, en met andere Maatschappijen in verband getreden, zij ging, tot Neêrlands schade en schande, voornamelijk door gebrek aan genoegzame deelneming en ondersteuning, te gronde; dewijl de bijdrage van een' enkelen dukaat 's jaars nog te veel scheen, om haar tot het goedmaken van hare kosten in staat te stellen, en dewijl, daar gelijke inrigtingen in Zweden en Frankrijk jaarlijks met zeer aanzienlijke sommen, van wege derzelver Gouvernementen, werden bijgestaan, hier niets voor onze Societeit te bekomen was, die, zoo zij had mogen blijven bestaan, ons gewis thans, misschien boven alle landen der wereld, met onzen grond, onze luchtsgesteldheid enz. bekend gemaakt zou hebben. - In de opgemelde Verhandelingen komt, ondertusschen, wegens de ziekten te Rotterdam, (buiten weinige korte berigten van de Doctoren van lil en roupe) en van weêrkundige waarnemingen, die stad betreffende, in het geheel niets voor.
Voorts was men te Rotterdam ontsticht over de aanmerking der Heeren mulder en van der pant, op bladz. 7, dat men, in onze koopsteden in het algemeen, en te Rotterdam in het bijzonder, meer zijn eigenbelang, dan het belang van het algemeen, bedoelt, en dat de laatste ook geene wetenschappelijke stad is. - De gegrondheid dezer aanmerking zijn wij verre af van toe te stemmen. Door wetenschappelijke steden, in onbepaalden zin, kan men geene andere verstaan, dan die, waarin men van de beoefening der wetenschappen, inzonderheid en vóór alles, werk maakt. Maar waar zijn die, buiten onze Akademiesteden? En dat onze koopsteden, waarin de handel vóór alles behartigd wordt, zulke steden niet zijn, behoefde waarlijk niet gezegd te worden, noch kan het aan dezelve tot verwijt strekken, dat zij, in opgemelden zin, niet wetenschappelijk zijn.

{==208==} {>>pagina-aanduiding<<}
Het zou er droevig met de welvaart van het algemeen uitzien, zoo zij het waren, - zoo de belangen van den handel er, in vergelijking van die der wetenschappen, slappelijk behartigd werden. - Maar (zeggen onze Schrijvers) in de koopsteden beoogt men meest zijn eigenbelang. Doch wij vragen: waar doet men dat niet, zelfs in de bij uitstek genoemde wetenschappelijke steden? Het zou er wederom droevig met de welvaart van het algemeen uitzien, zoo niet overal de ingezetenen, in de eerste plaats en bovenal, hun eigenbelang, dat is de middelen van hun bestaan, behartigden. En, zoo men eene handelstad, in meer bepaalden zin, niet wetenschappelijk wil noemen, omdat men er niet zoo veel, als in andere gelijke steden, voor de bevordering der wetenschappen in het algemeen over heeft, noch er zoo vele ingezetenen, als elders, in het bijzonder van wetenschappelijke oefening werk maken, dan moeten wij vragen, op wat grond Rotterdam geacht kan worden het bijzonder verwijt van niet wetenschappelijk te zijn te verdienen? - Nemen er de welvarende stedelingen minder, dan, in evenredigheid, elders, deel in hetgeen de wetenschappen in het algemeen kan doen bloeijen? Dat zou zeer moeijelijk te bewijzen zijn. Of toonen zij er minder lust en zucht, om zich wetenschappelijk te oefenen? - Bezitten zij geen Felix Meritis, zoo als het schier driemaal zoo volkrijke Amsterdam (en hoe traag en flaauw zijn opkomst en bijval aldaar, ook bij zeer verdienstelijke voorlezingen!); de Maatschappijen Verscheidenheid en Overeenstemming, en de ijverige bijwoning der lezingen bij het Departement der Maatschappij Tot Nut van 't Algemeen, hier, bij vergelijking, zoo talrijk als ergens, kunnen daarvan zoo min tot
blijk verstrekken, als de uitgaaf van de zoogenoemde Fakkel, een tijdschrift, dat met de besten in ons land kan wedijveren.
Maar misschien bedoelen de geëerde Schrijvers voornamelijk de genees- en natuurkundige wetenschappen! Wat de eersten betreft, mogen de Geneeskundigen, voor zoo veel zij dat goedvinden, zichzelven verdedigen; maar wat de laatsten aangaat, in onzen vroegsten tijd, vóór

{==209==} {>>pagina-aanduiding<<}
zestig en meer jaren, kenden wij te Rotterdam ten minste twee Gezelschappen, waarin, deswinters, voorlezingen in de Natuurkunde, door proeven gestaafd, gehouden werden, en, later, ontstond het zoogenoemd Bataafsch Genootschap der proefondervindelijke Wijsbegeerte, door den verdienstelijken steven hoogendijk gesticht, hetwelk, blijkens deszelfs uitgegevene Verhandelingen, in den vroegsten tijd, zoo werkzaam en algemeen nuttig was, als eenig ander. Dat het daarna aan het kwijnen is geraakt, is waarschijnlijk gedeeltelijk aan de minder algemeene belangstelling, welke men vooral van den kant der Geneeskundigen had mogen verwachten, te wijten, maar voornamelijk veroorzaakt door de voor ons geheele land verderfelijke financiéle maatregelen van het Fransch bestuur, in den tijd onzer overheersching, waardoor het twee derden van zijne inkomsten verloren heeft; en vanwaar het kome, dat het, sedert het zich hiervan eenigzins heeft kunnen herstellen, zoo weinig vruchten blijft dragen, willen wij niet ondernemen te verklaren. Zeker is het, dat het ook nooit, van stadswege, die aanmoediging en ondersteuning heeft genoten, welke het verdiende; gelijk uit de geschiedenis der Vuurmachine, welke het binnen de stad weleer deed stichten, en, na 80,000 (zegge tachtigduizend) guldens gekost te hebben, weder nutteloos moest afbreken, blijken kan. Men kan die gedeeltelijk in het voorwerk harer Verhandelingen lezen, en wij zouden die uit de brieven van een' der Directeuren van dien tijd, aan ons vertrouwelijk geschreven, nader kunnen toelichten. Het is waarlijk de schuld van dit Genootschap niet, dat de stad alsnog aan alle de nadeelen, welke de hooge vloeden en de stinkende watergangen binnen en buiten dezelve veroorzaken, onderworpen blijft! Doch, wat zal
men zeggen? Het is hier, zoo wel als elders, dat men liever schatten spilt aan uitwendige praalgebouwen, dan in stilte werkzaam is, om de inwendige inrigting te verbeteren. Had men, in onzen tijd alleen, van de Delftsche en Hofpoort af, tot de Beursbrug, de Koren-
{==210==} {>>pagina-aanduiding<<}
beurs en het Stadhuis toe, alle de nuttelooze kosten gespaard, en verder noodige maatregelen genomen, men kon voorlang de Buitenstad, even als thans Amsterdam, voor de schaden van den zeevloed, en tevens de Binnenstad voor de pestige uitdampingen van modderpoelen vrijgesteld hebben, waartoe het aan aanwijzingen niet heeft ontbroken. - Sed haec hactenus!






Johan de Witt en zijn Tijd, door Mr. P. Simons. In drie Deelen. Iste Deel. Te Amsterdam, bij J. van der Hey en Zoon. 1832. In gr. 8vo. VII en 291 bl. f 2-90.

De Heer p. simons, die, in zijne onlangs uitgegevene Historische Verhandelingen, onbetwistbare proeven heeft gegeven eener groote gemeenzaamheid met de nieuwere Geschiedenis van Europa, heeft thans de belangrijke, maar tevens zware, taak op zich genomen, om zelf een der gewigtigste tijdvakken dier Geschiedenis in een opzettelijk werk te bearbeiden. Johan de witt, meer dan twintig jaren lang, de ziel van het Nederlandsche Gemeenebest; de man, wiens schitterende bekwaamheden en onkreukbare eerlijkheid door vriend en vijand erkend werden, die aan het tegen Nederland vereenigde Frankrijk en Engeland manmoedig en met gelukkig gevolg het hoofd bood, en in wiens leeftijd datzelfde Nederland een staatkundig aanzien en gewigt verkreeg, buiten alle evenredigheid van deszelfs bevolking en grondgebied, - johan de witt en zijn tijd leveren voorzeker een hoogst belangrijk onderwerp op voor hem, wien het gegeven is, het in deszelfs geheelen omvang te overzien.
De Schrijver leert ons, zoo wel in zijn Voorberigt, als op andere plaatsen van zijn werk, dat het zijn doel is, om de Geschiedenis van johan de witt voor te stellen in verband met de staatkundige historie van het overige van Europa, en geenszins om onze Nederland-
{==211==} {>>pagina-aanduiding<<}
sche Historie in kleine bijzonderheden uiteen te zetten. Vanhier, dat de Schrijver de buitenlandsche betrekkingen met de meeste zorgvuldigheid bearbeidt, en de binnenlandsche gebeurtenissen, voor zoo verre zij tot de witt in geene regtstreeksche betrekking staan, meestal slechts kortelijk aanstipt, en den Lezer, voor de geheele toedragt der zaken, naar onze beste Geschiedschrijvers, vooral naar wagenaar, verwijst.
Dit eerste Deel loopt, na eene beknopte Inleiding, van den jare 1653, toen de witt Raadpensionaris werd, tot den jare 1665. Dit belangrijk gedeelte is met beknoptheid voorgesteld, misschien wel te beknopt voor een opzettelijk werk. Inderdaad bevat dit boekdeel slechts 160 (ruim gedrukte) bladzijden tekst; terwijl het overige uit Bijlagen en Aanteekeningen bestaat. Wij willen echter hieromtrent ons oordeel opschorten tot na het in 't licht verschijnen der twee volgende Deelen.
De Schrijver is er verre van af, om zoo uit de hoogte op wagenaar neder te zien, als thans door velen geschiedt. Niet alleen is hier veel uit dien naauwkeurigen en (in ons oog) uitmuntenden Schrijver ontleend, maar de Heer simons stemt zelfs in staatkundige denkwijze omtrent vele punten van verschil met hem overeen, ja gaat soms verder. Zoo lezen wij reeds op bl. 2: ‘De binnenlandsche oneenigheden, die in 1618 onder den schijn van kerkelijke twisten het land in zijne opkomst hadden verdeeld, die onder anderen den regterlijken moord van oldenbarneveld en de ballingschap van den onsterfelijken de groot hadden veroorzaakt, waren door den zachten frederik hendrik in slaap gesust.’ Op bl. 23 zegt de Schrijver, van willem den II sprekende: ‘De maatregelen, tegen Amsterdam genomen, en het gevangen zetten der Gecommitteerde Raden, waren daden, die zeker niet wel te verdedigen zijn.’ Op welke zinsnede, in de Aant. 7, bl. 46, wordt aangeteekend: ‘Deze handelingen hebben in onzen leeftijd wel eens verdedigers gevonden, maar zijn toch nooit geregt-
{==212==} {>>pagina-aanduiding<<}
vaardigd.’ - Bij deze zoo ondubbelzinnig geuite denkwijze in het staatkundige, verwonderde het ons eenigzins, dat dezelfde Schrijver het volgende omtrent Prins maurits zegt (bl. 128): ‘Maurits leefde ongelukkig in eenen tijd, waarin de twisten begonnen te blaken, en waarin groote en niet zachte maatregelen noodig werden: ongelukkig is de Geschiedenis van zijn' tijd alléén geschreven door menschen, die zijne partij niet waren toegedaan, waardoor hij zelfs bij de oude voorstanders van het Huis van oranje en onze oude staatsregeling minder dan de andere Prinsen is geacht, terwijl,
naar mijne gedachten, hij wel op de meeste achting aanspraak heeft.’ Niemand heeft voorzeker grooter bewondering voor Prins maurits, dan Recensent. Niet alleen als Veldoverste, maar in menig ander opzigt, is ons Vaderland oneindig veel aan hem verpligt. Maar van die groote en niet zachte maatregelen, die hier als noodig worden opgegeven, moest, dunkt ons, geen Schrijver de verdediging op zich nemen, die reeds te voren van een regterlijken moord gesproken heeft. Of deze laatste uitdrukking is te sterk, of men moet het gebeurde niet met de noodzakelijkheid verdedigen. Voor een' regterlijken moord is geene verschooning denkbaar.
Wij merken bij deze gelegenheid aan, dat ook de woorden: ‘ongelukkig is zijne Geschiedenis alléén geschreven door menschen, die zijne partij niet waren toegedaan,’ alles behalve naauwkeurig zijn. Van de groot, als stellig niet tot de partij van maurits behoorende, kan dit nog eenigermate toegegeven worden, ofschoon juist de onpartijdigheid van de groot ten aanzien van maurits algemeen erkend wordt. Maar onze Geschiedschrijvers baudart, trigland, van den sande behoorden toch wel stellig niet tot de tegenstanders van Prins maurits, en zij zijn waarlijk geen van de minst gebruikte bronnen voor zijne Geschiedenis.
Deze bedenkingen nemen niet weg, dat wij dit eerste

{==213==} {>>pagina-aanduiding<<}
Deel met genoegen en belangstelling hebben gelezen. Het werk prijst zich aan, zoo wel door den zuiveren en deftigen stijl, als door een' schat van belezenheid in de Aanteekeningen voorhanden, voor welke vooral van de nieuwere Fransche en Engelsche Geschiedschrijvers een nuttig en oordeelkundig gebruik is gemaakt. - Onder het lezen maakten wij de volgende aanmerkingen op sommige bijzondere plaatsen:
Op bl. 15, Aant. 1, lezen wij: ‘Dat de twisten in den tijd van maurits, onder den schijn van godsdienstige geschillen, ejgenlijk niets waren, dan de oude strijd der Aristocratie tegen de magt des Souvereins, is door heeren, naar mijn oordeel, zeer juist opgemerkt.’ - Het komt ons voor, dat men, met dit zoo volstrekt en onbepaald te beweren, den geest der XVIIde Eeuw miskent. Dat de beide staatkundige partijen zich van die geschillen tot hun inzigt bedienden, stemmen wij volmondig toe; maar de geschillen zelve waren niet in schijn, maar werkelijk, godgeleerde geschillen, die hunnen wortel hadden in het groot gewigt, 't welk ieder stelde in hetgeen hem de eenige zuivere leer voorkwam, en in de onverdraagzaamheid tegen andersdenkenden. Het waren de godgeleerde geschillen, die toen evenzeer in den geest der Eeuw lagen, als thans helaas in vele gedeelten van Europa die over staatkundige theoriën. Zij bestonden op zichzelve, en zouden met hevigheid gevoerd geweest zijn, zelfs al had er zich de staatkunde niet van meester gemaakt.
Op bl. 35 deelt de Schrijver den ‘voornamen’ inhoud van het Traktaat van Westmunster van 15 April 1654 wat al te beknopt mede. Men vergelijke het Traktaat zelf, (bij aitzema, IIIde D. bl. 918 en volg.) uit niet minder dan 33 artikelen bestaande, met de vier punten, welke simons hier als den voornamen inhoud opgeeft.
Op bl. 49 lezen wij: ‘De moord van Amboyna, zoo als de Engelschen altijd genoemd hebben het regtvaardig ter dood brengen van eenige Engelschen wegens zamenzwering.’ - Misschien ware het voorzigtiger en onpartijdiger geweest, deze regtvaardigheid in het midden te laten. Het is bekend, dat men bij aitzema (Iste D. bl. 361 en volg.) deze geheele gebeurtenis breedvoerig, en wel eerst van de Hollandsche en daarna van de Engelsche zijde voorgesteld, verdedigd en bestreden vindt. Die zich de moeite geeft dit aandachtig te vergelijken, zal mogelijk, met ons, van oor-
{==214==} {>>pagina-aanduiding<<}
deel zijn, dat de Hoogleeraar van kampen zich te dezen voorzigtiger heeft uitgedrukt, met eenvoudig aan te merken: ‘Wij mogen zeggen, dat het, uit hoofde der pijnbank, die alles kon doen bekennen wat men wilde, onmogelijk is, over de schuld of onschuld te oordeelen.’ (Nederlanders buiten Europa, Iste D. bl. 281.)
Bl. 71. ‘Graaf maurits van Nassau-Siegen, in 1636 tot Gouverneur van Brasiel benoemd.’ Lees: joan maurits. Eindelijk lezen wij nog, op bl. 205 en volg. ‘dat het werk: La Richesse de la Hollande, door sommigen verkeerdelijk aan elie luzac toegeschreven wordt, in welke vergissing ook de H.H.c.e. vaillant en van 's gravenweert in hunne daarbij aangehaalde werken vervallen zijn,’ enz. - Recensent is nog geenszins overtuigd, dat elie luzac niet de Schrijver is van verreweg het grootste gedeelte van het Fransche werk. De gronden, welke de Heer simons aanvoert, zijn ongenoegzaam. Hij beroept zich:
io. Op de Narede achter de Hollandsche uitgave, IVde D. bl. 533 en volg. - Het is waar, luzac zegt aldaar: ‘Ik zou mij niet vermeten hebben, om aan dezen zwaren arbeid te tillen, was het niet, dat men mij het Fransche werk: La Richesse de la Hollande, had toegeschreven. Ik heb niet gewild (het zij wat redenen ik daartoe hebbe) dat het op en voor mijne rekening zoude blijven: om dit voor te komen, heb ik het bestek van den Franschen Schrijver opgevat en het naar mijne eigene beschouwing bearbeid.’ Maar, wanneer men deze geheele Narede in verband leest, zal men zien, dat luzac nergens stellig ontkent, dat hij zelf die Fransche Schrijver is; ja, dat hij het werk, gelijk het nu ligt, geheel aan zichzelf toeschrijft, hetgeen hij, zonder erge letterdieverij te plegen, niet doen konde, zoo het Fransche ook niet van zijne hand was, daar dit laatste (op eenige zeer belangrijke inlasschingen, bijvoegsels en verbeteringen na) bijna woordelijk met het Hollandsche overeenkomt, tot zelfs de geheele Voorrede toe.
IIo. Op den Hoogleeraar cras, ‘die in den Konst- en Letterbode van 17 Dec. 1816 gezegd heeft, dat het Fransche geschreven is door sirionne.’ - Met verlof van den Heer simons, de Heer cras zegt: ‘La Richesse de la Hollande, (Londres (Leyde) 1778) begonnen door sirionne, maar aangevuld en afgewerkt door luzac.’ Doch, hetgeen nog

{==215==} {>>pagina-aanduiding<<}
meer afdoet, de Hoogleeraar schijnt later hiervan teruggekomen te zijn. Immers, in zijne Notice sur la vie et les écrits d' elie luzac, (geplaatst voor elie luzac, Le Bonheur. Amsterdam, 1820 8o.) zegt hij, na van luzac's diepe kunde in Nederlands belangen gesproken te hebben: ‘Il en consigna le résultat dans l'excellent ouvrage, intitule: La Richesse de la Hollande (Londres (Leyde) 1778. 2 Vol. 4o.) qui publié d'abord en français subit ensuite, dans l'édition hollandaise soignée NB. par l' auteur lui-même, plusieurs changemens et des améliorations importantes.’ - Het is alzoo, in ons oog, nog geenszins uitgemaakt, dat elie luzac niet werkelijk de Schrijver is, zoo wel van het Fransche als van het Hollandsche werk.
Wij zien met belangstelling de volgende Deelen van dit werk te gemoet.


Lotgevallen en Avonturen van den Russischen Gilblas. Een vrolijke Roman. Door den Graaf Taddeo Bulgarin. III Deelen. Te Leeuwarden, bij Steenbergen van Goor. 1832. In gr. 8vo. Te zamen 776 bladz. f 7-20.

In het oorspronkelijke heet deze roman Iwan Wyjighine, naar den held van het verhaal. De titel van Russischen Gilblas is, in zoo verre, niet ongepast, als namelijk het onderhavige werk, even als de bekende Gilblas di Santillana van lesage, ons met eenen man bekend maakt, die door allerlei avontuurlijke ontmoetingen in betrekking komt met menschen uit alle levensstanden. De lotgevallen en avonturen van Iwan geven den Schrijver gelegenheid, om, in onderhoudende tafereelen, de zeden, gewoonten, leefwijze en karakters te schilderen der zoo verschillende bewoners van het uitgestrekte Russische Keizerrijk.
Bij den aanvang van het verhaal maakt Iwan zich bekend als eenen vondeling of verlaten kind, hetwelk onder de talrijke bedienden van eenen grondeigenaar in Wit Rusland het genadebrood at, en daar, naar zijne eigene uitdrukking, omtrent zoo veel gold als een jonge wolf. Met zijn tiende jaar wordt hij postillon d' amour van Petronella, eene der dochters van het huis. Toen zij door Milovidin, eenen Russischen Officier, geschaakt en gehuwd was, volgt Iwan de

{==216==} {>>pagina-aanduiding<<}
jonge echtgenooten, komt vervolgens in de dienst van eenen Jood in eene stad in Russisch Polen, en naderhand bij eenen vermogenden rentenier in Moskou. Daar wordt hij, onder het voorwendsel, dat hij de zoon is van hare zuster, als kind aangenomen door de weduwe van eenen Italiaanschen toonkunstenaar, welke, als begunstigde minnares van Vorst Tschwanof, in die hoofdstad op eenen grooten voet leeft. Iwan ontvangt nu eene opvoeding, alsof hij een vorstenzoon ware, maar neemt ook alle de gebreken aan, voor welke een jongeling in zoodanige omstandigheden blootstaat. Een liefdesavontuur doet hem zijne gewaande tante verlaten. Een bedrieger weet hem naar Orenburg te lokken, en uit die grensstad in gevangenschap te doen geraken bij eene horde der Kirghizen. Onder deze zwervende Aziaten gewint Iwan de gunst van het opperhoofd van den stam, neemt eenen geruimen tijd een werkzaam deel aan hunne krijgstogten, wordt wegens zijne betoonde dapperheid ten laatste in vrijheid gesteld, en met groote schatten uit den behaalden oorlogsbuit beschonken. Hij redt bij die gelegenheid ook zijnen voormaligen meester Milovidin, den echtgenoot van Petronella, uit de slavernij. Deze verhaalt hem zijne zonderlinge avonturen in Boheme, Italië en Turkije. Na eene langdurige reis, op welke Iwan de gelegenheid heeft om veel op te merken aangaande de zedelijke en maatschappelijke gesteldheid der bewoners van onderscheidene gedeelten van Rusland, komt hij te Moskou terug, en vindt zijne zoogenaamde tante, welke zich nu aan hem ontdekt, in armoede weder. Vorst Tschwanof was overleden, en zij, door de kinderpokken van hare schoonheid beroofd zijnde, nu ter prooije aan de bitterste ellende. Iwan, aan wien zij ook den naam van zijnen vader, eenen zekeren Vorst Miloslaws, die in eenen slag tegen de Turken gesneuveld was,
ontdekt, neemt haar tot zich en voorziet in haar onderhoud. Te Moskou ontmoet hij Grunia, zijne eerste beminde, als tooneelspeelster, en hernieuwt zijne betrekking met haar. Door Grunia geraakt hij in verkeer met valsche spelers. Ter naauwernood ontkomt hij, met het verlies van zijn vermogen en van zijne trouwelooze minnares, de nasporingen der Policie en andere gevaren. Hij tracht zijne zaken door een huwelijk te herstellen. Na daartoe te vergeefs in het huis van eenen rijken koopman eene poging te hebben aangewend, begeeft zich Iwan, bij het uitbarsten van eenen oorlog der Russen tegen de Turken, in de krijgsdienst. Na in dien veldtogt

{==217==} {>>pagina-aanduiding<<}
eene ridderorde en den rang van Luitenant verkregen te hebben, leeft hij eenigen tijd te Petersburg, in afwachting van eenige burgerlijke bediening. Hier meer in de nabijheid van zijns vaders veelvermogend geslacht gekomen, staat hij ten doel aan deszelfs vervolgingen. Deze zijne bloedverwanten wilden namelijk de uitkeering ontduiken van een aanzienlijk kapitaal, hetwelk door zijnen overledenen vader aan hem gemaakt was. Nadat door deze vervolging zijne vrijheid en leven meermalen in gevaar waren geweest, na een langdurig en moeijelijk regtsgeding, zegepraalt zijne regtvaardige zaak, geraakt hij in het bezit van groote rijkdommen, eenen aanzienlijken rang, en van eene voortreffelijke echtgenoote.
Het is duidelijk, dat het geenszins het doel is van den Schrijver, om in zijnen held een voorbeeld tot navolging voor te stellen. Iwan's lotgevallen moeten ten leiddraad verstrekken, om den lezer al datgene in levendige tafereelen te doen beschouwen, wat zijnen landaard kenmerkt. De kleeding, het huishoudelijke leven, de bronnen van bestaan, de volksvermaken, de zedelijke deugden en gebreken van Russen, Polen, Joden, en der omzwervende Aziatische volksstammen, liggen hier voor ons oog, niet in eene kunstige, dikwerf versierde voorstelling, maar met dat waas van het werkelijke leven, hetwelk zulk een verhaal alleen bezitten kan in den mond van iemand, die voorondersteld wordt mede te deelen, wat hij zelf waarnam, ondervond, en waaraan hij doorgaans zelf een gewigtig aandeel had.
Wij hebben het werk met genoegen gelezen, en, behalve dat hetzelve overvloedige stof tot aangename tijdkorting bevat, achten wij het niet ongeschikt tot waarschuwing van den onervarenen tegen bedriegerijen en verzoekingen, die even zoo wel onder ons, als in Iwan's vaderland, te duchten zijn. In het oorspronkelijke voor het eerst in 1829 te Petersburg uitgekomen, volgde de eene herdruk den anderen. Dit is echter nog niet alles. Zijne Majesteit, de Keizer aller Russen, nikolaas I, heeft openlijk zijne hooge goedkeuring van dit werk betuigd, en den Schrijver zelven nog andere bewijzen van zijne tevredenheid en Keizerlijke toegenegenheid gegeven. Dit verstrekt den Vorst inderdaad tot eer, omdat in het werk verscheidene misbruiken, die uit de gesteldheid van het staatsbestuur voortkomen, met scherpe trekken geteekend worden, en getuigt dus van zijne billijkheid. De overzetting, die echter reeds naar eene, onder het oog van

{==218==} {>>pagina-aanduiding<<}
den Schrijver vervaardigde, Fransche overzetting geschied is, beantwoordt in allen deele aan hetgeen men van den bekwamen Uitgever verwachten kan.


Barnave, door Jules Janin. Dit is eene Duitsche Vertelling, welke eindigt zoo als alle oude Fransche Vertellingen beginnen: Er was eens een Koning en eene Koningin. II Deelen. Te Dordrecht, bij J. van Hontrijve, Jr. 1832. In gr. 8vo. Te zamen XXX en 544 bladz. f 5-30.

De Nederduitsche Uitgever van dit werk heeft het Hollandsche publiek in hetzelve willen bekend maken met eene zoo zonderlinge geestvrucht, als wel ooit uit het brein eens Auteurs is voortgesproten, en tevens een denkbeeld willen geven van den bonten tooi der hedendaagsche Fransche Letterkunde.
Wij weten zeer wel, dat dit werk met een' zekeren ophef in de dagbladen van zekere partij is aangekondigd, en kunnen het ons zeer wel voorstellen, dat dit iemand, die de Fransche Letterkunde beoefent, kan uitgelokt hebben, om het oorspronkelijke werk te lezen. Maar het is daarom nog niet uitgemaakt, dat het geschikt is, om, in onze taal overgebragt, eene nuttige bijdrage tot den voorraad van lectuur voor ons lezend publiek op te leveren. Wat is het dan, dat den Vertaler bewoog, om hetzelve aan onzen landaard aan te bieden? Hooren wij hemzelven: ‘Het werk is geschreven in gloeijende spijt en haat tegen het regerend Huis van orleans, en moet, langs dien bedekten weg, strekken, om de Franschen te doen zien, hoe schandelijk zij de regten van het wettig Stamhuis verguisd hebben,’ enz. Eene bedoeling dus, die zoo geheel vreemd is aan ons volksbelang, moet deze overzetting regtvaardigen? Dit betwijfelen wij, en zouden alleen dan, wanneer het werk aan alle de vereischten van eenen geschiedkundigen roman beantwoordde, de overbrenging van hetzelve kunnen toejuichen. Maar, wat wordt ons hier aangeboden? Een mengelmoes van onbekookte bouwstoffen, van partijdige en hatelijke karakterschilderingen en buitensporige loftuitingen, die, op zichzelve weinig of niet zamenhangende, ingeweven zijn in het verwarde en duistere verhaal van eenen adellijken Duitscher, die de eerste Fransche revolutie en den val van lodewijk XVI en van marie antoinette bijwoonde.

{==219==} {>>pagina-aanduiding<<}

Nog van eene andere zijde beschouwd, is het werk beneden alle kritiek, namelijk wegens het ontuchtige van een gedeelte van deszelfs inhoud. Wij beschuldigen den Schrijver niet, dat hij bedoeld hebbe, daarmede zijne lezers te verlustigen. Neen, het doel is duidelijk, afschuw tegen zekere personen in te boezemen. Daarom dan ook geen liefhebber van lectuur gelijk..... (maar waartoe zulke werken genoemd?) bedriege zich in de verwachting van hier eenen tegenhanger derzelven te vinden. Wanneer de Vertaler van zeker gedeelte van het oorspronkelijke, hetwelk hij onvertaald overgenomen heeft, zegt, dat hij gemeend heeft, ‘ware het hem ook mogelijk geweest deze koupletten te vertolken, dezelve te mogen achterlaten; voor hen, welke geen Fransch verstaan, zij gezegd: dat het een lied is, waarvan de lichtmisserij de schering en den inslag uitmaakt;’ wanneer zelfs andere gedeelten, die de Vertaler de onbeschoftheid heeft, vertaald aan beschaafde lezers aan te bieden, in beestachtige schaamteloosheid, het onvertaald geblevene nog verre overtreffen, (getuige het hoofdstuk: De twee Dochters van Sejanus, hetwelk zelfs de diepst gezonkene lichtmis niet zonder walging lezen kan) dan wijden wij niet ten onregte aan de verachting van iederen weldenkende den Vertaler, die onze taal met eene overzetting van dit schandschrift - den Uitgever, die zijne pers met hetzelve bezoedelde! Den laatsten, voor zoo verre hij waarschijnlijk op het gezag van den eersten te werk ging, willen wij echter gaarne eenigzins verontschuidigen.






Van Speyk's Dood en Nagedachtenis, gehuldigd door Neêrlands Hoofdstad, op den 4 en 5 Mei 1832. Vervolg en besluit tot J. Koning's Leven van J.C.J. van Speyk. Door W.J. Olivier. Met eene Afbeelding van het Monument in de Nieuwe Kerk. Te Amsterdam, bij de Gebr. Diederichs. 1832. In gr. 8vo. XII en 74 bl. f 1-25.


De Heldendaad van J.C.J. van Speyk, uit den mond der geredde Schepelingen opgeteekend, door Mr. F. van de Poll, Mr. S.I.Z. Wiselius, A.J. van Bybergen, Mr. J.J Uytwerf Sterling en J. Grevelink. Te Amsterdam, bij M. Westerman en Zoon. 1832. In gr. 8vo. XX en 20 bl. f : - 65.

{==220==} {>>pagina-aanduiding<<}
Verzameling van Opschriften op Graven, en Afbeeldingen van Gedenkteekenen op dezelve. Te Groningen, bij J. Oomkens. 1831. In 4to. IV en 27 bl. f : - 75.

De Heer olivier geeft een geschikt en voldoend vervolg tot besluit van het werk van wijlen den beroemden j. koning, het Leven van j.c.j. van speyk. Wij vinden hier een getrouw en duidelijk verslag van de wijze, waarop, den 4 en 5 Mei 1832, de dood en nagedachtenis van den Held te Amsterdam zijn gehuldigd geworden; en het werkje wordt nog opgeluisterd, niet alleen door de Afbeelding van het Monument in de Nieuwe Kerk te Amsterdam, maar ook, en vooral, door de medegedeelde Lijkrede van den Heer Mr. f. van de poll en de Dichtstukken (toen deels gezongen, deels voorgedragen) vervaardigd door de Heeren Mr. j. van lennep, van cappelle, warnsinck en westerman. Voorts treft men hier nog eenige Bijlagen aan, bestaande in authentieke stukken, tot de oprigting van het Monument en de Lijkfeestviering betrekkelijk.
Het tweede hier aangekondigde werkje behelst de verklaringen der geredde schepelingen nopens de omstandigheden, die van speyk's heldendood voorafgingen, en de wijze, waarop hij het feit waarschijnlijk volvoerde. Men verneemt hier menige belangrijke bijzonderheid, welke het edele, verhevene, moedige, stoute, vastberadene, kalme en menschlievende karakter des helds in het helderste daglicht stelt; en wijders blijkt het uit de overeenstemmende verklaringen, vooral uit die van den matroos j.chr. pieper, dat van speyk het kruid althans zeker niet met eene eigaar, maar hoogstwaarschijnlijk, en naar Recensents overtuiging ongetwijfeld, met een geweer aanstak, hetwelk hij uit het rak in de kajuit nam, en met een patroon laadde; terwijl de getuige pieper het kitsen hoorde, kort vóór de ontploffing.
De Uitgever van de onder No. 3 hier aangekondigde Verzameling van Opschriften op Graven, en Afbeeldingen van Gedenkteekenen op dezelve, verdient den lof van de opschriften in 't algemeen wél gekozen te hebben. De gedenkteekenen, welker modellen op de IJzergieterij te Deventer gemaakt worden, aldaar verkrijgbaar zijn, en hier worden afgebeeld, met opgave van den prijs, zoo der Monumenten zelve, als van het roosterwerk, schijnen ons toe met smaak ontworpen te zijn, en gaarne gelooven wij, dat de afbeel-
{==221==} {>>pagina-aanduiding<<}
ding getrouw is. Onder het lezen der opschriften maakten wij bij onszelven de aanmerking, dat de opschriften in proza soms half in dichtmaat zijn, en men soms niet weet, of iets als vers, dan als ondicht, moet worden beschouwd, b.v. bl. 14 in proza:
Hier, waar millioenen zonken; hier, waar elke fakkel zinkt; hier, hier beurt de gedachte op, dat deze weg ten hemel leidt.
Bl. 16, mede als proza gedrukt, en 't welk wij door afschrapping in verzen zullen brengen:
Gij, dierbare! hebt nu uw lijden doorgestaan, | en zonkt te vroeg in 't stille graf; ll de Schepper liet zich niet verbidden, | die u een beter leven gaf.
En bl. 23, insgelijks in proza, doch met rijm aan het eind der zinsafdeelingen:
Hier is het oord niet, waar reine deugd, de plant der Godheid, gedijt: driemaal gelukkig, dien in de vroege jeugd God met zijne zaligheid verheugt.

Waarschijnlijk is de spreuk uit het Duitsch vertaald. Jugend zal gerijmd hebben op Tugend en erfreüt op gedeyt. Maar als men eene dichtspreuk vertolkt, moet men dat of in verzen doen, of bij het overbrengen alles weren, wat naar maat of rijm zweemt, b.v.: Hier is het oord niet, waar reine deugd, die plant der Godheid, voorspoedig opgroeit: driewerf gelukkig dan hij, wien God zijne zaligheid in de vroegste jaren zijns levens reeds erlangen doet.
Hierop lette dus de verzamelaar in het vervolg.





Catalogus der Letterkundige Nalatenschap van wijlen Jacobus Koning, Lid van het Koninklijk Nederlandsch Instituut en van onderscheidene Maatschappijen van Wetenschap, enz. Te Amsterdam, bij L. van der Vinne en G. Lamberts. 1833. In gr. 8vo. f : - 60. (Hollandsch en Fransch.) Iste Deel. Handschriften, waarvan de verkooping zal plaats hebben op den 29 April en volgende dagen.

Onder de vlijtige onderzoekers en verzamelaars van merk-
{==222==} {>>pagina-aanduiding<<}
waardigheden uit de Nederlandsche Oudheid en Geschiedenis in onze dagen komt gewis aan jacobus koning eene der eerste plaatsen toe. Reeds zijne doorwrochte Verhandeling over de uitvinding der Boekdrukkunst kenschetste hem als eenen dier ouderwetsche letteroefenaars, die alles met de meeste grondigheid en uit meer dan voor de hand liggende, dagelijksche bronnen opsporen. Tot zulke bronnen had hij zich dan ook door onvermoeid geduld gedurende meer dan veertig jaren (volgens de Voorrede tot dezen Catalogus door zijne Zonen) den toegang verschaft, en wij ontvangen hier het eerste gedeelte der uitgebreide lijst van veelal zeldzame werken, zoo gedrukt als geschreven, door hem verzameld. De laatste wil van den Overledene en de rijkdom der verzameling van eigenlijke boekwerken noopten de Zonen des waardigen mans, den Catalogus in tweeën te splitsen, waarvan hier het eerste gedeelte wordt aangeboden, bevattende de Handschriften. Men gaat intusschen voort met de beschrijving der gedrukte boeken, die denkelijk over ruim eene maand het licht zal zien, en, volgens een voorloopig berigt in de Voorrede tot dit eerste gedeelte, onder anderen zeer rijk zal zijn voor de oude Nederlandsche Dichtkunst, nog rijker voor de Vaderlandsche Geschiedenis, oude Reisbeschrijvingen onzer Landgenooten, en vooral ongemeen veel zeldzaams zal bevatten, betrekkelijk de Geschiedenis van de uitvinding der Boekdrukkunst, zoo als: een houten drukvorm, blijkens echte stukken afkomstig van koster zelven, en eene echte geslachtlijst van dien zelfden man, wiens bestaan zelfs, nog in onze dagen, betwist wordt; beschrijving van 226 boekwerken, tusschen 1423 (?) en 1526 gedrukt; twee fragmenten van eenen Donatus, te Haarlem in 1430, een bijna volledige
Donatus, in 1480 te Deventer gedrukt, enz.
Het is ons niet mogelijk, in deze beknopte aankondiging al het merkwaardige en belangrijke op te noemen, hetwelk wij in den Catalogus der Handschriften hebben gevonden. Dezelve splitst zich in twee gedeelten. 1. Meer uitgebreide stukken. (Kronijken, Traktaten, Keuren, Privilegiën, Vonnissen, Bijbels, Legenden, Dichtstukken, Spelen van Zinnen der Rederijkers, Resolutiën, Diploma's, enz.) Het veel grootere 2de gedeelte (van bl. 31 tot 128 van den Catalogus) behelst Brieven van allerlei aard in portefeuilles. Ook deze kan men weder in tweeën verdeelen; namelijk, 1. de portefeuilles, genommerd van I tot XI, ten deele afkomstig uit de ver-
{==223==} {>>pagina-aanduiding<<}
zamelingen van brandt en wagenaar, en bevattende belangrijke brieven en kleinere stukken voor de Vaderlandsche Geschiedenis; 2. de portefeuilles, gemerkt A tot L, behelzende brieven van allerlei personen, Vorsten en Vorstinnen, Prinsen en Prinsessen uit het Huis van Oranje-Nassau, Zee- en Landöfficieren, buiten- en binnenlandsche Geleerden, Staatsmannen, enz. Dit laatste gedeelte nu bevat gedeeltelijk eigenhandige brieven van de bedoelde personen, met een kort levensberigt door den Verzamelaar; gedeeltelijk slechts door hen onderteekende, en dus verzameld ten behoeve der kennis aan het handschrift dier veelal geschiedkundig bekende personaadjen. Wij erkennen, dat hier het belangrijke veelal van de liefhebberij afhangt, die men in zulke handteekeningen stelt, en dat wij niet kunnen beoordeelen, of die brieven van groot belang zijn. Van een aantal derzelven komt ons dit niet zoo voor.
Onder de merkwaardigste stukken van dezen Catalogus hebben wij opgemerkt: de Kronijk der Heeren van Egmond, door eenen Monnik dier Abdij; Adversaria en andere aanteekeningen van den beroemden scriverius; aanteekeningen van gerard brandt; eene Memorie van hugo de groot, omtrent zijne bedoelingen en ontmoetingen vóór zijne gevangenis; reland, Heraldische Historie van Europa, 4 deelen; stukken tot de kennis der volledige Geschiedenis van de Amsterdamsche Kloosters; Handvesten en Privilegiën van Amsterdam, achter welke een verhaal is van de woelingen der Herdoopers in 1535 en 1536, door joost buyk, sybrantsz., eene der in 1578 afgezette Regenten. De Nederlaag van frans van brederode, het oorspronkelijke van een gedicht, door koning in de werken der Maatschappij van Nederlandsche Letterkunde uitgegeven; Aanteekeningen op den Palamedes, door brandt; de Historie van Koning jason, opgedragen aan filips den Goeden, waarachter men die van het Schaakspel vindt; een aantal onbekende Spelen van Zinnen; Grimoald, Treurspel, naar de Rodogune van corneille reeds in 1652 vervaardigd; stukken, waaruit blijkt, hoe de verdraagzaamheid omtrent de Remonstranten zelfs na 1631 (toen men toch de Predikanten uit Loevestein liet ontsnappen) nog verre van algemeen was, vooral te Leyden (zelfs werd nog in 1650 een Remonstrantsche Proponent te Kampen gevangen gezet); voorts een aantal oorspronkelijke brieven van den Prins en de

{==224==} {>>pagina-aanduiding<<}
Staten aan den Heer van langerak, Ambassadeur in Frankrijk, van 1627 tot 1631 (en dus in een' zeer belangrijken tijd); 50 dito brieven van de beroemdste Gezanten in de gouden Eeuw van Neêrlands grootheid en invloed (1664 tot 1678); brieven van j. de witt en de ruiter op 's lands vloot geschreven; een Indult (door eene zonderlinge drukfout staat in den Catalogus Insult) van Bisschop hendrik van Utrecht in 1258; een geschrift van den beroemden Geneesheer gaubius, waaruit blijkt, dat die Leydsche Hoogleeraar nog in het midden der achttiende Eeuw aan de kunst van goudmaken geloofde; oorspronkelijke potloodteekening van peter den Grooten; originele brieven van karel gustaaf van Zweden, van Prins eugenius van Savoije, van frederik hendrik en zijne Moeder, van de Gemalin van willem den IV en andere Prinsen en Prinsessen van Oranje en Nassau, van den bekenden Hertog van Brunswijk Wolfenbuttel (Voogd van willem V), van den Dey van Algiers, van douza, tromp, pascal paoli, sidney smith, wellington, beza, arminius, bogerman, episcopius, descartes, cuvier; een dichtstuk, gemaakt en geschreven door poot; een onuitgegeven gedicht van tesselschade, afkomstig van van baarle; een brief van bossu aan willem den I, enz. enz. enz. Vele dier brieven zijn, gelijk reeds boven gezegd is, met levensberigten der Schrijvers door den Heer koning voorzien.
Wanneer men nagaat, dat deze stukken, benevens nog zulk eene boekverzameling, als waarvan wij enkele stalen hebben medegedeeld, niet verzameld is door eenen schatrijken liefhebber, wien tijd en geld in den ruimsten overvloed ten dienste waren, maar door eenen man van burgerlijke afkomst en opleiding, te midden der werkzaamheden aan zijnen post (het Griffiersambt) verbonden, eenen man, door zeer vele tegenspoeden en huiselijke rampen gedrukt, - zoo moet men versteld staan over de kracht, waarmede de onvermoeide lust tot onderzoek en werkzaamheid het schijnbaar onmogelijke kan tot stand brengen. Eene verzameling als deze, en die wij van de boekwerken mogen verwachten, zou eenen onzer aanzienlijken eere aandoen. De buitenlander, die tevens de Voorrede in het Fransch lezen kan, moge daaruit zien, wat het geduld en de ijver van een' Nederlandschen letterminnaar tot stand kunnen brengen.



{==225==} {>>pagina-aanduiding<<}

Woordenboekje der Noordsche Godenleer. Naar het Hoogduitsch van Dr. G.Th. Legis. Te Zutphen, bij W.J. Thieme. 1831. In kl. 8vo. VI, 88 bl. f : - 75.

Wij zijn onzen uitmuntenden Dichter staring van den Wildenborch dank verschuldigd, dat hij den Heer thieme in zijn voornemen, om dit boekje uit het Hoogduitsch te vertalen, versterkt heeft. Naar staring's voorberigt, is dit eene vertaling, welke het oorspronkelijke in volledigheid en duidelijkheid van voordragt en stijl overtreft.
Het nut van zoodanig Woordenboekje behoeft wel niet betoogd te worden. Sedert de Heer westendorp heeft aangetoond, welk gebruik men van de Noordsche Mythologie in de Nederlandsche Dichtkunst kan maken, is het wel te denken, dat onze Dichters zich in dat veld zullen beginnen te wagen. En ofschoon het altijd wel beter is, uit de bronnen zelve te putten, kan men toch van allen niet vergen, de Edda en de werken van sander, oehlenschläger en anderen te lezen. Ook hun, die geen Dichters zijn, komt dit Woordenboekje te stade, bij het lezen van poëtische en andere voortbrengselen, door Noordsche Mythologie opgesierd, b.v. sommige Romans van walter scott, en misschien wekt de inzage eenen of anderen jeugdigen Geleerde op, om, door vergelijking der Noordsche met andere Mythologiën, door oudheid- en taalkundige opmerkingen, door het nasporen der geschiedenis en wat dies meer zij, het rijk der wetenschappen in een nog zoo schaars behandeld vak uit te breiden.


Spiegel van Menschelijke Hartstogten. In Verhalen, door C. Spindler, W. Hauff en anderen. Uit het Hoogduitsch. IIIde Deel. Te Amsterdam, bij C.L. Schleijer. 1831. In gr. 8vo. 264 Bl. f 2-90.

De goede ontvangst, aan de twee vorige bundels van dit werk bij het lezend publiek te beurt gevallen, heeft den verzamelaar aangemoedigd, om dezelve nog met een deel te vermeerderen, hetwelk echter het laatste zal uitmaken, zoodat het werk hiermede als compleet kan beschouwd worden. Dit deel bevat vier verhalen. De Jood Susz van hauff, uit de geschiedenis van het Hertogdom Wurtemberg, in het

{==226==} {>>pagina-aanduiding<<}
midden der voorgaande eeuw. Dit verhaal schildert zoo wel de kracht der eerlijkheid en derzelver eindelijke zegepraal over eene listige en eigenbatige staatkunde, als de droevige gevolgen van eenen onbedachtzaam aangevangen liefdehandel. Het Dorp aan de Moezel, in hetwelk Madelon Beaunoeuf door den Duitschen Volontair P. voor de schandelijkste mishandeling wordt behoed, en op hare beurt de redster wordt van het leven van den beschermer harer eer, leert, hoe ligt eene edele daad reeds spoediger, dan men verwacht, een heerlijk loon ontvangt. Het derde hier voorkomende stuk heeft ten titel: Het Slagtoffer der Trouweloosheid, door a. von tromlitz, en maakt ons bekend met de schoone Gravin Augusta, welke uit trotschheid trouweloos wordt aan den braven Maurits. De getrouwe jongeling sterft van droefheid, en Augusta vervalt door gewetensfolteringen over hare trouweloosheid tot wanhoop en krankzinnigheid. De bundel wordt besloten met Peregrinus, een Verhaal van f. von sydow. De held des verhaals is een vondeling, wien de onbekendheid met zijne afkomst en bloedverwanten zoo zeer kwelt, dat hij daardoor in eene zware zielsziekte stort; ten laatste echter wordt hij, op eene voor hem zeer verblijdende wijze, omtrent zijn geslacht ingelicht, hetwelk dan ook op zijnen zielstoestand dien heilzamen invloed had, dat hij nog eenen gelukkigen ouderdom genoot, en met hartelijke dankbaarheid jegens de Goddelijke Voorzienigheid het leven verliet.
Hebben wij reeds vroeger met lof deze verzameling aangekondigd, zoo voegen wij hier thans niets anders bij, dan dat ook dit deel ten blijk verstrekt van den goeden smaak des verzamelaars, en dat de vertaling in zeer zuiveren stijl en taal is ten uitvoer gebragt.


Nederlandsche Volksalmanak voor 1833. Derde Jaar. Te Amdam, bij H. Frijlink. 1832. XVI en 194 bl. f : - 60.


Almanak voor Blijgeestigen. Achtste Jaar. Te Amsterdam, bij Gebr. Diederichs. 216 bl. f : - 60.


Almanak voor Hollandsche Blijgeestigen, voor 1833. Derde Jaar. Te Amsterdam, bij Brest van Kempen. 215 bl. f : - 60.


Tijdkorter in ledige oogenblikken, voor 1833. Door A. Hazelhoff. XXIste Jaargang. Te Groningen, bij A. Hazelhoff. (Zonder bladzijden.) f : - 25.


{==227==} {>>pagina-aanduiding<<}

Ziet daar vier verdienstelijke en tevens goedkoope jaarboekjes. Daar no. 2 wel het portret van marnix van st. aldegonde in steendruk heeft, maar overigens slechts karikatuurplaatjes oplevert, terwijl no. 3 daarentegen met twee uitgewerkte koperen plaatjes, en no. 1, behalve met twee dergelijke koperen plaatjes, nog met karikaturen versierd is, zou no. 2 in dat opzigt minder zijn, ware het niet, dat een bijgevoegd muzijkstukje weder een gelijkmakend gewigt in de schaal legde. Het voornaamste echter in al deze jaarboekjes is zeker de inhoud in proza en poëzij.
In no. 1 bevielen ons het meeste: Wanneer de Koning bij mij kwam, door decker zimmerman; Grietman Sjuck van Burmania, door staring; Mijne wandeling naar de Landhoeve, door J.K., Rz.; Derk de Matroos aan Mijntje, door van walré; De Grijze bij den winterhaard, door gébel; De oude Ram en zijn Meester, door foppe; Echte Vrijheidszucht, door warnsinck, en, bijna bovenal, De Conscrit, door K. Ook De Sullebaan, door wijsmuller, in den trant van cats, is zeer gelukkig. Over het geheel is al het medegedeelde de plaatsing waardig, de vertaalde en hier niet opgenoemde stukjes er onder begrepen. Van Speyk begraven (een naauwkeurig verhaal in proza) en Willem Frederik, Erfprins van Oranje, in 1794 aan het Scheveningsche strand (een dichtstukje door van enst koning) zullen, ook om het onderwerp, met genoegen worden gelezen.
In no. 2 onderscheidden wij: De Wereld is een Speeltooneel, door j. de q. (uack?); Gesprek van eenige Visschers, door gébel; Het Modewonder, door den beer poortugael; De Raaf en de Ekster, door foppe; George Vin, door wolthuis; Friedrich von Schiller, door smits; Bede ter gunste van den Gouwenaar, door ijntema; het treffende (maar gansch niet blijgeestige) verhaal, De Paardendek; foppe's Wiegelied, en De Protocollen, door j. van oosterwijk bruyn. Vele der Sneldichten van G.v.R. zijn alleraardigst. De Lof van Amathusia, Hekeldicht door thouars, is niet zonder verdienste; maar hij schijnt Venus, de vrouw van Vulcanus, doch de minnares van Mars, ten onregte voor de echtgenoote van laatstgemelden te houden. Als zoodanig, en ook als naaktloopster (fit venia verbo!) in den volstrekten zin des woords, (den gordel alleen, tot opwerking van haren boezem, niet medegerekend) is Venus althans geen voorbeeld voor onze vrouwen en meisjes, al pronkte

{==228==} {>>pagina-aanduiding<<}
zij, om zulk eene eenvoudige reden, nooit met eens anders veren. Voorts zal men ook de meeste andere stukjes in dezen Almanak gaarne ontmoeten.
In no. 3 behaagden ons het meeste de Mengelingen in proza door schull en anderen, sommige Anecdoten er onder begrepen; en van de dichtstukjes: Demokriet in de Elysesche velden, door van walré; Sint Lambert, door telting; Klagt van een Paard, door A.; de Sneldichtjes van S.M.C.; Bianka, naar tiedge, door beets; Aan een veertienjarig Meisje, door h.h. klijn; het Extempore en Cupido, beide door thouars; De Vlieger, in den trant van cats, door doijer, en (om niet alles te noemen) Het Huwelijk te Compiegne, door j. van oosterwijk bruyn. Als zekere, aan Recensent welbekende, Kolonel het versje van A. mogt lezen: Twee knollen om één duit, dan zou er zeker wel een knoop van zijn' rok vliegen. Het verwonderde ons, die Anecdote hier zoo juist naar waarheid, volgens geruchte, aan te treffen en vereeuwigd te vinden. De Dag, Cantate door loots, heeft ons iets duisters; het geestige kan Recensent er niet regt van vatten. De betooverde Ring, door van der hoop, heeft ons niet doen lagchen, zoodat wij niet ontwapend zijn. Fokke heeft dat geval reeds zoo aardig in burlesk proza verteld, en er zou uit de oorspronkelijke Legende veel meer te halen zijn geweest. Van der hoop maakt aan het slot er zich van af, alsof hij het versje schielijk ter opzending had willen in gereedheid brengen.
Aan no. 4 mogen wij wederom de getuigenis geven, dat het boekje zichzelve gelijk blijft; en dit is eene lofspraak.
De correctie van no. 2 en 3 is slordig; ook die van no. 1 had beter kunnen zijn. In het vervolg mogen de Redacteurs daarvoor wel wat meer zorg dragen: de inboud hunner jaarboekjes verdient dit; maar, om aan den titel beter te beantwoorden, moest er in de Almanakken voor Blijgeestigen en voor Hollandsche Blijgeestigen niets treurigs worden opgenomen.

No. II. Boekbesch. bl. 78. reg. 2 v.o. staat van vrij van, lees vrij van.
- III.	bl. 102. reg. 21. moet eenmaal korte weg.
-	bl. 110. reg. 14. staat overleden, voor overladen.
-	bl. 134. reg. 1. lees westerman.
-	Mengelw. bl. 120. reg. 27. staat der, voor den.




{==229==} {>>pagina-aanduiding<<}

Boekbeschouwing.

De Familie van Waardenstein. Gesprekken over de Leer der Christenen. Iste en IIde Deel. Te 's Gravenhage, bij G. Vervloet. 1832. In gr. 8vo. Te zamen 572 bladz. f 5-40.

Dit werk wordt maandelijks bij kleine stukjes van ongeveer drie vel druks, het vel bij inteekening op 15 centen en buiten inteekening op 17½ centen gerekend, uitgegeven. Zestien of achttien vellen worden tot een deel vereenigd. Twee zoodanige deelen zien nu reeds het licht, en de voortzetting zal van den aftrek afhangen.
De inkleeding is deze: Mevrouw van Waardenstein, weduwe van een Amsterdamsch koopman, ging met hare nog jonge kinderen ergens op een dorp in het Sticht van Utrecht wonen. Christiaan, de oudste zoon, studeerde, en werd Predikant in Noord-Holland. Eduard, een paar jaren jonger, koos een ander vak, en kreeg eindelijk den post van Ontvanger op het dorp. Adolf, in zeedienst getreden, kwam, na eene reis van vier jaren, als Luitenant te huis. Juist is er eene vacature te dezer plaatse, en de keuze valt op den jongen Ds. van Waardenstein. Zoo heeft de verstandige en godvruchtige moeder alle hare kinderen weder in hare nabijheid. Twee dochters, Henriëtte en Louise, zijn nog bij haar in huis. De jongste verlangt godsdienstig onderwijs van den broeder, om eerlang belijdenis te kunnen doen. Men vindt goed, te dien einde, in den huiselijken kring, op gezette tijden, gemeenzame gesprekken te houden. Anna, eene oude en getrouwe dienstmaagd, wordt, op haar verzoek, mede toegelaten. Eduard had, door omgang met spotters en door het lezen van gevaarlijke boeken, allen eerbied voor Godsdienst verloren, en den stelregel aangenomen, dat hij niet wilde gelooven, dan hetgeen hij kon begrijpen. Adolf is, als zee-
{==230==} {>>pagina-aanduiding<<}
man, open van karakter, maar onbedachtzaam en ligtzinnig. Anna, daarentegen, helt tot eene te bekrompene denkwijze over.
De gesprekken loopen over de volgende onderwerpen: Waarde des Christendoms. Waarde van het Protestantisme. Ons Aanwezen. Ons Leven. De Mensch. Ons Ligchaam. Onze Ziel. During der Ziel. Onze Zielsvermogens. Onze Oorsprong. Onze Bestemming. Ons Geluk. Opmerkzaamheid. Het Aanzijn der Wereld. Gods Aanwezen. Gods Wijsheid. Gods Goedheid. Gods Billijkheid. Algemeen Geloof aan God. Godsdienst. Gewigt van de Godsdienst. Kennis van de Godsdienst. Het Redelicht. De Openbaring. Kenmerken der Openbaring. Onderzoek. Het Christendom. Ongeloof en Bijgeloof. Bijbelkennis. De Bijbel. Het Oude Verbond. Schriften van Mozes. Jozua tot Esther. Job tot het Hooglied. De Profeten.
Men ziet uit deze opgave, dat hier meer wordt gegeven, dan de titel schijnt te beloven. Een ander opschrift had misschien den inhoud naauwkeuriger kunnen aanduiden. Gaarne erkennen wij des Schrijvers loffelijke bedoeling, en verlangen naar de voortzetting van een werk, dat aanprijzing verdient. De vorm van zamenspraken maakt, dat hetzelve zeer onderhoudend is. Christiaan wederlegt op eene waardige en gepaste wijze de veelal onbeduidende tegenwerpingen en drogredenen des ongeloofs, door Eduard geopperd. Ook het onbetamelijke van de nietige spotternijen der ligtzinnigheid, welke Adolf op zijne beurt uitkraamt, wordt aangewezen; terwijl de welmeenende Anna, die al te bekrompen denkt, mede nu en dan eene teregtwijzing erlangt. Hoogachting voor Godsdienst, Bijbel, Christendom straalt overal door. Een milde geest kenmerkt het geheel. De Schrijver is niet ingenomen met oud of nieuw, maar bedoelt alleen waarheid en redelijke overtuiging.
Ofschoon wij ons, over het geheel, zeer wel kunnen vereenigen met de begrippen, in dit werk voorkomende, is onder het lezen bij ons echter de bedenking ontstaan,

{==231==} {>>pagina-aanduiding<<}
of het wel goed zij, in zoodanig leesboek, dat in veler handen behoort te komen, dergelijke uitdrukkingen te doen bezigen, als den ongeloovigen Ambtenaar en den ligtzinnigen Zeeofficier nu en dan in den mond gelegd worden. Wij willen niet ontkennen, dat enkele gezegden ons hinderden. Wij gelooven wel, dat er in de zaak zelve niets overdrevens is. De karakters, in de personen van Eduard en Adolf geteekend, zijn geenszins uit de lucht gegrepen. Men vindt zoodanige lieden in zekere standen. Wij willen echter liefst gelooven, dat hun getal niet groot is. Vele lezers en lezeressen zullen misschien nooit dergelijke tegenwerpingen en spotternijen gehoord hebben. Welligt ware het hierom beter, dat de Schrijver die beide broeders met eenige meerdere matiging had laten spreken. Maar komt het boek in handen van jonge lieden, welke het onbeduidend gesnap van zoodanige ongeloovigen en spotters soms hooren en deswege waarschuwing noodig hebben, zoo zijn deze gesprekken buiten twijfel uitnemend geschikt tot dat einde. Christiaan wederlegt met bondige redenen de veelal gezochte en zotte aanmerkingen zijner broeders, waarop zij beiden dan telkens ook zwijgen, ofschoon niet blijkt, dat zij tot betere gedachten komen, want bij volgende gesprekken veroorloven zij zich telkens weder dergelijke gezegden. Misschien laat de Schrijver hen vooreerst nog in hunne denkwijze volharden, ten einde, bij het beschouwen van de boeken des Nieuwen Verbonds, gelegenheid te hebben, om verder mogelijke tegenwerpingen te wederleggen. Waarschijnlijk komen de beide broeders, na alles gehoord te hebben, dan eindelijk tot overtuiging. Dit althans meenen wij te mogen verwachten.
Onder het lezen hadden wij het een en ander aangestipt, dat ons minder juist toescheen; dit is echter zoo weinig, dat het hier niet medegedeeld behoeft te worden. Alleen willen wij nog aanmerken, dat geluk, naar ons oordeel, wel eens te zeer op den voorgrond wordt gesteld. Buiten twijfel is er naauw verband tusschen zedelijkheid en geluk. Ja, God heeft ons tot geluk ge-
{==232==} {>>pagina-aanduiding<<}
schapen; doch hieruit volgt niet, hetgeen D. I. bl. 163 wordt gezegd, dat alle zedelijk kwaad juist daarom kwaad is, dewijl het onmisbaar tot ongeluk leiden moet. Wij zouden de stelling liever omkeeren.
Niet regt duidelijk was ons, wat wij bl. 20 lazen: ‘Het kenmerkend onderscheid tusschen de leer der Protestanten, en dus ook der Hervormden, en die van alle andere Christen-Kerkgenootschappen toch, is daarin gelegen, dat alle anderen gebonden zijn, om alles onvoorwaardelijk aan te nemen en te gelooven, wat hunne Priesters kunnen goedvinden hun als waarheid op te dringen,’ enz. Het kenmerkende van het Protestantendom zou beter en juister opgegeven kunnen worden.
Onnaauwkeurig is de bl. 66 gegevene bepaling, dat de mensch, omdat hij een redelijk wezen is, behoort tot die soort van schepselen, welke men bezielde wezens noemt. Bezielde, in tegenstelling van onbezielde wezens, zijn immers levende schepselen.
De uitvoering verdient lof. Papier en druk zijn bijzonder goed. Wij hebben slechts enkele drukfouten opgemerkt, als D. I. bl. 78. het stof, in plaats van de stof (stoffe); bl. 134. mijn zaad, in plaats van mijn raad. D. II. bl. 196. Illusische (Eleusinische) verborgenheden; voorts Levie (Levi). De meermalen voorkomende uitdrukking even daardoor (juist daardoor) wilde ons niet bevallen.
Over den geest des werks, dat wij allezins aanprijzen, vooral ook aan jonge lieden in beschaafderen stand, oordeele men naar het volgende: ‘Het eene uiterste brengt altijd het andere voort, en een verbroken evenwigt moet altijd naar de andere zijde overslaan, alvorens het zich kan herstellen. Waren er geene Farizeën onder de Joden geweest, er zouden ook zoo ligt onder hen geene Sadduceën zijn opgestaan: hadden zich geene absolutisten in het Christendom opgedaan, er zouden niet zoo vele deïsten en rationalisten in hetzelve gevonden worden; en had men, in ons eigen (Hervormd) Kerk-
{==233==} {>>pagina-aanduiding<<}
genootschap, niet wel eens eene te gestrenge Godsdienstleer gepredikt, en de Goddelijke liefde, zoo wel als de mogelijkheid en waarde der Christelijke deugdbetrachting, te zeer op den achtergrond geplaatst, men zou niet zoo ligt een al te blind vertrouwen op die liefde en eenen te hoogen dunk van de zedelijke gesteldheid van het menschdom bij zoo velen hebben aangetroffen.’






De zelfopoffering van J.C.J. van Speyk aan den Bijbel getoetst: eene bijdrage tot staving dat de Gereformeerde leer de(n) zelfmoord noch bevordert, noch begunstigt, noch verdedigt. In eene Zamenspraak door Z.H. van der Feen. Med. Doct.


Soecket den Heere. Die sich verquickt [door] verwoestinge over eenen Stereken: Soodat de verwoestinge komt over eene Vestinge. - Amos, V. 6, 9.


Te Amsterdam, bij J.H. den Ouden. 1833. In gr. 8vo. XVI en 168 bl. f 1-25.

Terwijl eene Vorst- en vaderlandlievende natie de zelfopoffering van van speyk met verbazing vernam, met bewondering herdacht, met eerbetoon huldigde, vermeende de Bijbel-, wij willen zeggen trommius- vaste Heer Med. Doctor van der feen van het algemeen gevoelen te moeten verschillen, en die zelfopoffering aan den Bijbel te moeten toetsen. Dit voornemen zal wel niemand ten kwade duiden; integendeel, gaarne zal een ieder, die echte godsdienstigheid op prijs stelt, de groote daad des edelen Helds uit een zedelijk oogpunt wenschen beschouwd te zien, opdat, ook van die zijde, de blaam, op het karakter van den moedigen jongeling door nijdige naburen en vreemdelingen geworpen, worde weggenomen.
Het aangekondigde stuk heeft echter deze strekking niet; integendeel besteedt de Schrijver, behalve eene

{==234==} {>>pagina-aanduiding<<}
Voorrede van XVI, eene langgerekte zamenspraak van 168 bladzijden, om het onverschoonlijke van de daad van van speyk aan te toonen. De gronden voor dit gevoelen zijn twaalf in getal; verklarende de Schrijver, bl. 104, er nog wel een dozijn te kunnen bijvoegen. Aan quantiteit van gronden is alzoo geen gebrek. Ziehier de geleverde 12, opdat de Lezer zelf over de qualiteit oordeele: 1o. Van speyk, eigendunkelijk zijn leven opofferende, is in de regten Gods getreden, wien alleen het regt over leven en dood toekomt. 2o. Hij heeft zich door zijn' dood buiten de gelegenheid gesteld, ja geweigerd, om in de vereeniging der ziel met het ligchaam Gode ter eere te leven. 3o. Zijne daad is onmiddellijk tegen Gods geopenbaarde(n) wil. 4o. Zij is een(e) vrucht des vleessches, en dus een dadelijk bewijs van vijandschap tegen God. 5o. Zij verraad(t) eene minachting van de vreesselijke Majesteit Gods. 6o. Zij betoont minder schrik voor den smaad Gods, dan voor den smaad van menschen. 7o. Zij acht de eeuwige schande minder, dan de tijdelijke schande. 8o. Zij koesterst (koestert) minder schrik en afkeer, om bij de Duivelen, dan bij de menschen gevangen te zijn. 9o. Zij legt eene kleinachting van den vloek Gods aan den dag. 10o. Zij kan door den Heiligen God, wien alleen alle eer toekomt, niet aanschouwd worden, omdat zij alleen menschen-eer, en niet Gods eer bedoelende is. 11o. Door zulk eene daad wordt de dag der genade moedwillig versmaad. 12o. Niemand heeft regt, en dus ook
van speyk niet, om het leven zijner evenmenschen te verkorten.
Ons bestek gedoogt niet, de redenen, waarmede deze gronden bekleed worden, te vermelden; men leze dezelve, des begeerig, bij den Schrijver, in zijn gewis weinig beknopt geschrift, dat tevens strekken moet ten bewijze, dat de onverschoonlijke daad door den God der wrake is gestraft geworden. - De storm, in den nacht van den 3 op den 4 Mei 1832, was, volgens van der feen, eene waarschuwing aan de Amsterdammers, om,

{==235==} {>>pagina-aanduiding<<}
bij de viering van de begrafenis der overblijfsels van van speyk, zich niet schuldig te maken aan eene daad, grouwelijk en verworpelijk in Gods heilige oogen. Wel was de weêrsgesteldheid op de dagen van 4 en 5 Mei hoogstgunstig; maar de Heer van der feen (zeker om zichzelven gelijk te blijven?) zegt nu desaangaande: ‘Het is een onnoozel, en zelfs door de ondervinding gelogenstraft denkbeeld, dat men het schoone weder als een teeken van Gods welgevallen over zondige menschen en daden zou moeten beschouwen.’ - Voorts moest Nederland de straf ondergaan, van elf kanonneerbooten, in 1833, voor Antwerpen, zelf te moeten vernielen - en het verlies van het vaandel der 10de Afdeeling lijden. Van der feen zegt daaromtrent: ‘De weggevoerde vlag, hoewel slechts een vaandel tot de 10de afdeeling behorende, was toch mede eene Hollandsche vlag. Het eenigst gunstig besluit, hetwelk wij hieruit zouden misschien mogen kunnen trekken, is, dat de Heere, als handhaver van het strengste regt, Zijnen toorn doet blijken in het laten wegvoeren van een vlag van minderen rang, dáárom dat de zonde begaan is met een vlag van een minderen rang op een ondergeschikt vaartuig (eene kanonneerboot).’ - Gods ongenoegen bleek ook in den storm op 2 Dec. 1833, (den laatstgehouden Biddag) ‘waardoor één van onze Hollandsche schepen op de Schelde, hetwelk de rivier wilde opvaren ten einde de Franschen in het aanleggen hunner werken langs den Scheldendijk te beletten en te verjagen, met kracht, (dus uit de hoogte) wierd verhinderd om dit ten voordeele van Holland te volbrengen, zoodat de Heere in dien orkaan ons het duidelijk antwoord gaf, dat de gebeden onzer natie niet
verhoord werden: de verdere loop der zoo kort hierop gevolgde geschiedenis met de Citadel van Antwerpen, met de kanonneerboten, en het verlies van den schout-bij-Nacht lewe van aduard heeft dit ook nader bewezen.’ Maar ook ‘het ter kijk stellen van een menschenwerk’ (het Monument voor

{==236==} {>>pagina-aanduiding<<}
van speyk in de Nieuwe Kerk te Amsterdam) ‘in 's Heeren huis op 's Heeren dag is van den Heere in zijn heilig en regtvaardig oordeel in de harten der menschen gegeven geworden’ - ‘maar nu ook moesten de Amsterdammers in de Tempelen Gods opgeschreven worden ten zweerde voor den Landstorm!’
Bl. 27, 28 en 29 wordt de daad van van speyk met die van simson vergeleken, en ten slotte gezegd: ‘Ik bidde u, wie kan met eenig gezond verstand de daad van van speyk hiermede in vergelijking brengen? Den brand in het kruid steken kan een kleine jongen wel! maar een gantsch gebouw met ééne krak doen instorten: dat gaat het menschelijke te boven; en geen menschelijk iets kan, ja, mag daarmede vergeleken worden.’
Wij kunnen den lust niet weêrstaan, om onze Lezers te onthalen op nog een paar curieuze proeven van des Schrijvers betoogtrant; maar zullen die, opdat zij des te minder plaats wegnemen, met eene kleinere letter doen drukken:
‘Daar hij zijn volk alleen, met de Belgen op het schip heeft gelaten, en zich beneden gehouden, zoo blijft het, naar mijn inzien, duidelijk, dat gij met alle uwe vergezochte redeneeringen in niets bewijzen kunt, dat van speyk iets gedaan heeft, met oogmerk om zijn boot en volk te behouden.
Hymenaeus. Indien gij dat toeven in de kajuit, al niet wilt aangezien hebben voor een wachten op hulp, dan gaf van speyk door dit toeven, toch aan zijn volk geschikte gelegenheid en overvloedige tijd om te ontkomen; zoodat degenen, die met hem omgekomen zijn, even vrijwillig zijn omgekomen als hij; en hij dus niet kan beschuldigd worden, van over hun leven willekeurig beschikt te hebben.
Stephanas. Ach, Mijnheer! van dit toeven mogt immers niemand gebruik maken. Het is immers bij de militairen, een zeer streng, maar tevens zeer billijk regt, dat de ondergeschikten hunnen post, en dus ook hun schip niet mogen verlaten, indien zij niet opzettelijke order van hunne superieuren daartoe ontvangen! - worden zij niet als deserteurs beschouwd en regtmatig gestraft, wanneer zij hun-
{==237==} {>>pagina-aanduiding<<}
nen post verlaten? Gij ziet dus, dat uw argument zeer mank gaat, wanneer gij beweert, dat van speyk door dit toeven gelegenheid en tijd gaf aan zijn volk om te ontkomen.
Zij wisten ook niet met volkomen zekerheid, dat hij waarlijk de boot zou doen springen; want hoewel zij er wel eenig vermoeden omtrent hadden; begrepen echter de schepelingen, en hebben het ook nog tegen elkander gezegd, dat de Kommandant mogelijk nog wel tot andere gedachten zoude komen. Zij wisten het dus alleen bij vermoeden en gissing. Verbeeld u nu eens, dat hij zich bedacht had, en dat hij de boot niet had laten springen, en zij ondertusschen op grond van hun vermoeden het schip verlaten hadden; zoude hij hun dan niet met alle regt hebben kunnen, ja moeten aanzien en behandelen als deserteurs? Zij mogten, op dat vermoeden, van het toeven van van speyk geen gebruik maken. Zij waren verplicht op den boot te blijven.
Hymenaeus. Ja maar, van speyk had toch aan een van de Mariniers, die bij hem in de kajuit kwam, gezegd: “Jongen bergje, maak dat je weg komt,” gaf hij hierdoor geen regt aan zijn volk om weg te gaan?
Stephan. Neen vast niet. Vooreerst, hij zeide niet jongen, maak dat je van het schip komt, hij zeide slechts: maak dat je weg komt: dat kon betekenen weg uit de kajuit: maar ten tweeden, indien hij aan dien man al wilde te kennen geven, dat hij moest maken dat hij van het schip weg kwam! dan was dit zijn woord slechts tot één mensch gericht, en niet tot al het overig scheepsvolk; hij voegde er niet bij, dat die man zijn order aan de overige manschappen zoude overbrengen! hij gaf slechts (indien men het vrijheid geven noemen mag) vrijheid aan dien eenen man! - Zoo dus die ééne man al regt zoude gehad hebben, om, zonder gevaar van als deserteur beschouwd te zullen worden, het schip te verlaten; de anderen hadden, en kregen het door dit woord niet, en zouden zich den blaam van desertie op hunnen hals gehaald hebben! - waarlijk, die ongelukkigen, welke met hem verongelukt zijn, mogen wel met den naam van eerlijke, zeer getrouwgehoorzame Hollanders benoemd worden! Zij verdienen aller hoge achting zoo wel als diep medelijden, vooral wanneer men bedenkt de mogelijkheid, dat zij in eenen onbekeerden toestand zijn gestorven!

{==238==} {>>pagina-aanduiding<<}

Theophil. Ach! het hart krimpt mij te zamen, als ik aan de mogelijke rampzalige staat dier eeuwige zielen denk! Hoe vurig wenscht mijn hart, dat zij bekeerd mogen geweest zijn! Ach! hoe schrikkelijk, indien zij voor eeuwig zijn verloren gegaan! ontzettend denkbeeld! o! hoe zullen zij verwoed op de ziel zijn aangevlogen, welke hunne rampzaligheid zoo plotseling vervroegde! - Ach! hoe kan onze verlichte eeuw, die zoo op menschenliefde en beschaving, op fijn en aesthetisch gevoel wil roemen, toch juichen over die daad van van speyk? Zij juichen over de mogelijke vervroeging der eeuwige smarten van hunne medezondaren! o schrikkelijke menschenliefde van onze verlichte dagen! gewis, indien die, mogelijk, rampzalige zielen eens uit hunnen rampzaligen staat hunne stemmen tot ons volk verheffen konden, hoe zouden zij hetzelve niet toeschreeuwen: houd op! houd op, staak uwe onmedogende vreugde! neemt gij eenig deel in ons lot, ach stort dan tranen van medelijden! Maar ach, deze kunnen uwe eigene zielen niet verlossen! daarom, want wij hebben nog medelijden met u, gelijk de rijke man in de Helle had met zijne broeders, gedenkt met beving aan ons lot; en bekeert u, en bid den Allerhoogsten, den Heiligen en Rechtvaardigen, wien gij niet straffeloos hoonen kunt, dat Hij u beware, dat niemand uwer het voorbeeld van van speyk over wien gij van vreugde thans opspringt, navolge!
Demas. Geliefde vriend! bedaar! bedaar! gij zult uw gantsche ligchaam ongesteld maken!’ enz.

‘Met innig genoegen heb ik vernomen, dat een Godzalig schipper, welke met zijn schip op het Y ligt openlijk tot verheerlijking van onzen Heer in den Hemel, in het Handelsblad, 4 Mei, geschreven heeft, dat hij geene vlag tot eerbetoning aan van speyk zal ophalen! - Ach mogten er vele zulke kloeke Christenhelden op staan, gelijk aan dezen schipper! De Heere, bidde ik, zij hem steeds nabij mee Zijne groote genade.
Fortunat. Ik verheuge mij met u in aanbidding van Gods groten arm in deze, dat Hij nog ééne stem tot handhaving Zijner Eer heeft doen klinken. - Maar, o, Hoe moet de Heere niet op de natie in toorn nederzien, daar men, terwijl het woord Gods zegt, dat geen doodslager in het Koningrijk der hemelen zal ingaan, duizenden vlaggen op-
{==239==} {>>pagina-aanduiding<<}
steekt over iemand die, en zich zelf, en zijne kameraden moedwillig van het leven beroofd. - De Brusselaren konden niet luidruchtiger juichen over hunnen schandelijken afval, dan onze natie thans doet, met opzicht tot den Hogen God in den Hemel.’
Wij hebben ons, onze Lezers zullen het bespeurd hebben, alleen tot het geven van een beknopt verslag bepaald, zonder eenige aanmerking daarnevens te voegen, om reden dat wij dit niet noodzakelijk keurden bij Lezers, die gewoon zijn het gezond verstand te raadplegen. Ééne opmerking kunnen wij echter niet wederhouden, bij de erkende bedoeling van 's mans geschrijf, om, namelijk, door hetzelve, de eer der Gereformeerde Leer te handhaven. Hoe! - vroegen wij onszelven - indien eens, door een' onzer Letteroefenaars, slechts één tiende gedeelte der in dit geschrift verspreide zotternijen ware voorgesteld, met het aangeduid oogmerk, om de oude Gereformeerde Leer van de gruwelijke, Godslasterlijke Sociniaansche begrippen te onderscheiden; zou dan Doctor van der feen geen goed regt hebben, om, naar de loffelijke gewoonte der Sekte, onze Letteroefeningen voor Lasteroefeningen te verklaren? Thans, echter, zal geen medelid der Separatisten aan eenige zucht tot spotternij of laster durven denken; want de Schrijver verklaart, bl. 143: ‘Terwijl ik de dwaling, en de onchristelijkheid van zulke gevoelens hierboven in het werk, door des Heeren genade geschreven, nu mogt laten drukken, ziet, zoo komt de Heere in de tegenwoordige geschiedenis de waarheid van het door mij geschrevene met daadzaken bevestigen.’ - Foei! en nog eens foei, Heer Doctor! Moest het voor u bewaard blijven, om, ten einde uwe, met de ware Hervormde Leer strijdende gevoelens, per fas et nefas vol te houden, een woord van uw eigen maaksel te voegen in de woorden van den waarachtigen God, gelijk gij bl. 140 doet, schrijvende: ‘gy en sult (u) niet doodslaen?’ en, van bl. 45 af, nagenoeg acht klein gedrukte bladzijden te besteden, om de
Hoogleeraren te Leyden,

{==240==} {>>pagina-aanduiding<<}
met uwe drogredenen en valsche stellingen, de blaam van Socinianismus aan te wrijven? En dit doet gij, Mijnheer! die u stoutelijk vermeet, den Bijbel met uwe bijvoegselen te vervalschen!.... Waarlijk! alhoewel uw geschrijf anders doorgaans zoo zot is, dat men zich er mede kan vermaken, zoo kunnen wij ons, bij zulke passages, niet weêrhouden, uw lasterschrift uit de hand te werpen; en onwillekeurig komt uw waardige Vader, bartout van der feen, in leven algemeen geliefd en geacht Evangeliedienaar bij de Gereformeerde Gemeente te Amsterdam, ons voor den geest, en, in onze verbeelding, hooren wij den zoo geleerden als eerwaardigen man u ernstig en met vaderlijke belangstelling toeroepen: ‘Zacharias! gij weet niet, van hoedanigen geest gij zijt! Zacharias! dát is een ijveren zonder verstand! Zacharias! moet een Predikant der Hervormde Gemeente dát van zijn' Zoon beleven!’ Maar, Gode zij dank! de brave, verlichte, edeldenkende man is voor het gevoel van zulk eene grieve bewaard gebleven. En wij, wij beklagen u hartelijk, als een slagtoffer van dien geestelijken hoogmoed dezer dagen, die, met waanzinnige drift, poogt in te dringen in de diepten en oordeelen Gods, voor onszelven overtuigd, dat ieder gemoedelijk Christen, die het wezen boven den schijn waardeert, in dit ons beklag zal deelen. - De zielkens, die, met den Heer Med. Doctor, de woorden van den Profeet zephanja, in diens tijd hoogst-, thans minder gepast, de hunne maken, en uitroepen: ‘De groote dagh des Heeren is naby ende seer haestende; - de HELT sal aldaer bitterlick schreeuwen!’ mogen ons daarom voor lasteraars blijven uitkrijten, en ons voor Socinianen, ja, wat nog erger
is, voor Gereformeerde Remonstranten schelden, wij zullen dit, ouder gewoonte, aannemen voor berigt, en dwazen naar hunne dwaasheid niet antwoorden.






{==241==} {>>pagina-aanduiding<<}

De nagedachtenis van den Weleerwaardigen zeer Geleerden Heer W.C. van Manen, in leven Predikant bij de Nederduitsche Hervormde Gemeente te Amsterdam, gezuiverd van een blaam daarop geworpen door een ondeugenden Recensent; in een Brief aan denzelven. Te 's Gravenhage en Amsterdam, bij de Gebr. van Cleef. 1833. In gr. 8vo. 20 Bl. f : - 25.

Brochures als de onderhavige, of van gelijksoortige gehalte, behoorden misschien van den kring onzer kennisneming en beschouwing verwijderd te blijven. Evenwel kan, in enkele gevallen, een kort wederwoord noodzakelijk zijn. Ook deze briefschrijver wil het, even gelijk zijne voorgangers, doen voorkomen, als waren de schrijvers der Letteroefeningen met vijandige gezindheden omtrent het achtingwaardige Hervormde Kerkgenootschap en den eerwaardigen stand van deszelfs Leeraren bezield; terwijl zij vermeenen, schier uit ieder nommer van dit Tijdschrift, de bewijzen van het tegendeel te kunnen aanhalen. Dat zij, nu en dan, de zoodanigen, die het Kerkbestuur en de Leeraren van genoemd Kerkgenootschap aanvielen en verketterden, in derzelver naaktheid en ijveren zonder verstand, ten toon stelden, kan elken onpartijdige overtuigen, dat de eer der Hervormde Kerk den Letteroefenaren ter harte gaat. Enkele ultra-regtzinnigen zagen dit met leede oogen; en nu moest het heeten, als ware de aanval niet op hunne ongerijmde stellingen, maar veeleer tegen de Hervormde Kerkleer en derzelver waardige Bedienaren, gerigt geweest! Voorts, niet bij magte om hunne zoogenaamd regtzinnige wartaal te verdedigen, nam men tot scheldwoorden de toevlugt, en reeds sedert lang worden onze Letteroefeningen, in de beschaafde taal der blaauwboekjes, door napraters van bilderdijk, Lasteroefeningen geheeten.
Dit kort wederwoord rekenden wij ons aan den Heer

{==242==} {>>pagina-aanduiding<<}
briefschrijver verpligt, opdat men ons stilzwijgen niet aan vrees of beschaming zou toeschrijven. 't Is mogelijk, dat men ook deze onze verklaring zal misduiden; dan, hiertegen kunnen wij in geen geval voorzien. Wij zullen onze daden voor ons doen spreken.
Overigens zal wel niemand ons euvel duiden, dat wij het berigt van den briefschrijver niet volgen. De redenen voor onze terughouding liggen in dat berigt zelve opgesloten; dan, wij achten het noch noodzakelijk, noch nuttig, noch zelfs voegzaam, bij dezelve stil te staan. Wij vermeenen met den Heer briefschrijver eenigzins bekend te zijn, en, ondervinden wij de gegrondheid van deze onze gissing, dan kon het wel gebeuren, dat wij aan hemzelven onze redenen van terughouding mededeelden, eensdeels om hem, naar aanleiding van zijn eigen berigt, eenigzins op den weg te helpen, en ook om hem daarbij tevens een bewijs te geven, dat wij geen gelijk met gelijk, geen schelden met schelden, geen liefdeloos oordeel met hatelijk veroordeelen wenschen te vergelden; en, indien dan de briefschrijver overtuigd werd, dat het beter geweest ware, zijn geschrijf te hebben achtergehouden, zouden wij onze moeite gewis beloond achten. Voor het tegenwoordige, de geheele brochure, met den aankleve van dien, voor rekening van den hoogst onbedachten steller latende, zijn wij ongezind, om op zijnen brief, of op verdere vlugschriften naar aanleiding van denzelven, in dit Tijdschrift terug te komen. Strekkende dit laatste tevens tot berigt aan den schrijver van zekeren, met letter X. geteekenden en bij de Redactie ingekomen brief, bouwstoffen behelzende tot wederlegging der onderhavige brochure, en waarvan, om dezelfde redenen, geen gebruik kan worden gemaakt.
Naschrift. - Na het schrijven van het bovenstaande komt ons het geschrift van den Heer van der feen, over de Zelfopoffering van van speyk, in handen; aldaar lezen wij bl. 22: ‘Wij Gereformeerden, gruwende van zulk eene leere, stellen voor vast, dat de zondaar met volle bewustheid (gelijk blijkt in saul

{==243==} {>>pagina-aanduiding<<}
en achitofel en judas) tot de misdaad van zelfsmoord kan vervallen, en dus ook om die laatste daad strafschuldig voor God is!’ - De briefschrijver is van een tegenovergesteld gevoelen. Quaeritur: wiens gevoelen is nu echt, oud of streng Gereformeerd? - Vroeger had de Heer van der feen beweerd: ‘Dat zulk eene daad alléén in een staat van zinnelooze ijlhoofdigheid kan volvoerd worden; dit gelooven de Gereformeerden niet! dat is slechts eene leer der lasteraars van Gods Heiligen Naam.’ Wij zeggen dit niet, Heer briefschrijver! maar de regtzinnige Heer van der feen.


Korte beantwoording der vraag: Wat moet men denken van die leden der Nederlandsche Hervormde Kerk, welke in het begrip staan, dat hunne Leeraars van de zuivere leer van het Evangelie zijn afgeweken, en uit dien hoofde zich aan derzelver prediking onttrekken? Een woord voor allen, die de waarheid in liefde wenschen te betrachten. Te 's Gravenhage, bij A. Kloots. 1833. In gr. 8vo. 15 Bl. f : - 15 c.

Wij haasten ons, een stukje aan te kondigen, dat verdient door velen gelezen te worden. Is het een verblijdend verschijnsel onzer dagen, dat predikwijze en katechetisch onderwijs in het algemeen, maar bijzonder in het Hervormd Kerkgenootschap, aanmerkelijk verbeterd werden, men moet echter zich tevens bedroeven, dat er velerwegen zijn, die zich afzonderen, omdat zij hunne Leeraren van onregtzinnigheid verdenken of beschuldigen. Wij kunnen hierin de gevolgen van vroegere onkunde en verwaarloozing opmerken. Menigeen hangt aan vormen en klanken, zonder te letten op het wezen der zaak. Velen der genen, die zich afzonderen, toonen eene ruime mate van hoogmoedig zelfvertrouwen

{==244==} {>>pagina-aanduiding<<}
te bezitten; terwijl zij van de onmiskenbare vereischten in den Christen - nederigheid, ootmoed, liefde, die geen kwaad denkt - weinig schijnen te weten. Doch velen ook - de meesten, gelooven wij - dwalen ter goeder trouwe, laten zich verbijsteren, en volgen slechts het voorbeeld van anderen; terwijl misschien kwalijk gewijzigde gemoedelijkheid medewerkt, om hen afkeerig te maken van eene predikwijze, waaraan zij niet gewoon waren. Treft een jong Leeraar de zoodanigen aan in zijne Gemeente, hij betoone hun vooral belangstelling, en behandele hen met gematigdheid, geduld en liefde. Het beknopte en welgestelde stukje van den ongenoemden Schrijver is bijzonder geschikt, om aan die zwakken in handen gegeven te worden. Hij wilde hun een ernstig woord van broederlijke waarschuwing toevoegen. Mogten zij, die in de goede zaak belang stellen, deze weinige bladen helpen verspreiden!






Specimen historico - medicum inaugurale de Hippocratis doctrina a Prognostice oriunda, quod - pro gradu Doctoratus - publico et solemni examini submittit F.Z. Ermerins, Medioburgensis, ad d. III Nov. 1832. Lugd. Bat. apud C.C. van der Hoek. 4o. maj. 160 pagg.

Het is bekend, dat de schriften van den Vader der Geneeskunde door de Ouden hooggeschat, maar door de lateren minder geraadpleegd werden, en door onze hedendaagsche Geneesheeren weinig of niet gelezen worden. Wij willen hier niet in een breedvoerig onderzoek treden, of de moeijelijkheid der taal, waarin deze schriften vervat zijn, of wel eene meer oppervlakkige beoefening der wetenschappen, of de zoogenoemde Physiologische leer, welke ook hier te lande bij enkelen ingang vond, als oorzaken hiervan moeten worden aangemerkt: veel liever vermelden wij met blijdschap, dat er ook thans nog in ons vaderland voorbeelden kunnen worden bijgebragt, dat de Hippocratische leer zelfs door sommigen der studerende jongelingschap hooggeschat en beoefend wordt.
De Schrijver der boven aangekondigde Dissertatie levert

{==245==} {>>pagina-aanduiding<<}
ons in dezelve een allerkeurigst en uitmuntend stuk, waarin de belangrijkheid der stof met de grondige behandeling des onderwerps als 't ware om den voorrang dingt. De πρόνοια toch, of de Prognostica, maakt zonder twijfel een voornaam gedeelte der werken van hippocrates uit: zij is de kunst, om uit de bestaande verschijnselen bij den zieke de toekomstige veranderingen ten goede of ten kwade in den staat des lijders te kunnen voorzeggen; zij is op eene zuivere ondervinding gegrond, door echte en onbenevelde waarneming voortgebragt, nog altijd even belangrijk voor ons, na den afloop van zoo vele eeuwen, en hare uitspraken worden nog heden door de dagelijksche beoefening der Geneeskunst bevestigd.
De Heer ermerins vormde het plan, om uit de voornaamste als echt erkende schriften van den Grijsaard van Cos, met betrekking tot de zoo even vermelde Prognostica, een geheel te verzamelen, en de wijze, waarop hij dit plan heeft verwezenlijkt, verdient den grootsten bijval en goedkeuring.
Na eene Voorrede, welke van de zedigheid des jeugdigen Schrijvers getuigt, doch waarin hij eene vrees voor gebrek aan kennis der Grieksche taal en aan Critiek openbaart, welke door de bewerking van het stuk zelve doorgaans wordt gelogenstraft, treffen wij in het Iste Hoofdstuk een verslag aan van de eerste beginselen der Hippocratische leer, in het eerste boek der Prorrhetica en de Praenotiones Coacae vervat. - De Heer ermerins vermeldt hier, zoo het schijnt, volgens hecker, hoe bij de Grieken, even als vroeger bij de Oostersche volken, de beoefening der Geneeskunst met de Godsvereering ten naauwste verbonden was. Hij verhaalt ons, hoe in de vroegste tijden tempelen voor aesculapius zijn gesticht geworden, van welke die van Epidaurus, Cos en Cnidus als de voornaamste kunnen worden aangemerkt; hoe zich tot deze tempelen van alle kanten zieken en ongestelden heen begaven, om door de priesters van den vergoden aesculapius hersteld te worden; hoe deze priesters op eene empirische wijze deze lijders zochten te genezen, en eindelijk ook, door eene gestadige behandeling der telkens derwaarts stroomende kranken, zich eene zekere ondervinding verwierven, welke door de toewijding der zoogenoemde tabulae of columnae votivae niet weinig vermeerderd worden moest.
Na dit meer bekende vermeld te hebben, gaat de Schrij-
{==246==} {>>pagina-aanduiding<<}
ver over tot het eigenlijke hoofdonderwerp van dit Iste Hoofdstuk, en poogt nu vooral uit inwendige bewijzen te betoogen, dat de Prorrhetica ouder zijn dan de Praenotiones Coacae; doch dat deze beide boeken, van wege derzelver eenvoudigheid in stijl en uitdrukking, tot de oudste voortbrengselen van deze soort behooren, en dat deze beide stukken aan dezelfde bron, en wel aan de zoo even genoemde tabulae votivae der priesters van Cos, derzelver oorsprong verschuldigd zijn; dat er in de Praenotiones Coacae ook voorkomen, welke van hippocrates, doch ook weder andere, welke van eene latere hand afkomstig zijn; dat in het algemeen de leer van hippocrates uit de heilige Geneeskunst der Asclepiaden is voortgevloeid, en dat vooral ook zijne leer der Prognostica aan dezelve moet worden toegeschreven; waarna dan de Schrijver deze beide schriften, ter halver blad tegen elkander afgedrukt, onderling vergelijkt, en door korte, maar belangrijke aanteekeningen of verbetert, of staaft, of opheldert.
Dit Hoofdstuk, hetwelk, vooral om de hooge oudheid der Prorrhetica en derzelver vaak afgebroken' en duisteren stijl, niet weinige zwarigheden in de behandeling moest opleveren, komt ons voor, voortreffelijk bewerkt te zijn. Ééne aanmerking slechts houde de Schrijver ons ten goede.
In de eerste § geeft ermerins den oorsprong der Geneeskunst bij de Asclepiaden op, en vangt nu de tweede §, bladz. 4, dadelijk met eene beoordeeling der schriften van hippocrates aan. Hier missen wij zamenhang: in welk verband toch, vragen wij, staat deze § tot de vorige? Hier voorzeker hadden wij eerst iets over hippocrates zelven verwacht, en dat met te meerder regt, daar de Schrijver hierdoor aan zijne bovengenoemde zoo aannemelijke stelling eene groote waarschijnlijkheid zoude hebben bijgezet en eenen beteren overgang van de 1ste tot de ade § zoude verkregen hebben. - Het is waar, wij hebben van het leven van hippocrates niet vele narigten; maar het blijkt toch, dat hij een afstammeling der Asclepiaden is geweest. Zoo zegt immers plato, in zijnen Phaedrus, Tom. III. pag. Ed. Steph. 270: Εἰ μὲν οῦν Ι᾽πποκράτει γε τῷ τῶν Α᾽σκληπιαδῶν δεῖ τι πείθεσθαι. en stephanus byzantius in voce Κῶς geeft zelfs naauwkeurig de afkomst van hippocrates uit dit geslacht op, waar hij zegt: Η᾽γ δὲ Ιπποκράτης τῶν καλουμένων
Νεβριδῶν. Νεβρὸς γάρ ἐγένετο ὁ διασημό-
{==247==} {>>pagina-aanduiding<<}
τατος τῶν Α᾽σκληπιαδῶν, ᾧ καὶ ἡ πυθία ἐμαρτύρησεν. οὗ Γνωσίδικος. Γνωσιδίκου Ι῾πποκράτης καὶ Α᾽ίνειος καὶ Ποδαλείριος. Ι῾πποκράτους Η῾ρακλείδης. οὗ Ι῾πποκράτης ὁ ἐπιϕανέστατος, ὁ καὶ θαυμασίας συντάξεις
καταλελοιπώς. - Gevoegelijk, meenen wij, had hier kunnen worden aangetoond, hoe hippocrates, als tot dit aloud geslacht der Asclepiaden behoorende, ook van hen, als bewaarders der geneeskundige kennis, de gronden zijner wetenschap bekomen heeft.
In het IIde Hoofdstuk behandelt de Schrijver het werk van hippocrates, Prognosticon genaamd, en ook hierin gaat hij op dezelfde wijze als in het Iste Hoofdstuk te werk, dat hij dit geheele geschrift, ter halver blad afgedrukt, weder met de Praenot. Coacae, op de andere helft der bladzijden geplaatst, vergelijkt, voor zoo verre deze namelijk met het eerstgemelde werk overeenkomstig zijn; en ook hier weder bewonderen wij de onvermoeide vlijt van den Heer ermerins. Hij zegt ons, dat dit stuk door alle Critici en uitlegkundigen te allen tijde aan hippocrates is toegeschreven, en ook alle kenmerken van echtheid draagt; hij meent, dat uit eene vergelijking van dit Prognosticon met de Praenot. Coacae ten duidelijkste blijkt, dat het eerstgemelde aan het laatstgenoemde deszelfs oorsprong verschuldigd is; hij noemt het dan ook, even gelijk de Hoogleeraar c. pruys van der hoeven in deszelfs Praefatio ad Chrestomathiam Hippocraticam, pag. XIX, een Commentarius op de Praenot. Coacae, en wij voor ons aarzelen niet, het een der voortreffelijkste schriften van den Grijsaard van Cos te noemen. - Ook dit Hoofdstuk wordt weder van zeer belangrijke aanteekeningen, veelal uit galenus, foësius en anderen ontleend, vergezeld; zoo echter, dat de Schrijver ook hier vele blijken van een schrander oordeel vertoont, en tevens ook, even als in het Iste Hoofdstuk, voor de Critiek gebruik maakt van het Woordenboek van schneider, en de zaken telkens opheldert uit de schriften van boerhaave, van swieten, richter, sprengel en anderen, van welken laatstgemelden hij op meer dan ééne plaats met bescheidenheid toont te verschillen. Op gelijke wijze eindelijk, als in het vorige Hoofdstuk, besluiten eenige
algemeene stellingen of gevolgtrekkingen ook dit gedeelte van het werk.
Het IIIde Hoofdstuk bevat eene opgave van de leer der Prognostica, in de overige voornaamste werken van hippo-
{==248==} {>>pagina-aanduiding<<}
crates vervat. In hetzelve worden eerst de Libri Epidemici, daarna het werk de Aëre, Aquis et Locis, en vervolgens dat de victus ratione in morbis acutis kortelijk behandeld, en ook hier weder blijkt, hoe zeer de πρόνοια den hoofdinhoud der schriften van den Griekschen Geneesheer uitmaakt. - Wij moeten ons alweder met eene korte schets vergenoegen, en kunnen onmogelijk al het voortreffelijke, hier voorkomende, doen opmerken; maar toch mogen wij niet verzwijgen, dat hier van bladz. 113 tot 117 wenken voorkomen, die het groote verschil tusschen de School van Cnidus en Cos doen kennen en voor de Geschiedenis der Geneeskunde belangrijk zijn. Eindelijk volgt eene vergelijking van den Griekschen tekst der Aphorismen, voor zoo ver zij tot de πρόνοια of Prognostica betrekking hebben, met de Praenot. Coacae, en de uitgebreide gewigtige aanteekeningen tot opheldering van vele duistere plaatsen, vooral op dit gedeelte van het werk, zijn boven onzen lof. - Algemeene aanmerkingen besluiten ook weder dit gedeelte.
Het IVde of laatste Hoofdstuk bevat eene verklaring der Hippocratische leer uit de boven aangetoonde grondstellingen. - In de 1ste § komt de Schrijver nog eens op de leer der School van Cos en hare voortreffelijkheid boven die van Cnidus terug, en toont aan, dat dezelve in hare zucht tot waarnemen, in hare πρόνοια of voorzegging, in hare hieruit voortvloeijende analogische verklaring der natuur, en in de nabootsing der laatstgemelde gelegen was; waarna hij in de 2de § aantoont, hoe hippocrates op deze gronden zijner voorgangeren zijne leer heeft gevestigd en uitgebreid. - Ook dit Hoofdstuk hebben wij met groot genoegen gelezen, en de reden ter verontschuldiging, door den Heer ermerins in zijne Voorrede over de onvolledigheid van hetzelve bijgebragt, verhoogt deszelfs waarde in ons oog.
Vraagt ons nu iemand, of er dan volstrekt niets op deze Akademische Verhandeling kan worden aangemerkt, dan vragen wij met longinus, περὶ ϒ῾ψ cap. mihi XXX, terug: Πότερόν ποτε κρεῖττον ἐν ποιήμασι καὶ λόγοις μέγεθος ἐν ἐνίοις διημαρτημένον, ἢ τὸ σύμμετρον μὲν ἐν τοῖς κατορθώμασιν, ὑγιὲς δὲ πάντῃ καὶ ἀδιάπτωτον; - en inderdaad dit μέγεθος ἐν ἐνίοις διημαρτημένον vindt hier de volste toepassing: ook hebben wij naar geene fouten of onnaauwkeurigheden gezocht; maar, opdat wij den schijn van vleijerij vermijden mogen, willen

{==249==} {>>pagina-aanduiding<<}
wij eenige weinige opmerkingen, welke ons onder het lezen voorkwamen, mededeelen.
Op bladz. 11 onderaan zegt de Schrijver: ‘Hippocratem numquam signum ex pulsu decumsisse novimus.’ - Wij weten, dat velen dit hebben gesteld, en erkennen gaarne, dat de teekenen uit de ademhaling, uit de zoogenoemde excreta en andere, veel menigvuldiger, dan die uit den pols, bij den Griekschen Geneesheer voorkomen; doch gelooven met dat al, dat het bovengenoemde gezegde nog wel eenige uitzonderingen lijdt. Men zie, wat de groote kenner der Hippocratische schriften, a. de haen, daarover in het IIIde Deel zijner Ratio medendi, het 18de Hoofdstuk, geschreven heeft, en oordeele.
Op bladz. 16. Coac. reg. 7. staat ποιέουσι μελανθεῖσα δὲ lees ποιέουσι. μελανθεῖσαι δὲ.
De zin van Coaca 617, op bladz. 30 en 31, had wel eenige opheldering noodig; men vindt dezelve bij foësius, pag. 219 ad h.l.
Op bl. 31 in de aanteek. staat videri; hiervoor leze men videtur.
Op bladz. 57 reg. 15. staat ἀποθανουμένους lees ἀποθανουμένους.
Op bladz. 61. aanteek. 28. leze men appetitus illos spontaneos et aversiones spontaneas, in plaats der nominativi plurales, hier voorkomende.
Op bladz. 72. reg. 5. lezen wij in het Prognosticon ἄνω ὑϕισταμένας: welligt leest men hier beter ἄνω ἐϕισταμένας, gelijk vele der beste handschriften hebben, en foësius, op het voetspoor van galenus, wil gelezen hebben.
Op bladz. 105. reg. 8. staat colorem lees calorem.
Op bladz. 114 reg. 27. staat a febricitantibus lees febricitantibus: en
Op bladz. 124. Aphor. XI. reg. 1. staat τὴν ὀμϕαλὸν lees τὸν ὀμϕαλὸν.
Op de Latiniteit maken wij geene aanmerkingen; zij verdient die doorgaans niet. Het woord inquiebat, op bladz. 2. der Voorrede, voor inquit; Hippocrateus hier en daar voor Hippocraticus; metaschematismata voor metaschematismi, op bladz. 145. en dergelijke, zijn inderdaad kleinigheden, welke men den Heere ermerins vooral dán ligtelijk vergeeft, wanneer men weet, dat hij de proeven van dit geschrift in het Cholera-Hospitaal te Rotterdam, en dus in het gezigt der menschelijke ellende en bij den aanblik des doods, heeft nagezien.

{==250==} {>>pagina-aanduiding<<}

En zoo eindigen wij dan dit verslag met de betuiging, dat wij den Schrijver zelfs niet van aangezigt kennen; maar dat zijn werk ons de hoogste achting voor zijne kunde heeft ingeboezemd, en dat wij dit weinige hier ter neder schreven, opdat deze schoone vrucht van zijnen zoo welbesteden tijd meer algemeen gekend en gewaardeerd mogt worden. Wij wenschen den jeugdigen letterheid met zijnen welvolbragten arbeid, en den Hoogleeraar, aan wien dezelve werd opgedragen, met zulk eenen leerling geluk, en erkennen volgaarne, dat dit geschrift ons in de overtuiging heeft versterkt, dat galenus te regt geschreven heeft: Πάντων τῶν καλῶν ὁ Ι῾πποκράτης ἡμῖν ἡγεμών ἐστι.

D.


v.d. br.





Archief voor den Aziatischen Braakloop en al wat daartoe betrekking heeft in de Stad en Provincie Utrecht, onder goedkeuring der Hoofd- en Districts-Commissiën in de zaak der Cholera, en medewerking van N.C. de Fremery, B.F. Suerman, J.J. Wolterbeek, F.S. Alexander, A. Numan, J.L.C. Schroeder van der Kolk, L.C.E.E. van Cooth, G. Greeve en andere Geneeskundigen uitgegeven door P.J.J. de Fremery, Med. Dr. en Hoogleeraar. Iste en IIde Stuk. Te Utrecht, bij van Paddenburg en Comp. 1832, 1833. In gr. 8vo. VIII, 89 bl. f 1-20.

Deze beide stukjes behelzen: I. Een overzigt der maatregelen tegen de Cholera in de provincie Utrecht genomen, medegedeeld door den Hoogl. b.f. suerman. II. Verslag van hetgeen binnen de stad Utrecht gedaan is voor de geneeskundige verzorging en verpleging van Cholera-zieken, opgemaakt door den Hoogl. p.j.j. de fremery. III. Ziektegeschiedenissen. IV. Berigten omtrent het ontstaan en de verspreiding van de Cholera; statistieke opgaven; weerkundige waarnemingen, enz. V. Eenige Bijlagen, meerendeels betrekking hebbende op de Geneeskundige Politie, enz. VI. Overzigt van hetgeen te Utrecht gedaan is voor de geneeskundige verzorging der Cholera-zieken onder het Garnizoen of in de aldaar gevestigde Hospitalen, door Dr. f.s. alex-
{==251==} {>>pagina-aanduiding<<}
ander. VII. Het Cholera-Hospitaal te Utrecht, geschetst door Dr. n.p. visscher, Geneesheer in hetzelve. VIII. Bijvoegselen, behoorende tot het verslag omtrent de verpleging en verzorging van Cholera-zieken, door den Hoogl. p.j.j. de fremery. IX. Ziektegeschiedenissen. X. Berigten omtrent het ontstaan en de verspreiding van de Cholera; statistieke opgaven; weerkundige waarnemingen, enz. XI. Bijlagen van gelijke strekking en aard als die van het eerste Stukje. - Eindelijk zijn, zoo wel bij het eerste als tweede, eenige Tabellen of Staten gevoegd, ter opheidering van den gang der Epidemie strekkende, of van meteorologischen inhoud.
Uit deze opgaaf blijkt, dat dit Archief voor eigenlijke beoordeeling minder vatbaar is, althans zonder met plaatselijke en tijdelijke omstandigheden bekend te zijn. Stukken als deze kunnen, zoo zij met waarheidliefde en onpartijdigheid gesteld zijn, waaraan Recensent geenszins twijfelt, tot bouwstoffen dienen voor eene Geschiedenis der Epidemie in ons Vaderland, welke eerst dán gelijk het betaamt verwacht kan worden, wanneer de opgewondene gemoederen bedaard zijn. Met den wensch, dat die tijden spoedig mogen aanbreken, nemen wij afscheid van dit welingerigte Archief voor den Aziatischen Braakloop.






Bouwstoffen voor het contagieuse der Aziatische Cholera, uit verschillende Schrijvers bijeenverzameld, met een Brief aan Dr. C.G. Ontijd, Ridder, Geneesheer te 's Hage enz., door F. van der Breggen, Cornz., Med. Dr. en Hoogleeraar te Amsterdam. Iste Stuk. Te Amsterdam, bij Gebr. Diederichs. 1832. In gr. 8vo. 134 Bl. f 1-40.

Het moet voor den leek in de Geneeskunde eene vreemde zaak zijn, Artsen over eene ziekte, welke reeds meer dan 15 jaren geheerscht en de beschaafdste gedeelten van Europa bezocht heeft, nu nog te hooren twisten, of dezelve al dan niet besmettelijk zij; en niet te onregt mag men beweren, dat de Cholera der goddelijke kunst een stoot gegeven heeft, waarvan zij in geen 15 jaren bekomen zal. Evenwel men moet haar niet te hard vallen. Heeft niet hetzelfde verschijnsel in alle andere wetenschappen plaats? De Godgeleerdheid, b.v., heeft zij, na een onderzoek van meer dan

{==252==} {>>pagina-aanduiding<<}
18 eeuwen, opgehouden verschil van gevoelens aan te kweeken over punten, waaromtrent de Bijbel, naar het oordeel van menig niet godgeleerd lezer, zich niets onduidelijk verklaart? Dat de Regtsgeleerdheid aan hetzelfde euvel mank gaat, leert ons de dagelijksche ondervinding: het verschil van adviezen over eene en dezelfde zaak; de twisten, zoo wel over de lex scripta, als over die hoogere wetten van Natuur- en Volkenregt, welke den grondslag van de eigenlijk wijsgeerige Regtsstudie uitmaken. En dat de beschaafde Letteren geene uitzondering op den regel maken, weet een iegelijk, die zich de oorlogen der Litteratoren te binnen brengt, en wien de meesterachtige toon in de ooren klinkt, op welken de eene school zich over de andere uitlaat.
Maar, wat is de reden, dat men over punten, die schijnbaar niet zoo moeijelijk te bepalen zijn, jaren achtereen en met de meeste hevigheid en volharding de pen kan voeren? Is dit altijd, is het voornamelijk in de moeijelijkheid der zaak gelegen? o Neen! Waarin dan? Wij willen dit eens op ons gemak onderzoeken.
De mensch brengt met zich eene vatbaarheid ter wereld, om waarheid te zien en te erkennen. Die vatbaarheid evenwel moet vlijtig gecultiveerd worden, of er komt niets van. Nu brengt hij met die vatbaarheid een ander beginsel seminium met zich mede; het is dat, om zichzelven lief te hebben en alles met zichzelven in rapport te brengen. Die beide groeijen op. Het laatste echter veel tieriger en weliger dan het eerste: want ouders en vrienden brengen het gedurig eten aan, en het krijgt den ganschen dag voedsel in overvloed. Het andere moet leven en wassen van de klieken van zijn' broeder; en, terwijl het dus gewoonlijk een mager en teeder spruitje blijft, wordt deze een forsch gespierde knaap, die broêrlief in alles de wet stelt, en, zoo hij al eens het waagt zijne stem tegen dezen te verheffen, hem door slagen en geweld tot zwijgen brengt, en niet rust, alvorens hij hem in alles tot een jabroêr gemaakt heeft. En vandaar, lieve Lezers! van dien ongelijken kamp tusschen waarheidliefde en eigenliefde, dat het ons, arme stumpers, zoo bezwaarlijk valt, waarheid te zien en te onderscheiden van hetgeen ons troetelkind ons voor waarheid opdischt.
Past men nu het gezegde toe op de twisten over het contagium in de Cholera, men zal zien, hoe verbazend magtig ook in dezen de dwingelandij van het Egoïsme zich heeft

{==253==} {>>pagina-aanduiding<<}
laten gelden. Hier was het de zucht, om met den tijd mede te gaan en voor liberaal te gelden bij de anti-contagionisten, of die, om voor regtzinnig in de leer gegroet te worden bij de contagionisten; daar waren het eigenbelang, baatzucht, handelsbetrekkingen, die zich in het spel mengden; ginds waren het de uitspraken van het Gouvernement, het gezag van groote namen, of eindelijk de tooverwoorden van cosmisch-tellurisch, of bij anderen het streelend gevoel van zich van den grooten hoop te onderscheiden, die der menschen oordeel omkochten, en op die wijze ging doorgaans de waarheid verloren. Voor hem, die kalmte genoeg bezit, om den strijd aan te zien, zonder zich om de uitkomst te bekommeren, valt er uit dezen twist wederom veel menschenkennis op te zamelen, en zal het, in weerwil van al dat gedruisch en getier, welligt minder moeijelijk zijn, de zachte stem der waarheid op te merken. Wij raden hem, met deze of dergelijke overdenkingen de schriften van beide partijen te lezen, de daadzaken te toetsen, de redeneringen van beide kanten te bepeinzen, en bij dat alles den invloed van tijd, plaats, betrekkingen en persoonlijkheid niet uit het oog te verliezen. Want menigmaal is het van nog meer aanbelang, te weten, door wien iets gezegd is, dan wat er gezegd is.
Wij hebben hier voor ons Bouwstoffen voor het contagieuse der Aziatische Cholera, verzameld door eenen voorstander van het contagium, welke evenwel over het algemeen in een' gematigden toon zijn voorgedragen. Ondertusschen ook hier straalt nu en dan de invloed van 's mans persoonlijke betrekkingen door, als in de geuite meening over de geldigheid der verklaring van het Koninklijk Nederlandsch Instituut, op welks bezit zich met regt de Hoofdstad verheft; eene geldigheid, waaromtrent menige niet ongegronde twijfeling zoude kunnen ontstaan. Doch, dit daarlatende, gelooven wij, dat deze wijze van de zaak te behandelen, door namelijk het vóór en tegen bijeen te brengen, meest geschikt is, om tot eindelijke beslissing te geraken; om welke reden wij den wensch niet onderdrukken kunnen, dat of de Hooggeleerde Schrijver zelf, of een ander, ook bouwstoffen voor het tegenovergestelde gevoelen bijeenbrenge; waarbij dan tevens naauwkeurige citatiën van de bronnen, uit welke men geput had, zouden moeten gevoegd worden,

{==254==} {>>pagina-aanduiding<<}
om ze aldus telkens, als 't noodig was, te kunnen raadplegen; iets, hetgeen het onderzoek merkelijk zoude verligten.
Recensent, die in de gelegenheid was, eene groote menigte Choleralijders te zien en den aard der ziekte waar te nemen, twijfelt wel niet aan derzelver besmettelijkheid, voor welke zoo vele facta spreken, en was al dadelijk door het Oostersche, het geheel vreemde aanzien der ziekte, hetgeen zij na zulk een' langen togt onveranderd bewaard had, te zeer getroffen, om aan eene evolutio spontanea, onder begunstigende omstandigheden, geloof te kunnen hechten. Maar hij is, van den anderen kant, met zijn eenmaal opgevat gevoelen niet zoo zeer ingenomen, dat hij hetzelve voor altijd bezworen zou hebben, of voor alle latere overtuiging onvatbaar zou zijn. Integendeel, hij erkent volgaarne, dat veel vreemds en bijzonders deze raadselachtige ziekte aankleeft, hetgeen haar van de overige besmettelijke Epidemiën verschillen doet; dat zij aanvankelijk miasmatisch geweest en eerst later contagieus geworden is, en wat dies meer zij. Waarom hij een nader en opzettelijk onderzoek van dit gewigtig vraagstuk in 't geheel niet overtollig rekent, maar met welgevallen iedere poging daartoe te gemoet ziet. Uit dit oogpunt acht hij deze bijdragen inzonderheid alle aanbeveling waardig. Zij zijn bijeengebragt door de hand van eenen Autheur, die, zoo verre wij weten, de eerste was, welke onzen landaard met de litteratuur der Cholera bekend maakte, en door talrijke schriften bij het Nederlandsch publiek vermaard is. Mogten ook deze vruchten van zijne milde pen in veler handen komen, en daardoor den geachten Schrijver aansporen, om op het ingeslagen pad met denzelfden ijver voort te gaan, en zijne landgenooten met daad en voorbeeld tot de overweging van dit allerbelangrijkst onderwerp op te wekken!






Brief aan den W. Ed. Z.G.H. Julius Vitringa Coulon, Med. Doct. enz., aangaande deszelfs Betoog over de noodzakelijkheid, om tegenwoordig dadelijk gepaste en krachtdadige middelen te gebruiken, wanneer men door hop (?) gepaard met brakingen en buikpijn (?) wordt aangevallen, en men niet terstond geneeskundige hulp kan bekomen, door

{==255==} {>>pagina-aanduiding<<}
H.J. Schouten, Med. Dr. Te Amsterdam, bij L. van Es. 1832. In gr. 8vo. 22 Bl. f : - 30.

Voor een' gewonen brief nog al uitvoerig, doch voor het publiek bestemd, in vergelijking van den titel, nog al niet uitgebreid. Wij verzoeken verschooning, om den reeds zeer uitgedijden titel, de waardigheden van den Heer coulon te hebben voorbijgegaan. Genoeg bekend, behoeft zijn Ed. derzelver vermelding niet.
Men heeft uit het werk van den Heer schouten (Ontleed-, natuur- en ziektekundige Onderzoekingen, aangaande den aard en de geneeswijze van de Cholera) reeds kunnen opmaken, dat zijn Ed. een voorstander is van zeker door hem aldaar genoemd Bataviasch Choleradrankje (bl. 101). Dit drankje schijnt volmaakt overeenkomstig te zijn met het drankje van den Heer coulon, en zoude doot den Heer schouten met even veel vertrouwen toegediend worden. Deze Collegas schijnen het dus eens te zijn en elkander wel te verstaan!
Het ware wel der moeite waardig, den Heer schouten voet voor voet bij zijne redeneringen te volgen; maar dan werd onze Recensie een tweede brief van welligt niet minder bladzijden, en het zoude iets van de Polemiek weg kunnen krijgen, en dat wel om een Choleradrankje, hetwelk wij (dit moet er uit!) geschikt voor Batavia, maar minder nuttig voor onze landstreek hielden en houden, vooral daar wij nu bij ondervinding kunnen medespreken. Daarenboven, gebrek aan dadelijke geneeskundige hulp (bl. 4) was hier niet zoo zeer te vreezen als in de Indiën, en is voor de welgezinden ook genoeg geweest. Ten andere achten wij de giften laudanum te sterk voor onze gewesten, veel te sterk, om die maar zoo onbepaald in handen van den leek te geven en er mede om te springen, in afwachting van geneeskundige hulp, die, wanneer zij kwam, niet meer zoude kunnen verhelpen hetgeen door eene te groote gift van een zoo krachtig middel reeds konde bedorven zijn; en zulk een middel wordt door eenen Geneesheer aangeraden!
Omtrent de gift van het laudanum verschilden velen in gevoelen van den Heer coulon. Hoezeer ook wij het met hem in dit opzigt niet eens zijn, keuren wij echter alle onheusche uitvallen tegen zijn Ed. af, en vereenigen ons niet met dezulken, die zoo deden. Maar ook niet met den

{==256==} {>>pagina-aanduiding<<}
Heer schouten, wanneer hij de Faculteits-Heeren, de onuitsprekelijke Vernuften en de halve Goden voor den regterstoel des publieks daagt; ook niet, wanneer hij de snoevers op hunne gelukkige uitkomsten met andere middelen bestraft (bl. 2), en voor zich alleen de goede uitkomsten met het Choleradrankje wil behouden. Dat is niet heusch! plagten wij vroeger onder het knikkeren te zeggen, wanneer een enkele zich alle stuiters dacht toe te eigenen. Doch, terwijl wij nog de spelen onzer kindsche dagen gedenken, gevoelen wij thans te sterker, dat magtspreuken alleen eene onkundige menigte verleiden en verschrikken, en wel aan kinderen, maar niet aan volwassenen in de kunst gedebiteerd kunnen worden!
Wij zouden op onze beurt ook kunnen vragen: wat is beter, dat duizende (?) zieken vergaan onder het gebruik van kamillenthee en koud gekookt water (?), of in eene doodelijke slaapzucht vervallen door overgroote giften laudanum. Maar, telt men der menschen levens bij getallen? (bl. 4.)
De Professor te Groningen, op wien men het zeer geladen schijnt te hebben, moge in zijne teregtwijzing al of niet heusch geweest zijn; hem behoefde echter geen Profetische geest in te blazen, dat het middel goed in de Oostindiën, maar hier te lande niet zoo was. Verandert de luchtsgesteldheid niets in den aard der ziekte? De Heer schouten, die, in zijn reeds vermelde werk, van alexander trallianus, van den Hymnus aan mercurius spreekt, zal toch in de werken van hippocrates geen vreemdeling zijn, en die dacht er anders over; vergelijk het boek de aëre, aquis et locis.
Dan, ook wij zeggen: genoeg hiervan! de waarheid zal voorzeker eenmaal zegepralen. Wij voegen er bij: zij heeft reeds gezegepraald; en evenmin als wij de door ondoelmatige giften opium verlorene menschenlevens liefdeloos ter verantwoording zouden laten komen van hen, die door eene welgemeende, maar niet voorzigtige aanprijzing van zulke drankjes onkundigen in gevaar gebragt hebben, evenmin willen wij het anathema van den Heer schouten voor uit overtuiging gesproken houden. In drift is men niet altijd van voorbarigheid vrij te spreken, bl. 21. Het eenvoudige, bl. 22, het simplex veri sigillum, is ons onder elke gedaante heilig; maar ook slechts dit eenvoudige.






{==257==} {>>pagina-aanduiding<<}

Centraal Amerika, uit een geschiedkundig, aardrijkskundig en statistiek oogpunt beschouwd, door J. Haefkens, oud Consul generaal der Nederlanden in die Republiek. Met Kaart en Platen. Te Dordrecht, bij Blussé en van Braam. 1832. In gr. 8vo. 488 Bl. f 4-80.

Men ontvangt hier een zeer belangrijk werk, over een der nieuwe Amerikaansche Gemeenebesten, door dan te Guatemala gevestigd geweest zijnde Consul-generaal der Nederlanden, haefkens, die door Zijne Majesteit met eene belangrijke zending in deze nog weinig bekende streken vereerd is geweest, en door een driejarig verblijf aldaar, als ooggetuige der gedurende dien tijd voorgevallene gebeurtenissen, voorzeker meer dan iemand in staat was, om ons daarmede nader bekend te maken, en om tevens vele aardrijkskundige en statistieke opgaven over dat door de Natuur zoo mild bedeelde land aan te teekenen.
Wij meenen, dat de Heer haefkens, door de uitgave van dit werk, aan de wetenschappen eene wezenlijke dienst bewezen heeft. Hetzelve bevat twee afdeelingen, waarvan de eerste de geschiedenis, en de andere de aardrijkskundige en statistieke aanteekeningen bevat, welke laatstgenoemden inzonderheid voor de kennis van dit deel der Nieuwe Wereld eene bijzondere opmerking verdienen; terwijl er eindelijk, als aanhangsel, nog een berigt nopens de Engelsche kolonie Belize is bijgevoegd.
Na eene korte inleiding vangt de geschiedenis aan, na de verovering van Mexico door ferdinand cortez, en men verkrijgt een vlugtig overzigt van de oude geschiedenis des lands, waarbij de lezer ondersteld wordt, met die van de ontdekking van Amerika en de verovering van Mexico bekend te zijn. Nadat de Schrijver ons nader bekend heeft gemaakt met de wijze, hoe de Spanjaarden zich gevestigd hebben in die gedeelten des lands, waaraan zij den naam van Onderkoningrijk van Guatemala gegeven hebben, en tevens met hunne wijze van bestuur, den staat der bevolking, de verschillende menschenrassen, enz. worden wij weldra gebragt tot het jaar 1811, wanneer voor het eerst de kreet der onafhankelijkheid te St. Salvador is opgegaan. Eene schets der opvolgende Besturen brengt ons tot het jaar 1821,

{==258==} {>>pagina-aanduiding<<}
wanneer de onafhankelijkheid openlijk werd afgekondigd, 't welk men als een noodzakelijk gevolg van die van Mexico en Columbia beschouwen moet.
Na de bijeenroeping van een eerste Congres, verklaarde de meerderheid zich voor eene vereeniging met Mexico, 't welk echter te St. Salvador eenen openlijken tegenstand ondervond; doch men moest er zich in 1823 aan onderwerpen, en de inlijving in het nieuwe Mexicaansche Keizerrijk werd daarmede voltooid.
De val van iturbide had ook de wederafscheiding der Guatemaalsche provinciën van Mexico ten gevolge, en op den 1 Julij 1823 verklaarden de vereenigde provinciën van Tusschen-Amerika zich vrij en onafhankelijk, zoo wel van Spanje, als van Mexico en van iedere andere Mogendheid, terwijl de de facto plaats gehad hebbende vereeniging met Mexico voor onwettig en afgeperst verklaard werd; en het is hier, dat, naar onze gedachten, een nieuw tijdvak voor deze jonge Republiek aanvangt, welker geschiedenis ons verder een droevig tafereel van verwarring en burgeroorlog aanbiedt, waarvan het einde misschien nog verre verwijderd is.
De maatregelen der nieuwe Regering waren in eenen liberalen zin, waaronder men echter met smart de uitsluiting van alle andere Godsdiensten behalve de Roomschkatholijke moet opmerken; terwijl voorts, na de verkiezing van het Uitvoerend Bewind, de Mexicaansche troepen naar Mexico terugkeerden.
Een weinig belangrijk oproer, dat reeds in het volgende jaar te Guatemala uitbrak, doch weldra te niet liep, gaf aanleiding tót wederlosbarsting van den afkeer tusschen Guatemala en St. Salvador; een haat, die als een der grootste oorzaken van den burgeroorlog wordt aangemerkt.
St. Salvador zond nu, onder voorwendsel van hulp te verleenen, eene krijgsmagt naar Guatemala; en, hoewel men derzelver intogt trachtte te beletten, trok deze (alle tegenstand vruchteloos zijnde) binnen Guatemala.
De Schrijver verhaalt ons nu de handelwijze van rivas, den bevelhebber der Salvadorsche troepen, en hoedanig men zich eerst na vele pogingen op zekere voorwaarden van deze ongenoodigde gasten kon ontslaan. De provinciale deputatie te St. Salvador had intusschen deszelfs onafhankelijk gezag hernomen, tot dat er eene bepaalde staatsregeling zou zijn vastgesteld.

{==259==} {>>pagina-aanduiding<<}

Nadat de provinciën Honduras, Nicaragua en Costarica zich met de Republiek vereenigd hadden, werd nu den 1 October 1824 de verklaring der volstrekte onafhankelijkheid vernieuwd, behalve de provincie Chiapa, welke zich bij Mexico had gevoegd. Men behandelde nu de vraag, of de grondslagen der staatsregeling centraal of federaal zouden zijn; de meerderheid verklaarde zich voor het laatste. De Republiek bestond nu uit vijf federative Staten, ieder op zichzelve souverein en onafhankelijk, met een algemeen Congres, van één lid voor iedere 30,000 inwoners. De Constitutie was op de leest van die der Vereenigde Staten geschoeld, doch bevatte nog meerdere democratische beginselen, hoewel de beide volken zeer in zedelijken toestand verschillen. De werkzaamheden der eerste constituérende vergadering, welke in Januarij 1825 hare zittingen sloot, worden, hoewel dikwijls onuitgevoerd blijvende, door den Schrijver in het algemeen voor verdienstelijk gehouden. De erkenning der Republiek door Mexico ging gepaard met de verklaring, dat de provincie Chiapa daartoe niet behoorde, 't welk nog een verschil tusschen de beide Regeringen uitmaakt. Het eerste federale Congres werd den 6 Februarij 1825 ingehuldigd. Thans volgt een kort verslag der geboudene aanspraken, van de merkwaardigste decreten in dien tijd genomen, de benoeming van Consuls en het sluiten van traktaten met Columbia en Noord-Amerika. Het voorgevallene met de verkiezing van den President arce merkt de Schrijver aan, als eene groote oorzaak van den burgeroorlog te zijn geweest; schoon men beweert, dat de oorlog, uit haat der provinciën tegen de hoofdstad, evenwel zoude ontstoken zijn. Het Congres, dat door den Schrijver geoordeeld wordt
minder ijver dan de eerste constituérende vergadering betoond te hebben, versterkte, door de beslissing van een vraagstuk, uit het federalismus voortspruitende, niet weinig den haat der provinciën tegen de hoofdstad. - De Schrijver staat hier een oogenblik stil, en beredeneert het afgehandelde tijdvak, terwijl hij een droevig tafereel van den staat van zaken ophangt.
Bij het Congres van 1826 verkreeg de liberale partij de overhand. Wij vinden hier de verslagen van den President, der Ministers en de voornaamste decreten behandeld; terwijl wij onder anderen hier opmerkten het verleende Octrooi tot een kanaal tusschen de beide Wereldzeeën, dat echter een bloot koopmansontwerp was, en zoo min als andere eenig

{==260==} {>>pagina-aanduiding<<}
gevolg heeft gehad. Dit Congres wordt geoordeeld nog minder veerkracht dan het voorgaande betoond te hebben; terwijl de zaden van tweedragt zich meer en meer ontwikkelden. Wij merken hier op, het openbaar gehoor van eenen Commissaris der Nederlanden, en van den Consul-generaal, dat in dezen tijd heeft plaats gehad. - Tot hiertoe heeft de Schrijver ons met de algemeene gebeurtenissen der Republiek bezig gehouden; hij slaat nu een' blik op die van iederen Staat afzonderlijk.
Vooreerst behandelt hij de gebeurtenissen in den Staat van St. Salvador, welke als de zetel van het liberalismus (dat evenwel meest uit haat tegen Guatemala bestond) moet worden aangemerkt. Vervolgens krijgt men een verhaal van hetgeen er in den Staat Nicaragua is voorgevallen, welks onlusten zeer ingewikkeld en verward zijn geweest. De gebeurtenissen in de Staten van Honduras en Costarica waren van minder belang, en de laatste provincie wordt in dit op zigt als de gelukkigste van het Gemeenebest aangemerkt. De gebeurtenissen in den Staat Guatemala zijn veelal dezelfde als die der algemeene Regering geweest. - De Schrijver keert, na dit overzigt van iederen Staat afzonderlijk, tot de algemeene geschiedenis der Republiek terug.
Er bestonden in 1826 drie partijen, die elkander eenen onderlingen haat toedroegen; de Anti-constitutionelen of Servilen, de Guatemaalsche liberalen, en de Salvadorsche liberalen. De aard en de bedoelingen dezer partijen worden ons hier verklaard, waarbij wij de karakterschetsen krijgen van, en het voorgevallene met twee personen, raoul en perks, beiden gewezene Fransche Officieren, de laatste evenwel een Engelschman van geboorte, welke beiden een belangrijk aandeel in de gebeurtenissen dezer Republiek hebben gehad. De verbittering der verschillende Besturen vermeerderde meer en meer, en de daaruit voortgevloeide gevangenneming van den Chef des Staats Guatemala, door den President, was het begin van een treurig tijdvak, en van dien tijd af aan heerschten er despotismus en burgerkrijg. De President riep nu, op eigen gezag, een Congres in dubbelen getale bijeen. De Schrijver geeft ons hier eenige redeneringen voor en tegen deszelfs wijze van handelen, en meent, dat er aan beide zijden overdrijving heeft plaats gehad, en dat hij door de omstandigheden is medegesleept. Het oude Congres en het Geregtshof van den Staat erkenden

{==261==} {>>pagina-aanduiding<<}
de decreten van den President niet; terwijl dit een en ander een' grooten indruk te St. Salvador te weeg bragt, waar men de krijgsmagt vermeerderde.
De Schrijver verhaalt ons verder het voorgevallene te Quezaltenango, waar de gezagvoerders van den Staat Guatemala zich bevonden, en den wreedaardigen moord van den Vice-chef flores; terwijl aldaar, na wederzijdsche voor- en nadeelen der partijen, de door den President onder cascaras afgezondene krijgsmagt de bovenhand verkreeg, en de rust hersteld werd. De President decreteerde tot de nieuwe verkiezingen, en er werd een nieuwe Chef des Staats verkozen, mariano de aïcinena, die mede eene voorname rol in de volgende gebeurtenissen gespeeld heeft.
Het gedrag der Salvadorsche gezagvoerders is moeijelijk te verklaren; zij riepen zelve eene vergadering bijeen te Aguachapa. Niettegenstaande nu St. Salvador, Nicaragua en Honduras het decreet van den President hadden afgekeurd, hadden de verkiezingen voor een buitengewoon Congres echter plaats; geen der beide Congressen is evenwel werkzaam geweest.

(Het vervolg en slot hierna.)





A new Dictionary of the English and Dutch Language; to which are added: a catalogue of the most usual proper-names and a list of the irregular verbs. Part I. pag. 684, Part II. pag. 1211. Nimmegen, published by J.F. Thieme (out of the fund of H.C.A. Thieme). f 10 - :

Van dit Woordenboek is men, blijkens een der voorberigten, de bewerking grootelijks verpligt aan den Heer d. bomhoff, h. zoon, die een gedeelte van het eerste en het geheele tweede deel vervaardigde. Reeds eenige jaren geleden zag het eerste deel het licht, en werd in onderscheidene tijdschriften gunstig beoordeeld, terwijl het tweede eerst veel later verscheen. Het oogmerk van den zamensteller was, om een Woordenboek te geven, dat den middelweg hield tusschen de Zakwoordenboeken, gelijk dat van janson, en het uitgebreide werk van holtrop, die beide voor den eerstbeginnenden leerling minder geschikt zijn. Naar het oordeel van Recensent, die gedeeltelijk deze Woorden-
{==262==} {>>pagina-aanduiding<<}
boeken heeft doorbladerd, gedeeltelijk ze met de artikels uit holtrop heeft vergeleken, en in de gelegenheid was, om ze dadelijk te gebruiken, is de vervaardiger hierin niet ongelukkig geslaagd. De leerling zal zelden te vergeefs een woord zoeken, en vindt gewoonlijk bij hetzelve genoegzame verklaring, ook bij het kleinere aantal van spreekwijzen, dat men heeft opgenomen. Wijselijk is de verzamelaar met deze laatsten wat ruimer geweest in het tweede deel, dat het Hollandsch en Engelsch bevat, omdat dit bij het gebruik op de scholen, bij het vertalen in het Engelsch, voor den leerling noodig en bijna onmisbaar is. Over het geheel zijn de opgegevene spreekwijzen goed vertaald, de beteekenissen der woorden duidelijk opgegeven, en mogen wij het gebruik van deze Woordenboeken allezins aanprijzen. Eene goede eigenschap mag ook gerekend worden, dat men in het tweede deel bij de Engelsche werkwoorden vrij geregeld het voorzetfel vindt aangeduid, hetwelk zij in den opgegeven zin regeren. In het besparen van ruimte is men in een enkel opzigt te ver gegaan, en in een ander is de regel der spaarzaamheid niet genoeg in het oog gehouden. Minder goed en gemakkelijk,
namelijk, oordeelt Recensent, dat de Engelsche woorden, in het eerste deel, die en als zelfstandige naamwoorden, en als werkwoorden voorkomen, on der ééne rubriek zijn gebragt; b.v. coast, kust, en to coast, langs de kust varen. Waarom deze twee woorden niet afzonderlijk geplaatst, zoodat de leerling het bedoelde met een' enkele oogopslag vond? Men is zich hierin ook niet overal gelijk gebleven; b.v. contract en to contract staan afzonderlijk. Wat men in dit opzigt verloor aan beknoptheid, ware in het tweede deel gemakkelijk te herwinnen geweest, wanneer men de voorleden deelwoorden had weggelaten, die bij de onregelmatige werkwoorden opzettelijk worden vermeld. Zooveel Hollandsch verstaat de leerling toch wel, die op onze scholen aan het Engelsch begint, dat hij geene teregtwijzingen noodig heeft, als deze: Afgebeden, zie afbidden; Afgebeten, zie afbijten, enz. Deze ontwijfelbare pleonasmen waren bij eenen mogelijken herdruk gemakkelijk te vermijden. Zij nemen echter niets weg van het nuttige gebruik dezer Woordenboeken, die wij hopen, dat velen van dienst mogen zijn. De uitvoering is zeer goed: papier, letter en druk bevelen zich aan, en de prijs is, naar gelange van het groot aantal bladzijden (bijna

{==263==} {>>pagina-aanduiding<<}
1900), niet te hoog gesteld. De uitgever vinde door ruim vertier zijne moeiten en kosten beloond!





Tijdschrift voor algemeene Munt- en Penningkunde, uitgegeven door P.O. van der Chijs. Iste Stuk. Te Leiden, bij J.C. Cijfveer. 1833. In gr. 8vo. 92 Bl. f 1-40.

Met genoegen ontvangen wij dit stukje van den vlijtigen en kundigen van der chijs, hetwelk als punt van vereeniging tot het ontvangen en mededeelen van berigten voor liefhebbers der munten en penningen moet dienen. Het bevat meer uitgebreide verhandelingen en kortere berigten en mededeelingen. De eerste verhandeling is ter inleiding zeer gepast, en bevat eene vertaling van des beroemden ecklel's overzigt der oude penningkunde. Voor den leek in die wetenschap geeft het een vrij voldoend verslag der noodigste kundigheden, om een oppervlakkig denkbeeld van Grieksche en Romeinsche munten te leeren verkrijgen. Vreemd kwam het ons voor, dat er aan het bestaan van het ijzeren geld te Sparta, hetwelk door alle Schrijvers over dat onderwerp vermeld is, getwijfeld wordt (bl. 5). Dat die munten niet meer bestaan, wordt door den Schrijver terstond daarna opgehelderd, namelijk om den roest. Waarom de munten der Romeinen vóór die der Grieken vermeld worden, begrijpen wij niet. Op bl. 13 staat eene erge drukfout. ‘De drachme der Grieken werd voor gelijkwaardig met den sestertius der Romeinen gehouden.’ Lees denarius; want een obolus stond omtrent gelijk met onzen stuiver, en zes daarvan maakten eene drachme uit, gelijk vier sestertiën (elk van anderhalven stuiver) eenen denarius uitmaakten. Het vervolg der redenering bewijst dit ook. Deze verhandeling zal vervolgd worden. - Het tweede stuk is eene zeer belangrijke verhandeling des Verzamelaars van het Tijdshrift, die zijne kunde, zoo wel van munten en penningen, als van de Vaderlandsche Geschiedenis, daarin zeer voordeelig ten toon spreidt. Zij loopt over het Karakter der Nederlanders,
bijzonder gedurende den tachtigjarigen Oorlog, blijkbaar uit hunne Gedenkpenningen. Een aangenaam onderwerp. De Redenaar toont eerst uit de voorhandene penningen aan, hoe sommige uit de Spaansche tijden van de hoop getuigen, om met Koning filips, behoudens verwijdering zijner kwa-
{==264==} {>>pagina-aanduiding<<}
de raadgevers, te onderhandelen; - hoe andere bewijzen, dat men, toen de Koning eindelijk was afgezworen, en reeds vroeger, de geheele verwachting op den Prins van Oranje vestigde, en in dezen eenen steun verwachtte, gelijk naderhand in zijne Zonen maurits en frederik hendrik. In de derde plaats getuigen de gedenkpenningen van haat tegen geloofsdwang en zucht naar redelijke vrijheid; in de vierde, van voorzigtigheid en gegrond wantrouwen op de listen van een' verraderlijken vijand, gepaard met onwrikbare standvastigheid en vrees voor geveinsde onderhandelingen (waarbij men echter niet moet vergeten, dat men toen Frankrijk of Engeland, of beide tevens, tot Bondgenooten had, en niet, zoo als tegenwoordig, tot vijanden). Daarbij verlangde men doorgaans vurig naar een' eerlijken vrede, doch meest omtrent den tijd van het Gentsche verdrag, het twaalfjarig bestand, of den Munsterschen vrede. Eindelijk zijn zeer vele penningen aandoenlijke bewijzen van de godsdienstige en hartelijk vrome stemming onzer landgenooten tijdens die zware bezoekingen. Aan God werd van alles de eere gegeven. Ten slotte van dit doorwrochte stuk, hetwelk den Heer van der chijs waarlijk eere aandoet, lezen wij met smart, dat reeds vijftig fraaibewerkte penningen door de snoode Belgen overal verspreid zijn, om hunne omwenteling te verheffen en de Hollanders te schandvlekken; terwijl men van onzen kant zoo schraal is, om de voor ons roemrijke tijdstippen onzer
dagen te gedenken. Nogtans volgt onmiddellijk op deze verhandeling eene lijst der gedenkpenningen, op de Munt te Utrecht geslagen, en de gebeurtenissen onzer dagen moetende vereeuwigen. Ongelukkig zijn de meeste betrekkelijk op dat heillooze huwelijk tusschen België en Nederland, hetwelk door de bijkomende omstandigheden zijner verbreking niet minder noodlottig is, dan door zijne sluiting, alsmede op de (jammerlijke) vereeniging zelve in 1815, en de inhuldiging des Konings in het ondankbare Brussel. Voorts zijn er nog penningen op de instelling der Willemsorde en de overwinning bij Palembang, te aangenamer, omdat zij uitsluitend door bewoners der Vereenigde Nederlanden bevochten is. In November 1830 werd (vrij kwalijk) het tijdstip gekozen, om eenen penning te slaan ter gedachtenis van de invoering der Nederlandsche Grondwet in September 1825, die juist toen geschonden was, en nu in het Noorden nog wel veranderingen zal moeten

{==265==} {>>pagina-aanduiding<<}
ondergaan. Er zijn ook nog medailles van oude stempels geslagen, namelijk van filips II, m.h. tromp, de ruiter en b. bekker (welke drie hier in slecht gezelschap zijn). Voorts zijn nog gedenkpenningen op den heldendood van van speyk voor 's lands rekening en onder opzigt van het Koninklijk Instituut vervaardigd, en op de algemeene Volkswapening. Eindelijk vindt men nog de afbeelding en beschrijving van eenen (slechten) begrafenispenning voor een Leydsch Student, die in 1672 voor het Vaderland sneuvelde, en eene mededeeling van den Heer groebe wegens eene verhandeling, bij de Brusselsche Akademie vóór twee jaren ingezonden, over de gouden en zilveren muntspeciën der Nederlanders, van het begin der 16de Eeuw tot alba en isabella toe; voorts aankondigingen en wetenschappelijke berigten.
Wij wenschen van harte, dat een genoegzaam vertier den Heer van der chijs tot de voortzetting van dit Tijdschrift moge aanmoedigen.


Amsterdamsche Studenten-almanak voor 1833. Te Amsterdam, bij R. Croese. In kl. 8vo. 143 Bl. f 1-50.


De Vaderlandsliefde, Dichtstuk door H.H. Rlijn, Ridder, enz. Te Amsterdam, bij J. van der Hey en Zoon. In gr. 8vo. 36 Bl. f : - 30.


Aan de Nederlandsche Helden, op de Citadel van Antwerpen en in derzelver omtrek gesneuveld, enz. Door Mr. M.C. van Hall. Te Amsterdam, bij J. van der Hey en Zoon. In gr. 8vo. 15 Bl. f : - 25.


Chassé op het puin der Citadel van Antwerpen; door C. Loots, Ridder, enz. Te Amsterdam, bij J. van der Hey en Zoon. In gr. 8vo. 4 Bl. f : - 10.


Nederland in gebed tot God, op den algemeenen Bededag. Door A. Beeloo. Te Medemblik, bij L.C. Vermande. In gr. 8vo. 8 Bl. f : - 20.


Het Kasteel van Antwerpen en vroegere Krijgstooneelen in Zangen. Door P.P. Roorda van Eysinga. Te Kampen, bij K. van Hulst. In gr. 8vo. 47 Bl. f : - 60.



{==266==} {>>pagina-aanduiding<<}
De Landstorm, Volkslied, door denzelfden. Te Kampen, bij denzelfden. In kl. 8vo. 4 Bl. f : - 2½.


De Ontruiming der Citadel van Antwerpen; vaderlandsch Dichtstuk, door G.A.C.W. Marquis de Thouars. Te Utrecht, bij J. de Kruyff. In gr. 8vo. 17 Bl.


Hulde aan de Helden van het Kasteel van Antwerpen, en Opwekking aan Oud-Nederland, door C. van Epen. Te Maastricht, bij F. Bury-Lefebvre. In gr. 8vo. 24 Bl.


Almanak voor de Jeugd, voor 1833. Te Amsterdam, bij G.J.A Beijerinck. f : - 90.

De Amsterdamsche Studenten-almanak voor 1833 schijnt ons over het algemeen welgeslaagd. Onder de mengelingen onderscheiden zich de Wedstrijd der Barden en Jock van Hazeldeen. De Latijnsche gedichten hadden wij wat meer gekuischt gewenscht. De redactie had zich moeten wachten voor het plaatsen van een' pentameter, als op bl. 128: Tu nostra facili suscipe mente verba. Dit is geheel uit de maat. Moest het ook wezen: Tu nostros facili suscipe mente jocos?
Het verheugt ons, onder den vloed van vaderlandsche dichtstukken en stukjes, het eene en andere te kunnen aankondigen, dat zich boven den gewonen hoop onderscheidt. In de eerste plaats zij met hoogen lof melding gemaakt van het dichtstuk van den Heer klijn, de Vaderlandsliefde. Dit zal door alle tijden heen zijnen roem handhaven en zijne lezers vinden; zoo helder en natuurlijk is alles gedacht, zoo dichterlijk en ongekunsteld ontwikkeld en geschilderd, zoo gemakkelijk en zuiver geversificeerd. Indien plaatsgebrek het niet verbood, en wij niet onderstelden, dat de meeste lezers van ons tijdschrift zich dit dichtstuk van klijn wel zullen aanschaffen of ter lezing ontvangen, zouden wij ons gunstig oordeel gaarne met eenige proeven staven.
Mannelijk, stout en krachtig is ook het vers van den Heer Mr. van hall, aan de Nederlandsche Helden, op de Citadel van Antwerpen gesneuveld. Alleenlijk geven wij den Dichter in bedenking, of hier en daar een slepende regel onder al die staande, of althans eene overspringing in het rijm, niet nog meerdere levendigheid aan den gelijkmatigen gang dier achtlettergrepige Jamben zou hebben gegeven.

{==267==} {>>pagina-aanduiding<<}

Beeldrijk en zinrijk is het gedicht van den Heer loots: Chassé op het puin der Citadel van Antwerpen. Meermalen hebben wij aangemerkt, dat deze echt vaderlandsche Dichter somwijlen niet geheel van gezochtheid en misbruik der figuren is vrij te pleiten. Dus zegt hij hier in coupl. 4 en 5:

Zoo staat - - een eik - - Tot dat een bliksemstraal, uit spijt, 
De grijze kruin van eenen splijt, 
En lacht, als hij hem neêr doet vallen. 
Dus juicht nu Brit en Gauler blij, 
In 't Staatsverbond van bastaardij, 
Dat ook hun bliksem hem (chassé) vermande. 


Brit en Gauler lagchen dus, d.i. eveneens als de bliksem. Als de Satan? Ja! dat zou kunnen. Maar lagchen als de bliksem? ... Men kan het lagchen aan geenen bliksemstraal toekennen.
Het vers van den Heer beeloo, op den Bededag, is eenvoudig, hartelijk en stichtend; en toch, waar het pas geeft, ontbreekt het er niet aan verheffing en kracht; de aanhef is zelfs hooggestemd.
Het Kasteel van Antwerpen, enz. door roorda van eysinga, bestaat uit een aantal dichttafereeltjes, waarvan geest en strekking lof verdienen. Meermalen ontmoeten wij ook, in deze kleine dichtverzameling, schoone en treffende plaatsen. Nu en dan echter het een en ander, dat meer schittert, dan wel waarlijk beteekent, gelijk, bl. 14, van God:

Hij, wiens adem alle sferen in haar schittrende omzwaai schraagt; 
Hij, die 't parelsnoer der schepping aan de almagte vingren draagt. 


Elders weder een aantal platte regels, gelijk bl. 20 de woorden van karel X:

Hoort! op heden wordt de vrijheid van de drukpers opgeschort, 
Wijl de Kamer der Provincies door mijn magt ontbonden wordt. 


Het Volkslied, de Landstorm, door denzelfden, bevalt ons vrij wel; schoon het, voor een volkslied, wat te lang is.
De Ontruiming der Citadel is een vaderlandsch dichtstuk van den Marquis de thouars, waarin zijne eigenaardige verdiensten en gebreken weder doorstralen. Er is gang, ge-
{==268==} {>>pagina-aanduiding<<}
voel en vinding in; maar in een' zamenhang, waar men zoo iets niet verwacht, stuit men weder op vreemde woordkoppeling, als: zonnenopgangsgloed; op platheden, als: En leêbraakt, rooft en moordt; op ongepaste uitdrukkingen, als: Laat af; om Jezus wil, laat af! Bl. 10 staat: Zijn slagzwaard zwaaide in 't noodstormuur, op muiters bot geschaard. Hoe hard, hoe duister, hoe zonderling in woorden en denkbeelden! Verder vinden wij een gluipend bleekgekoond verraad, enz. Wijders lezen wij van rinkelende armen van 't verderf en van een poppelend hart. Het is te bejammeren, dat iemand van zoo veel dichterlijk gevoel zich op geene meerdere kunstbeschaving toelegt en zijnen smaak niet meer zuivert.
De Hulde aan de Helden van het Kasteel, enz. door c. van epen, bestaat uit een aantal losse stukjes. Er zijn aan chassé, aan de Schim van gumoëns, enz. Hooge poëzij is hier schaars te vinden; doch hier en daar is veel naïveteit. Van de aanblazing, waarvan de Dichter in zijnen voorzang spreekt, kunnen wij weinig blijken ontdekken. Intusschen men zal het verzamelingje met goedkeuring van den inhoud lezen, en fraaije regels, krachtige gezegden meermalen aantreffen.
Almanak voor de Jeugd. Wat heeft de jeugd van onzen tijd niet al vooruit boven die van onze kindsche dagen! Hoe is het school- en huisonderwijs niet uitgebreid en tevens vereenvoudigd! Als nu maar de overvloed der hulpmiddelen geene onverschilligheid of mindere prijsstelling te wege brengt! - Ziehier wederom een Almanak, opzettelijk voor kinderen uit den beschaafden stand ingerigt, die in zijne soort schier niets te wenschen overlaat: verhaaltjes, dichtstukjes, een tooneelspel, regt mooije gekleurde prentjes, enz. - wat wil men meer?
Eenige der hier aangekondigde stukken en stukjes zijn met een weldadig oogmerk uitgegeven. Dit vermeerdere van de zoodanige het debiet!


Frankrijk, Engeland en Nederland. November 1832. Door A. Beeloo. Te Leeuwarden, bij G.T.N. Suringar. 1832. In gr. 8vo. 46 Bl. f : - 70.


De algemeene Bededag in Nederland. 2 December 1832. Te Rotterdam, bij M. Wijt en Zonen. 1832. (Door Tollens.) In gr. 8vo. 7 Bl. f : - 25.

{==269==} {>>pagina-aanduiding<<}
Le jour de prière genérale dans la Néerlande (2 Décembre 1832.) Traduit de Tollens par A. Clavareau. Maestricht, F. Bury-Lefebvre. 1832. gr. en 8vo. 7 pag.


Volksboete door P.P. Roorda van Eysinga, op den gedenkwaardigen Bededag van 2 Dec. 1832. Te Kampen, bij K. van Hulst. 1832. In kl. 8vo. 7 Bl. f : - 10.


De Landstorm, uitgesproken in den Stads Schouwburg, 3 Dec. 1832. Te Amsterdam, bij M. Westerman en Zoon. 1832. (Door M. Westerman.) In gr. 8vo. 8 Bl. f : - 25.

In de elk op zichzelve staande dichtstukjes van den Heer beeloo, Frankrijk, Engeland en Nederland getiteld, en die toch in zeker verband toe elkander staan, zonder een wezenlijk geheel uit te maken, is zeer veel, dat schoon en stout is. Van zekere overladenheid, gezwollenheid en gekunsteldheid valt het dichtwerkje niet vrij te pleiten. Hoe zwierig, bloemrijk en trotsch het zijn moge, meer behaagt ons het eenvoudig-roerende en toch zoo krachtige dichtstuk van tollens, de algemeene Bededag, reeds te overbekend, om er iets meer van te zeggen. Het Fransche, van den Heer clavareau, is, op zichzelve beschouwd, verdienstelijk, maar toch verre beneden het oorspronkelijke: wij missen er namelijk dat eenvoudige en ongekunstelde, hetwelk bij tollens zoo tot de ziel spreekt. Dan, het is ook hoogst moeijelijk, zoo niet onmogelijk, in het Fransch dien toon te treffen. Ook de klanknabootsing is boven het bereik eens Vertalers. Immers welk een onderscheid tusschen het korte en treffende:

De Koning sprak: het klokgebom 
Roept Neêrland naar Gods heiligdom. 


en het breedsprakige, maar veel zwakkere:

Le Roi parle: la cloche, à grand bruit balancée, 
Appelle au divin lieu la Néerlande empressée. 


Volksboete, door roorda van eysinga, is een vrij goed gedichtje. Ons van 't wortlend kwaad te puren, is eene zonderlinge uitdrukking op bl. 5.
De Landstorm, een regt krachtig en echt vaderlandsch dichtstuk van den Heer westerman. Wij lazen het met ongemeen genoegen. Het moet, bij de fiksche voordragt in den Schouwburg, een' treffenden indruk hebben gemaakt.



{==270==} {>>pagina-aanduiding<<}

De Bever, inhoudende de dertien Geloofsartikelen der Israëlitische Godsdienst; door S. Rosenbach, Opperrabijn te Groningen. Te Groningen, bij J. Oomkens. 1832. In kl. 8vo. IV en 28 bl. f : - 40.

De keus van den titel en het voorwerk van dit boeksken bevalt ons volstrekt niet. Wij vinden er een zonderling slag van geleerdheid en eene goede portie valsch vernuft. Of nu het eene en andere aan den stijl der Rabbijnen eigen is, kunnen wij niet beoordeelen; zoo ja, dan is die stijl voor veel zuivering vatbaar. Wat echter het wezen der zaak, en ook den stijl en de wijze van voorstelling aangaat, zoodra men tot de eigenlijke ontwikkeling der Godsdienstleer komt; op dat alles kunnen wij niet anders dan een goedkeurend zegel drukken: want de Israëlitische geloofsleer is hier bevattelijk en geleidelijk uiteengezet, zoodat het eene punt zich uit het andere ontwikkelt, en elk artikel voor den Israëliet toereikend betoogd wordt. Alzoo wordt er zamenhang gebragt in de volgende 13 artikelen: 1. Er is een God. 2. Hij is eene onvergelijkelijke en ondeelbare Eenheid. 3. Hij is onligchamelijk, en geene ligchamelijke gelijkenis is Hem toe te kennen. 4. Hij bestond vóór alle geschapene wezens. 5. Hij is almagtig Heer en Bestuurder der geheele schepping. 6. Den invloed zijner profetie verleent Hij aan zijne geliefkoosden. 7. Onder Israël bestond nooit een Profeet, gelijk mozes. 8. God gaf de ware leer aan zijn volk, door dezen zijnen Profeet, den vertrouwde zijns huizes. 9. God zal nimmer zijne Wet veranderen, noch met eenige andere verruilen. 10. God ziet en weet onze geheimen; Hij beschouwt de uitkomst eener gebeurtenis reeds bij derzelver aanvang. 11. Hij beloont den vrome naar zijne verdiensten, en zal den booze naar zijne snoodheid straffen. 12. Hij zal onzen Gezalfde zenden op het einde des tijds, om hen, die zijne hulp inwachten, te verlossen. 13. Door zijne groote gunst zal God de dooden doen herleven. Zijn loffelijke naam zij in eeuwigheid geprezen. Amen!
Wij bevelen dit boekje ter bepeinzing aan onze Israëlitische Landgenooten, en ook aan zoodanigen onzer Medechristenen, die zich verwarde denkbeelden van de Israëlitische geloofsleer vormen. De laatsten zullen er uit zien, dat

{==271==} {>>pagina-aanduiding<<}
de begrippen van welonderwezene Joden, ook hunne verwachting van den Messias, niets gevaarlijks hebben voor de rust der Staten.





Krijgsverhalen, door C.H. Clemens. Te Nijmegen, bij D.J. Haspels. 1832. In 12mo. VI en 182 bl. f 1 - :

Deze verhalen, geschreven, om aan onze krijgslieden, ‘na vermoeijende werkzaamheden, eenige verpoozing te schenken,’ voldoen volkomen aan het oogmerk. Het is een lief, eenvoudig schoon geschreven boekje. Wij willen niet optellen, wat hier in eene bevallige schakering wordt aangetroffen. Het vuurt liefde aan voor Koning en Vaderland; terwijl regtstreeks of zijdelings ook nog wel eene waarschuwing voorkomt tegen sommige ondeugden, voor welke de Soldatenstand bijzonder blootstaat. Moge het kleine boekje, dat zich zoo gemakkelijk in den ransel pakken laat, aan velen onzer vaderlandsche dapperen tot eene nuttige uitspanning verstrekken, en deze aankondiging medewerken, om ieder, die zulks kan, op te wekken tot het geven van gelegenheid daartoe aan hen, wier verdiensten jegens het Vaderland hen aanspraak geven op verkwikkingen, niet alleen des ligchaams, maar ook van den geest!





Vergeet mij niet! of de Beeldtenis der Verzoening. Door C. Spindler. (Ten voordeele der Cholera-lijders te Groningen, in het Nederduitsch vertaald door C.H.S.F. Moorrees.) Te Groningen, bij H. Eekhoff, Hz. 1832. In gr. 8vo. 48 Bl.

Dit aandoenlijk verhaal, uit het Hoogduitsche Taschenbuch: Vergifs mein nicht, door eene bekwame hand vertaald, en met een weldadig doel uitgegeven, vinde een rijkelijk vertier! - De naam des oorspronkelijken Schrijvers is zoo gunstig bekend dat dezelve reeds tot voorloopige aanbeveling strekt, en denkelijk zal niemand, zonder een aangenaam en bevredigend gevoel, na de lezing dit werkje uit de hand leggen. Avontuurlijk moge dit romannetje zijn, alles blijft toch in de grenzen der mogelijkheid en lost zich natuurlijk en treffend op. Wij worden er door opgevoerd in een'

{==272==} {>>pagina-aanduiding<<}
kring van edele en groote karakters, en voelen onszelven door de beschouwing daarvan veradeld. Dergelijke verzierde verhalen mogen wij aanbevelen.





Zedenspiegel voor Dienstboden, of edele trekken uit het leven van brave Dienstboden. Door Dr. J.N. Muller. Met een woord tot aanprijzing[,] van den Schrijver der Paascheijeren, enz. III Stukjes. Uit het Hoogduitsch door M. Martens. Te Haarlem, bij de Wed. A. Loosjes, Pz. 1831 en 1832. In kl. 8vo. Te zamen XVI en 173 bl. f : - 75.

Onbetwistbaar is het, dat de dienstbare stand een der moeijelijkste en tevens gewigtigste is. De rust en het geluk der huisgezinnen, de vorming van het aankomend geslacht hangen, voor een niet gering gedeelte, van de dienstboden af; terwijl de stand zelf met zoo vele bezwaren verbonden, de verleiding ten kwade zoo menigvuldig, en de opvoeding der dienstboden niet zelden zoo verwaarloosd is, dat het een hoogst belangrijk werk mag heeten, het zijne toe te brengen ter veredeling van dien nuttigen, wel eens te min geachten stand; aan te moedigen tot naauwgezetheid in het vervullen van zoo vele moeijelijke pligten; te waarschuwen tegen het kwaad. En daar nu de dienstbare stand voor eenigzins afgetrokkene redeneringen en bewijzen minder vatbaar is, mag men het wel voor het beste houden, tot dezulken te spreken in voorbeelden en verhalen. Dit nu geschiedt in dit werkje, waarmede wij zoo hoog loopen, en hetwelk wij zoo gaarne in de keukens van alle onze vaderlandsche huisgezinnen wenschten, dat wij ons niet kunnen onthouden van het overnemen van het volgende uit het woord ter aanprijzing, van den, ook bij ons niet onbekenden, chr. schmid: ‘De Schrijver weet de Dienstboden zeer doelmatig opmerkzaam te maken op het gewigt van hunnen stand voor de Maatschappij. Van de eerste en gewigtigste Godsdienstwaarheden beginnende, doorloopt hij al de deugden, tot welker beoefening deze stand ruime gelegenheid aanbiedt. Hij schildert de genoegens, welke voor goede Dienstboden, bij eene getrouwe vervulling hunner pligten, ook in dezen stand bloeijen, en spreekt zeer schoon van de achting, welke hun met het volkomenste regt toekomt. - Dit alles wordt in zeer goed gekozene voorbeelden aangetoond, welke in

{==273==} {>>pagina-aanduiding<<}
gezegden kring weinig of in het geheel niet bekend zijn, en het voorregt hebben, dat zij volstrekt waar zijn; - zij omvatten al de pligten, welke een Dienstbode, van het oogenblik af, dat dezelve het ouderlijke huis verlaat, behoort in het oog te houden; al de betrekkingen, al de gevaren en verzoekingen, waarin hij gedurende zijnen geheelen levensloop kan geraken, en vormen aldus eene volledige Zedeleer in Voorbeelden. De wijze van verhaal en inkleeding is klaar en eenvoudig, en, zonder daarmede overladen te zijn, beknopt, vol korte, leerrijke opmerkingen, welke van groote menschenkennis getuigen. Doordrongen van gevoel voor Godsdienst en Zedelijkheid, spreekt de Schrijver met zachte warmte, welke tot het hart doordringt. Er komen in deze verhalen zulke schoone trekken voor, dat men zich verblijdt, ook in dezen stand zulke edele zielen te vinden, en hunne deugden beminnenswaardig moet keuren. - Mogten zeer vele Dienstboden dit schoone werk in handen bekomen,’ enz.
Wij vereenigen ons met dit oordeel ten volle. De vertaling is goed. Het goedkoope werkje stichte veel nut!


Friesch Jierboeckjen foar it jier 1833, trog it Friesch Genoatschip foar Schyd-, Adheyte- in Tealkinde. Fierde Jiergong. To Lieauwerd, by G.T.N. Suringar. 8vo. LXXI, 47 bl. f 1 - :

Deze jaargang behoeft voor de vorigen niet onder te doen in belangrijkheid van inhoud. Het eerste en uitvoerigste stuk - een kort overzigt van Frieslands geschiedenis, van 773 tot 1256 - is een vervolg, en zal verder voortgezet worden. Men vindt hier vele wetenswaardige bijzonderheden vermeld, welke zeker niet zoo algemeen bekend zijn en met genoegen gelezen zullen worden.
Het Mengelwerk bevat voorts dichtstukjes, aan welke wij geene geringe waarde meenen te mogen toekennen. Het eerste, Herte-winsch getiteld, is van wijlen den braven e. epkema - een lief versje, waarin de bejaarde man zijne vergenoegdheid bezingt. De maker heeft zich toegelegd, om vooral woorden van de 13de eeuw te gebruiken. Van altena roemt It Heide-Blomke boven andere bloemen, en volgt in de spelling meer de hedendaagsche uitspraak. In een luimig bijvoegsel wordt gezegd, dat de heidebloem zoo wel

{==274==} {>>pagina-aanduiding<<}
te huis is in een' besten grond, als op de Bergumer heide. Figuurlijk laten wij dit gelden; anders achten wij, dat dezelve juist schralen grond noodig heeft, om te tieren. Oane Hoap van windsma is vloeijend en bevat zeer goede gedachten. Dan volgen twee anecdoten, waarvan de laatste vooral aardig gevonden is en ons deed lagchen. Earmoed, naar het Engelsch, door posthumus, beviel ons minder. In het Mengelwerk der Letteroeff. van 1832. No. IV. vindt men insgelijks eene navolging van het oorspronkelijke, die misschien niet zoo getrouw is, doch meer dichterlijke waarde heeft. Soe dat wier wezze van J.G.v.B. is puntig. De oprjuechte Fries werd door tresling met fiksche trekken geteekend. Teeder en gevoelig is het vers van telting, dat ten opschrift heeft: Oan uw lytze Jonge. De vader, tot verdediging des Vaderlands naar de grenzen gesneld, denkt ook daar aan vrouw en kind, verlangt naar huis, en spreekt in zijne verbeelding zijn halfjarig zoontje aan. Dit zoetvloeijend stukje heeft iets aandoenlijks. J.g. van blom bezong den lof van De Friesne-Teal. Met ongemeen genoegen hebben wij dit vers gelezen. Ja, zoo is het, de Friesche taal heeft bijzondere geschiktheid voor klanknabootsing, en tevens, naar vereisch der omstandigheden, veel kracht of zachtheid van uitdrukking. Te regt zegt daarom de Dichter:

Het teal baeuwt bet de klancken ney? 
Het teal sljuerckt sefter yn it minnen? 
Miell't 't fjield uwz moyer foarre sinnen? 
Eaf fiert uwz bet fenne yerde wey? 


E. halbertsma leverde, onder het opschrift: Ybel in Jelke, aef de boosk op it ys, eene vrije navolging van tollens - eene navolging, die geheel het voorkomen van oorspronkelijkheid heeft. Alles is hier Friesch, landelijk Friesch, het vers vloeijend, de maat juist gepast voor het onderwerp, en het locale zeer goed in acht genomen. Ook halbertsma volgt in zijne spelling de hedendaagsche uitspraak, en hierdoor wordt dit aardige stukje zeker meer verstaanbaar voor iedereen. Horatius (Lib. III. Od. 9.) gaf aan j.d. ankringa aanleiding, om in denzelfden trant een Friesch versje te vervaardigen, dat voor het oorspronkelijke niet behoeft onder te doen.
Ons oordeel over dit Jaarboekje is dus in het algemeen zeer gunstig. Wij hopen, dat vervaardigers door genoegzamen aftrek aangemoedigd mogen worden, om hetzelve voort te zetten.



{==275==} {>>pagina-aanduiding<<}

Nuttig en leerzaam Prentgeschenk, ter verkrijging van juiste denkbeelden over velerlei zaken. Voor de Nederlandsche Jeugd en Scholen. IV Stukjes. Met 145 Plaatjes. Tweede Druk. Te Amsterdam, bij G. Portielje. 1832. In kl. 8vo. f 1-70.

Een viertal regt lieve boekjes voor jonge kinderen, en zoo goedkoop gesteld, als mee schik zijn kan, met gekleurde printjes op elke bladzijde, en daar tegenover verklaringjes in proza en dichtmaat, die der jeugd honderden endjes van kundigheden (gelijk wij eens zoo iets naïf hoorden noemen) bijbrengen, welke den met eenige kennis bedeelden ouderen of den onderwijzer gereede aanleiding tot uitbreiding en leerzaam gesprek aanbieden. Wij wenschen den uitgever het ruimste vertier.


Naberigt.


Inlichting ten opzigte der Recensiën van het Gedenkboek van het Amsterdamsch Athenaeum (*) en van het Novum Carmen Latinum.

In de beoordeeling van het Gedenkboek van het Amsterdamsch Athenaeum heeft Recensent, die dit gaarne erkennen wil, een' misslag begaan in den naam van den Heer Mr. p.j. van naamen, welken hij ten onregte geloofde van maanen te moeten zijn. Ook is hem, bij herlozing, gebleken, dat de als duister aangewezen (en inderdaad niet zeer duidelijke) volzin in de Redevoering van Prof. van lennep: Si praesentem Athenaei nostri statum etc. behoort te blijven, gelijk die oorspronkelijk gedrukt is. Bij de eenigzins vlugtige lezing had Recensent den Schrijver op die plaats niet dadelijk begrepen.
Op eene allezins heusche wijze spreekt de Dichter van het Novum Carmen Latinum een paar aanmerkingen van deszelfs Recensent in dit Tijdschrift tegen, bij zijnen Brief in No. V der Letteroef. van dit jaar. Op het door zijn Ed. aangevoerde zij het Recensent vergund het volgende te antwoorden: Nimmer hebben wij rhythmus en scanfie met elkander verward, en doen dit zoo weinig, dat het ons volmaakt onverschillig voorkomt, of men b.v. scandeert:

Barbari- l co, nam l non ll est pudor, l ore te l rent, 


dao wel:

Barbari l co, nam l non est l pudor o- l re terent. 



{==276==} {>>pagina-aanduiding<<}

Schoon wij desniettegenstaande volhouden, dat in een' pentameter de caesura penthemimeris niet mag worden verwaarloosd, hoe men ook scandére, tenzij men het vers op eene andere wijze te hulp kome, zoodat de uitwerking dezelfde zij, b.v.:

Hei mihi, si 
{== afbeelding 	==} {>>afbeelding<<}
    
 sim Phyllis, et unde, roges. 
Et mihi, si 
{== afbeelding 	==} {>>afbeelding<<}
    
 vis parcere, parce meis. 


Quae sim en non vis klinken als disyllaba. Phyllis et en parcere, die er op volgen, zijn hoorbare dactyli. Hard is daarentegen de regel:

Ora ferox in se versa lacertus habet. 


Het gehoor moet over de welluidendheid beslissen. Gaarne erkennen wij, dat ovidius, meer echter nog tibullus en propertius, vooral echter catullus, soms harde pentameters hebben gemaakt; doch dit regtvaardigt een' anderen Dichter niet. Of zou een vers in het Nederduitsch niet hard kunnen zijn, al kon men aantoonen, dat b.v. bilderdijk een aantal even harde, zelfs nog hardere verzen vervaardigd heeft? - En dat, hoe zuiver ook in het metrum of de scansie, het vers:


{== afbeelding 	==} {>>afbeelding<<}
    
, nam 
{== afbeelding 	==} {>>afbeelding<<}
    
 est 
{== afbeelding 	==} {>>afbeelding<<}
    
 terent. 


voor het gehoor veel van een vrij zuiver jambisch vers heeft, (niet gelijk de Comici, maar gelijk de Tragici dezelve bezigen) schijnt ons boven alle bedenking. Indien plaatsgebrek het niet verbood, zouden wij gaarne hier meer over schrijven.
Het antwoord op de andere aanmerking betreft alleen eene vraag. Recensent had gevraagd, of men niet beter 
{== afbeelding 	==} {>>afbeelding<<}
    
 dan 
{== afbeelding 	==} {>>afbeelding<<}
    
 zou schrijven. Gaarne willen wij het gevestigd gebruik bij de Poetae recentiores eerbiedigen; doch de reden van dat gebruik schijnt ons niet toereikend. De letter i in de namen, door de oudere Romeinen met ix, door de lateren met ichus, en door de hedendaagsche Latijnschrijvers veelal met icus overgebragt, zijn van Noordschen, niet van Spaanschen oorsprong. Echter staat hier tegen over, dat vele Spaansche namen van Gothischen oorsprong zijn. Schreven de latere Romeinen ook ichus, b.v. 
{== afbeelding 	==} {>>afbeelding<<}
    
, ten einde dat 
{== afbeelding 	==} {>>afbeelding<<}
    
 met den Latijnschen uitgang 
{== afbeelding 	==} {>>afbeelding<<}
    
, b.v. 
{== afbeelding 	==} {>>afbeelding<<}
    
, niet te verwarren? Zouden de Romeinen niet gelezen hebben 
{== afbeelding 	==} {>>afbeelding<<}
    
 Vesputius, gelijk Silius 
{== afbeelding 	==} {>>afbeelding<<}
    
, al is het dat 
{== afbeelding 	==} {>>afbeelding<<}
    
 is afgeleid van 
{== afbeelding 	==} {>>afbeelding<<}
    
, terwijl Americus daarentegen het grondwoord is van America? Maar de Ouden maakten immers, in woorden uit barbaarsche talen ontleend, zoo veel werk niet van de afleiding? Intusschen wordt dit alles aan den geleerden
en smaakvollen Dichter meer als vraag, dan als tegenwerping, voorgedragen.






{==277==} {>>pagina-aanduiding<<}

Boekbeschouwing.

Een woord tot bemoediging en troost voor Nederlandsche Christenen, in Leerredenen, door H.J. Matthes, Leeraar bij de Evangelisch Luthersche Gemeente te Leyden. Te Zutphen, bij W.J. Thieme. 1832. In gr. 8vo. 227 Bl. f 2-50.

Gelijk elk Leeraar bij het vervaardigen en uitspreken van leerredenen de behoefte zijner hoorders steeds in aanmerking moet nemen, zoo poogde ook de Weleerw. matthes te bemoedigen en te troosten in deze dagen van tegenspoed en beproeving, Oorspronkelijk was het werk niet bestemd voor de drukpers; maar de ondervinding, dat hij doel had mogen treffen bij velen zijner hoorders, deed hem besluiten tot de uitgave.
Onderwerpen van dezen aard zijn buiten twijfel in de laatste twee of drie jaren dikwerf behandeld. Men zoude dus kunnen zeggen, dat het niet noodig was, zoodanige preken in het licht te geven; maar ieder heeft zijne wijze van voorstellen, en wat waar, nuttig en heilzaam is, kan niet ligt te veel gezegd of gelezen worden.
De Leerredenen, hier aangeboden, zijn tien in getal: I. Vertrouwen op God en niet op menschen, naar Ps. CXVIII:8. II. God verijdelt de aanslagen der boozen, naar job V:12, 13. III. Het gebed, een vermogend middel, om onbezorgd te doen zijn, naar Filipp. IV:6. IV. De blijdschap der regtvaardigen in den Heer, naar Ps. LXIV:11a. V. De Allerhoogste kan alles veranderen, naar Ps. LXXVII:11b. (op Dank- en Biddag). VI. Dankbare herinnering van Gods hulp, en hoop op almagtige bescherming, naar Ps. CXXIV (ter gedachtenis van Leydens ontzet). VII. Waarschuwing tegen ongodsdienstigheid, als de bron van misdaad en ellende, naar Rom. III:18. VIII. Vrees voor onrust en verdeeldheid mag ons niet weêrhouden van heilige pligt-
{==278==} {>>pagina-aanduiding<<}
betrachting, naar matth. X:34. IX. Hoe de Christen tijden van hevige beroering moet aanzien en zich daarbij gedragen, naar luk. XXI:9. X. De heilbede van Salomo, naar 1 Kon. VIII:37, 38. (tot besluit des jaars.)
Uit deze opgave ziet men, welke onderwerpen behandeld worden. Het zal wel niet noodig zijn, beloop en inhoud van elke leerrede hier nader aan te wijzen. Dat de Heer matthes zich niet angstvallig aan kunstmatigen vorm heeft gebonden, is geen gebrek, maar veeleer goed te keuren. Stichting moet altijd hoofddoel blijven. Misschien maakt men thans wel eens te veel werk van kunstige plannen en verwent daardoor de hoorders, zoodat er zijn, die aan het eigenlijk oogmerk der Christelijke zamenkomsten te weinig denken. In het Voorberigt worden deze opstellen eenvoudig genoemd; maar zoodanige eenvoudigheid strekt ter aanbeveling. De stijl van matthes is niet gekunsteld, maar duidelijk, beknopt en deftig. Van Bijbeltaal wordt een gepast gebruik gemaakt, en het ontbreekt niet aan belangrijkheid van zaken. Het doel der uitgave in aanmerking nemende, kan Rec. deze Leerredenen, waarbij ook gebeden zijn gedrukt, aanprijzen, niet twijfelende, of zoodanigen onzer landgenooten, aan welke het werk (Voorberigt, bl. IV.) wordt opgedragen, zullen hetzelve met genoegen lezen.
Dat eerbied voor Bijbel en Christendom, dat Vaderlandsliefde den Prediker bezielt, blijkt overal aan toon en inhoud. Onder het lezen kwam echter bij Rec. de bedenking op, of het wel raadzaam zij, zoo dikwerf over de gebeurtenissen van den dag opzettelijk te spreken op den kansel, en of, in geval men onderwerpen van dezen aard wil behandelen, niet een hooger standpunt zou kunnen gekozen worden. Past wel op den predikstoel eene oproeping, dat elk, die in staat is, om de wapenen te dragen, zich aangorde tot den strijd? Voorts, dat een aantal onverlaten, den naam van Nederlanders onwaardig, het schouwspel van volslagen oproer oplevert, dat, aanvankelijk niet te keer gegaan,

{==279==} {>>pagina-aanduiding<<}
zich weldra op eene schrikbarende wijze heeft uitgebreid, - dat de onderhandelingen van Gevolmagtigden der Vorsten met eenen geheimzinnigen sluijer bedekt zijn, - dat uitheemsche grooten, zoogenaamde vrienden en bondgenooten, zich tot voorstanders van trouweloosheid en verraad, tot handlangers van ongeregtigheid verlaagden; - dit alles moge waar zijn, in eene Christelijke leerrede acht Rec. zoodanige uitdrukkingen min gepast, als te zeer van het eigenlijke doel afleidende. Het zij zoo, dat wij in eerlijkheid, regtschapenheid en goede trouw, in gehechtheid aan godsdienst en deugd nog vele natiën der wereld overtreffen, en dat weelde en brooddronkenheid, waardoor andere volken van Europa ontzenuwd zijn geworden, ons nog niet van alle zedelijke veerkracht beroofd hebben, mag men echter wel zoo stellig beweren, dat het daaraan dan ook is toe te schrijven, dat wij bij al den druk des tijds, in meer dan één opzigt, nog zoo genadig door God verschoond en zigtbaar begunstigd zijn geworden? Onder eene gemengde schare van hoorders zoude er welligt een of ander kunnen zijn, die zulke gezegden in een' anderen zin opvatte, dan de Spreker, blijkens den zamenhang, bedoelde. Hebben wij reden, om ons te verblijden en God te danken, dat ons volk niet is gelijk andere volken, de vermelding hiervan geschiede met de uiterste behoedzaamheid, dewijl, in weerwil van bijgevoegde vermaning tot ootmoed, evenwel, bij zoodanige vergelijking, toch ligt iets, dat naar volkshoogmoed en onbetamelijke zelfverheffing zweemt, het hart zal binnensluipen.
Vreemd klinkt, in een gebed, de uitdrukking: Neem de hulde, die wij Uwe Majesteit toebrengen, met welgevallen aan. Daar men zoo zeer gewoon is, tot aardsche Koningen Uwe Majesteit te zeggen, ware het beter, den Koning der Koningen niet aldus aan te spreken.
Ook kan Rec. zich geenszins volkomen vereenigen met alles, wat voorkomt in de achtste leerrede, waarvan het onderwerp is: Vrees voor onrust en verdeeldheid mag ons niet weêrhouden van heilige pligtbetrachting.

{==280==} {>>pagina-aanduiding<<}
Jezus sprak van de gevolgen zijner komst, gelijk in de verklaring van den tekst (matth. X:34) zeer goed wordt aangewezen; doch bij de verdere ontwikkeling, of overbrenging en toepassing, schijnt dit niet overal genoeg onder het oog gehouden te zijn. Hoe kan men uit het voorbeeld van den Zaligmaker, die gewillig leed en stierf, dewijl zijn rijk niet van deze wereld is, de verpligting afleiden, om des noods de wapenen des verderfs aan te gorden? Ongepast acht Rec. een gezegde, bl. 162 voorkomende: Neen, getrouw aan zijne hemelsche roeping, scherpte Hij zelf (jezus) het zwaard, dat eens de ziel zijner moeder doorboren en zijn eigen hoofd verpletteren zoude; hetgeen nog lang daarna de wereld beroeren en aan duizenden menschen het leven kosten moest. Kan men in een' eigenlijken zin zeggen, dat jezus en de Apostelen - dat later, in de zestiende eeuw, de Hervormers, de rust der wereld gestoord hebben? Immers niet zij, maar menschen, welke de duisternis liever hadden dan het licht, waren de rustverstoorders. Op bl. 168 wordt gezegd: Nimmer zou het monster van oproerig geweld ginds en elders zoo verschrikkelijk zijn losgebroken, indien men het terstond met het zwaard der geregtigheid den kop had verpletterd; toegestaan, doch wie heeft hier schuld? en waartoe dit op den predikstoel? Vervolgens, bl. 173, erkent matthes, dat wij liever eenen tijd lang het onregt verduren en ons verdrukking getroosten moeten, in de hoop, dat God zich onzer regtvaardige zaak zal aantrekken, dan dat wij terstond tot het zwaard onze toevlugt zouden nemen en den vrede verstoren. Hij wil trachten, vrede te hebben met alle menschen, indien het mogelijk
is; doch kan dit niet, dan (dus eindigt de preek) zij het onze leus, gelijk het die van onzen Goddelijke(n) Meester was: ‘Niet den vrede, maar het zwaard.’ Neen, de Heiland had geenszins zoodanige leus. Werden zijne Apostelen kwalijk bejegend, zij moesten immers het stof hunner voeten afschudden, niet naar het zwaard grijpen. Zij, die niet wisten, van hoeda-
{==281==} {>>pagina-aanduiding<<}
nigen geest zij waren, wilden geweld gebruiken. - Rec. miste in deze preek die helderheid van begrippen en die bondige redenering, welke de negen anderen kenmerken; alhoewel, naar zijne gedachten, matthes te veel opzettelijk spreekt over staatkundige aangelegenheden.





De langzame en ongemerkte voortgang van het Koningrijk Gods. Eene Leerrede over Mark. IV:26-29. Door L. schukking, Predikant te Zuidwolde (Prov. Drenthe). Te Coeverden, bij D.H. van der Scheer. 1832. In gr. 8vo. 27 Bl. f : - 40.

‘Natuurlijk is het, dat de Evangelie-prediker, die spreekt, omdat hij gelooft, zich door tijdsomstandigheden dikwerf als van zelve leiden laat in zijne keus van onderwerpen. Zoo ging het ook mij meer dan eens in deze dagen van wereldbeweging.’ (Wij zouden zeggen wereldberoering.) Deze woorden, uit het Voorberigt bl. 2 ontleend, zullen wel alle Predikers kunnen overnemen, zonder dat zij daarom hunne Leerredenen uitgeven. Juist die algemeene predikwijze, dat algemeene verlangen naar zulk onderwijs en dergelijke stichting, verbiedt, eene stem openlijk te laten hooren, welke niet in het een of ander boven andere stemmen uitmunt. Indien men dit meer bedacht, dan zouden er mindere stukjes uitkomen, die bij het hooren, om de zaak, waarin ieder moet belang stellen, meerderen bijval vinden, dan zij op zichzelven verdienen en bij de uitgaaf ontmoeten kunnen, daar in de gebeurtenissen van den dag het eene als door stoom het andere verdringt. Indien iemand zijne stem boven de andere verheft, (en dit doet ieder, die, hetgeen hij met en tot stichting gezegd heeft, herhaalt en uitgeeft) die waagt, zonder het bedoelde nut te stichten, meer, dan hij zelf vermoedt. Zoo ergens, dan leert hier de eene dag den anderen. Ieder is in staat, althans genegen, over dergelijke stukjes te oordeelen, en, daar ieder zich zijne eigene denkbeelden over de

{==282==} {>>pagina-aanduiding<<}
tijdsomstandigheden gevormd heeft, loopt men, bij ongevergde gedienstigheid, gevaar, zoo dikwijls veroordeeld te worden, als iemand zich zet tot lezen, hetwelk in dit geval bijna altijd als beoordeelaar geschiedt; of men moet, door kracht van taal of eenige andere tooverkracht, het koele verstand van den strengen regterstoel doen aftreden, en het hart overmeesteren en met heilig gevoel vervullen. Dit valt moeijelijk bij hen uit te werken, die reeds zoo veel en zoo dikwerf van dezelfde zaak gehoord hebben. Dit zij tot narigt ook voor anderen, die niet prediken.
De schoone Gelijkenis, mark. IV:26-29, wordt door den Eerw. schukking dus behandeld: 1o wordt die gelijkenis zelve beschouwd; 2o de door haar geleerde waarheid overwogen; 3o de invloed, dien deze (waarheid) op ons kan en behoort uit te oefenen, aangewezen. Nooit zouden wij het behandelen van Gelijkenissen eerstbeginnenden predikers aanraden, en allen, die niet hun stuk meester zijn, afraden, eene leerrede in het licht te geven, welke eene Gelijkenis ten onderwerp heeft, en over de algemeen besprokene en diep gevoelde hagchelijke omstandigheden des Vaderlands handelt. Er behoort meer uitlegkundige kennis toe, dan men wel denkt, om hierin maar eenigzins naar wensch te slagen. Ook schukking had dit zijn opstel wel eens aan het oordeel van een' deskundige mogen onderwerpen, al ware hiervan ook het gevolg geweest, dat de openlijke uitgaaf ten sterkste werd afgeraden. Het thema der Leerrede ligt zeker duidelijker in de Gelijkenis van het zuurdeeg, minder in de alhier behandelde. Den zaaijer verliest schukking te veel uit het oog, die niet telkens op den akker is, maar slaapt en opstaat, terwijl het koren ontspruit en opschiet, zoodat (*) hij het zelf niet weet. Zonder 's mans ver-
{==283==} {>>pagina-aanduiding<<}
dere bemoeijing brengt de aarde van zelve vrucht voort, van uitspruitsel tot rijp koren, ten tijde des oogstes. Dan eerst maait hij. Schukking zal nu wel inzien, dat deze eenvoudige verklaring der Gelijkenis hem meer hulp zou
hebben geschonken, vooral voor zijne toepasselijke aanmerkingen, die bij hem te algemeen zijn uitgevallen, en misschien juist daardoor een' toon hebben aangeslagen, die niet zeer treffen kan en zal. Het derde stuk der Leerrede heeft tot onderdeelen: 1o Wij worden hierin bevestigd, dat het Christendom op aarde zal zegevieren. ‘Die niet bemerkt wordt, wordt ook niet verhinderd.’ Zulk een gezegde moet men nooit aangaande Gods werk bezigen; zie bl. 18. 2o Om onze verwachtingen te dezen opzigte hoog te spannen, maar tevens om ze wijselijk te matigen, strekt de beschouwing van dien langzamen en ongemerkten voortgang van het Koningrijk Gods. ‘o Verootmoedigen wij ons diep voor zijn aangezigt! Daartoe moet ons, ten derden, de beschouwing van dien langzamen en ongemerkten voortgang van zijn heerlijk rijk op aarde regtstreeks leiden, M.G.! Of is het niet de boosheid der menschen, waardoor dat gezegend rijk niet dan zoo langzaam zich kan ontwikkelen?’ (De oogst, door jezus opgegeven, is de voleinding der wereld, matth. XIII:39.) ‘Het is waar, de snoodheid der geheele wereld kan niet voor rekening komen van ieder bewoner derzelve. Maar behooren wij ook niet tot de wereld? Is haar karakter, haar aard ook ons wel vreemd?’ enz. Men wachte zich, de luide klaagtoonen uit te lokken. Bij gebrek van onderwijs, dat het klagen en oordeelen doet ophouden en tot vertrouwen en handelen opleidt, volgt men zoo ligt, en men laat niets dan klagten hooren, zonder nut te doen. 4o Die zelfde beschouwing moet ons heiligen tot al het werk, dat ons nu als Christenen, als medebewoners

{==284==} {>>pagina-aanduiding<<}
van dat gebouw en huisgenooten Gods te doen staat, wetende dat onze arbeid niet ijdel is in den Heere.
Den Eerw. schukking, die ons ten eenemale onbekend is, raden wij, eerst zakelijker stukken op te stellen, vóór dat hij aan derzelver uitgaaf denkt.









Die gelooft, behoeft niet te vreezen; Leerrede over Mark. V:36b. gehouden te Leiden, op den 12 Aug. 1832, na het ontstaan der ziekte binnen deze stad, door N.C. Kist. (Uitgegeven ten voordeele der behoeftige lijders.) Te Leiden, bij S. en J. Luchtmans. 1832. In gr. 8vo. 24 Bl. f : - 30.


De vrees ongeoorloofd, een woord, tot bemoediging en volharding voor Nederlanders. Leerrede naar Exod. XIV:13a. uitgesproken te Hoogwoud, door W. Vetter, Predikant aldaar. Te Hoorn, bij J. Vermande. 1832. In gr. 8vo. 21 Bl. f : - 25.


Biddagsrede over 2 Sam. X:12, gehouden op den 2 Dec. 1832, te Doetichem, door H.W. de Wilde. Te Arnhem, bij I.A. Nijhoff. 1832. In gr. 8vo. 38 Bl. f : - 40.


De regtvaardigheid onzer zaak, en het welberadene onzer verdediging, een grond van moed en vertrouwen, voorgesteld in eene Biddagsrede, over Psalm XXVII:6a. gehouden, op den 2 Dec. 1832, door C. van Epen, Leeraar bij de Nederduitsche Protestantsche Gemeente, te Maastricht. (Uitgegeven ten behoeve des Vaderlands.) Te Maastricht, bij J. Straatmans. In gr. 8vo. 26 Bl. f : - 40.


God met ons. Nabetrachting op den Bededag van den 2 Dec. 1832, door D.T. Huët, Predikant bij de Walsche Gemeente te Rotterdam. (Uitgegeven ten

{==285==} {>>pagina-aanduiding<<}
voordeele des Vaderlands.) Tweede Druk. Te Rotterdam, bij J. van Baalen. 1832. In gr. 8vo. 32 Bl. f : - 40.


De Opwekking van den Jongeling te Nain. Een woord tot bemoediging en vertroosting, vooral voor bedroefden, door het verlies van geliefde betrekkingen. Door K. van Rinteln, Predikant te Ossendrecht. (Ten voordeele des Vaderlands.) Te Breda, bij F.P. Sterk. 1832. In kl. 8vo. 47 Bl. f : - 30.

Alhoewel de vreeselijke Ziekte, welke den Hoogl. kist aanleiding gaf, om een woord van bemoediging te spreken, in ons Vaderland niet meer zich vertoont, blijft echter het toen gesprokene belangrijk, en verdient ook nu nog gelezen te worden. Het onderwerp der Leerrede is: Alleen een Christelijk geloof kan, en zal, in elke omstandigheid des levens, tegen angstige vrees ons behoeden. Na eene korte, doch misschien niet onnoodige, waarschuwing tegen misbruik van deze stelling, wordt het geloof uit drie oogpunten beschouwd, voor zoo verre het namelijk betrekking heeft op God, op Christus, en op een eeuwig leven. Wat hierover gezegd is, geldt ook in het algemeen, en kan even zeer bij andere moeiten des levens dienen tot stichting en bemoediging, tot vermeerdering van dankbaar vertrouwen en heiligen ijver in het vervullen van Christelijke pligten.
Tegen overdrevene en angstige vrees wilde ook Ds. vetter waarschuwen. Na iets tot opheldering der tekstwoorden gezegd te hebben, geeft de Prediker redenen op, waarom de Israëliten niet moesten vreezen, en brengt de vermaning voorts op Nederland over. De hoofdzaak, waarop het hier aankomt, is zeer kort behandeld. De Leerrede werd uitgesproken, toen nevens hen (onze vijanden, de Belgen) twee natiën het zwaard tegen. Nederland aangordden; twee natiën, die ruim twintig maal grooter in getal zijn, dan het volk van

{==286==} {>>pagina-aanduiding<<}
Nederland. Evenwel (wordt verder betoogd) behoeven wij niet te vreezen, omdat 1. het volk van Nederland meermalen door den Almagtige is beschermd en uit hooge nooden gered; 2. God, de bestuurder van alles, waarachtig en getrouw is, en 3. de Nederlanders eene goede zaak behartigen. Wij zouden deze orde liever omgekeerd, en in de geheele Preek wat meer warmte verlangd hebben.
Ds. de wilde koos eenen zeer gepasten tekst voor zijne Biddagsrede. De punten zijn: 1. Wij strijden, wanneer wij daartoe geroepen mogten worden, voor ons volk en voor onze bezittingen; 2. de overtuiging daarvan moet ons, vooral door vroegere ervaring en tegenwoordige ondervinding geleid, moedig maken, en 3. wanneer wij alles doen, wat in ons vermogen is, dan kunnen wij de uitkomst gerust aan God overlaten. Dat velen, die deze opwekkende en bemoedigende rede gehoord hadden, derzelver uitgave verlangden, willen wij gaarne gelooven. Met veel genoegen lazen wij ook nu (Maart 1833) hetgeen de bekwame Prediker op 2 Dec. 1832 uitsprak.
De Weleerw. van epen besloot tot de uitgave, op het verlangen van velen, die de Biddagsrede hoorden, of niet hoorden, gelijk men in het Voorberigt leest, alwaar ook verder nog gezegd wordt, dat dezelve tevens onzen landgenooten kan doen zien, hoe wij, (het zijn de eigene woorden des Schrijvers) in deze sinds lang benarde vesting, voor zoo verre wij welgezind zijn voor Koning en Vaderland, op den duur blijven denken en spreken. Dit vooral in aanmerking nemende, prijzen wij den goeden geest, die overal doorstraalt. Het zal niet noodig zijn, de vrij breedvoerige opschriften der vijf onderdeelen van D. II hier af te schrijven. Buiten twijfel had van epen een groot gedeelte der bezetting onder het gehoor, en voor menigeen onder die wakkere krijgslieden was zeker de vermelding van deze en gene bijzonderheden belangrijk. Ook de lezing stichte nog nut, en het weldadig oogmerk der uitgave worde tevens bevorderd!

{==287==} {>>pagina-aanduiding<<}

Met gunstige verwachting namen wij het stukje van den Weleerw. huët in handen, en vonden ons niet teleurgesteld bij de lezing. Een echt godsdienstige geest kenmerkt hetzelve. Dat er zoo spoedig een tweede druk werd vereischt, is aanbeveling genoeg. Tot proeve deelen wij, uit het slot, het volgende mede: ‘Indien eens het kleine Nederland bestemd ware, om in wezen te blijven, gelijk een goed zaad, welks ontwikkeling aan het menschdom heerlijke vruchten belooft; indien Koningen van onzen Koning en volken van ons volk leeren moesten, waarin beider grootheid gelegen is, en de band bestaat, die hen vereenigen kan; indien door ons voorbeeld deze, thans zoo miskende, waarheid luid gepredikt en bekrachtigd moest worden, dat echte burgerlijke en godsdienstige vrijheid, vorstenroem en volkskracht, eensgezindheid en trouw, zedelijkheid en deugd, algemeene en bijzondere welvaart haren hechtsten steun vinden in het Evangelie van Christus; indien uit Hollands nevelen en moerassen de zon verrijzen moest, welke, na eenen nacht van zoo veel dwaling en gruwelen, eenmaal een weldadig licht over het gefolterd menschdom verspreiden zal: wie onzer zou, voor zoo grootsche bestemming, niet standvastig blijven in den bangsten worstelstrijd, en medewerken, dat Gods Koningrijk kwame? Niet te duur zouden wij zoo veel zegen door ons lijden gekocht achten, wanneer eens de wereld ons daarvoor danken moest.’
Treurende om het verlies van dierbare kinderen, zocht de Weleerw. van rinteln troost, en vond dien in het Evangelie. De opwekking van den jongeling te Nain trok bijzonder zijne opmerkzaamheid. Hij las en herlas het eenvoudig en treffend verhaal - las nog weder, en dacht na en teekende aan, wat hem tot opbeuring en bemoediging mogt strekken. Zoo ontstond dit nuttig en stichtelijk boeksken, hetwelk wij vooral hun kunnen aanprijzen, die den dood van geliefden beweenen. Het zal niet noodig zijn, dat wij het beloop van den inhoud opgeven. Men koope en leze en vinde

{==288==} {>>pagina-aanduiding<<}
bemoediging! Tevens wordt dan iets toegebragt ter bereiking van het weldadige doel des Schrijvers.





Proeve eener Verhandeling over het wezen, den aarden de eigenschap der zoogenaamde Antipathie, met oppering der vraag: of dezelve als eene aangeboren eigenschap kan worden beschouwd? - dan wel of zij uit opvoeding, gewoonte, of andere maatschappelijke betrekkingen ontstaat? - zoodanig, dat er gegronde hoop zij, om dezelve (,) onder aanvoering (aanwending) van gepaste middelen, te kunnen bestrijden? Door Mr. J.H. van der Schaaff. Te Amsterdam, bij A. Vink. 1832. In gr. 8vo. 92, aanm. 21 bl. f 1-25.

Deze Verhandeling ziet, volgens het Voorberigt des Schrijvers, het licht, omdat zij, naar het gevoelen van beoordeelaren, door het letteroefenend Genootschap te Amsterdam: Tot nut en beschaving, niet kon bekroond en uitgegeven worden. De Schrijver komt er rond voor uit, en wij zien niet in, waarom hij dit niet zoude doen. Staat of valt een stuk, ten antwoord op eene uitgeschreven prijsvraag, geheel met de uitspraak van beoordeelaars? In geenen deele! Hetgeen soms door drie of vier beoordeelaars als hun voldoende wordt voorgesteld, draagt nog niet altijd de algemeene goedkeuring weg. En hetgeen deze praeadviserende vertegenwoordigers van een Genootschap afkeuren, behelst dikwijls, naar het oordeel van anderen, nog zoo veel goeds, dat, daar zij tot de volstrekte minderheid behooren, de Schrijver soms wél doet, zijner overtuiging gehoor te geven, en in het gevelde vonnis van beoordeelaren niet te berusten. Wij spreken in het geheel niet van het menschelijke, hetwelk ook Heeren beoordeelaars kan aankleven. Op eene kleine plek gronds, als de onze, bestaat te vele aanraking, en een fijn beoordeelaar ont-
{==289==} {>>pagina-aanduiding<<}
dekt den Schrijver dikwijls even spoedig, als de welafgerigte brak zijne prooi. Het is ook geene zoo gemakkelijke taak, als sommigen zich voorstellen, niet voor zichzelven, maar overeenkomstig de wezenlijke gehalte en waarde voor het algemeen, een stuk te beoordeelen.
Het zij echter verre, dat de schuld altijd aan de beoordeelaars zoude liggen; zij kan soms evenzeer in de vraag als bij den beantwoorder schuilen.
Stel eens het geval, dat de antipathie niet aangeboren ware; dat zij een' grondtrek uitmaakte van hetgeen wij ziel noemen; dat er een ingeschapen, ofschoon duister, gevoel bestond van goed en kwaad; dat de ziel, hoe verre van hare oorspronkelijke zuiverheid afgeweken, toch het onderscheid van dit gevoel nog ongekrenkt, schoon minder helder, bezat; dat er eene zielenwerking, zieleninvloed bestond, waardoor de zielen wederkeerigen invloed ondervinden en ontvangen, door dusdanig ingeschapen gevoel zonder helder bewustzijn elkander aantrekken (sympathiseren), of elkander terugstooten (antipatheren): hoe zoude men dan, de antipathie als eene aangeboren eigenschap beschouwende, niet mistasten bij hem, die een tegenovergesteld gevoelen voorstond! Dan vervalt mede geheel haar oorsprong uit opvoeding, gewoonte en andere maatschappelijke betrekkingen; dan zal zij door deze invloeden geleid en gewijzigd worden; dan zullen wij haar door gepaste middelen behooren te leiden, zelfs te beteugelen, gelijk wij dit met de overige geneigdheden onzer ziel moeten doen. Zoude het in dit geval echter raadzaam zijn, haar geheel te bestrijden? Zoude het niet beter zijn, deze gewaarwording in hare regten voorzigtig te handhaven? Laat zij een Genius voor het kind zijn, een wachter voor den zijner rede meer magtig geworden jongeling; deze, mondig geworden, wake tegen eene afdwaling van dit gevoel, zoo als hij toch tegen de weelderigheid der verbeelding of inbeelding op zijne hoede moet zijn.

{==290==} {>>pagina-aanduiding<<}

Maar, hoe dwalen wij af over een onderwerp, hetwelk met zeer veel omzigtigheid moet behandeld worden, dewijl zelfs de wijsgeeren nog niet in staat zijn geweest, licht over dit duister gevoel te verspreiden!
De Schrijver stelt, en met reden, zich voor, op het voetspoor van eenen vroegeren Schrijver, slechts de uitspraak van het gezond verstand te volgen, bl. 4. Bij een onderwerp, hetwelk meer empirisch nagegaan moet worden, doet uitgestrekte geleerdheid, spitsvindige redenering niets af; het gezond verstand moet daar den toon geven.
De Verhandeling wordt in drie deelen gesplitst. Deel 1. zal het bestaan der antipathie trachten te betoogen, en door eenige voorbeelden uit het gemeene leven pogen op te helderen. Deel 2. zal onderzoeken, van waar dezelve ontspruit. Deel 3. zal nasporen, of er eenig middel gevonden wordt, om dezelve te keer te gaan; en zoo ja, welke de geschiktste voorschriften zouden zijn, en hoe zij moesten aangewend worden.
Αντιπάτεια verbeterd zijnde in αντιπαθεια, had πάτος ook in πάθος moeten veranderd worden, bl. 5.
Zoude bij de vermelding van hetgeen door houding, spraak, gebaren en voorkomen tot den weêrzin aanleiding geeft, niet ook de reuk in aanmerking kunnen komen? Wanneer toch het ligchamelijke werkt, zoo is hetgeen van den mensch als 't ware uitgaat mede niet onverschillig.
Is echter, met den aangehaalden kirsten, bl. 6, de antipathie eene zaak, waarvan ons de oorsprong onbekend is, dan zal zij in het gevoel moeten gezocht worden; maar wat is duisterder dan het gevoel? Het is juist dit, hetwelk altijd met de rede in strijd is. Hier herinneren wij ons de uitmuntende Verhandeling van borger de Mysticismo, waar over dit onderwerp zoo voortreffelijk als duidelijk gehandeld wordt.
Voor het woord spektakel, bl. 9, hadden wij liever een ander gelezen.
Indien houding, gebaren enz. op den weêrzin in-
{==291==} {>>pagina-aanduiding<<}
vloed oefenen, werken kleeding en opschik stellig mede, bl. 9.
Of de van het tooneel ontleende voorbeelden juist zijn, zoude men zeer in twijfel kunnen trekken. Daar werken de handelingen, niet het gelaat; gij ziet zelden den man zoo als hij is, en bij de vrouwen vooral bedekt het blanketsel geheel de oorspronkelijke trekken. Dit mag vooral niet uit het oog verloren worden, wanneer de weêrzin op het gevoel rust.
Wat de antipathie tusschen ouders en kinderen betreft, zij bestaat; doch wij gelooven, dat, bij eenige oplettendheid, met eene enkele hoogst zeldzame uitzondering, de weêrzin niet in het gevoel, in de ziel ligt, maar steeds de voedsterzoon van het vooroordeel, zoo niet iets ergers, is. ‘Waarheen ik vliede, vind ik eene hel; ik ben mijzelven eene hel, en uit den diepsten afgrond opent zich een nog dieper afgrond, die mij dreigt te verslinden, waarbij de hel, die ik lijde, mij nog een hemel schijnt.’ Rec., zelf vader, huivert bij de bloote gedachte, en deinst met afschuw van haar terug! Ouders, die hier niet waakzaam zijn, beschouwt hij als, met den Engel bij milton, aan den afgrond staande. Het is tegen de natuur, en wij zeggen met vondel:

‘Wat is de kinderliefde krachtigh, 
En oudersliefde kout en kil!’ 


Of de uitweidingen, zoo als onder anderen bl. 19, wel tot de vraag regtstreeks in betrekking staan, zoude tot het opperen van bedenkingen aanleiding kunnen geven; er wordt hier toch meer over de oorzaken en den aard, dan wel over de gevolgen van den weêrzin gehandeld. Maar het ging den Schrijver, bij de gedachte aan den weêrzin der ouders tegen de kinderen, als ons; er moest een lichtstraal vallen op deze zwarte zijde van het menschelijke hart. Mogen geene ouders zich in de bladen des Schrijvers herkennen; en, mogten er zulke ongelukkigen gevonden worden, jegens dezulken behoeft de Schrijver zich niet te verontschuldigen.

{==292==} {>>pagina-aanduiding<<}

De inlichting van den Geneesheer, bl. 21 en volg. medegedeeld, behelst belangrijke redeneringen, maar in eenen te hoog wijsgeerigen toon, die door te veel te willen zeggen het onderwerp eerder verdonkert dan opheldert. Dat de antipathie echter met het instinct gelijk is te stellen, valt moeijelijk te bewijzen. Instinct en antipathie moeten niet met elkander, zelfs bij name, vergeleken worden. De Geneesheer schijnt ze te onderscheiden; maar wanneer hij zegt: ‘Ik geloof dus, als het resultaat van deze beschouwing, te mogen vooronderstellen, dat de zoogenaamde instincttoon dezer sympathische of antipathische gewaarwordingen der menschen voor elkander op geene physieke of intellectuele, maar alleen op moralische gronden berust,’ wordt de zaak niet duidelijker. Is dit laatste waar, dan vervalt alles, wat tot opvoeding, gewoonte enz. betrekking heeft.
Men ziet al wederom, hoe moeijelijk het is, wanneer men bepalingen zal geven over onderwerpen, die wij tot dusverre vooronderstellen slechts van het gevoel afhankelijk te zijn. - Maar, dat wij ons in geene verdere bespiegelingen verliezen.
Wat redeneringen betreft, als het indifferente of eenzijdige van kindschheid en ouderdom, polariteit, enz. zijn zij niet strijdig met des Schrijvers opgegevene voornemens bl. 4?
Wat de verdeeling bl. 28 aangaat; dat de weêrzin over het algemeen in de zedelijke gesteldheid onzer zielen ligt, kan den Schrijver niet betwist worden; doch blijft het duister, dat dit bij het kind zonder bewustzijn geschiedt. De uitspraak van het geweten rust op dezelfde grondslagen, maar geschiedt met bewustzijn en oordeel; zij wordt vergelijkenderwijze gedaan; - dit schijnt bij de sympathie en antipathie over het algemeen geene plaats te hebben. Wij vooronderstellen, dat dit oordeel van den Schrijver, om de antipathie in de zedelijke gesteldheid der ziel te zoeken, hem overal te sterk op de ontmoeting van booswichten, bl. 30, doet drukken.

{==293==} {>>pagina-aanduiding<<}
Hij, tegen wien wij weêrzin gevoelen, behoeft daarom niet altijd een booswicht te zijn.
Wat het tweede punt betreft, dat deze zedelijke gewaarwording niet van allen anderen, physieken of intellectuelen, invloed vrij zij, doet tot het ingeschapene niets af; ook moeten wij aanmerken, dat het intellectuele eigenlijk gevolg is, en als 't ware volgt ter beoordeeling van den eersten indruk. Het physieke kan het oordeel wijzigen; het intellectuele moet beoordeelen, of men den indruk, die als ongevoelig geschiedt, gevolg mag geven.
Zijn de voorbeelden, van het tooneel ontleend, bl. 31, niet veeleer ontplooijingen van het karakter? Daar gaat toch, gelijk wij reeds zagen, de ware indruk des gelaats verloren. De Schrijver schijnt, bl. 33, dit ook gevoeld te hebben. Onze gewaarwordingen op reis, gelijk de Schrijver die voorstelt, worden dan te zeer door daden geleid: beter zijn de voorbeelden bl. 48; hier hangt het gevoel van den indruk af; op reis zijn het meer de handelingen en gedragingen, welke op ons werken.
Zeker zoude het gevaarlijk zijn, uit antipathie afdoende gevolgtrekkingen te maken (bl. 52) en met den tooneelspeler quin (het onbetamelijke der wijze van uitdrukken daargelaten) te zeggen: Wann dieser Kerl nicht ein Schelm ist, so schreibt der Schöpfer keine leserliche Hand!
Wat den indruk van portretten betreft, hier hebben wij eene gewigtige bedenking. De kunstenaar levert ons de trekken; het gelukt hem soms, er in te brengen hetgeen wij sprekend in bepaalde beteekenis zouden zeggen; maar het kunstig penseel, door hoe geestig eene hand bestuurd, kan geen leven brengen in het oog, dat belangrijk deel, door sommigen een spiegel der ziel genoemd, maar dikwijls voor meer te houden. Het kaatst niet slechts terug, neen! het is het eenig punt, waardoor wij tot het geheimzinnig bestaan van den mensch soms kunnen doordringen, waardoor wij in de ziel van onzen natuurgenoot kunnen lezen. Waar de beeldhouwer blijft staan, neemt het de schilder op; maar ook hij

{==294==} {>>pagina-aanduiding<<}
schiet met zijn tooverend penseel te kort, waar de geest, die levend maakt, alleen uitdrukking en beteekenis kan geven.
Wat de gevolgtrekkingen bl. 56 aangaat, wij hebben ze reeds, den loop dezer Verhandeling nagaande, beredeneerd; ook van de oorzaken geldt hetzelfde.
Omtrent de uitweiding op bl. 61 moeten wij het reeds gezegde over de mededeeling bl. 21 herhalen. De school, uit welke zulke wijsgeerige gevoelens voortvloeijen, moge met zulk eene wijze van voorstelling ingenomen zijn, het eenvoudig verstand gevoelt zich telkens als teruggestooten. Welke mag de reden zijn, dat de wijsbegeerte van socrates, baco, franklin zelfs voor den eenvoudigen bevattelijk is, terwijl van deze de geoefende telkens onvoldaan scheiden moet? In onderwerpen van dergelijken aard moge de philosophie zich in hoogdravende bespiegelingen verlustigen, het eenvoudig verstand gevoelt zich beter bij een redelijk Empirismus.
Ten opzigte van het derde Hoofdstuk zouden wij vooronderstellen, dat weêrzin, door opvoeding enz. gewijzigd of geleid, niet meer de natuurlijke is, maar aan het vooroordeel onderworpen kan raken. Waar bijgeloof en vooroordeel het verstand beheerschen, daar werkt hetzelve niet meer vrij. Het is, gelijk het Liberalismus, met eenen halsband van scherpe stekels voorzien. Het schijnt vrij, maar het berust in de hand van den menner, die dikwijls als onzigtbaar den draad bestuurt. Het vooroordeel gaat het oordeel vooraf; het verschalkt het overleg, en het oordeel is vóór den strijd gevangen. De eenvoudige, natuurlijke weêrzin overvalt ons ongevoelig; de gewijzigde weêrzin wordt door het vooroordeel in slaap gewiegd en tegen den invloed der rede verdoofd. Het oordeel wijzigt den weêrzin, heldert het donkere op, en toetst het verdachte aan den keursteen der rede. De weêrzin, met het vooroordeel verbonden, holt voort, beslist op den indruk, en wil van geene ondervinding hooren. De weêrzin kan als de uiterste post beschouwd worden, die door eene kleine beweging

{==295==} {>>pagina-aanduiding<<}
aan den gezigteinder reeds in beweging geraakt; hij geeft het sein tot waakzaamheid tegen de vermomming (bl. 74), die het vooroordeel misleidt en het somwijlen zelfs omkoopt; de rede, door den weêrzin gewekt, weet den vermomde het masker af te rukken, en stelt den ontmaskerden huichelaar aan de kaak.
Besluiten wij ons oordeel met tot den titel dezer Verhandeling terug te keeren; en, ziende dat het niet eene Verhandeling, maar slechts eene proeve eener Verhandeling is, en dan nog wel naar aanleiding eener vraag, willen wij den Schrijver dank weten voor zijne aan dezen arbeid te koste gelegde vlijt. Wij houden hem in staat tot de behandeling der eenvoudige vraag: wat is Antipathie?





De Karakteristiek der Welsprekendheid, of de leer der kenmerken van de verschillende soorten van welsprekendheid, door Mr. P.S. Schull, Advokaat te Dordrecht, en Lid der Maatschappij van Letterkunde te Leyden. Te Dordrecht, bij J. van Houtrijve, Jr. In kl. 8vo. IV en 67 bl. f 1 - :

Vóór eenige jaren had de Maatschappij der Nederlandsche Letterkunde te Leiden de vraag: welk is het wezenlijk kenmerkend onderscheid der Welsprekendheid van den Kansel, van de Pleitzaal, van de Raadsvergadering, en van de Gehoorzaal? als prijsstof uitgeschreven. Rec. moet ronduit bekennen, dat hij de belangrijkheid of nuttigheid dier vraag niet kon inzien. Hij meende steeds, en meent nog, dat er slechts ééne welsprekendheid is, en dat, wie zich in het bezit dezer gave of kunst of wetenschap (zij is noch het een noch het ander, maar zij is dat alles te zamen) verheugen mag, hare kracht en luister ook zal ten toon spreiden, hetzij hij als Redenaar op den kansel, of in de pleitzaal, of in de raadsvergadering, of in de gehoorzaal optrede, mits hij slechts met de noodige kundigheden behoorlijk zij toegerust, en het onderwerp, waarover hij spreken moet, grondig versta. 't Is waar, de welsprekendheid wijzigt zich naar tijden, plaatsen en omstandigheden, waaruit dan ook

{==296==} {>>pagina-aanduiding<<}
verschillende voorschriften en regelen voor den Prediker, den Pleiter, den Redenaar in de raadsvergadering en in de gehoorzaal voortvloeijen. Doch die wijzigingen veranderen den aard en het wezen der velsprekendheid niet; en wilde men die verschillende regelen en voorschriften opgeven, dan zou men vier compendiën of handboeken over de welsprekendheid van den Kansel, voor de Balie, op de Tribunen of in de Gehoorzaal moeten schrijven, 't geen men toch niet onderstellen kon, dat door de Maatschappij van Letterkunde werd verlangd. Zij had intusschen het genoegen, een antwoord op gezegde prijsvraag van den bekwamen Hoogleeraar van kampen te ontvangen, waaraan in hare algemeene vergadering van 1829 de uitgeloofde eereprijs werd toegewezen. Wij hebben dit antwoord gelezen; doch, welke verdiensten deze bekroonde Prijsverhandeling ook bezitten moge, zij heeft ons in ons gevoelen veeleer bevestigd, dan daarvan teruggebragt.
Het voor ons liggende stuk van den Heer schull heeft mede naar den prijs gedongen, en, schoon niet bekroond, in den boezem der beoordeelaren zelven eenigen lof gevonden, gelijk de Schrijver zich uitdrukt in de zedige Voorrede. Eene korte schets moge den inhoud dezer beknopte Verhandeling doen kennen.
Door welsprekendheid verstaat de Schrijver de wetenschap en kunst van wél zeggen. Met deze omschrijving komt men, naar het gevoelen van Recensent, niet veel verder. Doch quintilianus, van der palm, lulofs en anderen waren den Schrijver in die bepaling van het begrip der welsprekendheid voorgegaan, hoewel de Heer schull - waarom, weten wij niet - voor wél spreken wél zeggen verkiest, 't geen toch, zoo wij het spraakgebruik raadplegen, iets anders, iets minder schijnt uit te drukken. Dat 's wel gezegd geeft niet zoo veel te kennen als: dat is welsprekend.
Om de vier bovengenoemde hoofdsoorten van welsprekendheid te leeren kennen en onderscheiden, neemt schull zeven kenmerken aan; drie uiterlijke: de hoedanigheid des redenaars, de plaats der redevoering, en het gehoor, waarvoor men spreekt; en vier innerlijke: de toon, waarop de redenaar spreekt, de stijl der redevoering, het onderwerp, waarover de redenaar spreekt, en het doel der redevoering. Deze zeven kenmerken leveren, bij de behandeling van elk der vier soorten van welsprekendheid, even zoo vele vragen op,

{==297==} {>>pagina-aanduiding<<}
welker oplossing leiden moet tot de beantwoording van het voorgestelde vraagstuk. Rec. bedriegt zich grootelijks, of de beantwoording dezer zeven vragen, die vervolgens in elk der vier Hoofdstukken (waarin deze Verhandeling, naar de vier zoogenaamde hoofdsoorten der welsprekendheid, is afgedeeld) ordelijk behandeld worden, brengt ons geen stap nader tot de oplossing der prijsvraag: welk is het wezenlijk en kenmerkend onderscheid der Welsprekendheid van den Kansel, van de Pleitzaal, van de Raadsvergadering, en in de Gehoorzaal? Of zal de beantwoording dier vragen zeven wezenlijke en onderscheidende kenmerken der verschillende soorten van welsprekendheid opleveren? Onzes inziens, in plaats van zeven, niet één. Of ligt het wezenlijk en kenmerkend verschil der welsprekendheid van den Kansel, van de Pleit-, Raad- en Gehoorzaal in de hoedanigheid des Redenaars, die op den Kansel een eerwaardig (bl. 7), voor de Balie een deftig (bl. 22), in de Raadsvergadering een aanzienlijk en beschaafd (bl. 42), en in de Gehoorzaal een geleerd en geletterd Man (bl. 65) moet zijn? Maar de eene hoedanigheid sluit de andere niet uit, en men mag met groot regt ten aanzien van den Kanselredenaar b.v. verlangen, dat hij niet slechts eerwaardig, maar ook deftig, beschaafd, geleerd en geletterd zij. Ligt het in de plaats der redevoering, eene gewijde voor den Prediker (bl. 10), de Regtzaal voor den Pleiter (bl. 23), de Vergaderzaal der Afgevaardigden voor den Staatsredenaar (bl. 43), eene plaats tot de zamenkomst ingerigt voor den Spreker in de Gehoorzaal (bl. 65)? Maar de feestelijke of
Genootschappelijke welsprekendheid (bl. 62, 63) laat zich menigmaal, bij plegtige gelegenheden, in de Kerken hooren; en de Prediker, wiens kerk is afgebrand, mag gerust in eene Gehoorzaal optreden; zoo hij waarlijk welsprekend is, zullen de hoorders spoedig de plaats en den Spreker tevens vergeten, en geheel vervuld zijn met zijn onderwerp. Ligt het in het Gehoor, waarvoor men spreekt, daar de Kanselredenaar voor eene gemengde schare optreedt (bl. 12), de Advocaat voor deskundigen pleit (bl. 25), het gehoor des Staatsredenaars zeer uitgebreid (bl. 45), en dat des Sprekers in de Gehoorzaal beschaafd, geletterd, eenigzins gemengd is (bl. 65)? Maar hoevele uitzonderingen zijn hier te maken! De Hofprediker en de Dominé voor de Boeren - welk een verschillend gehoor! Men leze voorts, wat de Heer van kampen daartegen heeft

{==298==} {>>pagina-aanduiding<<}
aangemerkt in zijne bovengemelde Prijsverhandeling, (Nieuwe Werken van de Maatschappij der Nederlandsche Letterkunde te Leiden, D. III. St. I. bl. 6 en verv.) waaruit wij slechts het volgende willen overnemen: ‘Die onderstelling zou ten gevolge hebben, dat de welsprekendheid van den Kansel zich geheel en al tot de taal des gemeenen levens zou moeten verlagen, als waaruit toch verreweg de grootste meerderheid der toehoorders bestaat; eene onderstelling, die door de meesterstukken van zoovele geestelijke Redenaars, die de algemeene toejuiching hebben weggedragen, genoegzaam weêrlegd wordt. Evenmin zal men willen beweren, dat de welsprekendheid der Raadzaal alleen voor staatkundigen zou moeten dienen. Dit ware goed in eene Kabinetsregering, waar alleen Ministers de zaken afdoen, niet in een' vrijen Staat, (waar toch alleen de welsprekendheid der Raadzaal te huis is) die het voorregt heeft, dat zijne belangen openlijk worden behandeld, en dus ook in eene taal moeten worden voorgedragen, die het volk kan verstaan.’ (Volk beteekent hier natuurlijk niet: het gemeen, de laagste standen; maar heeft eene uitgebreider beteekenis. Ook schrijft de Heer schull, bl. 45, dat ‘het gehoor des Staatsredenaars het uitgebreidste is van alle Redenaars, die in het openbaar spreken. Niet alleen zijne Ambtgenooten, niet alleen de opgevulde gaanderijen, die de vergaderplaats omgeven; het geheele Vaderland, de Monarch, Europa, de beschaafde wereld zijn luisterende hoorders naar de taal van den wakkeren burger, die de regelen der Maatschappij welsprekend bepleit.’ Dus ook wel een zeer gemengd gehoor. Doch waar blijft dan het verschil?) ‘Dat echter altijd de personen,’ dus vervolgt de Heer van kampen
te regt t.a.p., ‘tot welke hij spreekt, een' grooten invloed op de voordragt des Redenaars moeten oefenen, blijft onbetwistbaar: wij erkennen daarin slechts geen wezenlijk en onderscheidend kenmerk der onderscheidene soorten van welsprekendheid.’
Maar misschien zullen dan de innerlijke kenmerken, door den Schrijver opgegeven, het vraagstuk beslissen? Hij zelf oordeelt, dat de uiterlijke flaauwer, de innerlijke duidelijker zijn. (bl. 13.) Laat ons zien! De toon, waarop de Redenaar spreekt, is bij den Kanselredenaar ernstig (bl. 13), bij den Pleiter stellig (bl. 26), bij den Staatsredenaar heusch en ge-
{==299==} {>>pagina-aanduiding<<}
matigd (bl. 46), bij den Spreker in de Gehoorzaal onderhoudend en opwekkend (bl. 65). Maar moet dan niet de toon bij allen telkens afwisselen naar mate van het onderwerp? Zou de stellige toon niet evenzeer den Prediker voegen, die Goddelijke waarheden verkondigt, en zijne redenen staaft met het onfeilbaar gezag eener hoogere Openbaring? Is de toon der Staatswelsprekendheid altijd heusch en gematigd, nimmer heftig? Waar blijven wij dan met de Philippicae van demosthenes en de Catilinariae van cicero? Doch wij onthouden ons van verdere aanmerkingen, die in menigte zouden te maken zijn. Dezelfde bedenkingen gelden het volgende kenmerk, aan het vorige naauw verwant, den stijl der redevoering, die, volgens den Schrijver, op den Kansel zich door eenheid en duidelijkheid (bl. 14, 15) moet onderscheiden (door de eenheid van het geheel; behoort dit tot den stijl? en moet het geen kenmerk van elke redevoering zijn, waar ook uitgesproken?); voor de Balie betoogend en wederleggend (bl. 26); in de Staatsvergaderingen raadplegend (bl. 46), en in de Gehoorzaal net, fraai, sierlijk en smaakvol zijn moet (bl. 65). Deze onderscheidingen zijn even willekeurig en onbepaald, als ter oplossing van het
vraagstuk volstrekt onvoldoende. Maar het onderwerp dan, waarover de Redenaar spreekt? Bij den Kanselredenaar Godsdienst en Zedeleer (bl. 17), bij den Pleitbezorger de Regtsgeleerdheid (bl. 28), bij den Staatsredenaar het Staatsbelang (bl. 48), bij den Redenaar in de Gehoorzaal Wetenschappen, Kunsten en Letteren (bl. 66). Hier immers hebben wij dan toch een wezenlijk en onderscheidend kenmerk? De Heer van kampen moge antwoorden (t.a. pl. bl. 9): ‘Het zijn niet de onderwerpen der welsprekendheid, die de welsprekendheid uitmaken, maar de behandeling dier onderwerpen; en men zou de Geestelijke welsprekendheid met de Godgeleerdheid, die der Balie met de kennis der Regten, en die der Raadzaal met de Diplomatie of Staatshuishouding moeten verwarren, om te zeggen: Godsdienstkennis en uitlegkunde - natuurlijk en stellig regt - of kennis der onderscheidene staten - maken de wezenlijke kenmerken uit der Kansel-welsprekendheid, van die der Pleit- en der Raadzaal.’
Niets blijft dus overig dan het zevende of laatste kenmerk, door den Heer schull opgegeven, en waarin dan ook Prof. van kampen het kenmerkend onderscheid eeniglijk

{==300==} {>>pagina-aanduiding<<}
heeft gezocht, namelijk: het doel der Redevoering; volgens onzen Schrijver, bij den Kanselredenaar opwekking van zedelijk gevoel (bl. 17), bij den Pleiter het regtsbelang van den Client (bl. 29), bij den Staatsredenaar zijn gevoelen (bl. 48), en bij den Spreker in de Gehoorzaal stichten en behagen, opwekken en leeren (bl. 66). - Nergens heeft de Schrijver ons meer onbevredigd gelaten, dan bij de behandeling van dit gedeelte zijner taak. Zou de opwekking van zedelijk gevoel het laatste doel des Predikers zijn? Dan voorwaar is zijne taak zoo moeijelijk niet, als wij ons tot hiertoe hadden voorgesteld. Wij meenden, dat hij, met de bloote opwekking des gevoels geenszins tevreden, den wil zijner hoorders buigen, en hen tot een' heiligen en godvruchtigen wandel bewegen moest. Is het doel van den Staatsredenaar: het doorzetten en doordrijven van zijn gevoelen? De Schrijver zegt het op bl. 48 met zoovele woorden, en laat er op volgen: ‘Carthago delenda: hiertoe is hij alleen werkzaam, hij is ter goeder trouw overtuigd van het noodzakelijke en nuttige van zijn gevoelen; hij poogt zijne Ambtgenooten daarvan insgelijks te overreden; hij geeft aan zijne Committenten reden dier overtuiging: hij protesteert van zijne onverantwoordelijkheid, indien zijn gevoelen niet doorgaat, en bij de stemming blijft hij zijne geuitte gevoelens gelijk.’ Indien dit met allen het geval is, waarom gaat men dan maar niet terstond ter stemming over, en waartoe zooveel tijd met kibbelen versleten? - Is het doel der welsprekendheid van de Gehoorzaal stichten en behagen, opwekken en leeren? Waarom ook maar niet overtuigen en overreden? Dan
vereenigde de laatste soort der welsprekendheid in zich al de hoofdoogmerken, welke de Heer van kampen aan de vier soorten onderscheidenlijk heeft toegekend: de Kanselredenaar moet stichten, de Staatsredenaar overreden, de Pleitbezorger overtuigen, de Redenaar voor de Gehoorzaal op eene leerzame wijze vermaken. Over deze bepalingen en onderscheidingen heeft de Arnhemsche Predikant S - R, in de geestige Brieven aan Bartholo, reeds het zijne gezegd. (Zie vooral Godgeleerde Bijdragen voor 1832, bl. 714-718.) Wij hebben er niets bij te voegen. Maar - waarin ligt dan toch het wezenlijk kenmerkend onderscheid der vier zoogenoemde hoofdsoorten van welsprekendheid? De Lezer moge het antwoord opmaken. Rec. heeft zijn gevoelen hierboven reeds uitgedrukt. En vergist hij zich niet, dan zal de Maat-
{==301==} {>>pagina-aanduiding<<}
schappij van Nederlandsche Letterkunde door hare uitgeschrevene prijsvraag hebben te weeg gebragt, dat velen, die hieromtrent te voren anders dachten, thans met dit gevoelen instemmen.
Het doet ons leed, dat ons oordeel over deze Verhandeling van den Heer schull ongunstig is uitgevallen. Wij voeden achting voor 's mans kunde en veelvuldige verdiensten; maar juist daarom zouden wij wenschen, dat dit stuk niet ter perse ware gelegd. De uitvoering is bovendien slordig, de plaatsing der leesteekens alleronnaauwkeurigst, en drukfouten treft men in menigte aan. Op bl. 9 worden fenelon, reynward en kist wegens hunne gave van wél zeggen geroemd. Men leze: reinhard. Voor bourdaloue vindt men op bl. 18 bourdalone, voor bossuët op bl. 20 borfuet. Op bl. 14 staat: ‘Nimmer veroorlooft zich de Kanselredenaar eenige uitdrukking, die de logen zoude kunnen verwekken, of aan den spotlust botvieren.’ Het moet zijn: die den lach zoude kunnen verwekken. Eenige regelen later op dezelfde bladz.: ‘hij bekent en beschrijft soms de voorwerpen zijner beschouwing, maar het is het penseel des uitvoerigen Romanschrijvers niet.’ Men leze: hij teekent en beschrijft, enz. Op bl. 66 is, bij de aanhaling van een brokstuk van den Hoogleeraar lulofs, alleen de bladzijde vermeld, en het werk vergeten.





Fénélon's Gesprekken over de Welsprekendheid in het algemeen en over die van den Kansel in het bijzonder; benevens een stuk van zijnen Brief aan de Fransche Akademie, tot hetzelfde onderwerp betrekkelijk. Uit het Fransch, met Aanteekeningen door J.M. Schrant. Tweede Druk. Te Zaltbommel, bij J. Noman. XII en 466 Bl. f 4-75.

Fenelon's Gesprekken en Brief over de Welsprekendheid zijn reeds langer dan eene eeuw zoo bekend en beroemd (*), en de vertaling van den Heer schrant, met vele belangrijke aanteekeningen verrijkt, waarvan de eerste druk in 1817 het licht zag, is in zoo veler handen, dat wij met de bloote aankondiging van dezen tweeden druk kunnen volstaan. Wij

{==302==} {>>pagina-aanduiding<<}
verblijden ons, dat de goede aftrek een' herdruk noodzakelijk maakte, en wenschen geen minder ruim vertier aan deze tweede uitgave toe. Ofschoon het op den titel niet vermeld staat, verklaart nogtans de Schrijver aan het slot zijner Voorrede, dat hij zijn werk op nieuw overgezien en aanmerkelijk verbeterd heeft. Wij hebben op vele plaatsen deze tweede uitgave met de eerste vergeleken, en vonden overal de blijken eener nieuwe en zorgvuldige bewerking. Niet alle veranderingen evenwel zijn ons verbeteringen toegeschenen. Om iets te noemen: de vertaling van fenelon's woorden op bl. 49 van den tweeden druk (vergeleken met bl. 53 en 54 der eerste uitgave) moge nader bij het oorspronkelijke zijn gebleven, of liever eene meer woordelijke vertolking zijn, zij is zeker niet vloeijender of krachtiger geworden. Wij aarzelen niet, aan de eerste de voorkeur te geven. Ook de uitvoerige en leerzame aanteekeningen des Hoogleeraars, die bijkans twee derde gedeelten van het gansche boek beslaan, zijn hier en daar omgewerkt, de berigten omtrent de Kerkvaders verbeterd, en soms, in plaats der vroeger geleverde, nieuwe proeven uit hunne schriften bijgebragt. Zoo worden in de 69ste aanteekening (bl. 400 en verv.), die over den beroemden guldenmond handelt, uit wiens Redevoeringen over de Standbeelden in den eersten druk eene proeve geleverd was, thans eenige plaatsen medegedeeld uit zijne Redevoeringen over eutropius, waarvan de eerste ook door bilderdijk in onze taal is overgebragt (zij is de laatste in den onlangs uitgegeven bundel Redevoeringen des heiligen Oudvaders chrysostomus, uit het Grieksch overgebracht door Mr. willem bilderdijk, en werd vroeger in de Mnemosyne, D. VIII, geplaatst: de vertaling van den Eerw. doijer, Hulde aan
chrysostomus, St. II. bl. 111, kan den toets der vergelijking met die van bilderdijk niet doorstaan); terwijl Prof. des amorie van der hoeven, in zijnen chrysostomus, een uittreksel van de tweede heeft geleverd. De Hooggel. Schrijver heeft blijkbaar deze vertalingen vergeleken, maar wijkt nogtans hier en daar van dezelve af, vooral van de eerste, ofschoon de kracht van het oorspronkelijke ons daarin meer behouden schijnt.
Dan, reeds genoeg. De weinige aanmerkingen, welke wij ons veroorloofd hebben, mogen den Schrijver zelven en de Lezers van ons Tijdschrift overtuigen, dat wij 's mans belangrijken arbeid met opmerkzaamheid hebben nagegaan. Wij eindigen met den hartelijken wensch, dat hij, thans aan de

{==303==} {>>pagina-aanduiding<<}
Leidsche Hoogeschool het Hoogleeraarsambt bekleedende, dáár al die aanmoediging genieten moge, waarop zijne geleerdheid, veelvuldige verdiensten en loffelijke werkzaamheid hem regtmatige aanspraak geven.





Centraal Amerika, uit een geschiedkundig, aardrijkskundig en statistiek oogpunt beschouwd, door J. Haefkens.

(Vervolg en slot van bl. 261.)
In 1827 begonnen de ondernemingen van St. Salvador tegen Guatemala, alwaar men vol geestdrift te wapen liep, en, de vijand te Arrazola aangevallen zijnde, behaalde de President eene volkomene overwinning. Hij maakte er geen genoegzaam gebruik van, en de Salvadorianen verkregen daardoor tijd om zich te versterken. De President vestigde zich wel later in de dorpen bij St. Salvador, doch was daarna genoodzaakt terug te trekken. - Het einde van den oorlog was nu meer en meer verwijderd; de onderhandelingen waren meestal zonder gevolg; terwijl de Regeringen willekeurig waren geworden, waarvan ons eenige voorbeelden worden opgenoemd.
De Salvadorianen, die intusschen hun leger hervormd hadden, onder bevel van merino, tot St. Anna genaderd zijnde, greep er een gevecht in de straten plaats, waarbij zij eerst voordeel behaalden; maar, de federale magt te hulp gekomen zijnde, begon het gevecht op nieuw, en de Salvadorianen werden genoodzaakt een' stilstand van wapenen te verzoeken, waarbij zij evenwel niet ter goeder trouw handelden.
Kort na het gevecht van St. Anna verscheen perks weder op het tooneel, als Chef van den Staf, en later als bevelhebber van het leger. Hij noodzaakte, als zoodanig, de Salvadorsche troepen tot den terugtogt. Zijne verdere loopbaan, de oorzaken zijner verbanning, en later zijn dood, worden door den Schrijver vermeld. De President arce, die alle gezag verloren had, besloot nu ook zich tijdelijk te verwijderen, en de Vicepresident werd inmiddels met de uitvoerende magt belast. De oorlog werd voortgezet, arzu, opvolger van perks, door merino aangevallen, doch deze totaal geslagen, waarna arzu zich vestigde in Mexicanos,

{==304==} {>>pagina-aanduiding<<}
bij St. Salvador, alwaar hij echter niets, dan een' kleinen oorlog, verrigtte. Te St. Salvador trachtte men door onderhandelingen tijd te winnen, tot dat eindelijk de kans des oorlogs zich geheel ten voordeele van St. Salvador keerde. Hoewel er nieuwe onderhandelingen werden aangeknoopt te Aguachapa, droegen deze geene betere vruchten dan alle de vorige. Ondertusschen was het korps, dat St. Salvador belegerde, weldra genoodzaakt de wapens neder te leggen.
De Schrijver maakt ons verder bekend met verschillende willekeurige handelwijzen, zoo wel te Guatemala als te St. Salvador in het werk gesteld, om zich geld te verschaffen, ten einde den oorlog vol te houden, en schetst ons vervolgens de persoonlijke gebeurtenissen, die er met den President hebben plaats gehad, welke groot licht verspreiden over de stemming der gemoederen. De verschillende decreten, in dezen tijd genomen, worden daarna opgenoemd, welke, hoewel dikwijls eene goede strekking hebbende, meestal zonder uitwerking bleven. De tegenwerking der Priesters in de zaak der opvoeding, bij het voorgevallene met den Engelschman dunn blijkbaar, speelt ook hier eene voorname rol. Morazan met het Salvadorsche leger Guatemala naderende, liep aldaar alles te wapen. Na het verhaal van eenige andere gebeurtenissen, vinden wij dien Generaal in Januarij 1829 voor de hoofdstad; hij ondervond in 't eerst eenige belangrijke nadeelen, doch het gelukte hem, zijne vorige stellingen weder in te nemen. In deze omstandigheden kwam de Generaal-Majoor verveer te Guatemala aan, die zijne bemiddeling aanbood, welke ook door beide partijen werd aangenomen. Men leze het tafereel dezer onderhandelingen, welke de zonderlingste tooneelen opleverden. Hoewel men het nagenoeg eens werd, werden de onderhandelingen, om eene kleine zwarigheid, weder afgebroken; de schijnbare nietigheid derzelve doet onderstellen, dat geene der beide partijen ter goeder trouw handelde.
Den 9 April 1829 werd de hoofdstad ernstig aangevallen; de Heer haefkens heesch nu de Nederlandsche vlag op zijne woning, die weldra van kogels doorboord was, en wij kunnen ons zijn gevoel levendig voorstellen (om zijne eigene woorden te gebruiken) ‘bij het zien ontplooijen van onze roemrijke banen op den rug der Andes!’ - Na eenige hevige gevechten ook binnen de stad, waarbij de Generaal verveer en de Schrijver zich in persoonlijk gevaar bevonden,

{==305==} {>>pagina-aanduiding<<}
verkregen de Salvadorianen de overhand; de Guatemalers besloten te onderhandelen, en leiden de wapens neder, waarna de gevallene partij om Salvadorsche bezetting vroeg, ten einde de orde te handhaven. Morazan deed nu zijnen plegtigen intogt, en de President, Vicepresident, de Minister sosa en de Chef aïcinena werden in hechtenis genomen, terwijl de overigen de vlugt namen, waarmede de zegepraal der provinciën op de hoofdstad voltooid werd. De oude wetgevende vergadering kwam nu weder in de hoofdstad bijeen, waarna men eenen nieuwen provisionelen President verkoos. Er rees nu al weder nieuw verschil van gevoelens van de Salvadorsche zijde, voornamelijk ook over de staatsgevangenen; deze werden eindelijk verbannen, te Acajutla ingescheept, en vertrokken naar Mexico, behalve arce en aïcinena, die teruggehouden werden. De overwinnaars, wier gedrag in den aanvang laakbaar was geweest, zorgden intusschen, tegen verwachting, voor de ongestoorde waarneming van de Godsdienst, 't geen echter niet verhinderde, dat men tot het besluit kwam, om de monniken te verbannen, 't welk des nachts werd uitgevoerd, zijnde allen, behalve de orde van Merced, die geseculariseerd werd, naar de Havanna vertrokken. De Schrijver oordeelt dezen maatregel behendig en krachtig uitgevoerd, doch misschien in dit land onstaatkundig, hoewel het tijdstip er gunstig toe was. De monnikenörden werden eindelijk geheel vernietigd; alleen de nonnenkloosters bleven bestaan, doch men vermogt geene nieuwe meer aan te nemen.
In de zittingen van het Congres van 1829 werd er over verschillende zaken van eenen staatkundigen aard en over het lot van staatsmisdadigers gehandeld. De Expresident arce en de Chef aïcinena werden nu ook verbannen, en begaven zich naar de kolonie Belize. Onder de decreten, in dezen tijd genomen, merkt men er een op van dankbetuiging aan onzen Koning voor Hoogstdeszelfs betoonde belangstelling. Aangenaam is het, onzen beminden, wijzen en standvastigen Vorst ook door de Nieuwe Wereld eene welverdiende hulde te zien toebrengen. De werkzaamheden van dit laatste Congres zijn van weinig uitwerking geweest, en deszelfs vergaderingen leverden, volgens den Schrijver, somtijds met deszelfs waardigheid weinig overeenkomende tooneelen op. De verbanning der monniken was de laatste krachtige daad van morazan, die zich weldra van alle ge-
{==306==} {>>pagina-aanduiding<<}
zag verstoken zag, en, door niemand vergezeld, uit Guatemala vertrok.
De Heer haefkens hangt ons nu een treurig tafereel van den toestand des lands op: de schatkist was uitgeput, zoo zelfs, dat de bezoldigingen maar voor de helft konden betaald worden, hetgeen vele Officieren de dienst deed verlaten, terwijl er eene algemeene ontevredenheid bestond. Tot overmaat van rampen heerschten de kinderpokken en maakten vele slagtoffers, waarbij zich nog eene andere gevaarlijke ziekte op het platte land vertoonde; de openbare veiligheid werd gedurig verstoord; het Gemeenebest was nog niet in Europa erkend, en bevond zich met twee andere Staten in Amerika in onmin. Te St. Salvador bleef men steeds zeer vijandig gezind tegen Guatemala, en men was er weinig doordrongen van echt liberale beginselen; in andere provinciën heerschten weder opstand en verwarring.
In October 1829 vertrok de Schrijver van Guatemala, en van het na dien tijd voorgevallene was hij niet meer ooggetuige. Hij verhaalt ons nu nog den val van den Chef molina, en eindelijk de benoeming van morazan tot President, die weldra werd ingehuldigd. Na eenige zeer lezenswaardige redeneringen over de oorzaken der voorgevallene gebeurtenissen en den tegenwoordigen staat van zaken, sluit haefkens daarmede het geschiedkundige gedeelte van zijn werk.
Wij ontvangen nu in het tweede gedeelte eene omschrijving van de ligging en grootte der Republiek, waarvan echter de juiste geographische ligging der plaatsen nog onbekend is, terwijl er zelfs niet ééne slechts dragelijke kaart van het land bestaat. Hierna gaat de Schrijver over, om iederen Staat afzonderlijk te behandelen, en begint met den Staat Guatemala, welke 600,000 inwoners telt en in zeven Departementen verdeeld is, deszelfs klimaat, voortbrengselen, nijverheid, de voornaamste meren, talrijke rivieren, havens, voornaamste steden en dorpen, enz. Van Nieuw-Guatemala, de hoofdstad, geeft hij ons eenige bijzonderheden omtrent zeker patriottisch genootschap, de hoogeschool, het lager onderwijs, de drukpers, de plaats der stierengevechten, den schouwburg, het gebouw voor hanengevechten, het gasthuis, de uitmuntende waterwerken, en voorts omtrent andere der voornaamste steden en dorpen, waar wij de fraaije beschrijving van den bij Oud-Guatemala zich bevindenden watervolkaan met genoegen gelezen hebben. Verder eenige belangrijke bijzon-
{==307==} {>>pagina-aanduiding<<}
derheden omtrent de teelt der tarwe, en eene opmerkelijke Inventaris van het landgoed St. Geronimo, met de bijgevoegde prijzen.
De Staat St. Salvador, met 300,000 inwoners en in vier Departementen verdeeld, wordt op dezelfde wijze behandeld, en beschrijft men ons de voornaamste meren, de rivier Lempa, de havens, steden, dorpen, enz.
De Staat Nicaragua, met ruim 200,000 inwoners en mede in vier Departementen verdeeld, wordt ons verder beschreven, waarbij men de zeer belangrijke berigten vindt van de verschillende ontwerpen tot vereeniging der beide Oceanen, waarvan in het Mengelwerk van dit tijdschrift reeds een kort uittreksel gegeven is; voorts de meren Nicaragua, Managua en de heerlijke omstreken en gezigten bij de rivier Tepitapa; verder de voornaamste steden en dorpen, voortbrengsels, uitvoer en inkomsten, havens, en eenige bijzonderheden omtrent den stam der Mosquitos en hun opperhoofd.
De Staat Honduras, met niet wel 200,000 inwoners, in zeven Departementen verdeeld, deszelfs landbouw, mijnen, meren, rivieren, hoofdplaats, enz.
De Staat Costarica, met 100,000 inwoners en in twee Departementen verdeeld, wordt desgelijks kort beschreven, en als het gelukkigste gedeelte der Republiek opgegeven.
Eindelijk ontvangen wij eenige verdere algemeene opgaven (de geheele bevolking komt echter niet uit met de bijzondere opgaven voor iederen Staat); voorts de verschillende menschenrassen of stammen, en derzelver merkwaardige onderscheidingen, waarbij geen voordeelig tafereel van de zeer aan dronkenschap overgegevene Indianen wordt opgehangen; eene beschrijving der Indiaansche dorpen, de taal, godsdienst en verregaande bijgeloovigheid, de manier van reizen, wegen, voortbrengsels, uitvoer enz., de oudheden, ziekten, en eindelijk zeer belangrijke opgaven omtrent de inkomsten, met een enkel woord over de gewapende magt, waarmede de Schrijver zijne taak besluit, al hetwelk dit gedeelte van zijn werk niet weinig belangrijk maakt. Eindelijk ontvangt men nog, bij wijze van aanhangsel, eenige bijzonderheden omtrent de Engelsche kolonie Belize, waarmede het boek besloten wordt.
De belangrijkheid van het onderhavige werk heeft ons van min belangrijke aanmerkingen doen afzien; terwijl wij ons eenvoudig tot een verslag bepaald hebben, dat buitendien reeds

{==308==} {>>pagina-aanduiding<<}
breedvoerig genoeg geworden is. Slechts deze aanmerking houde de verdienstelijke Schrijver ons ten goede, dat er welligt in de behandeling der geschiedenis eenige meer bepaalde orde zou kunnen gewenscht worden, en eenige meerdere verdeeling der tijdvakken hier en daar een rustpunt voor den lezer zou hebben kunnen opleveren; terwijl men, door de weinige opnoeming der jaartallen, soms in verwarring geraakt, waarbij door noodige kantteekeningen veel aan het geheugen te gemoet zou zijn gekomen.
Het werk wordt verfraaid door zeer goed uitgevoerde Platen en eene Kaart, die allen zoo wel den teekenaar als der steendrukperse van desguerrois & co. te Amsterdam eer aandoen.
Wij herhalen ten slotte, dat de letteren en wetenschappen eene belangrijke aanwinst in dit werk hebben verkregen.


Journal für die Baukunst von Dr. A.L. Crelle, Königl. Preuss. Geh. Ober-Baurath, und Mitglied der Königl. Academie der Wissenschaften zu Berlin.

Reeds in 1828 kondigde Dr. crelle dit bouwkundige Tijdschrift aan, 't welk zoo wel in Duitschland als in naburige landen ontbrak, en waarvan het gemis in Pruissen, alwaar vroeger een soortgelijk tijdschrift bestond, levendig gevoeld werd. Volgens de aankondiging omvat hetzelve al wat betrekking heeft tot de Waterbouwkunde en constructiën van allerlei aard, met de nieuwere vindingen van lateren tijd tevens vroegere ervaringen mededeelende, zoekende verder goede regelen meer bekend te maken, en berigten te geven van hetgeen in andere landen geschiedt, terwijl in hetzelve nuttige bijdragen worden opgenomen.
Dit tijdschrift schijnt in Duitschland bijval gevonden te hebben, zoodat in 1832 reeds het 5de deel het licht zag en er aan het 6de deel kon begonnen worden. Het wordt bij stukken uitgegeven, ieder 12 à 15 vellen groot, en met de noodige platen voorzien; 4 stukken maken een deel in quarto uit, waarvan er ieder jaar altijd één het licht ziet. De inteekeningsprijs is 5 Pruissische daalders; men teekent altijd in voor een geheel deel van 4 stukken. De Inteekenaars ontvangen op 5 exemplaren het 6de gratis; terwijl de volgende Inschrijvers voor het 6de deel de 5 vorige reeds uitgegevene

{==309==} {>>pagina-aanduiding<<}
deelen daarbij kunnen koopen, de 6 deelen voor 20 thalers, bij den Boekhandelaar reimer, te Berlijn.
Dat de Redactie van dit Tijdschrift de Hollandsche geschriften onzer Waterbouwkundigen kent en vereert, kan onder anderen daaruit blijken, dat in 1832 in het 5de deel van hetzelve de vertaling verscheen van de beide bekende, door de Hollandsche Maatschappij te Haarlem bekroonde, Prijsverhandelingen over de Afdamming van het IJ, door de Heeren a.f. goudriaan en d. mentz, beide vertaald door den Heer d. reinhold; welke Verhandelingen ook afzonderlijk afgedrukt, en met een kort voorberigt van den Vertaler voorzien zijn.
Daar dit Tijdschrift tot verbreiding van kennis in het vak der Waterbouwkunde op eene allezins nuttige wijze kan medewerken, en ook verder kan dienen, om goede en vaak te weinig bekende Hollandsche schriften in dit vak bij onze naburen meer bekend te maken, en wederkeerig onzen landgenooten, in zeer vele opzigten, nuttig kan zijn, tot vermeerdering van kennis in een vak, waaraan wij het bestaan van ons land verschuldigd zijn, zoo hebben wij gemeend, dat het niet geheel ondienstig kon zijn, om onze landgenooten daar opmerkzaam op te maken.


Handbuch der Landbaukunst von Dr. A.L. Crelle, König. Preuss. Geh. Ober-Baurath, etc. und Dr. Dietlein, König. Preuss. Ober-Bau-Inspector zu Berlin.

Dit Handboek is reeds in 1829 aangekondigd, doch de uitgave werd door omstandigheden verschoven, de inteekening bleef tot 1o. April 1833 open, zullende nu binnen kort worden uitgegeven. Hetzelve zal voornamelijk gewijd zijn aan de Burgerlijke Bouwkunde en alles, wat daartoe eenige betrekking heeft; het zal ten minste 2 en ten hoogste 3 deelen, ieder van 50 tot 60 vellen, in quarto beslaan, en met de noodige platen voorzien zijn.
De inteekeningsprijs van 1 exemplaar voor ieder deel met ongekleurde platen is 5 thalers Preuss., en, meerdere exemplaren nemende, voor ieder volgend exemplaar 1 thaler minder. Na 1o. April van dit jaar wordt er met drukken aangevangen.



{==310==} {>>pagina-aanduiding<<}

Nachricht von grossen und merkwürdigen Wasserbauten, welche an den Hauptströmen im Königreiche der Niederlande, zur Abwehrung grosser Wasserschäden und Erhaltung des Landes unvermeidlich sind, etc. mitgetheilt von D. Reinhold, Königl. Hannov. Wasserbau-Inspector und Ritter der Königl. Niederl. Löwenordens. Bremen, 1832. Verlag von W. Kaiser. f : - 90.

Onder dezen titel heeft de Heer reinhold een beredeneerd verslag uitgegeven, waarin hij toont, met vele der nieuwere waterbouwkundige geschriften der Nederlanders bekend te zijn, en het lijdt geen twijfel, of de lust tot onderzoek daarvan kan daardoor in Duitschland worden opgewekt.
De Heer reinhold, die bekend is met de benoeming der Commissie tot de beste Rivierafleidingen, en het vroeger in 1809 bestaan hebbende Centraal Comité voor den Waterstaat, geeft een kort berigt van eenige der in de laatste jaren uitgekomene voornaamste waterbouwkundige geschriften, die zijne aandacht getrokken hebben. Hij deelt den voornaamsten inhoud mede van de ontwerpen van den Lt. Generaal kraijenhoff, van de geschriften van den Heer j. blanken, jz. en goudriaan, en van den Graaf van rechteren, over de Rivieren; terwijl hem de Verhandelingen van de Heeren moll, utenhove, donker curtius enz. mede bekend zijn. - De Verhandeling van den Graaf van rechteren heeft bijzonder zijne opmerkzaamheid getrokken; hij vindt daarbij gelegenheid te herinneren aan de geschriften van funk, en de vroegere werken van kraijenhoff, en aan de echt Nederlandsche uitvinding der Waaijersluizen. - Wij volgden den Heer reinhold met genoegen in zijne uitweiding over de kracht en standvastigheid, waarmede de Nederlanders het land hunner inwoning aan de zee ontrukt hebben; en de Schrijver zegt te regt, dat, wanneer men het laatste tijdperk van 1814 af overziet, men bewijzen genoeg vindt, dat er onder de regering van den tegenwoordigen Koning en door zijne vaderlijke zorgen voor het welzijn zijner onderdanen vele nuttige en inderdaad groote werken zijn uitgevoerd geworden, welke die regering kunnen vereeuwigen.
De Heer reinhold spreekt nog met een enkel woord over onze Klinker-straatwegen, over de Verhandeling van

{==311==} {>>pagina-aanduiding<<}
den Heer roentgen over de Stoombooten, en over de beide in het Hoogduitsch vertaalde Verhandelingen van de Heeren goudriaan en mentz over de Afdamming van het IJ, waarbij de gunstige beoordeeling van Dr. crelle over de Verhandeling van den Heer mentz wordt opgegeven. Hij zag gaarne nog meerdere Nederlandsche werken over de Waterbouwkunde vertaald: Holland, zegt hij, is de wieg, de school en het voorbeeld der praktische Waterbouwkunde, en de meerdere bekendheid met onze werken kan dan voorzeker ook in Duitschland strekken tot volmaking dezer belangrijke wetenschap.
Wij kunnen echter met het slot van den Heer reinhold niet zoo geheel instemmen, alsof namelijk de Waterbouwkunst in de Nederlanden op den hoogsten trap zou staan. Wij zijn daarentegen overtuigd, dat daar nog veel, nog zeer veel aan ontbreekt; terwijl de staatkundige toestand van ons Vaderland ook eene meer bijzondere aanmoediging schijnt te beletten. Wij wenschen intusschen met den Heer reinhold, dat het bij ons eenmaal tot de uitvoering moge komen van eenig zeker werkend ontwerp, dat den slechten toestand onzer rivieren eenmaal volkomen moge verbeteren, en het physiek bestaan van ons Vaderland tot in de verste tijden verzekeren.
Wij kunnen, ten besluite, niet anders dan de overbrenging onzer goede waterbouwkundige geschriften op Hoogduitschen bodem toejuichen, en in 't bijzonder den Heer reinhold aanmoedigen, om zijne landgenooten met dezelve verder bekend te maken, daar er nog zeer vele andere zijn, die dit allezins verdienen.





H. Tollens, Cz. Liedjes van Claudius. Te Leeuwarden, bij G.T.N. Suringar. 1833. In gr. 8vo. VI en 112 bl. f 3-90.

Nu en dan en hier of elders onthaalde onze vaderlandsche Dichter tollens zijne Landgenooten op een proefje van den poëtischen smaak en trant van claudius, in den Wandsbecker Bode ten toon gespreid, en thans vergast hij het kunstminnend publiek door de uitgave van een drieënveertigtal, meer of minder uitgebreide, stukjes, onder den zoo even vermelden titel, met eene weluitgevoerde titelplaat

{==312==} {>>pagina-aanduiding<<}
en een zevental bevallig geteekende en door den Heer bendorp gegraveerde vignetten, die dezen bundel tot geen gering sieraad verstrekken.
Het moge overtollig schijnen, iets te zeggen tot aanprijzing van Gedichten van claudius, door tollens vertaald, of, wil men juister spreken, nagevolgd; immers, bij beiden liggen waarheid, eenvoudigheid en natuurlijkheid van voorstelling ten grondslag, en, zoo wel met opzigt tot den oorspronkelijken Dichter, als tot den smaakvollen Vertaler of Navolger, geldt de waarheid der spreuk, dat goede wijn geen' krans behoeft; en toch gevoelt Recensent eene behoefte, om dezen bundel, in het algemeen, en als een werk van studie, voor aankomende kunstbeoefenaars in 't bijzonder, aan te prijzen.
‘Eene afwisselende mode,’ zegt tollens, ‘moge tot zelfs in het rijk der letteren gezag voeren, nimmer (hoop ik) zal het aan harten ontbreken, die door de kinderlijke reinheid van onzen claudius worden gestreeld, noch aan hoofden, die den diepen zin van zijn kunsteloozen eenvoud waarderen.’ En met dien welmeenenden wensch vereenigt Recensent zich van heeler harte. - Dikwijls, en nog zeer onlangs, vonden de Letteroefenaars gelegenheid, te waarschuwen tegen afwijkingen van juistheid en naauwkeurigheid, en de zucht voor het opgesmukte en schitterende, ten koste van eenvoudigheid en waardigheid; en nooit genoeg kan het volgen der natuur en der waarheid worden aangeprezen.
Claudius, en nevens hem onze tollens, volgden deze verhevene roeping, en hadden daaraan den roem, dien zij verwierven, te danken. De proeven van asmus werden en bleven als metaal van edel gehalte geschat en bewonderd; maar het echte goud, in den boezem der aarde verholen, laat zich niet vinden dan door hem, die de kunst verstaat hetzelve te zoeken en van de vreemdsoortige bestanddeelen, die het verbergen, te scheiden. Deze taak, echter, vordert oplettendheid, kennis, oefening en volharding, en zekeren aanleg en smaak, die geenszins algemeen worden gevonden. Eenigen, met de opgenoemde hoedanigheden begaafd, en niet te traag om dezelve aan te kweeken, beproefden den arbeid, en het einde kroonde het werk; maar anderen waanden die kroon, zonder merkbare inspanning van krachten, te bereiken, en betraden een gemakkelijker spoor. De smaak

{==313==} {>>pagina-aanduiding<<}
der zoodanigen, minder verfijnd dan die van keuriger proevers, bleef ongevoelig voor het eenvoudig schoone der natuur en der waarheid; en hoe kon het anders, dan dat zij besloten, het stille, weinig geruchtmakende pad te verlaten, en eene gewoelvolle loopbaan te kiezen? De menigte staarde het schitterende en blinkende aan, luisterde naar het brommende en krachtsprakige, en het verguld metaal werd, als ware het beproefd goud, gereedelijk in ontvang genomen.
Al dat vreemde en van natuur en waarheid afwijkende werd niet zelden, om de aanneming en verspreiding te bevorderen, met den naam van oorspronkelijkheid bestempeld. Zoo kan men met woorden spelen, en de losbandigheid, onder den naam van vrijheid, huldigen! - Wij zijn hoogst afkeerig van elke slaafsche navolging, maar vorderen tevens, dat, in het vrije gebied der kunst, elk voortbrengsel deszelfs oorspronkelijkheid ontleene uit het onafscheidbaar verband, dat er behoort te bestaan tusschen het product en den vasten grondslag van natuurlijke eenvoudigheid en waarheid; met andere woorden: wij begeeren Hollandsch dukatengoud, en geenszins het zoogenaamd or de Manheim, hoe prachtig het laatste blinken moge.
Wie was meer oorspronkelijk dan claudius? en wie was tevens een waardiger priester der natuur, der waarheid en der eenvoudigheid? Tollens gevoelde dit, en ook daarom bewoog hij zich doorgaans geheel vrij, zonder woordelijk te vertalen. Hij wilde meer den geest dan de letter van zijnen voorganger trachten over te brengen, en in zijn pogen hiertoe bleef de dichterlijke Vertaler oorspronkelijk. De woordelijke overbrenger zou eene knechtendienst verrigt hebben - de meester in het gebied der kunst verlaagt zich daartoe niet, maar blijft, ook daar, waar hij schijnbaar volgt, een eigen pad verkiezen.
Maar, om, aan de eene zijde, zich zoo te binden en, aan den anderen kant, zoo vrij te zijn, daartoe behoort iets, dat wij liefst met de eigene woorden van tollens willen te kennen geven, waar hij verklaart: ‘Mijne ingenomenheid met claudius is voorzeker daardoor niet verminderd, dat hij mij dikwijls toeschijnt als uit mijn eigen hart te spreken.’ Wij bedoelen hier die gelukkige overeenstemming van zin en geest, welke alleen tot het vrij en onafhankelijk navolgen van een oorspronkelijk Autheur kan in

{==314==} {>>pagina-aanduiding<<}
staat stellen, en die ons dan ook in onzen tollens den Nederlandschen asmus heeft doen herkennen.
Uit de opgenoemde en, naar de kortheid van ons bestek, slechts vlugtig aangestipte oogpunten beschouwd, kan de arbeid van den Heer tollens, op den regten prijs geschat en behartigd wordende, voor velen, inzonderheid voor aankomende vernuften, eene onwaardeerbare nuttigheid hebben. De vaderlandsche Dichtkunst, zoo als dezelve reeds door den grooten vondel, en later door andere uitstekende Geniën, uit den choas van ijdele woordenpralerij en bombastisch krachtvertoon is verlost en in al de eenvoudigheid der natuur en der waarheid is ten toon gesteld, bezit eene te hooge waarde, dan dat men, tot nog grootere versiering, de toevlugt tot nietig klatergoud zou behoeven te nemen.
‘Maar - vraagt men - is die eenvoudigheid dan zoo schoon?’ - Ja; en wel te schooner, naar mate zij meer met de natuur overeenstemt. Bij al de kermismuzijk, die er, nu en dan, op den Pindus of, wil men liever, op den pseudo-zangberg gehoord wordt, denkt ligt menigeen, dat hij die trompetten, keteltrommen en Turksche schellen ook wel in werking kan brengen; en vandaar de menigerlei proeven, om eenigen naam onder Apollo's priesterschaar te verwerven. Het nabootsen van klanken is, bij een gelukkig orgaan, aan niet veel bezwaar onderhevig; maar den zin en geest van het ware en schoone te voelen en uit te drukken, dat is een werk, waartoe studie en zekere aanleg gevorderd worden, en deze zijn geenszins aan allen gegeven; maar daarom ook vindt een swanenburg vele - een asmus weinige navolgers onder de menigte, en zijn de producten der eerstgenoemden zoo groot in getal:

Maar snijerskunst en poppenspel 
Was heel die kweekerij, 
En gij, natuur! men zag het wel, 
Gij droegt geen struikje bij. 


Recensent dankt den edelen tollens, als Dichter en Mensch even achtingwaardig, voor de hier aangebodene rijpe en smakelijke vruchten, en hartelijk wenscht hij, dat velen zich aan dezelve verkwikken en laven mogen! Och, mogten velen, mogten vooral aankomende kunstbeoefenaars, met de Liedjes van claudius in de hand en den zin en geest van

{==315==} {>>pagina-aanduiding<<}
tollens in het hart, aan het simplex veri sigillum van den grooten boerhaave denken! Welk een schoone morgen zou er dan niet over onzen Nederlandschen zangberg opgaan!
Eere hebbe de Uitgever voor de keurige en, naar die mate, niet duur gesteld uitgave! Wij wenschen echter tevens eerlang ook eene goedkoope, al ware 't dan ook zonder de vignetten, die voor elkeen verkrijgbaar is: een boekje als dit kan niet te algemeen verspreid worden.





Willem de Derde, Koning van Engeland, Treurspel. Te Amsterdam, bij M. Westerman en Zoon. 1832. In kl. 8vo. 64 Bl. f : - 40.

Volkomen zijn wij met den Recensent in De Vriend des Vaderlands het eens op het punt, dat de Schrijver van dit Treurspel wél gedaan heeft met zijnen naam te verzwijgen. Overigens hebben wij voor onszelven eenigzins andere begrippen nopens de vereischten van het Treurspel, hetwelk echter den steller van het aangekondigde stuk niet ten voordeele strekt, dewijl ons oordeel er niet gunstiger door worden kan. Genoemde Recensent zegt, dat het Blijspel karakters schildert, maar het Teurspel eene daad voorstelt. Naar ons gevoelen stemmen Treur-, Blij- en Tooneelspel daarin overeen, dat allen eene gebeurtenis voorstellen, hetzij dan eene ware, hetzij eene verdichte; in het Blijspel echter liefst eene verdichte, in het Treurspel liefst eene ware, doch naar de behoeften van het tooneel gewijzigde en opgesierde gebeurtenis. Tot verwekking en levendighouding der belangstelling, achten wij in iedere soort van Tooneelstukken noodig het leggen van een' knoop, deszelfs verwikkeling en ontwarring, alsmede het geven van een bepaald karakter aan elk der hoofdpersonen. Het verschil van Treur- en Blijspel bestaat derhalve, naar onze wijze van zien, niet daarin, dat het eerste eene daad, het tweede karakters schildert; maar veeleer in den tragischen of comischen aard der voorgestelde gebeurtenis, en den tragischen of comischen tint der karakters. Het Tooneelspel of Drama is een tusschen - in zwevend iets, waarin Treur- en Blijspel elkander naderen en zamensmelten. Voorts nemen wij in het Treurspel (even als in het Blijspel het onderscheid tusschen het hooge Blijspel, gelijk b.v. de

{==316==} {>>pagina-aanduiding<<}
Misanthrope van molière, en het lagere Blij- of Kluchtspel, gelijk b.v. Le Médecin malgré lui, van denzelfden) ook het onderscheid aan tusschen het hooge Treurspel, dat men nog in het enkel hooge en in het Vorstelijke smaldeelen kan, en het Burgerlijke Treurspel; welk laatste, gelijk de emilia galotti, zeer wel in proza kan geschreven worden. Het Burgerlijke Treurspel behandelt een tragisch onderwerp uit het bijzondere leven, zonder dat de belangen van geheel het volk of van het gansche menschdom onmiddellijk er in begrepen zijn; maar het hoogere en het Vorstelijke Treurspel vorderen onderwerpen van onmiddellijk algemeener belang. Vrees of huivering, en medelijden, zijn de aandoeningen, die inzonderheid door ieder Treurspel moeten worden opgewekt, ook dán, wanneer het, in zeker derde, gelukkig afloopt, gelijk de athalië van racine, waarbij men, met godsdienstig genoegen, de eindelijke zegepraal der goede zaak aanschouwt, schoon men telkens in levendige bekommering verkeerd heeft, en mededoogen zelfs met de snoode athalia gevoelt.
Het hier aangekondigde stuk behoort tot de categorie van het Vorstelijke Treurspel; maar kan ons noch als zoodanig, noch als Treurspel in 't algemeen, noch als voortbrengsel van eenige soort van Dramatische Poëzij, noch zelfs als Dichtstuk bevallen.
Wat de hoedanigheid der optredende hoofdpersonen en den aard der gebeurtenissen betreft, valt er wel niets aan te merken, en het zou dus een goed Vorstelijk Treurspel zijn, indien het overigens aan de vereischten van het Treurspel beantwoordde; doch, daar dit geenszins het geval is, ja daar het als Tooneelstuk, in het algemeen genomen, te zwak is, daar de stijl prozaïsch en de versificatie gebrekkig is, zoo behaagt het ons uit niet één gezigtpunt. Dit ons afkeurend oordeel zullen wij thans, zoo kort mogelijk, staven. Vooraf merken wij aan, dat ons oordeel niet zoo gestreng zou zijn geweest, indien de Schrijver dit stuk niet had opgegeven als eene bijdrage tot de vorming van een echt Nationaal Tooneel, na voorafgaande verklaring, dat hij, door veelvuldig nadenken en het lezen der beste Treurspelen in onderscheidene talen, eenigzins in staat was, over de vereischten van een goed Treurspel te oordeelen; schoon hij zelf erkent, weinig hoop te hebben van goed geslaagd te zijn.
Onderzoeken wij derhalve nu het plan, de karakterschildering, en den stijl met de versificatie.

{==317==} {>>pagina-aanduiding<<}

Het plan is zeer gebrekkig: want er is geene eenheid, noch van tijd, noch van plaats, noch van handeling; en deze vrijheid, waardoor het stuk een Historiespel in plaats van een Treurspel wordt, is niet, gelijk in de stukken van shakespeare en anderen, vergoed geworden door de meerdere levendigheid der handeling en de eenheid van persoon. Men kan in het stuk niet bemerken, hoe lang deszelfs duur is; blijkbaar echter loopt het over ettelijke dagen en weken heen. De Dichter, die zich niet stipt aan de Geschiedenis behoeft te houden, had de gebeurtenissen veel meer kunnen zamentrekken. Het vierde Bedrijf speelt in de Abdij van Rochester, terwijl al de andere Bedrijven in eene Zaal van het Koninklijk Paleis te Londen spelen. Waar met tijd en plaats zoo veel vrijheid genomen is, mogt men billijk zeer veel intrigue verwachten. Maar niet alleen is er te weinig - er is zelfs in het geheel geen intrigue. Alles loopt kronijkmatig af, en dan nog zoo, dat men even goed met het vierde, als met het vijfde Bedrijf, had kunnen eindigen, en er even zoo goed nog een zesde en een zevende Bedrijf zou kunnen zijn achtergevoegd, daar in het gansche stuk niets anders inacht genomen is, dan de eenheid van persoon.... Maar neen! ook deze is wel op den titel, maar niet in het stuk in acht genomen: want jacobus II is zoo wel als hoofdpersoon aan te merken, als willem III. Op zichzelve kan dit heel wel door den beugel. Vele stukken, b.v. epicharis en nero, hebben twee tegen elkander in werkende hoofdpersonen: maar dan moet ten minste de eenheid der daad of handeling niet verwaarloosd zijn; de eenige soort van eenheid, welke in niet één goed Tooneelstuk gemist kan worden. Doch hier loopen de vier eerste Bedrijven over de onttrooning van jacobus II, en het
vijfde Bedrijf behelst de verheffing van willem III tot Koning in deszelfs plaats. Dat vijfde Bedrijf is een ernstig nastukje in één Bedrijf. - Voorts hebben wij nog eene kleinigheid aan te merken. Men wil namelijk, dat een Treurspel van vijf Bedrijven moet bestaan uit ten minste 1300 en ten hoogste 1500 regels. Hier zijn er slechts 1144, zoo wij wél hebben geteld. Een stuk, waarin zoo veel vrijheid genomen is, liet genoeg gelegenheid, om, door het invlechten eener, met het geheel in verband staande, de verwikkeling bevorderende en de ontknooping treffend makende episode, aan het stuk de vereischte lengte te geven: want er behoort toch eenige regelmaat ook in dezen te zijn.

{==318==} {>>pagina-aanduiding<<}

Wat nu de karakterschildering aangaat, deze is in zoo ver goed, als ieder persoon getrouw blijft aan zijn uit de Geschiedenis blijkbaar of door den Dichter hem toegekend karakter; maar het koloriet is veel te flaauw. De waarlijk tragische positie van jacobus en maria, zijne met willem III gehuwde dochter, gaf aanleiding tot hartstogtelijke en hoog dichterlijke tooneelen. Daardoor zou het karakter dier beiden meer zijn uitgekomen, en daardoor zou het stuk zich hebben moeten staande houden: want waar zoo weinig intrigue, of welligt geen intrigue is, moet zoo iets het stuk doen gelden. Men denke aan de antigone van sophocles, aan de bérénice van racine!
Ligtelijk zal men reeds beseffen, dat de stijl van dezen willem III gansch niet verheven is. Immers, hoe kan dat zijn, waar niet eens van de tragische stelling van voorname personen partij getrokken is? Bij de lezing althans vonden wij niet ééne plaats, die ons bijzonder wist te treffen. Echter zouden wij het stuk wel eens willen zien spelen, om te weten, of er dan eenige meerdere uitwerking zou plaats hebben; maar wij kunnen ons dit niet beloven, en vreezen, dat het publiek zich vervelen zou. Eene uitdrukking, als op bl. 43:

De tweedragt in dit rijk, nooit ras genoeg gedoofd, 
Werd daardoor aangevuurd, de burgertwist gestoofd. 


herinnert ons te veel aan de keuken; die gestoofde burgertwist staat ons erg tegen. Vleijren tal, op bl. 23, voor vleijerental, om in de maat te blijven, is eene ongeoorloofde zamentrekking. - De versificatie is vrij goed; slechts te eentoonig, te stijf. Men vindt hier nergens een' kunstmatigen strijd tusschen metrum en rhythmus, waartoe b.v. in sommige alleenspraken, en in de gesprekken tusschen jacobus en maria, zoo ze hartstogtelijker waren geweest, goede gelegenheid zich hadde opgedaan. Het stuk is, wat stijl en versificatie betreft, in de manier van de 18de Eeuw. Zulk een Nationaal Tooneel behoeft er niet gevormd te worden, want het bestaat, en daarop zijn dan toch reeds een aantal betere Treurspelen, b.v. jacob simonszoon de rijk, waar althans handeling, hartstogt, leven en eenheid in is, te vinden. Wij zeggen dit niet, om dat stuk als model voor een Treurspel aan te prijzen; maar wij spreken alleen bij vergelijking, en om iets te kiezen, dat uit de Geschiedenis des Vaderlands

{==319==} {>>pagina-aanduiding<<}
genomen is, en voor den held van het stuk gelukkig afloopt; gezwegen van de Treurspelen van de Heeren wiselius en klijn.
In eene antikritiek zullen wij denkelijk niet treden, al wierden wij daartoe uitgedaagd, en willen veel liever aan het publiek de beslissing overlaten, daar het ons zelfs genoegen zal geven, indien het stuk aan anderen, bij vertooning of lezing, beter behaagt, dan dit bij ons het geval geweest is. Vrees noch medelijden zijn bij ons wezenlijk opgewekt geworden. Het mededoogen, dat jacobus en maria, als zijne dochter, ons inboezemen, zouden wij ook bij de eenvoudige lezing der Geschiedenis hebben ondervonden; de tragische voorstelling heeft het niet levendiger gemaakt. Mogelijk ontbreekt het aan ons; maar wij kunnen slechts spreken naar ons eigen gevoel, en dat strekt aan anderen niet tot een' regel.





De Mensch gelukkig door het Geloof. En andere Dichtstukken. Door S.P. Oudkerk Pool. Te Enkhuizen, bij J. over de Linden. 1832. In gr. 8vo. 76 Bl. f 1-50.

Deze bundel bevat het uitgebreide dichtstuk: De Mensch gelukkig door het Geloof, en voorts de kleinere stukjes: Geloof, Hoop en Liefde; aan Elvire; aan eene Star (Ode); de Bezongene; de Avond; de Dood en de Christen; het Gebed (Dithyrambe); Rampen, en Wederzien. Taal en versificatie zijn niet overal even gekuischt. Gedurig ontmoeten wij het rijm van ei op ij; telkens hindert ons de onbegrijpelijke verwaarloozing van de smelting der doffe e in den volgenden klinker, b.v. bl. 13. met vernieuwde aakligheid. Op dezelfde bladzijde mishaagt ons het ijzeren paleis (des doods), beschut door breede grachten van bloed en tranen, en op bl. 14 lazen wij liever, in plaats van: Die op dat fondament zijn' troon gevestigd heeft, Die op dien grondslag zijnen troon gevestigd heeft. Bl. 33 vinden wij: Dáár (in den hemel) loont u 't eeuwig eikenloof. Eikenloof is de burgerkroon; hier is het de kroon des geloofs; dus beter, in navolging der Bijbelschrijvers: Dáár loont u 't eeuwig palmenloof. Deze en andere vlekken en vlekjes nemen echter niet weg, dat er in dezen bundel hier en daar gloed en verheffing is, dat

{==320==} {>>pagina-aanduiding<<}
de inhoud den mensch en Christen niet alleen, maar ook op sommige plaatsen den Dichter eere doet, en wij dus de verzameling, over het geheel, met eenig genoegen hebben gelezen.





Henriette van Engeland, Geschiedkundige Roman, door C. Pichler. Naar het Hoogduitsch. Te Haarlem, bij de Wed. A. Loosjes, Pz. 1832. In gr. 8vo. X en 258 bl. f 2-60.

Allezins overeenkomstig de waarheid schijnt ons de uitdrukking van den Heer martens, die dit werk vertaald heeft, in zijn kort woord ter voorrede, dat menige leerling in de school der groote wereld hier een niet verwerpelijk lesje omtrent de geheime plooijen van het menschelijk hart ontvangt. Henriette van Engeland was, zonder eenige genegenheid voor hem te gevoelen, (iets, waar Vorstinnen ook zelden naar gevraagd wordt) gehuwd aan den broeder van lodewijk XIV. Indien haar gemaal haar nu slechts met achting had behandeld, en niet openlijk aan minnaressen, van veel mindere verdiensten bovendien dan zijne gade, de voorkeur gegeven had, dan zou de edele en diepgevoelige Henriette hem niet alleen naar de letter getrouw zijn gebleven, maar ook zou geen ander man zich den toegang tot haar hart hebben gebaand. Doch nu, verwaarloosd door Monsieur, gehuldigd daarentegen door den even als zij denkenden en gevoelenden Graaf de guiche, werd zij in gloeijende wederliefde voor dezen voortreffelijken en éénigen weggesleept. Onwillekeurig en stilzwijgend schonken de gelieven elkander hun hart, doch ook niets meer dan dat; nimmer vergaten zij den onverbiddelijken eisch hunner pligten. Maar de Graaf de guiche had eenen vriend, den Markies des vardes, dien hij als een broeder beminde, en die hem als een judas verried. Deze wist, door allerlei intrigues, de minnenden te scheiden, en den Graaf de guiche in ongenade bij Monsieur, zijnen voormaligen vriend, te brengen; maakte van deze gelegenheid gebruik, om zelf naar de gunst van henriette te staan, en bediende zich van bedreigingen, om haar te dwingen. Henriette was zoo verstandig, haar vertrouwen aan
lode-
{==321==} {>>pagina-aanduiding<<}
wijk XIV te schenken. Nu bereikte de snoode des vardes zijn oogmerk niet, maar wreekte zich door vergift op de ongelukkige henriette. Weldra viel op hem het vermoeden. Hij zocht uit Frankrijk weg te komen, maar werd door guiche achterhaald, en sneuvelde in een tweegevecht, waarbij echter ook guiche doodelijk gewond werd. Hoe zich dat alles na heeft toegedragen, vindt men, met een aantal bijzondere gevalletjes, in dezen Roman beschreven. Al de anecdotes en al de hoofdbijzonderheden zijn uit gedenkschriften van dien tijd, voornamelijk uit die van Madame de la fayette, geput. De zamenschakeling alleen, door middel van eene reeks brieven van Hofdames en Hovelingen, is van de vinding der Schrijfster. Behalve de historische karakters van henriette, de guiche, Monsieur ('s Konings oudste broeder, aldus steeds in Frankrijk onder de bourbons betiteld) en des vardes, vindt men hier de hofkabalen en de listen der hovelingen naar waarheid geschilderd; en als men met de werkelijke wereld, al is het dan niet eens aan Vorstenhoven, eenigzins bekend is, moet men wel uitroepen: Ja waarlijk! zoo zijn veelal de menschen; hoe treurig, dat zij niet opregter en beter zijn!
Eenige zonderlinge uitdrukkingen hinderden ons in de vertaling, zonder dat wij in de gelegenheid geweest zijn, het oorspronkelijke er bij na te slaan. Bl. 2 staat: Ik moest wat tij kavelen. Dat is geene uitdrukking in den mond eener Freule de montalais. Den dochter, op dezelfde bladzijde, is zeker eene drukfout. Bl. 5: Dan weêrt het op mijn gewas; liever: dan lacht mijn gelukshemel mij toe. Bl. 202: dat mijne neiging jegens deze verkoud was; beter, verkoeld was. In 't algemeen echter schijnt de vertaling in goede handen gevallen te zijn.





De Westfaalsche Vondeling, een held in het verkrijgen van fortuin en aanzien, door P. Meesters. Te Amsterdam, bij Schalekamp en van de Grampel. 1832. In gr. 8vo. 221 Bl. f 2-40.


Oom Piet. Voorstellende het karakter van eenen Hollander, die uit de geringste klasse optreedt. Door P. Meesters.

{==322==} {>>pagina-aanduiding<<}
Te Amsterdam, bij J.C. van Kesteren. 1832. In gr. 8vo. 258 Bl. f 2-75.

Wij voegen deze beide boeken bij elkander, omdat ze van denzelfden Schrijver zijn, en in zeker opzigt over dezelfde schijven loopen. In elk der beide onderhavige werkjes toch wordt een persoon voorgesteld, die van de lagere klasse tot een meerder of minder aanzien in de maatschappij opklimt; zoo zelfs, dat de Heer meesters hun beide, als den hoogsten trap der eere, eindelijk eene ridderorde, den eersten zelfs drie, doet verkrijgen. De Westfaalsche Vondeling is een Duitscher, die zijne fortuin in ons vaderland komt zoeken, en met den koophandel zoo veel wint, dat hij rentenier, daarna Maire en Burgemeester wordt; terwijl Oom piet aan de krijgsdienst, in welke hij tot den rang van Kolonel opklimt, zijn aanzien te danken heeft. Men verwachte geene dorre opgave van beider voornaamste lotgevallen. Sommige zijn meer, andere minder belangrijk. Zoogenoemde intrigue of knoop zou men in No. 2 geheel te vergeefs zoeken; gelijk over het algemeen dit boek, ofschoon later geschreven, beneden den Vondeling staat.
Geheel zonder genoegen hebben wij noch het een noch het ander gelezen; echter ook niet, zonder er meer dan ééne aanmerking op te hebben. Het volgende zij den Schrijver, die voor het luimige verhaal wel aanleg heeft, in bedenking gegeven.
Wij gaven zoo even te kennen, dat in No. 1 nog eenige intrigue is; doch ook deze is zoo gering, dat het (en de Heer meesters zal ons dit gaarne toestemmen) inzonderheid aankomt op het karakter van zijnen held. Maar juist dit is het, wat wij missen. Jan von nullepartshuizen is een Duitsche knecht, daarna rijke winkelier, wien het wel niet geheel aan oordeel mangelt, maar die toch niet schrander genoeg is, om als hoofdpersoon eenig belang te kunnen wekken. Dat het uitzigt op f 1200 en den post van lijkdienaar hem kan bewegen tot een huwelijk met de bijzit van zijnen Heer, is geen zeer handige en een hoogst onkiesche greep van den Schrijver, om zijnen man op de baan te helpen. Eene winst b.v. uit de loterij, die er toch nog bijkomt, had even goed aan het oogmerk voldaan; om nu niet te zeggen, dat er nog middelen in overvloed waren, om den held aan geld te helpen, waarbij zijn zede-
{==323==} {>>pagina-aanduiding<<}
lijk karakter zich in een treffend licht had vertoond. Dat zoo iemand, als de hoofdpersoon van meesters, naderhand uit baatzucht eene leelijke, maar rijke weduwe huwt, is te begrijpen; dat hij, na den dood van deze, zijne meid tot den rang van echtgenoot verheft, laat zich ook verklaren uit de omstandigheid, dat deze hem in zijne zaken onmisbaar geworden was. Zijn maatschappelijk aanzien verkrijgt hij dus ook enkel door zijn geld, niet door verstand of deugd. Had integendeel de Schrijver hem een edel gebruik van zijn vermogen doen maken, hem een helder natuurlijk verstand gegeven, dat door omgang enz. naderhand ontwikkeld werd, dan ware de man niet zoo onbeduidend geweest, als hij nu is, en ook van den zedelijken kant zou zijn boek in nut hebben gewonnen.
In zoo verre is No. 2 weder beter. Ook Oom piet genoot geene beschaafde opvoeding, maar is een edel mensch, die belang inboezemt, wien men acht en liefheeft, omdat door den ruwen bolster eene voortreffelijke kern heenschittert. Overigens is noch in het eene, noch in het andere werkje die bevallige afwisseling van karakters te vinden, die, misschien het moeijelijkste in een' Roman, tevens het onmisbaarste is. Richardson onder de ouderen, walter scott onder de lateren, waren er meesters in. Nergens bijna vindt men daar een onbeduidend persoon, tenzij met opzet. Hoe weinig ook, om slechts dit ééne voorbeeld aan te halen, bryce snailsfoot in den Pirate des laatsten beteekene als mensch, als karakter in een' Roman, uit een aesthetisch oogpunt alzoo, is de schildering allerlevendigst. Rec. weet wel, dat alleen de fijne menschenkenner dit aesthetisch belang aan zijne personen kan bijzetten; en waarlijk! een' goeden Roman te schrijven, is niet ieders zaak, en geheel bezijden de waarheid was misschien het oordeel van eenen, ons bekenden, scherpzinnigen kunstkenner niet, die de volmaakte Romance voor het moeijelijkste gedicht, den volmaakten Roman voor het moeijelijkste proza hield.
Om tot de werkjes van den Heer meesters weder te keeren; in beiden vonden wij eene menigte uitweidingen, in welke de Schrijver blijkbaar het doel heeft, zijne gedachten over sommige onderwerpen te zeggen, en welke, er dan wel eens als met de haren bij gesleept, ofschoon op zichzelve niet onbelangrijk, echter daar ter plaatse een hors d' oeuvre zijn. Van dien aard zijn: over onderwijs en schoolopzigt, No. 1, bladz. 210 volg. - over het voorlezen van den Bijbel in de kerken, ald. bl. 218 volg. No. 2, bl. 124 volg. - over militaire tucht, ald. bl. 38 volg. - over het inhalen der Franschen in 1794, ald. bl. 47 volg. - over de redenen, waarom de geestelijkheid het Belgische volk dom zoekt te houden, ald bl. 68 volg. - over het zinnelijke in de R.C. eerdienst, ald. bl. 87 volg. - over de gezindheid van Frankrijk en Engeland jegens de Nederlanden, ald. bl. 92 volg. en wat niet al meer! Ja, zelfs eene verhandeling

{==324==} {>>pagina-aanduiding<<}
over het spreekwoord: het is al geen goud, wat er blinkt, No. 2, bl. 240 volg. Met de redeneringen van den Schrijver kunnen wij ons doorgaans vrij wel vereenigen. Dit laatste zeggen wij echter niet van No. 2, bl. 74, waar meesters met het godsdienstig onderwijs schijnt te willen wachten tot de volwassenheid.
Zoowel het eene als het andere boek verraadt (en dit mogen wij almede niet verzwijgen) eenen toeleg, om grappig te zijn; misschien het beste middel, om ook wezenlijke aardigheden te doen mislukken. Vandaar, dat geen klein gedeelte, inzonderheid van No. 2, geenen zachteren naam verdient, dan dien van laf, waartoe niet weinig medewerken oude, afgesletene anecdotes, als No. 1, bl. 55 volg. No. 2, bl. 30, en woorden als: jullie, hullie, bennen, niks, nouw, wat ben je mel, santeboetiek, enz. Maar daarbij blijft het nog niet. Wanneer men in No. 2, bl. 36, waar verhaald wordt, dat Oom piet met zijne moeder en zuster, water- en vuur-verkoopsters, den schouwburg bezoekt, leest: ‘Doch bij de opvoering van de Bruiloft van Kloris en Roosje liep het zoo glad niet af.’ (Gedurende de vertooning van gijsbrecht hadden zij zitten slapen.) ‘Dit stuk onze dames ongemeen bevallende, zoo werden zij nagenoeg ontembaar. Haar gelach, aan hetwelk zij nog eenigen steun gaven, door de vuisten in de zijden te stellen, deed de zaal weêrgalmen. Men zegt zelfs, dat het onder de loge, in welke zij zaten, lekte.’ (!!) Als dat geen bas comique in den superlativus is, hebben wij er geen verstand van.
Correctie en uitvoering verdienen lof. Phisica, No. 2, bl. 115, en typographische, l. topographische, ald. bl. 116, hopen wij, dat drukfouten zijn.
Ten slotte. Indien de Heer meesters zoo blijft achteruitgaan, als eene vergelijking van deze beide geschriften doet zien, dan bidden wij hem, - wien anders geene losheid in het schrijven kan ontzegd worden - de ontelbare menigte weinigbeduidende boeken niet te helpen vermeerderen; maar wanneer hij de les van horatius volgt en saepe stilum vertit, eer hij zijne opstellen uitgeeft, dan zullen wij de verrigtingen van Oom piet in den oorlog tegen de muitende Belgen, bladz. 258, (als gepensioneerd Kolonel?) zeker met ruimeren lof mogen aankondigen.
Boekbesch.	No. VI, bl. 246, reg. 2 v.o. leze men: H'v.
-	- bl. 249, reg. 4: desumsisse.
-	- bl. 263, reg. 12: eckhel.
Mengelw.	No. IV, bl. 166, reg. 7: bevaarbaar.
-	No. V, bl. 197, reg. 24: hebben.
-	- bl. 198, reg. 17: gesproten.







{==325==} {>>pagina-aanduiding<<}

Boekbeschouwing.

Verhandeling over de Waarheid van den Christelijken Godsdienst. Te Harlingen, bij M. van der Plaats. In gr. 8vo. VIII en 271 bl. f 2 - :

Met de eigene woorden van den Eerw. f. hoekstra, Uitgever dezer Verhandeling, het opstel van wijlen zijnen Vriend h. hanekuik, zeggen ook wij: ‘Het ontbreekt zekerlijk niet aan voortreffelijke vertoogen over de waarheid van den Christelijken Godsdienst, en in een Christenland zou men dezelve genoegzaam voor eene uitgemaakte en afgedane zaak mogen houden; maar het ontbreekt in onze dagen echter ook niet aan de zoodanigen, die, om hun vernuft te toonen, of als sterke geesten zich boven de vooroordeelen van het gemeen (zoo als zij het noemen) te verheffen, niet zelden lustig in de weer zijn met hunne uitvlugten en tegenwerpingen tegen alle buitengewone Openbaringen, en inzonderheid tegen die, welke de Christenen voor Goddelijk erkennen. En niet zelden beschouwen zij het als een triumf van hunne denkwijze, wanneer zij den geloovigen, doch min schranderen Bijbelvriend, door hunne geopperde, schoon honderdmalen beantwoorde, tegenbedenkingen in verlegenheid en tot zwijgen brengen.’ Gelukkig, dat er, vooral in de groote wereld, gevonden worden, die zulk een' schaamteloozen Neoloog met verontwaardigend stilzwijgen den rug toekeeren, of te antwoorden weten naar zijne dwaasheid, gelijk de Eerw. hoekstra daarvan een voorbeeld aanhaalt. Met dat al beämen wij niet slechts het aangehaalde, maar houden het tevens daarvoor, dat door de uitgave van dit oorspronkelijk vaderlandsch geschrift aan ons Publiek eene wezenlijke dienst bewezen is. Bij Geleerden en Bijbelvrienden mogen de stuk-
{==326==} {>>pagina-aanduiding<<}
ken van den ouden tijd, nog meer de voornamere werken, tot verdediging des Christendoms na de Hervorming uitgegeven, op de Hoogescholen of van elders, bij name althans, bekend geworden zijn; bij het grootste getal nogtans der Christenen, de Kerkelijken, hopen wij, uitgezonderd, liggen dezelve onder het stof der bibliotheken of elders in eenen hoek verschoven. Terwijl nu de zucht naar het nieuwe allen prikkelt,
durven wij het bijkans behoefte noemen voor elk geslacht, naar deszelfs bijzonderen smaak, het betoog der eeuwige geloofswaarheid te kunnen lezen, en alzoo tot nadenken en onderzoek opgewekt te worden, met name door hooggeachte tijdgenooten. Want, zoo men omtrent andere wetenschappelijke werken, inzonderheid bij voortbrengselen van vernuft en luim, alleen den inhoud ten maatstaf neemt van hunne waarde, vereischt doorgaans het lezend Publiek iets meer in den openbaren verdediger van de Godsdienst, en wil men, dat zijne opregtheid schier algemeen erkend worde en boven verdenking verheven zij. Bezwaarlijk intusschen houdt de wereld ook te dezen maat; en het gulden boeksken van den onsterfelijken de groot, in den Loevesteinschen kerker geschreven, opdat Zeevarenden zijn Bewijs van de ware Godsdienst tot eigen nut en voortplanting van het geloof in den Gekruisten zouden rondvoeren en bezigen, waar Hollands vlag gezien en vereerd werd op aarde, heeft inderdaad bij de onzen te lang moeten deelen in de miskenning des Schrijvers (*). Maar, zulk eene vooringenomenheid, waarin de geest des tijds zich mengde, daarlatende, blijft het nogtans ten huidigen dage twijfelachtig, of wel een waardig Godgeleerde, het zij Priester, het zij Protestantsch Leeraar, in navolging

{==327==} {>>pagina-aanduiding<<}
van onzen vraagbaak de groot, eene verdediging in het licht zendende van jezus' Leere, Opstanding en Wonderen, de beschuldiging ontgaan zal van Neologen en twijfelaars, toeleggende om zijne opregtheid bij den volke te ondermijnen, door 's mans betrekking tot de Kerk ten struikelblok aan te grijpen. Wij wagen het niet, op grond van eene te hooge vooringenomenheid met de wezenlijke verlichting in Nederland, dit voorstel ontkennend te beantwoorden; maar het ver blijdt ons daarentegen, tot beschaming van zulke waanwijzen of ligtzinnigen, (indien zij onder de onzen schuilen mogten) te kunnen zeggen, dat, reeds omtrent het midden der vorige Eeuw, de beroemde g. west, Medelid van het Parlement in Engeland, en als leek gewaarborgd tegen zoo laaghartigen laster, vandaar eene bijkomende reden ontleend heeft, om op den titel van zijn geschrift over de Opstanding van jezus christus zijnen naam te doen plaatsen. Ook gewagen wij te liever hiervan, nu eene Verhandeling van gelijksoortigen of meer algemeenen inhoud, een pleit voor de waarheid van de Christelijke Godsdienst, ter beoordeeling voor ons ligt; eene Verhandeling, wel zonder naam, dan toch het werk van eenen welbekenden Schrijver, van wijlen den Heere h. hanekuik, in leven koopman te Harlingen en achtenswaardig lid der Doopsgezinde Gemeente in die stad, en hierom, zoo wij achten, een verdedigingsschrift des geloofs, op zichzelve beschouwd van groote waarde. Want, wel verre van hetzelve voor de pers te bestemmen, (waaromtrent wij meenen van zijnen Vriend, den Eerw. hoekstra, te moeten verschillen) blijkbaar bewerkte hij deze Verhandeling tot eigene oefening en stichting, en bleef ten einde toe onledig met bouwstoffen te vergaderen, om dezen zijnen arbeid
te verbeteren en te verrijken. Heeft men nu het getuigenis van eenen west en lyttleton voor geheel belangeloos en opregt aan te merken, met alle regt vermeenen wij dat van onzen hanekuik daarnevens, zoo niet daar-
{==328==} {>>pagina-aanduiding<<}
boven, te mogen plaatsen; want hij heeft hetzelve door zijnen dood bekrachtigd: op het punt van in den Heere te ontslapen, vertrouwde hij dit en andere geschriften aan zijnen Vriend, in die plegtige oogenblikken geheel afziende van eenigen naam of roem op aarde te wenschen.
Ondertusschen, hoe veel daaraan gelegen zij, om, in eene verdediging der Christelijke geloofsgronden, de waarheidsliefde en opregtheid des Schrijvers boven alle redelijke verdenking verheven te kunnen achten, verre nogtans zijn wij er van af, om deze Verhandeling daarom alleen aanprijzenswaardig te keuren bij onze Lezers. Dezelve verdient zulks ook, en voornamelijk, wegens haren inhoud en wijze, zoo wel als kracht, van betoog. Hiervan, twijfelen wij geenszins, zal elk onzijdige, die haar in handen neemt en beoefent, volkomen overtuigd worden; en het is de algemeenheid en rijkdom tevens der stoffe, die ons belet, eene schets des geheels of een breed verslag van dezen nuttigen arbeid mede te deelen. Men vergenoege zich dan met dit, schoon oppervlakkig, overzigt.
Met een scherpziend oog en wél onderscheidend verstand kiest en volgt de Heer hanekuik, in het bewerken van de voorgestelde taak, zijnen eigen' weg, toont hij zich des onderwerps meester, en heerscht er duidelijkheid van stijl en bondigheid van bewijsredenen in zijn geschrift. Hij begint met op te merken, dat in geloofszaken geene wiskunstige zekerheid, die rust op afgetrokkene denkbeelden en beschouwingen, maar alleen eene zedelijke blijkbaarheid, welke op de grootste waarschijnlijkheid afgaat, door den redelijken mensch vereischt mag worden tot zijne overtuiging der waarheid. Uitgaande van dit beginsel, zet hij met naauwgezette onzijdigheid de tegenwerpingen uiteen, door het Ongeloof aangevoerd tegen de Echtheid der Boeken en de Geloofwaardigheid van het Apostolisch getuigenis; toetst, vergelijkt en weegt dezelve geleidelijk tegen de redenen, die voor de zaak en voor de Goddelijkheid des Evangelies pleiten; toeft ten laatste eveneens, en

{==329==} {>>pagina-aanduiding<<}
wederom met een oog op de ingebragte bedenkingen en vitterijen der bestrijders, bij den hoeksteen des Christendoms, de waarheid van jezus' verrijzenis; gevende alzoo aan zijn besluit en overtuiging de meest volkomene vastheid. Dank hebbe derhalve de Eerw. hoekstra, die, gelijk bevorens, zoo ook nu, eene Verhandeling van zijnen zaligen Vriend der vergetelnisse onttrokken en, daar zij zulks wel verdiende, door den druk heeft gemeen gemaakt; zich bovendien de moeite gevende, om haar, tot gemak der Lezers, in paragraphen af te deelen. Intusschen doet het ons leed, dat zijn Eerw. van meening schijnt geweest te zijn, dat het hem niet even zeer vrijstond, eene laatste beschavende hand aan het opstel des overledenen te mogen leggen (*), waardoor deze en gene kleinigheid, die verbetering, of eene verontschuldigende opmerking althans, naar ons gevoelen, vereischt had, onaangewezen is gelaten. Om alle vermoeden van eenzijdigen lof van ons te weren, zullen wij dat weinige vermelden met die bescheidenheid, welke wij den waardigen afgestorvenen verschuldigd zijn.
Zoo lang dit pleit voor de waarheid van de Christelijke Godsdienst onder 's mans papieren bleef berusten, en niet ter uitgave bestemd werd, was het genoeg, dat hij de deugdelijkheid kende der bronnen, waaruit hij zijn betoog ontleend had, op het gezag van Kerkvaders en andere aangehaalde Schrijvers rustende. Maar, inzonderheid in het teedere punt eener gedrukte verdediging der Heilige Schrift en Evangelische waarheid tegen het Ongeloof, vereischt het lezend en nadenkend Publiek met alle regt in staat gesteld te worden tot eigen onderzoek, en blijft eene naauwkeurige aanwijzing van het gezag, waarop men

{==330==} {>>pagina-aanduiding<<}
bouwt, pligtmatig. Hoezeer wij dus te dezen op den overledenen en zijne opregtheid ons kunnen verlaten, en zelve, door een en ander na te slaan, in ons vertrouwen te dien aanzien op hem bevestigd zijn, hadden wij echter gewenscht, dat van niemand een ingewikkeld geloof gevergd ware.
Bovendien is (in § 106) een misslag onopgemerkt gebleven, die, het is zoo, alleen den beoefenaar der letteren in het oog zal loopen, en voorzeker meer als eene vergissing, dan als eene drukfout, te verontschuldigen is. Wij houden het namelijk daarvoor, dat wijlen de Heer hanekuik lactantius en diens boek de morte persecutorum voor den geest had, wanneer hij den Griekschen lucianus een Romeinsch Schrijver noemde, en van diens geschrift de morte Peregrini, als droeg het den titel de morte peregrinorum, in denzelfden volzin gewaagde.
Eindelijk, een weinig verder (nog in § 106), zou, onzes inziens, eene aanteekening van den Uitgever voorzeker niet te onpas geweest zijn. De overbekende getuigenissen van phlegon en thallus vindt men daar aangevoerd, als bevestigende het Evangelisch verhaal wegens de zware duisternis over de geheele aarde, gedurende de drie middaguren der kruisiging. Het gevoelen van onzen de groot en anderen, die uitdrukking verstaande van het Romeinsche gebied, bleef, ondanks latere herziening van zijne Verhandeling, voor geldig doorgaan bij den geachten Schrijver. Beter, daarentegen, werd het door wagenaar (*) onbeslist gelaten, of wel die plaatsen van phlegon en thallus, van eene overgroote zonnetaning gewagende, van toepassing zijn op het akelig duister, welligt rondom den kruisberg, Jeruzalem, en misschien ten meesten over Judea, verspreid. Voorname Godgeleerden toch en Bijbeltolken, die laatstgedacht gevoelen begunstigen, vatten, naar den spreektrant der

{==331==} {>>pagina-aanduiding<<}
Joden, de uitdrukking der Schrifture op in dezen bepaalderen zin (*). Wat ons betreft, ook wij houden het daarvoor, dat de zaak in geschil is afgedaan door het oordeelkundig en allezins naauwkeurig onderzoek, eerst van den kundigen a.a. sykes, later herhaald door den even vermaarden n. lardner (†). Ten zij men dus de bewijzen, door hen te berde gebragt, wete te wederleggen en te ontzenuwen, zal het voor de goede zaak des Christendoms meer schadelijk dan voordeelig zijn, op gronden te bouwen, die geene wezenlijke vastheid hebben. Ook mag men veilig die hoogst ongewisse getuigenissen der opgenoemde Schrijvers, schaars bij de Kerkvaders zelven aangehaald, onaangeroerd voorbijgaan, en, met onzen hamelsveld en van der palm, aan zulk een' ongewonen neveldamp bij de kruisiging denken, als meermalen de voorbode is eener aardbeving.
Wij eindigen met deze Verhandeling aan Leeraars, en vrienden der waarheid en der Heilige Schrift, hartelijk aan te prijzen; meer bijzonder wenschende, dat dezelve in handen kome van onze vaderlandsche Jeugd, zich voorbereidende voor de Kerk, of tot de belijdenis des geloofs.





Gregorius van Nazianzus de Theologus. Eene Bijdrage tot de Geschiedenis der Kerke en des Leerstelsels in de vierde Eeuw. Door Dr. Carl Ull-
{==332==} {>>pagina-aanduiding<<}
mann, vroeger buitengewoon Hoogleeraar in de Godgeleerdheid te Heidelberg, thans gewoon Hoogleeraar te Halle. In II Deelen. Uit het Hoogduitsch, met Voorberigten en Naschrift van J. Clarisse. Te Rotterdam, bij de Wed. J. Allart. In gr. 8vo. 821 Bl. f 8:

Zoo weinig gezind, als men onder Protestanten vroeger scheen te zijn tot het behandelen van de schriften der Kerkvaders, is men thans niet. Prijselijk is voorzeker deze verandering, vooral als men het er op gezet heeft, de Geschiedenis der Kerke en des Leerstelsels uit de bronnen zelve te leeren kennen. Professor ullmann, ook bij ons niet ongunstig bekend, levert in dit werk over den beroemden gregorius van Nazianzus eene zeer gewigtige bijdrage tot die Geschiedenis in de vierde Eeuw, zoo als de titel belooft. De vertaling is geleverd, het eerste Deel door Mevrouw kleyn, geb. ockerse, het tweede door den Heer gerbrand bruining. Waarom is dit werk, dat in het oorspronkelijke door deskundigen gelezen kan worden, vertaald? Die vraag kan niet beter beantwoord worden, dan met de woorden van clarisse, Voorb. Iste D. bl. IX: ‘Uitstekend is de waarde van dit werk, het zij men op het doel des Schrijvers, of op het voorwerp, door hem ter behandeling uitgekozen, of op de bewerking der stof, die hij geheel en al uit de bronnen heeft opgedolven, of op inrigting, stijl en voordragt het oog sla. Ik mag er dan geenszins aan twijfelen, of dit boek zal, onder de duizenden, die uit het Hoogduitsch vertaald worden, bij onzen landaard, de betamelijkste onderscheiding en het gunstigst onthaal ontmoeten: terwijl deszelfs lezing genoegelijk onderhoud, en het oplettend gebruik, in meer dan één opzigt, wezenlijk nut zal kunnen opleveren.’ Bij dusdanigen lof van een' man als clarisse, lust het ons, den Lezer, die dit nu wel verlangen zal, met den inhoud van dit werk eenigzins bekend te maken.

{==333==} {>>pagina-aanduiding<<}

Het eerste Deel behelst, na eenige aanmerkingen ter inleiding, 's mans Levensgeschiedenis. Het slot dier aanmerkingen verdient hier eene plaats: ‘Het was een tijd van vreeselijke partijzucht en verdeeldheid. Doch waar partijen zijn, het zij godsdienstige, politieke of wetenschappelijke, daar is onverdraagzaamheid en vervolging, het zij deze zich dan openlijk vertoonen, of in 't geheim werken; zij handhaven zich met de wapenen van tong en pen, of met die der oppermagt; daar is geen wederkeerige eerbied voor eens anderen inzigten en bemoeijingen, maar daar worden de persoonlijke betrekkingen integendeel vergiftigd,’ enz. In zulk eenen, en niet meer in dien vroegeren beminnenswaardigsten, tijd der Christelijke Kerk leefde gregorius. Maar, juist in den strijd met zulk een' tijd, zullen (zal) zich, inzonderheid bij zijne eigenlijke openlijke werkzaamheid te Konstantinopel, zoo menig eene zijner voortreffelijkheden des te helderder vertoonen, en over het gestrenge en terugstootende van zijn karakter zal zich aldus een zacht licht verspreiden.’ 's Mans Levensgeschiedenis verdeelt zich in vier tijdperken, welke in vier afdeelingen, ieder door een tijdrekenkundig overzigt voorafgegaan, behandeld worden.
Afdeeling I. Geschiedenis der jeugd van gregorius. Van zijne geooorte, tot op het dertigste jaar zijns ouderdoms. Ongeveer van het jaar 330 tot 360. I. Vaderland, familie en vroege jeugd van gregorius. II. Zijn verblijf te Athene. (Bl. 14-40.)
Afd. II. Het leven van gregorius in Cappadociën, gedeeltelijk in de eenzaamheid, en voor een gedeelte in openlijke en kerkelijke werkzaamheden. Nagenoeg van den jare 360 tot 379, en dus van zijn dertigste tot zijn negenenveertigste levensjaar. I. Verschillende rigting van den geest van gregorius, en van zijnen broeder caesarius. II. Gregorius ontwerpt zich een plan voor zijn volgend leven. (Hierbij behoort eene aanteekening van ullmann over de echtheid van gregorius' Testament. IIde D. bl. 255.) III. Gregorius in de eenzaamheid. IV. Eerste

{==334==} {>>pagina-aanduiding<<}
openbare werkzaamheid van gregorius, om vrede te stichten. V. Wordt Priester en ontvlugt. VI. Over julianus in 't algemeen, en de betrekking van gregorius tot hem in 't bijzonder. a. De betrekking, waarin het Christendom tot het Heidendom stond, toen julianus de regering aanvaardde. Zijn afkeer van het Christendom. b. Julianus' handelwijze omtrent het Christendom en deszelfs belijders. c. Gregorius' boeken tegen julianus. d. Persoonlijke betrekking van gregorius en zijne familie tot julianus. VII. Gregorius treedt andermaal als vredestichter op. VIII. De verkiezing van basilius tot Bisschop van Caesarea, en het gedrag van den ouden en jongen gregorius bij deze gelegenheid. IX. Gregorius wordt Bisschop van Sasima, en daarna medehelper in de bediening zijns vaders te Nazianzus. X. Huiselijke tegenspoeden van gregorius. XI. Openbare werkzaamheden van gregorius, als medehelper zijns vaders te Nazianzus. XII. De oude gregorius sterft. Ook zijne vrouw nonna. De jonge gregorius keert, als ambteloos man, naar Seleucia terug. (Bl. 41-139.)
Afd. III. Openbare ambtsverrigtingen van gregorius in Konstantinopel, tot op zijne terugkomst in zijn vaderland. Van den jare 379 tot 381, dus omstreeks het negenenveertigste tot het eenenvijftigste levensjaar van gregorius. 1. Godsdienstige en kerkelijke toestand te Konstantinopel. 2. Gregorius komt te Konstantinopel, en verzamelt zich eene Gemeente. 3. Gregorius wordt door de tegenstanders versmaad en vervolgd, en verdraagt dit op eene zachtmoedige wijze. Twist onder de Regtzinnigen te Konstantinopel. 4. Over gregorius' Leerredenen en ambteloos leven te Konstantinopel. 5. Roem van gregorius. Hieronymus wordt zijn leerling. Zijne betrekking tot den Wijsgeer maximus. 6. Gregorius wordt wederhouden om Konstantinopel geheel te verlaten, zondert zich echter eenigen tijd op het land af. Zijn gevoel voor de schoonheden der Natuur. 7. Aankomst van theodo-
{==335==} {>>pagina-aanduiding<<}
sius te Konstantinopel. Zegepraal der Niceensche Geloofsbelijdenis. Gregorius verzet zich standvastig tegen het aannemen van het Bisdom. 8. Gregorius blijft bij zijne weigering, om de Bisschoppelijke waardigheid aan te nemen. Zijne vrijmoedigheid tegen (omtrent) alle standen. 9. Tweede algemeene Kerkvergadering te Konstantinopel, in het voorjaar van 381. Gregorius wordt regtmatig tot Bisschop gekozen. Zijne
schrandere voorslagen vinden geen gehoor. 10. Gregorius bedankt voor zijn ambt, en neemt afscheid van zijne Gemeente. (Bl. 140-234.)
Afd. IV. Van het vertrek van gregorius uit Konstantinopel naar zijn vaderland, tot aan zijnen dood. Van den jare 381 tot 390, dus van het eenenvijftigste tot het zestigste jaar zijns ouderdoms. 1. Gregorius vindt behagen in zijne afgezonderde levenswijze en verwijdering van Kerkvergaderingen, doch is bij voortduring voor de Nazianzeensche Gemeente werkzaam. 2. Gregorius onttrekt zich geheel, neemt echter steeds deel in kerkelijke gebeurtenissen en in het welzijn van zijn vaderland, van bijzondere familiën en personen. 3. Brieven en Gedichten van gregorius. [Slechts algemeen verslag vindt men hier. De titels der gedichten worden niet eens genoemd. Hierbij behoort de aanteekening IIde D. bl. 256, waar ullmann verklaart, over den Χριστὸς πάσχων van gregorius willens te zijn, bij eene nadere gelegenheid, iets meer te zeggen.] 4. Gregorius' dood. Zijn karakter. (Bl. 235-270.)
Het zal niet onvoegzaam zijn, hier de medegedeelde hoofdtrekken van zijn beeld op te geven. Dit leidt zoo wel tot prijsstelling op gregorius' Levensgeschiedenis, als op ullmann's voortreffelijken arbeid: ‘Gregorius was van middelmatige gestalte, een weinig bleek, echter zoo, dat hem dit niet leelijk stond. Zijn hoofdhaar was dun en door ouderdom grijs geworden; digter was zijn korte baard en zijne sterk uitkomende wenkbraauwen. Aan het regter oog had hij een likteeken. Zijn gelaat was vriendelijk en inne-
{==336==} {>>pagina-aanduiding<<}
mend; zijn gedrag eenvoudig. De grondtrek van zijn binnenste was godvruchtigheid; zijne ziel was vol van vurige geloofskracht, en Gode en christus toegekeerd. Een blakende ijver voor Goddelijke dingen leidde hem door geheel zijn leven. De ijver openbaarde zich zeker ook wel in een streng vasthouden en verdedigen van zekere geloofspunten, welke die eeuw bijzonder gewigtig achtte, alsmede in het levendig en van partijdigheid niet vrij bestrijden van tegenovergestelde overtuigingen; maar ook niet minder in een innig en levendig beoefenen van het werkdadige Christendom, welks bevestiging en verbreiding in de gemoederen hem boven alles na aan het harte lag. Zijn kluizenaarsleefregel was overdreven en der gezondheid nadeelig, maar echter niet zoodanig, dat zij in werkheiligheid ontaardde; dezelve was voor hem een middel tot verheffing en bevrijding des gemoeds, maar niet, op zichzelven beschouwd, reeds eene hoogere deugd. Aangeborene en verworvene liefde tot eenzaamheid hinderde hem, alle zijne krachten ten algemeenen nutte aan te wenden. Zijne afzondering en ingetrokkenheid lieten hem niet tot geoefende werelden menschenkennis geraken. Gebrek aan menschenkennis bragt te weeg, dat hij somwijlen al te onvoorzigtig zijn vertrouwen wegschonk, somwijlen wantrouwig was en bitter in het beoordeelen van anderen. Hij verlangde van anderen veel, van zichzelven het meeste. Vatbaar
voor groote voornemens en vol van een' blakenden ijver voor al wat goed is, was hij niet altijd standvastig en volhardend in de uitvoering. In het dulden en worstelen was hij edel en grootmoedig, in de overwinning gematigd, in het geluk nederig, de magthebbenden niet vleijende, maar den verdrukten en vervolgden een steeds bereidwillig helper, den armen een liefhebbend vader. De uitmuntendste hoedanigheden waren bij gregorius ook met gebreken vermengd: hij was niet geheel vrij van ijdelheid; hij was ligtgeraakt en vatbaar voor beleedigingen; maar bij vergaf ook spoedig weder, en koesterde geenen wrok. Hij was een mensch, in de heiliging be-
{==337==} {>>pagina-aanduiding<<}
grepen (?) en naar het beste strevende, maar niet volmaakt, gelijk zulks geen sterveling op aarde is.’

(Het vervolg en slot hierna.)


Natuurkundige Verhandelingen van de Hollandsche Maatschappij der Wetenschappen te Haarlem. XXste Deel. Te Haarlem, bij de Wed. A. Loosjes, Pz. In gr. 8vo. 260 Bl. f 2-40.

Dit deel behelst drie Prijsverhandelingen. De eerste is die van den Heer s.j. galama, Stads Doctor in de Genees- en Verloskunde te Sneek, over de geneeskrachten van het Iodium, en de ziekten, waarin het gebruik van dit geneesmiddel te pas komt (bl. 1-171). De Schrijver heeft deze Verhandeling in drie Hoofdstukken verdeeld. Het eerste handelt over het Iodium, deszelfs verbindingen, wijze van aanwending en gift; het tweede, over de ziekten en gebreken, waarin hetzelve, zoo wel inals uitwendig, als geneesmiddel is aangewend geworden; alsmede over de gunstige en ongunstige toevallen, uitwerkselen of gevolgen, welke onderscheidene Genees en Heelkundigen gedurende en na het gebruik van dit middel hebben waargenomen; het derde, eindelijk, beantwoordt de vraag zelve, en behelst eene op rede en ondervinding, zoo van den Schrijver zelven, als van anderen, steunende bepaling der geneeskrachten van het Iodium, en eene aanwijzing der in- en uitwendige ziekten, waarin het te pas komt. Het uitvoerigst is het tweede Hoofdstuk behandeld, en de Schrijver heeft inderdaad den dank van het geneeskundig publick verdiend door de vlijtige en zorgvuldige bijeenzameling van berigten, die over dit nieuwe middel in onderscheidene Journalen gevonden worden. Alleenlijk zou men, tot een gemakkelijker overzigt, wel gaarne dit Hoofdstuk in onderscheidene paragrafen hebben gesplitst gezien; terwijl nu het lezen vermoeijend en het weder opzoeken van het gelezene be-
{==338==} {>>pagina-aanduiding<<}
zwaarlijk is. Men staat inderdaad verbaasd, wanneer men het heer van kwalen overziet, waartegen men het Iodium al heeft aangewend; het ging hiermede evenwel even zoo als het bijkans met elk nieuw middel gaat, en het ontbreekt nog niet aan Geneesheeren, die in den ijdelen waan schijnen te verkeeren, dat de duizend-en-ééne kwalen, waaraan het menschdom lijdt, door één enkel geneesmiddel
kunnen worden bestreden, en dat dit dan altijd het laatst ontdekte der ontelbare wapenen wezen moet, waarmede alle Rijken der Natuur het tuighuis van aesculapius dagelijks voorzien! In het derde Hoofdstuk bepaalt de Schrijver de werking van het Iodium op het gezonde ligchaam, ook volgens proefnemingen op zichzelven genomen; besluit daaruit, gelijk ook uit de ziekten, waarin men het bezigt, dat het vooral op het systema absorbens (hier altijd systhema absorbens genoemd) zijne werking uitoefent, en deelt eenige eigene waarnemingen mede van deszelfs gelukkige aanwending in klierziekte en rachitis. De groote nuttigheid van dit middel in het kropgezwel wordt volgens beproefde Schrijvers, die deze ongesteldheid hebben kunnen waarnemen, opgegeven.
De tweede Verhandeling strekt ter beantwoording der vraag: Welke zijn de eigenschappen, waaraan men eene goede, onder water hard wordende mortel of metselspecie kan herkennen? welke zijn deszelfs scheikundige bestanddeelen, en welke is de scheikundige vereeniging, die er bij dit hardworden tusschen deze bestanddeelen geboren wordt? (Bl. 173-218.) Zij heeft tot Schrijver den Professor der Mineralogie te Munchen, j.n. fuchs. De Schrijver toont door vele proeven, met verschillende delfstoffen genomen, overtuigend aan, dat er geen cement zonder kiezelaarde bestaan kan, en dat het hardworden geen gevolg der zamenhangskracht (cohaesio) is, maar op eene langzame scheikundige verbinding der kiezelaarde en des kalks op den natten weg berust. De drukking bevordert dit hardworden; welke omstandigheid zeer in aanmerking komt bij het bouwen van muren met hydraulischen mortel, waarbij deze door den last der metsel-
{==339==} {>>pagina-aanduiding<<}
steenen zamengedrukt en tot een' aanmerkelijken graad van hardheid gebragt wordt, al is hij ook niet van de beste hoedanigheid.
De derde Verhandeling, eindelijk, is die van Dr. j.h.f. wigand, te Freysa, in Kur-Hessen, en strekt ter beantwoording der vraag: Welke is de zekerste, gemakkelijkste en voordeeligste bereiding van de Emetine uit Ipecacuanha en andere, dat bestanddeel bevattende planten? Wat heeft men tot dusverre waargenomen, als kenmerk eener zuivere bereiding van dit bestanddeel? In welke evenredigheid staat het braakverwekkend vermogen van het laatste tot dat van de beste Ipecacuanha? Welke is de beste wijze, om hetzelve met veiligheid toe te dienen? (Bl. 219-260.) Deze Verhandeling bevat vier Afdeelingen, naar aanleiding der vraag; terwijl een bijvoegsel nog eenige bijdragen bevat tot de drie eerste Afdeelingen. Het was den Schrijver namelijk eerst na het bewerken der Verhandeling gelukt, andere soorten van Ipecacuanha - wortels ter onderzoeking te bekomen, dan die van de Callicocca Ipecacuanha (of Cephaelis Ipecacuanha), waarvan hij zich vroeger alleen of hoofdzakelijk had bediend. Zijne proefnemingen hebben tot resultaat gegeven, dat dit bestanddeel wel in mindere hoeveelheid in andere soorten van braakwortel voorkomt, maar dat het overigens in eigenschappen en werking op het dierlijk ligchaam geen verschil oplevert, uit welke soort het ook moge bereid zijn. Volgens hem staat 1/10 grein Emetine met 8 grein echten Ipecacuanha-wortel in werking gelijk. De door den Schrijver gevolgde bereidingswijze, die voordeeliger resultaten opleverde dan die van geiger, is voor geene korte opgave vatbaar, en moet in zijne Verhandeling zelve nagezien worden.
Dit Deel der Natuurkundige Verhandelingen van de Haarlemsche Maatschappij bevat dus, volgens onze beknopte inhoudsopgave, belangrijke bijdragen voor toegepaste Scheikunde en Geneeskunde.



{==340==} {>>pagina-aanduiding<<}

Korte Beschouwing der oorzaken en het wezen der Cholera Asiatica, benevens eene eenvoudige behandelingswijze dier Ziekte; zijnde een uittreksel uit twee Hoogduitsche Verhandelingen door Dr. F. Jencken uit het Engelsch vertaald en vermeerderd met een beknopt verslag, wegens het nut der aanwending van bloedige koppen tegen die Ziekte, door *** Chirurgijn Majoor bij Z.M. Marine. Te Zierikzee, bij J. van de Velde Olivier, 1832. In gr. 8vo. 30 Bl. f : - 40.

Dit boekje lag bij Recensent op tafel, toen een van onze brave Vrijwilligers, met verlof afwezig, bij hem kwam. De behandeling van het geweer was hem geheel eigen geworden, de Genees- en Heelkunde even vreemd gebleven. Hij nam het stukje op, en, lezende op den titel van het nut der aanwending van bloedige koppen, riep hij uit: ‘Jammer, dat wij met die verwenschte Belgen niet eens weêr aan den slag geraken! Aan bloedige koppen, zoo de Cholera eens mogt terugkeeren, zouden wij 't hun alsdan niet laten ontbreken, om aan te wenden naar believen!’
Verstaan wij den titel wel, zoo is deze vertaling eene vertaling van eene vertaling! De stijl der Nederlandsche schijnt dit ook te bevestigen, zijnde op vele plaatsen stroef, min duidelijk, in woordvoeging de Engelsche afkomst, in sommige uitdrukkingen eenen met de Nederlandsche taal niet zeer bekenden Schrijver verradende. Wat zegt b.v. een leidend denkbeeld (bl. 7), eene overstelpende magt (bl. 7), meerdere voorbeschiktheid met zich voeren (bl. 11), zij (geneesmiddelen) worden niet in de organisatie geweigerd (bl. 17)? Ook ontbreekt het niet aan drukfouten.
De korte beschouwing nopens den aard en oorsprong der Cholera van Dr. jencken kwam den Vertaler belangrijk genoeg voor, om in onze taal overgebragt te worden, ten einde hen te gerijven, die der Engelsche tale niet magtig zijn. Hij zelf wilde er een kort verslag

{==341==} {>>pagina-aanduiding<<}
wegens de nuttigheid der aanwending van bloedige koppen in deze ziekte bijvoegen. Rondborstig gesproken, vooral daar wij eenen Zeeman voor ons hebben, zoude hij het laatste zeer wel hebben kunnen doen en het eerste geheel laten.
Wat zegt het toch: Het schijnt mij (Dr. jencken) thans toe, dat de Cholera haren oorsprong heeft in eene tellurische hoofdstoffelijke kracht, welke in het tegenwoordig tijdperk uitvloeit, ten gevolge der hevige en snel op elkander volgende beroeringen der aarde, welke, niettegenstaande hare neiging tot uitzetting, steeds een plastisch karakter behoudt? [Door tellurische (aardsche) kracht wordt verstaan: de eigendommelijke (individuele) kracht (vis vitalis) als een organismus beschouwd. Bl. 1.?!] Het slagaderlijk vaatgestel biedt ons een dergelijk verschijnsel aan, als vereenigende de sterkste neiging tot uitzetting met den hoogsten graad van geneigdheid tot zamentrekking en vastwording. (Bl. 4.) De zenuwen staan, in betrekking tot de grondstoffelijke krachten, welke de Cholera voortbrengen, als het metaal tot de electriciteit. Bl. 5. (?!) Het zenuwknoopenstelsel heeft, volgens dezelfde grondbeginselen, verwantschap met het tellurisch uitzettingsvermogen. Bl. 6.(?!)
Wenscht gij hiervan nog meer te weten, geëerde Lezer? Wel nu, koop deze korte beschouwing, lees en herlees haar, en breng haar, indien het u nut en vermaak kan doen, (om met Prof. pruys van der hoeven te spreken (*)) in de gewone taal der menschenkinderen over. Wilt gij echter goedgunstig onze beoordeeling als een praeadvies of eene voorproef beschouwen, zoo nemen wij de vrijheid u te verzekeren, dat wij ze gelezen hebben, en over de zaak in questie ook na de lezing niet wijzer geworden zijn. Met dit gezegde willen wij echter op uw eigen verlicht oordeel geene magt of invloed uitoefenen.
Wat nu het bijvoegsel over de aanwending der kop-
{==342==} {>>pagina-aanduiding<<}
pen betreft, zijn wij het met zijn Ed. eens, ‘dat men van derzelver gebruik eenen gunstigen uitslag mag beloven, zoo lang niet ten eenemale alle kracht in het zenuwgestel is uitgeput en er reeds eene verlamming in hetzelve is ontstaan,’ wanneer, helaas! de meeste of liever alle de geprezene middelen te kort schieten. Dat ter zijner tijd, onder gegevene omstandigheden, de aderlating en bloedzuigers niet van even veel nut zouden zijn, hiervan heeft de Schrijver, niettegenstaande zijne bedenkingen daartegen, ons niet kunnen overtuigen. In allen gevalle, indien wij ons ook met hem bepaaldelijk omtrent het gebruik der bloedige koppen vereenigen, doen wij dit niet met de door hem op den voorgrond gestelde Theorie en daaruit afgeleide gevolgtrekkingen. Wij houden deze, rustende op die van Dr. jencken, voor gewaagd, niet voor bewezen, en in eenen toon gesteld, min voegende aan eene wetenschap, die, vooral in dit geval, meer op ondervinding, dan op hoogdravende bespiegeling, moet afgaan. Lust het iemand, zich met bespiegelingen bezig te houden, het staat hem vrij; maar hij zij steeds omzigtig in het toepassen en afleiden van gevolgen, en bediene zich in het laatste geval van voor het gezond verstand bevatbare uitdrukkingen.





Geschied- en Letterkundig Mengelwerk van Mr. J. Scheltema. Vden Deels 1ste Stuk. Te Utrecht, bij J.G. van Terveen en Zoon. 1832. In gr. 8vo. XXIV en 275 bl. f 2-40.

Onze ijverige scheltema, op wiens werkzaamheid de jaren geenen invloed schijnen te oefenen, gaat nog altijd rustig met zijn belangrijk Mengelwerk voort, in dit stuk te belangrijker, omdat hij zich de handhaving van de eere des Vaderlands tegen de ‘Duitsche ketters,’ zoo als simons hen noemt, heeft ten doel gesteld, in het geschil over de Drukkunst (hetwelk nog meer geschrijf voor en tegen heeft opgewekt, en reeds

{==343==} {>>pagina-aanduiding<<}
bijna zoo veel Eeuwen duurt, als de toch waarlijk niet spoedig afgedane Belgische quaestie jaren). En toch zijn partijen ook hier nog even ver van elkander. Dat de Heer koning de zaak niet alleen door uit-, maar ook door inwendige bewijzen ten voordeele van Haarlem gestaafd heeft; dat de eerste Bibliograaph van Europa, de Heer ebert, (eerst Bibliothecaris te Wolfenbuttel, daarna te Dresden) de aanspraak van Haarlem erkent, - het baat niets om de Mentzers te overtuigen, omdat zij - niet overtuigd willen worden. Er is een valsch, een bespottelijk Patriotismus, hetwelk men alleen door wereldburgerlijke denkbeelden (wat ook Dichters en Redenaars daartegen mogen zeggen) kan uitroeijen: het is de zucht, om alles in zijn Vaderland goed te vinden, en alles daar buiten kwaad en verkeerd. Wij, Hollanders, zijn billijk genoeg, om ons slechts den eersten stoot - de primae lineae - der uitvinding van de Boekdrukkunst toe te kennen, en de verbetering, de zeer aanzienlijke volmaking derzelve aan Mentz over te laten. Maar daarmede is de geboortestad van gutenberg nog niet tevreden. Zij wil alles aan dezen haren medeburger hebben toegekend - de eerste uitvinding zoo wel, als de latere beschaving en verbetering; en ziet - nu kon het wel eens gebeuren, dat het ook daarmede voor hem althans schraler uitzag, dan zijne vrienden en Advocaten wel zouden verwachten. Zoo gaat het: die het onderste uit de kan wil.... Doch de Lezer kent dit vaderlandsche spreekwoord.
Maar in goeden ernst. Na de verschijning van koning's werk en het daarop gevierde Kostersfeest, vóór tien jaren, verscheen in Duitschland (ook te Mentz) een werkje van zekeren friedrich lehne, dat ook al, helaas! gelijk zoo veel, rijp en groen, in het Hollandsch vertaald is. Dit was echter slechts de voorlooper van een uitvoerig werk, in drie deelen, door zekeren Heer schaab, Regter te Mentz, die beloofde, de geheele geschiedenis van de uitvinding, uit echte bronnen, (waarvan hij voorgaf eene groote menigte te

{==344==} {>>pagina-aanduiding<<}
bezitten) op nieuw aan het licht te brengen, en de aanspraak van Mentz boven alle bedenking te zullen verheffen. De twee eerste deelen verschenen, en werden door verscheidene Bibliographen met hooge lofspraken vereerd. Dit moedigde den Schrijver niet alleen aan, maar verhief zelfs aanmerkelijk zijnen toon, zoodat hij nu niet meer als bezadigd Geschiedonderzoeker optrad, maar als vooraf overtuigd, ja als bevooroordeeld en partijdig Advocaat, zijne partij, bij gebrek van andere redenen, met schampere woorden en bitse benamingen zocht te weêrleggen, waartoe het thans verschenen derde deel van zijnen arbeid bestemd is. Ondertusschen was bij zijne partij de dappere voorvechter, wiens onvermoeide arbeid, en bijkans de taak van zijn leven, het was, de eere der Boekdrukkunst naar waarheid voor Haarlem te handhaven - hij was gestorven. Maar hij had eenen vriend en medestrijder, die ook in dit vak volkomen, en in andere vakken van Vaderlandsche Oudheden en Geschiedenis welligt nog meer bekend was, de Veteraan scheltema. Schoon de hoofdverdediger van Haarlems regt van de kampplaats was afgetreden, wilde echter scheltema niet, dat de vijand de vaderlandsche slagorde zou honen; hij trad, gelijk een andere ajax, (de Heer schaab is daarom nog geen hektor) in de verlatene plaats, en neemt koen de uitdaging aan, die de nieuwe aanvaller onzen letterkundigen in 't algemeen onder hoon en smaad heeft toegevoegd. Wij hadden van minerva geenen beteren kampioen kunnen afsmeeken.
Vooreerst valt scheltema met regt op den toon van den pleiter voor Mentz. Is het Fransche spreekwoord waar: qui se fâche a tort, nu! dan heeft schaab reeds dadelijk zijn proces verloren. Want niet alleen koning en meerman, Haarlems verdedigers, maar ook de oude hadrianus junius en zijne zegsmannen, die hij de huid vol scheldt, omdat zij oud waren, (de Heer schaab zal zekerlijk verlangen, dit gebrek of nooit te bezitten, of er spoe-
{==345==} {>>pagina-aanduiding<<}
dig van genezen te worden) en zelfs zijn eigen landgenoot ebert, wien hij grooten lust heeft, een' eervergeten Renegaat van het Duitsche Vaderland te noemen, (alsof ook niet Holland in de vijftiende Eeuw nog aan het Duitsche Rijk had behoord!) deze allen kunnen de geeselroede zijner pen niet ontgaan. Daarbij heeft het ons getroffen, dat de man in zijn thema van schelden zoo weinig variatiën weet te maken. Daar dit thema alles behalve bekoorlijk is, zal de Lezer ons, hopen wij, van het mededeelen van proeven verschoonen; men leze dus bij scheltema de eindelooze herhaling derzelfde scheldwoorden, en verwondere zich over de onvruchtbaarheid van 's mans vernuft in dit vak, waarin anders zekere klassen der Maatschappij, die verre beneden hem staan, en die slechts eenen enkelen doorluchtigen navolger, maar die dan ook daarin uitmuntte, onder ons vonden, nog al verscheidenheid weten te brengen.
De Heer scheltema, deze gemeene uitdrukkingen slechts aanstippende, niet beantwoordende, (hij achtte dit met regt beneden zich) volgt veeleer zijnen tegenstander op den voet, en betwist hem op elke schrede den grond, waar het de verdediging van het hoofdpunt geldt, maar niet, waar hij ter zijde afzwerft, om b.v. gutenberg door wolken van wierook geheel onkenbaar te maken, of zich in dorre geslachtrekeningen, als in eenen doolhof, te verliezen. In alles kunnen wij onmogelijk den verdediger nagaan; wij zullen slechts van eenige belangrijke punten gewagen, die door deze discussie nader in het licht zijn gesteld.
Vooreerst is het nu bewezen, dat, indien te Haarlem de bekende diefstal door een' Duitscher gepleegd is, deze althans niet tot gutenberg in betrekking gestaan heeft, als welke, na in 1420 wegens de toenmalige burgertwisten Mentz te hebben verlaten, zich tot 1445 te Straatsburg heeft opgehouden, vervolgens is wedergekeerd, en eerst in 1450 de bekende drukkerij oprigtte, waartoe hij, na zeer lang aan geldgebrek ge-
{==346==} {>>pagina-aanduiding<<}
sukkeld te hebben, eindelijk van fust de penningen, in 1452 van schöffer de talenten bekwam. Er schiet dus voor den armen gutenberg bij de geheele zaak niet veel roem over; want zelfs zijn Advocaat schaab, in het geval der bekende Straatsburger drukhistorie in 1437, in het benaauwde dilemma tusschen vaderlandsliefde en trouw aan zijnen Cliënt gebragt zijnde, laat dezen in den steek, opdat Straatsburg de eer der uitvinding niet zou hebben, en legt de verklaring nopens gutenberg af, welke eene spotprint in 1813 nopens den goeden lebrun, Hertog van Plaisance, en diens verblijf in Holland, tot onderschrift had: Hij heeft niets gedaan! Maar daarvoor heeft schaab in de ziel van gutenberg gelezen, en beweert, dat de groote man reeds in 1420 met de gedachte der Drukkunst heeft zwanger gegaan, die, na verscheidene miskramen, vooral door gebrek aan financiéle hulp, eindelijk, na eene dragt van dertig jaren, door de milde hand van Doctor faustus tot stand kwam. (Volgens schaab was er in 1437 te Straatsburg de wieg reeds, die echter dus nog 13 jaren zonder kind bleef; zie bl. 64.) Deze
faustus, of fust, bleef in 1455 in het bezit der drukkerij; want de arme gutenberg was weder in den vorigen nood, en werd thans door zekeren Stadssyndicus of Pensionaris humery verlost en erlangde eene eigene drukkerij, gelijk mede tien jaren later eenen post aan het Hof, die hem treffelijk te stade kwam. Hij overleed echter, gelijk hij in zijn geheele leven geweest was, behoeftig. Er zijn eenige, maar zeer duistere sporen van hetgeen tusschen 1445 en 1450 te Mentz in het licht zou gegeven zijn; doch dit alles is nog geen bewijs, dat het door gutenberg is gedrukt. Volgens de Mentzer Advocaten, zou de uitvinding dadelijk met een meesterstuk, het drukken van den geheelen Latijnschen Bijbel, begonnen, en dus het kind plotselijk tot man opgewassen zijn. Volgens de verdedigers van Haarlems eer, zou de kunst nederig en stil begonnen

{==347==} {>>pagina-aanduiding<<}
zijn, eerst gebrekkige proeven hebben gegeven, die bij de groote werken van Mentz zeer afstaken, en daardoor geen gerucht maakten; zoodat zij in de geboorteplaats zelve weinig opzien baarde, en slechts door mondelinge overlevering voortgeplant werd. (Letteren van die zwakke beginselen moeten echter reeds in 1442 naar Mentz zijn overgekomen, met welke het Doctrinale van alexander gallus gedrukt is.) Welk berigt is nu waarschijnlijker? Scheltema doet de eenvoudigheid en geloofwaardigheid van het laatstgemelde opmerken, en treedt voorts in eene regtvaardiging der beide door schaab zoo zeer gelasterde mannen, hadrianus junius en laurens koster zelv'. Het is kluchtig, dat deze laatste door schaab voor een verdicht persoon, een ens rationis, gehouden, maar daarom niet minder met scheldwoorden overladen wordt. Dat de zwartgallige bilderdijk, die niet leven kon zonder schelden, alle de genen, die Gravin ada vóór 630 jaren als wettige Gravin van Holland beschouwen, met schimp en honende taal overlaadt, kan men van zulk een' man begrijpen; maar dat men een wezen, 't welk men zelf gelooft nooit bestaan te hebben, een hondeslager, wijntapper, kroeghouder, een mal mengelmoes, een Wechselbalg noemt, (zie scheltema, bl. 97, 98) dat is toch even mal, alsof iemand eene aanklagt b.v. tegen een' der Grieksche Goden, tegen jupiter of apollo, wilde schrijven. (Bij de oude Christenen was dit iets anders; deze hielden die Goden voor Duivelen.) Maar nog eens: qui se fâche a tort. Voor
koster's bestaan zijn, naar den zin van schaab, te vele en onweêrlegbare bewijzen, en dit maakt den man boos, zoodat hij eindelijk zich niet meer weet te houden, maar zegt, dat de Haarlemmer fabel vuil is en slinkt. Zou Meester schaab en zijne autoriteit lichtenberger ook op dat oogenblik hun glaasje Rudesheimer te hoog hebben geligt? Nadat dus achtervolgens junius, koster, Haarlem en Holland in het algemeen uitgelucht zijn,

{==348==} {>>pagina-aanduiding<<}
bekomt natuurlijk ook koning van schaab eene beurt, van wien men zich, naar gewoonte, met scheldwoorden afmaakt. Scheltema volgt hem daarin niet na, maar laat alleen aan zijne Lezers zien, welk een' zwakken en hartstogtelijken Advocaat Mentz in dien man heeft gevonden. Hij doet de ongerijmdheid van deszelfs gestelde beseffen, dat de dunne letters van den Mentzer Bijbel, na de verhuizing uit die stad in 1462, volgens schaab, eensklaps van zelve dik en vet zijn geworden! Dit toch moet schaab zeggen, wil hij die verbruide letters van den Haarlemmer Spiegel onser behoudenisse als werk uit Mentz doen voorkomen. Eindelijk doet onze Landgenoot de onwaardige wijze opmerken, waarop de man uit Mentz, (welke stad waarlijk niet vele vruchten van hare uitvinding - indien het eene uitvinding geweest was - of ook van hare verbetering der Drukkunst voor de beschaving getrokken heeft, nu hare burgers nog zoo jammerlijk door schelden en razen een zuiver letterkundig geschilstuk bezoedelen) waarop, zeggen wij, de lofredenaar van gutenberg van zijnen beroemden landgenoot ebert spreekt, en hem eindelijk ten slotte met veel zalving toevoegt, dat de deur der genade van Mentz ook voor hem, hoewel een afvallige, nog niet gesloten is, mits hij (gelijk een berouwhebbend ketter) afzwering doe van zijn zondig gevoelen (bl. 162). De slotsom is dus alles behalve gunstig voor de zaak van Mentz, die door zulke Advocaten moet verdedigd worden, welke gutenberg, volgens daaazaken, niet volgens gissingen, veel onbeduidender doen voorkomen, dan hij te voren scheen, en, indien zij hem van deelgenootschap in diefstal vrijpleiten, hem daarentegen
als een zwak, vreesachtig man vertoonen, die zonder fust en schöffer niets zou geweest zijn; terwijl verder de zaak van Straatsburg, die te voren nog wel iets voor zich had, door dezen onhandigen verdediger van de eer der Duitsche Rhijn-gewesten (waartoe vroeger ook Straatsburg behoorde) nu geheel verloren is.

{==349==} {>>pagina-aanduiding<<}
Tegen Haarlem daarentegen is niets, dan eene zee van scheldwoorden, en dus niets degelijks, in het midden gebragt. Onbegrijpelijk is het, hoe die zelfde vernielers der aanspraak van gutenberg op de uitvinding omstreeks 1436 thans voorslaan, om het feest der uitvinding in 1436, en dus (naar hunne eigene uitdrukking) van de wieg zonder kind, te vieren! Volgens hunne eigene stelling, valt toch de eigenlijke uitvinding eerst tusschen 1445 en 1450, of veeleer in laatstgsmelde jaar. - Doch reeds onzins genoeg! Wij hooren met genoegen, dat scheltema's overzigt of wederlegging ook in het Hoogduitsch zal vertaald worden. Alleen wenschten wij dan wel, dat dezelve een weinig bekort wierd, daar wij ze nu van al te groote uitvoerigheid niet kunnen vrijpleiten. Vooral de Nalezingen zouden grootendeels kunnen gemist worden, alsmede het Overzigt, hetwelk toch grootendeels in het vroegere Besluit is begrepen.
Het tweede stuk in dezen bundel is van eenen geheel anderen aard, en bevat de Geschiedenis van het Keukenzout in de Nederlanden. Het behoort eigenlijk bij de vroeger in het Mengelwerk medegedeelde Geschiedenis van den Burgerkost in de Huisgezinnen, en behelst onder anderen, na een overzigt van het oude selbarnen of darinkdelven, (derrie-uitgraven, naderhand met zeewater besprengd) hoe de Voorzienigheid, in het oogenblik van groot gebrek aan zout hier te lande, door het verbod van den handel naar Spanje en Portugal (1598), ons hetzelve op de Kaapverdische eilanden deed ontdekken, en daardoor de verlegenheid in eens ophouden.
Wij wenschen den waardigen Schrijver, ten behoeve onzer Letteren, nog eene lange en geruste loopbaan toe.






Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. Iste Deel. Van de wording des Lands af, tot het begin der Grafelijke Re-
{==350==} {>>pagina-aanduiding<<}
gering. Te Amsterdam, bij P. Meijer Warnars. 1832. In gr. 8vo. XLIV, XXIV en 355 bladz. Bij Inteekening f 4-80.

Het aangekondigde werk zal wel door ieder gerangschikt worden onder de meest opmerkelijke geschriften, welke in de laatste tijden over de Geschiedenis onzes Vaderlands in het licht verschenen zijn. Bilderdijk toch, algemeen erkend als een der uitmuntendste Dichters van onzen leeftijd, als een der grootste Taalkundigen, waarop Nederland bogen kon, als een man van diepe en uitgebreide geleerdheid, aan wien bijna geen vak van menschelijke kennis vreemd was, - bilderdijk bekleedde ook eene eerste plaats onder onze Geschied- en Oudheidkundigen. Ofschoon hij, in tegenstelling zijner veelvuldige dicht- en taalkundige werken, geen uitgebreid werk over onze Geschiedenis had in 't licht gegeven, waren echter zijne gevoelens dienaangaande grootendeels bekend. Men wist, dat hij ten aanzien onzer Geschiedenis, zoo wel wat het staatkundige, als wat het godsdienstige betrof, denkbeelden koesterde, verschillende van die, welke door het meerendeel onzer Geschiedkundigen zijn aangenomen, en vooral bijna lijnregt strijdig met die van den Geschiedschrijver wagenaar. Maar men wist tot dusverre niet volledig, immers niet algemeen, welke bewijzen een zoo uitstekend Geleerde, als bilderdijk, in staat zoude zijn aan te voeren voor zoodanige stellingen, als nu aan velen wonderspreukig voorkwamen. En zie daar, nu verschijnt het eerste deel van bilderdijk's Geschiedenis des Vaderlands in het licht, door de ijverige zorgen van zijnen geleerden Vriend, den Hoogleeraar tydeman! Voorzeker een hoogst opmerkelijk verschijnsel voor de studie der Vaderlandsche Geschiedenis; want een van beiden zal daarvan het gevolg zijn: óf dat de stellingen, die men in bilderdijk als wonderspreukig aanmerkte, met duchtige gronden zullen bewezen worden; óf dat
het blijken zal, dat er zelfs door eenen bilderdijk geene genoegzame bewijzen daarvoor konden worden aangevoerd. Met andere woorden: met dit werk zullen bilderdijk's Paradoxen (het zij dan te regt of te onregt zoo genoemd) staan of vallen.
Intusschen ontvangt men nu slechts het eerste deel, waarin alleen het oudste tijdperk onzer Geschiedenis behandeld

{==351==} {>>pagina-aanduiding<<}
wordt; een tijdperk dus, 't welk over het algemeen in geene regtstreeksche betrekking staat tot de meest hevig aangevallene stellingen van den Heer bilderdijk. Het is van dit deel, dat wij trachten zullen, onzen Lezers een geheel onpartijdig verslag te geven, zonder vooralsnog ons te laten wegslepen door de vrees, dat de volgende, meer belangrijke, deelen van het werk aanleiding zullen geven tot het herleven van geschillen, of tot eenen bitteren en hatelijken pennestrijd; zonder dus vooralsnog het voornemen van den Hoogleeraar tydeman, om dit werk in het licht te geven, toe te juichen of te misprijzen; zonder dus ook vooralsnog op des Hoogleeraars Voorrede (reeds het onderwerp van eenen pennestrijd) eenige aanmerking ten goede of ten kwade te maken, als die, naar ons oordeel, eene Voorrede voor het geheele werk zijnde, niet volledig kan beoordeeld worden, vóór men uit het geheele werk ontdekt heeft, hoe oneindig veel, of hoe veel minder dan de verwachting, wij aan des Hoogleeraars waarlijk niet geringe bemoeijingen verpligt 'zijn. Het is dit eerste deel, 't welk wij als een op zichzelf staand werk zullen beschouwen.
Gelijk reeds de Titel leert, bevat het de Geschiedenis des Vaderlands, van de wording des Lands af tot het begin der Grafelijke Regering. Vooraf gaat: 1o de Naamlijst der Inteekenaren, beslaande niet minder dan 44 bladz. Een doorslaand bewijs van de hooggespannen verwachting onzer Landgenooten van dit werk. 2o De zoo even gemelde Voorrede van den Hoogleeraar tydeman, bl. I-XXIV. 3o Fac simile der Akte, waarbij bilderdijk zijn werk en eigenhandig opstel van de Historie van Holland, behelzende zijne volkomen Voorlezingen gedurende eenige jaren over dit onderwerp gehouden, ter beschikking stelt en in vrijen eigendom overgeeft aan den Heer tydeman, en zulks titulo oneroso. En eindelijk 4o het volgende achtregelig Bijschrift, door bilderdijk in 1789 op wagenaar gemaakt en tot dusverre onuitgegeven, maar door den Hoogleeraar tydeman als motto voor het werk geplaatst:

‘Een Schrijver van beroep, die, aangespoord door't voordeel, 
Slechts schaars de stof zijns werks en nooit zijn taal verstond, 
Op elke zij bijna het recht der waarheid schond 
Door beurtlings misverstand, partijzucht en vooroordeel, 

{==352==} {>>pagina-aanduiding<<}

En zóó ontbloot van smaak, geleerdheid en vernuft, 
Als kinderlijk gehecht aan valsche hersenschimmen, 
Zijn naam bij 't blinde volk een hoogte deed beklimmen, 
Die zelfs verlichter overbluft.’ 


Het is hier de plaats niet, om wagenaar te verdedigen. Doch wij mogen niet ontveinzen, dat het ons verwonderde, dit, ten allerzachtste genomen, hoogst overdreven en partijdig bijschrift op wagenaar, 't welk bilderdijk veertig jaren lang onuitgegeven onder zich gehouden heeft, misschien wijl hij zelf het al te sorsch oordeelde, juist als motto geplaatst te zien voor eene Geschiedenis des Vaderlands, waarin men toch billijk eenige onpartijaigheid verwachten mag, vooral van eenen Schrijver, die op bl. 15 zijner Inleiding zoo welsprekend als juist aanmerkt, ‘dat hij, die tot de beoefening der Geschiedenis toetreedt, zich zet als op den rechterstoel van 't Heelal, en beide, in 't onderzoek en in 't beoordeelen, den pligt van elk regter met naauwkeurigheid en onvooringenomenheid vervullen moet,’ en die daarom van zijne Hoorders ‘een onbevooroordeeld en onbevangen hart, een vrij gemoed, zonder partijgeest en onzijdig,’ verlangt.
Het werk zelf vangt aan met eene Inleiding (bl. 1-16). De Schrijver, na uitmuntende aanmerkingen over de Geschiedkunde gemaakt te hebben, geeft het oogpunt op, uit hetwelk hij de Geschiedenis des Vaderlands bearbeid heeft. Hij zegt daaromtrent (bl. 9): ‘Wanneer ik ons Vaderland noeme, als welks geschiedenis wij behandelen zullen, bepaal ik mij eigenlijk tot den zin en beteekenis, die dit woord in mijn leeftijd, dat is tot mijn zestigjarigen ouderdom, steeds gehad heeft. Doch ook bij die opvatting van het woord is de verscheidenheid te groot, zoo men niet een der verscheiden gewesten, die de Republiek der Vereenigde Nederlanden uitmaakten, als tot het hoofd of middelpunt stelt, waar men alles toe terugbrengt. Dit middelpunt is voor mij (als Hollander) Holland; en naar mate de ligging en vroeger vereeniging met dit Holland de geschiedenis der overige gewesten daar meer mede samen doet loopen, zullen die zich (als ware 't) meer op den voorgrond van mijn schilderij toonen, doch ook, waar zij als meer terugdeinzen, nooit veronachtzaamd worden, alhoewel zonder het gekozen oogpunt te veranderen.’

{==353==} {>>pagina-aanduiding<<}
Men ziet hieruit, dat bilderdijk's bestek (zoo wij hier dit woord mogen gebruiken) in de hoofdzaak bijna volkomen met dat van wagenaar overeenkomt. Zie wagenaar's Voorrede, bl. 2 en 3.
Hierop volgt nu het eigenlijke werk, waarin de volgende rubrieken voorkomen: Oude gedaante des Lands. Batavieren. Germanië. Franken. Oude of Franken geschiedenis. De Karolingen. Van de Leenen. Van 't Keizerlijk gezag. Vervolg der oude Geschiedenis. Duitsche Regering. Oorsprong van 't Graafschap Holland. (Bl. 17-208.)
Daarna volgen Ophelderingen en Bijvoegselen (bl. 208-344), waarbij twee Kaarten, de eerste voorstellende ons Vaderland in de Middeleeuwen, de tweede meer bijzonder het Graafschap Teisterbant. Een naauwkeurig Register besluit eindelijk dit eerste deel.
Men zal gevoelen, dat het bestek van dit Tijdschrift niet toelaat, dit geheele boekdeel, bevattende een tijdperk van ruim negen Eeuwen, geregeld door te loopen, en telkens met het gevoelen van wagenaar en anderen te vergelijken. Wij zullen ons dus, uit den aard der zaak, moeten bepalen tot een algemeen overzigt en tot eenige algemeene en bijzondere aanmerkingen.
De oude gedaante des Lands wordt in tien bladzijden (17-26) afgehandeld, van welke slechts de vier laatste over den voormaligen loop onzer Rivieren handelen. Wij willen niet ontveinzen, dat, na al hetgeen, sedert wagenaar, door den Marquis de st. simon, door engelberts, door van wijn, door ypeij en anderen, omtrent dit, voor de kennis onzer oudste Geschiedenis zoo belangrijk, onderwerp, is in het midden gebragt, wij van bilderdijk hieromtrent iets meer en grondigers verwacht hadden.
De Batavieren, bl. 27-35. Men vindt hier, zoo wij ons dus mogen uitdrukken, eenige Idéën, en wel zeer heldere Idéën, over de oorlogen der Batavieren met de Romeinen, doch geenszins de geschiedenis dier oorlogen, die met zoo groote uitvoerigheid door tacitus en andere oude Schrijvers, en na hen door wagenaar en de st. simon, te boek gesteld, en door engelberts en van wijn met zoo veel grondigheid opgehelderd is.
Germanië, bl 36. Alleen als inleiding tot de volgende afdeelingen.
Franken, bl. 37. Oude of Franken-geschiedenis, bl. 55. De

{==354==} {>>pagina-aanduiding<<}
Karolingen, bl. 99-112. Dit gedeelte is breedvoeriger en op eene belangwekkende wijze behandeld. Dit tijdvak is zeker het meest dorre voor onze Geschiedenis, doch daarom niet het minst belangrijke. Veel van hetgeen, hier voorkomt, kan stof opleveren tot een ander en misschien dieper inzigt in den oorsprong van onzen ouderen regeringsvorm, regten en gewoonten; ofschoon ook veel, naar het ons voorkomt, eerst met omzigtigheid zal mogen getoetst worden, wijl de Schrijver zelf de waarheid wel eens overdrijft; waarover straks met een woord nader.
Van de Leenen, bl. 113. Van 't Keizerlijk gezag, bl. 126-147. Hier is, dunkt ons, de Schrijver in zijne volle kracht. Hoogst lezenswaardig is deze geheel rubriek, en vooral de uitbreiding daarvan in de Ophelderingen en Bijvoegselen, bl. 298-338. Dit alles bevat ontegenzeggelijk eenen schat van nuttige opmerkingen; schoon het voorbehoud van zoo even juist hier bijzonder geldt.
Vervolg der oude Geschiedenis, bl. 148. Duitsche Regering, bl. 162-166. Weder geen geregeld verhaal van de onderscheidene invallen der Noormannen in ons Vaderland en hunner vestiging hier te lande - meer eene vernuftige redenering, met juiste opmerkingen. Wij hadden echter, na de uitmuntende werken van depping, capefigue en anderen, hierover iets meer verwacht.
Oorsprong van 't Graafschap Holland, bl. 167-208. Eene hoogst belangrijke Historisch-Diplomatische Verhandeling, te belangrijker, wijl wij de door den onvergelijkelijken kluit over dit onderwerp beloofde Verhandeling missen moeten. Daar het gevoelen van bilderdijk in zeker opzigt afwijkt van dat zijner voorgangers, achten wij ons verpligt, hetzelve hier iets breedvoeriger mede te deelen.
Onze oude Kronijkschrijvers brengen vrij eenstemmig de instelling van het Graafschap Holland tot Koning karel den Kale en tot den jare 863. Tot bewijs voert men aan een' Gistbrief van karel, Koning der Franken, aan zijnen getrouwen diederijk, volgens het onderschrift, gegeven te Bladel, in den jare 863, in het 30ste jaar zijner regering, enz. (Dit Diploma is ook te vinden in den Codex Diplom. van kluit, p. 13. verg. aldaar de aant. 1.) Was nu deze karel karel de Kale? Bilderdijk toont aan, (gelijk wagenaar ook reeds bondig gedaan had, Vad. Hist. IIde D. bl. 108-114.) dat dit niet zijn kan; du men, in plaats

{==355==} {>>pagina-aanduiding<<}
van 863, 922 of 923 lezen moet, en dat karel hier is, karel de Eenvoudige. Dit was ook het gevoelen van kluit, schoon wij zijne bewijsgronden missen. Doch nu slaat bilderdijk eenen nieuwen weg in, en toont aan, (bl. 173) dat in dezen brief van 922 geen Graafschap, geen gebied, bewind of magistratuur, maar een goed, een stuk gronds gegeven wordt, en wel in vollen vrijen eigendom; zoodat het, zegt hij, eene dwaasheid is, dat men, tot onzen leeftijd toe, uit dezen brief eene instelling van het Graafschap Holland gemaakt heeft. Vervolgens toont hij zeer goed aan, dat, ofschoon de eigenlijke Stichtingsbrief verloren is, het oude gevoelen onzer Kronijkschrijvers aangaande karel den Kale wel hoogst waarschijnlijk gegrond is: hij dringt dit nog nader daarmede aan, dat men dan oplossen kan, hoe men reeds lang vóór 922 van eenen Hollandschen Graaf dirk en van eenen gerolf gewag gemaakt vindt; schoon er, gelijk hij te regt aanmerkt, waarschijnlijk schakels uit deze keten zijn verloren gegaan.
Wij kunnen niet anders zien, of dit gevoelen van bilderdijk is het ware. Om billijk te zijn, moeten wij opmerken, dat de slotsom, waartoe hij geraakt, niet veel verschilt van hetgeen reeds door wagenaar, IIde D. bl. 96, is opgemerkt. Maar dit neemt niet weg, dat bilderdijk een grooter licht over het vraagstuk verspreid heeft door de opmerking, dat de giste van karel den Eenvoudige niet is de instelling van een Graafschap, maar eene giste van eigen goed, en dus door de verkeerde toepassing van dit echte stuk, tegen de bijna eenstemmige opgaven onzer Kronijkschrijvers, in een helder daglicht te stellen.

(Het vervolg en slot hierna.)





Neêrlands Heldendaden te Land, van de vroegste tijden af tot in onze dagen, door J. Bosscha, Hoogleeraar aan de Militaire Akademie te Breda IIIde tot VIde Aflevering. (Bl. 37-194.) Te Leeuwarden, bij G.T.N. Suringar. 1832. In gr. 8vo. De vier Afleveringen bij Inteekening f 1-75.

De Hoogleeraar bosscha zet op eene belangwekkende wijze het werk voort, van welks twee eerste Afleveringen wij in No. XIV van den vorigen jaargang van dit Tijdschrift

{==356==} {>>pagina-aanduiding<<}
verslag deden. De thans aangekondigde Afleveringen bevatten de volgende Rubrieken: 3. Nederland onder de Leenregering. 4. De strijd met Vlaanderen. 5. Vuurwapenen - schutterijen - soldij. 6. Tafereelen uit den Oorlog tegen Spanje. Willem I en zijne Broeders. - Naar het oordeel van Rec., is dit alles op eene uitmuntende wijze behandeld. Vooral zijn de Afdeelingen No. 3 en 5 meesterlijk bewerkt. Het krijgswezen gedurende de Middeleeuwen, voornamelijk met betrekking tot ons Vaderland, wordt in dezelve duidelijk voorgesteld, in de bijzonderheden ontwikkeld, en in zeer lezenswaardige aanteekeningen nader opgehelderd. Zeer belangrijk, om uit vele slechts dit ééne voorbeeld aan te halen, zijn des Schrijvers aanmerkingen omtrent de uitvinding en vroegste aanwending van het buskruid, het kanon en het handgeweer.
Omtrent eenige weinige punten zouden wij van den kundigen Schrijver in gevoelen verschillen. Op bl. 67 lezen wij: ‘Walcheren was aan het land van Kadzand zonder eenige scheuring vastgehecht, tot dat, in de laatste helft der Xde Eeuw, Keizer otto de III aan de Schelde tusschen deze beide gewesten eenen korteren uitloop naar de Noordzee bezorgde door een kanaal, sedert aanmerkelijk breeder geworden, en naar hem Otssond, verbasterd Hotsond, en bij verkorting Hond genoemd.’ Dit was, ja, het oude gevoelen, 't welk ook boxhorn voorstond; maar het tegendeel is later duidelijk aangetoond in een zeer belangrijk stuk van den Heer lieven ferdinand de beaufort, (gelijk men weet, Schrijver van het Leven van willem I, 3 Deelen, 8vo.) 't welk zonder vermelding van zijnen naam voorkomt in de Insertiën van de Staten Notulen van Zeeland van 18 September 1727, en getiteld is: Deductie van het Regt der Grafelijkheid van Zeeland op het Schorre, de Hoofdplaat, enz. alwaar duidelijk bewezen wordt, dat de zoogenaamde Ottogracht niet is de Hont of Westerschelde, maar eene binnengracht, welke Keizer otto in 941 liet graven van de St. Jacobs Brug te Gent tot in de Hont, om te dienen tot grensscheiding tusschen het Keizerrijk en Frankrijk.
Bl. 72. ‘Van zijne verbeurd verklaarde goederen, werd Haamstede aan witte, zoon van floris V, gegeven.’ Na alles, wat hierover, voornamelijk in den Konst- en Letterbode van 1825, No. 48 en 49, en 1826, No. 16, 18, 19 en 20, over en weder is aangevoerd, zoude ons het oude gevoelen, dat witte een Bastaardzoon was van floris V, verreweg het waarschijnlijkste voorkomen.

{==357==} {>>pagina-aanduiding<<}

Bl. 143. ‘Francisco paciotto, of pacieco, een beroemd Italiaansch Vestingbouwkundige.’ Zeer waarschijnlijk zijn paciotto en pacheco twee afzonderlijke personen, ofschoon onze Geschiedschrijvers dezelve al vroeg met elkander hebben verward. De eerste was francisco paciotto, een Italiaan uit Urbino, de beroemde Ingenieur en Stichter van de Citadel van Antwerpen. De andere pedro alvarez pacheco, een Spanjaard, bloedverwant van alva, Bevelhebber van een Regement Spanjaarden. Deze laatste was in 1570 Bevelhebber van Deventer, en werd in 1572 te Vlissingen gevangen genomen en opgehangen. Breedvoerig is over deze verwarring gehandeld in de geleerde Dissert. Inaug. van wijlen den Heer n.c. lambrechtsen: Defensio Civitatis Vlissinganae in libertatem se vindicanter ao. 1572. Trajecti ad Rh. 1773. 4o. p. 59-65.
Ziedaar het weinige, 't welk onder de meest gezette lezing ons eenigzins bedenkelijk voorkwam. De voortreffelijke bearbeiding dezer Afleveringen doet ons met klimmende belangstelling uitzien naar het tijdperk van maurits en frederik hendrik, zeker een der schitterendste voor Nederlands Heldenroem te Land, en dus overwaardig, om, met de noodige strategische en taktische kennis, in een helderder licht geplaatst te worden, dan zulks tot dusverre door onze Geschiedschrijvers gedaan is.





Verschillende Reizen en Lotgevallen van P.P. Roorda van Eysinga, voormaals belast met het Departement van Inlandsche Zaken op Java, thans, als Secretaris der Residentie Bantam, met verlof in Nederland. IIIde Deel. Te Amsterdam, bij J. van der Hey en Zoon. 1832. In gr. 8vo. VIII en 394 bl. f 4-20.

Even gunstig, als ons oordeel over de twee vorige deelen van dit werk was, is het ook over dit derde deel, hetwelk, naar wij vernemen, spoedig door het vierde of laatste deel is gevolgd. Uitgezonderd sommige door den lezer ligtelijk te bemerken en te verbeteren drukfeilen, vinden wij niets van belang te berispen. De brief des Schrijvers aan zijne zwagers, in Holland wonende, en die voorkomt op bl. 282 tot 303 ingesloten, is voor een' brief wel wat hoogdravend en gekun-
{==358==} {>>pagina-aanduiding<<}
steld van stijl. Welligt heeft de gedurige lezing van Oostersche handschriften den Schrijver, ten minste voor een' tijdlang, onwillekeurig zich zekere bloemrijkheid doen eigen maken, welke den Europeschen briefstijl anderzins vreemd is. Onder de handschriften, waarvan de Schrijver eigenaar geworden is, bevindt zich, onder anderen, de geschiedenis van alexander den grooten, oorspronkelijk in het Maleisch opgesteld, en waarschijnlijk (zegt de Heer roorda) van de vaste kust van Indië afkomstig. Bij gelegenheid zal hij een kort uittreksel daarvan leveren: mogelijk, als het werk niet verbazend uitgebreid is, zou zijn Ed. het publiek met eene volledige vertaling verpligten. Hoe belangrijk zou het voor den Geschiedonderzoeker zijn, te weten, wat de Indianen zeggen b.v. over porus, het gedrag van alexander te zijnen opzigte, en des laatstgemelden heirtogt tot aan den Ganges! Ook van alexander's voorafgaanden krijg tegen darius zouden wij berigten ontvangen, die kunnen gerekend worden met de wijze van beschouwing der Perzen meer overeen te stemmen. Tot heden toe putten wij meest alles dienaangaande uit Grieksche bronnen. Vergelijking van de mededeelingen der verschillende partijen zou een helderder inzigt der waarheid geven.
Aanvankelijk vinden wij, bl. 353 en verv., naauwkeurige berigten omtrent den oorlog met dipo negoro, naar welks aanleiding de Schrijver natuurlijk geen onderzoek wil doen. Intusschen schijnt de ondergane beleediging bij dipo negoro slechts een welkom voorwendsel, en hij zelf het werktuig der heerschzuchtige Mohammedaansche Geestelijkheid te zijn geweest. Deze, om haar wankelend gezag staande te houden, zoekt den voortgang der verlichting zoo veel mogelijk te stremmen, en predikt daarom haat, moord en verdelging tegen de Europeanen, en ook (om de te regt op die uitzuigers der Javaansche natie verbitterde inlanders te believen) tegen de Chinezen op Java, voor zoo ver zij den Koran niet zouden aannemen. Maar ook dan zouden toch hunne goederen worden verbeurdverklaard, enz. - Van waar zou dipo negoro, reeds in het begin van den opstand, niet alleen zijn schietgeweer, maar zelfs eenige veldstukjes ontvangen hebben? Van de Engelschen? Die zoeken ons immers geen kwaad in de Koloniën te doen! En niemand hunner zou immers de opstandelingen in het pointéren en bedienen van grof geschut hebben willen onderwijzen! - Die Ja-
{==359==} {>>pagina-aanduiding<<}
vanen zullen, geheel door eigene vinding, reuzenschreden in de kunst des oorlogs hebben gemaakt, even als te voren de bewoners van Palembang, waaronder goede artilleristen waren! Hoe kan men altijd weten, hoe of waar een ander zijne kennis opzamelt?
Wij eindigen onze aankondiging met de mededeeling eener anecdote. De Schrijver had, op eene reis van Palembang naar Batavia, het ongeluk, dat de praauw, die zijne goederen van boord moest brengen, met alles zonk, wat zij bevatte. De bedienden werden echter gered. Toen zijne goederen vergaan waren, ontying de Heer roorda eenen brief van den bootmeester te Batavia, die hem geheel officieel meldde: ‘Dat hij de eer had zijn Ed. kennis te geven, dat er niets van dezelve kon gered worden.’


De merkwaardigste Veldtogten der Russen, van de vroegste tijden af tot op onze dagen. Uit de geloofwaardigste bronnen opgemaakt door J.B. Schels, Lid van de Zweedsche Akademie der krijgskundige Wetenschappen te Stokholm, enz. Uit het Hoogduitsch. Te Amsterdam, bij J.C. van Kesteren. 1832. In gr. 8vo. 368 Bl. f 3-25.

Dit boekdeel behelst alleen het verslag van de merkwaardigste veldtogten der Russen tegen de Turken; het begint, na korte verwijzing tot de vroegere geschiedenis, eigenlijk met de inneming van Azof door de Kozakken, in 1637, en eindigt reeds met den veldtogt, onder de regering van katharina II, in 1770; zoodat zelfs de latere krijgstogten tegen de Turken, b.v. onder Keizer alexander, en vooral onder Keizer nikolaas, de belangrijkste van alle, hier ontbreken. De reden is, dat de vervolgdeeltjes van het oorspronkelijke werk slechts langzaam verschijnen. In volgende deelen hebben wij dus de nieuwere oorlogen tegen de Turken, en de krijgstogten der Russen tegen andere volken, te wachten. Dit neemt niet weg, dat het boek, gelijk het ligt, een geheel maakt, mits men er, in zijne verbeelding, eenen anderen titel aan geve. Beter oordeelen wij dus, dat men dit boekdeel alleen koope, met inzigt om zich ook de volgende deelen aan te schaffen; dan is de inhoud de kosten wel waardig, ten minste indien de volgende deelen uit zoo goede

{==360==} {>>pagina-aanduiding<<}
bronnen, met even veel oordeel, geput worden, en zich even aangenaam laten lezen, als het tegenwoordige; iets, hetwelk men van den oorspronkelijken Schrijver wel hopen mag. Zijne geschied- en krijgskundige kennis zijn ons hiervan een waarborg. - In het vervolg wachte de Vertaler zich voor schrijffouten als de volgende, of verbetere die bij het overbrengen, indien zij in het oorspronkelijke voorkomen: bl. 54. ‘Met dit oogmerk vielen zij (de Tartaren) op den morgen van den 18 Julij het Turksche [lees Russische] leger van twee kanten aan.’ Bl. 78. ‘Het krijgstooneel zou diep in Rusland [lees Turkije] geplaatst zijn geworden, en daardoor Rusland en Polen het best tegen de invallen en verwoestingen beschermd zijn geworden.’ Bovendien kon hetzij dat eerste, hetzij dat tweede zijn geworden veilig zijn weggelaten. Als dit werk volledig wordt, zal het eene belangrijke plaats in eene historisch-krijgskundige boekerij beslaan. De Vertaler werke dus voort met ijver, doch vooral met oordeel, aandacht en getrouwheid.


Rome en België, of wat wil de Paus nog in de negentiende Eeuw? en wat moeten de Regeringen? Door eenen Vriend van Waarheid en algemeene Vrijheid. Uit het Hoogduitsch. Te Kampen, bij K. van Hulst. 1832. In gr. 8vo. IX en 77 bl. en Bijlagen 57 bl. f 1-40.

Onder dezen titel deelt een ongenoemd buitenlandsch Schrijver zijne gedachten mede over de aanleidende oorzaken van den Belgischen opstand. Hij vindt die voornamelijk in de pogingen van Ultramontanen en Jezuiten, vijanden van burgerlijke en kerkelijke vrijheid, welke, hoewel langs geheel verschillende wegen, te gelijk in Frankrijk en België gewonnen spel wilden hebben. Na eenen blik op de vroegere geschiedenis der zuidelijke gewesten geworpen te hebben, geeft hij een kort overzigt van de gebeurtenissen sedert de vereeniging, en wijst aan, hoe Adel en Geestelijkheid van eersten af tegenwerkten; terwijl de laatste vooral de zaden van misnoegen onder de domme menigte strooide. Ook elders werden listige pogingen aangewend, om de hierarchie van Rome te herstellen, doch met ongelijk gevolg. De Schrijver drukt zijne meening dienaangaande aldus uit: ‘In Frankrijk gaf zich de regering aan den invloed en de ontwerpen dezer in

{==361==} {>>pagina-aanduiding<<}
de duisternis sluipende en lichtschuwe magt over, en zij vreesde niet, in het belang derzelve, de natuurlijke regten en wettige vrijheden met voeten te treden; doch het volk, dat verlichter en meer aan de wetten verkleefd was, stond tegen deze door het Jezuitismus beheerscht wordende regering op, en - zij viel, en met haar viel in Frankrijk de Roomsch-Jezuitsche partij - te wenschen voor altijd. In België daarentegen had het Jezuitismus, dat steeds hetzelfde doel, onder alle kleuren en vermommingen, vervolgt, gemeent (gemeend) zich volksgezind te moeten gedragen, en had zich eindelijk met het ultraliberalismus tegen de Protestantsche regering der Nederlanden verbonden; en zoo hebben wij door den invloed der Ultramontanen en Ultraliberalen den Belgischen opstand zien uitbreken. Doch niet, als in Frankrijk, is de opstand der Belgen het natuurlijk gevolg van een onwettig en overlegd stelsel der regering, en van de algemeene en regtmatige ontevredenheid des volks; integendeel doet al het gebeurde ons denzelven eerder kennen als het gewrocht van onophoudelijke woelingen en kuiperijen, en van eene sedert zestien jaren stelselmatig beraamde zamenzwering.’ De Schrijver beroept zich op bekende daadzaken. Te regt maakt hij onderscheid tusschen Katholicismus en Jezuitismus. Zijn oordeel over de laatste omwenteling in Frankrijk is echter al te gunstig. Doch het boek werd in Nov. 1830 reeds ter perse gegeven. Hij zou thans hier en daar nog wel iets hebben bij te voegen. Uit den loop der gebeurtenissen blijkt immers meer en meer, dat, alhoewel de Belgische opstand het gevolg der aangeduide oorzaken zijn moge, het oproer steun en sterkte heeft verkregen door de bemoeijingen eener raadselachtige staatkunde der zoogenaamde
groote Mogendheden.
De Bijlagen zijn: I. Memorie der Vicarissen Generaal van het Bisdom Gent, den 18 October 1814 aan het Weener Congres ingeleverd. II. Algemeen Edict van het Heilige Geregtshof, 14 Mei 1829. III. Rondgaande Brief van den Paus pius VIII aan alle Roomsche Patriarchen, Primaten, Aartsbisschoppen en Bisschoppen, 24 Mei 1829. IV. Brief van Paus pius VIII aan den Aartsbisschop en de Bisschoppen der Rhijn-provinciën, 30 Junij 1830. - Naschrift van den Vertaler, behelzende eenige nadere bijzonderheden.
Wij kunnen dit boek in het algemeen aanprijzen, doch meenen, dat de Schrijver veel te gunstige gedachten heeft

{==362==} {>>pagina-aanduiding<<}
van de volksverlichting in Frankrijk (*). Bedriegelijk flikkerlicht verbijstert de menschen en kan hen in het verderf storten. De vertaling laat hier en daar wel iets te wenschen over. De correctie is onnaauwkeurig. De opgave der drukfeilen zou nog aanmerkelijk vermeerderd kunnen worden. Op bl. 65 staat b.v. Sardiën, in plaats van Sardinië, en bl. 67 betrijd, in plaats van bestrijdt, enz. enz.


De Verovering van Mexico. Een historisch-romantisch Tafereel uit het begin der XVIde Eeuw. Door C.F. van der Velde. Naar het Hoogduitsch. Te Gorinchem, bij J. Noorduyn. 1832. In gr. 8vo. 437 Bl. f 3-60.

Met blijvende belangstelling en goedkeuring hebben wij dezen geschiedkundigen Roman bijna onafgebroken van het begin tot het einde doorlezen. Is er iets, dat de aandacht boeit en de verbeelding spant, het is de avontuurlijke verovering van Mexico door cortez en zijne togtgenooten. Immers binnen den tijd van weinige jaren zagen millioenen inboorlingen, die op een' vrij hoogen trap van beschaving stonden, zich overheerd door eene handvol Spanjaarden. Doch dit zijn de gevolgen der tweedragt. Naijver en wrok op de overheerschende hoofdstad Tenochtitlan dreef de daaraan onderhoorige Vorstendommen en Gemeenebesten achtervolgelijk aan, om met de Spanjaarden zamen te spannen, ja zelfs openlijk, onder hunne leiding, tegen den Hoofdstaat op te trekken; en zoo geraakten al de Mexikaansche Staten onder het juk der vreemdelingen, die anders hun graf te midden der talrijke en dappere bevolking zouden hebben gevonden. - De Schrijver heeft het karakter van cortez zoo gunstig mogelijk geschilderd. Heerlijk schittert deszelfs vriend juan de velasquez, als een Ridder zonder vrees en blaam, te midden van zoo vele heersch- en hebzuchtige Edellieden. Belangwekkend is zijne Mexikaansche eerste gemalin anacoana, en romanesk is het karakter zijner vorige beminde en tweede gade isabella. De verdraagzame en helderden kende Pater bartholomeus de olmedo steekt treffend af tegen den dweepzieken Pater diaz. Ook de Mexikanen, vooral de dwangzuchtige en toch voor de Spanjaarden bevreesde montezuma, en de grootmoedige guatemozin,

{==363==} {>>pagina-aanduiding<<}
zijn goed geteekend; gelijk over het algemeen de tafereelen van de begrippen en de afgodsdienst der Inlanders wel geslaagd zijn. Eene schets van het gansche werk zou te veel plaats beslaan, en toch slechts een zeer onvolledig denkbeeld van den inhoud geven; wij moedigen onze lezers dus liever aan, den Roman zelven ter hand te nemen. Behalve de achter aangeteekende, zullen hun wel nog meerdere drukfeilen stuiten: want de correctie is op verre na niet naauwkeurig geweest. Om de waarde van het werk, is dit te bejammeren.


De eerste Liefde van Gustaaf Adolf, Koning van Zweden. Geschiedkundige Roman uit de eerste helft der zeventiende Eeuw. Door L. Storch. II Deelen. Te Amsterdam, bij J. Guykens. 1832. In gr. 8vo. Te zamen 740 bl. f 6 - :

Beide deelen van dezen geschiedkundigen Roman zijn met een fraai vignet versierd, zijnde het afbeeldsel van gustaaf adolf's eerste geliefde, zijne hem listig ontroofde bruid, ebba brahe. Vinding en inhoud, wat het zakelijke daarvan betreft, toonen, dat de oorspronkelijke Schrijver een goed Roman-Dichter is; doch den titel van een goed Schrijver zou men hem, naar dit werk te oordeelen, onmogelijk kunnen toekennen. Zeker is de Roman niet gelukkig vertaald; telkens meenen wij sporen van onnaauwkeurigheid, overhaasting en gebrek aan toereikende taalkennis te bespeuren: maar niet alles is de schuld des Vertalers. In een ander tijdschrift zijn reeds onderscheidene stalen van hoogvliegenden onzin op de eene, en platte, uiterst onkiesche taal op de andere bladzijde, medegedeeld. De stijl van het gansche werk verraadt gebrek aan goeden smaak; en voor zoo ver de karakters der handelende personen niet alleen uit daden, maar ook uit brieven en gesprekken moeten blijken, heeft de Schrijver zich dikwerf slecht van zijne taak gekweten, b.v. bij de woorden, die hij der Koninginne-Moeder in den mond legt, Iste D. bl. 258. - Indien het hier aangekondigde werk oorspronkelijk Nederlandsch was, zouden wij, tot waarschuwing des Schrijvers, in meerdere bijzonderheden treden; maar het is vertaald, en behoort dus eigenlijk niet tot onze Letterkunde. Thans zeggen wij dus liever, dat wij het boek, zoo als het is, liever niet vertaald hadden gezien; doch dat het ons aangenaam zou zijn geweest, indien een man van talent het oorspronkelijke werk, met behoud van den hoofdinhoud, in

{==364==} {>>pagina-aanduiding<<}
een' anderen en beteren vorm had overgegoten. - Hoe veel valsch vernuft, welk een misbruik der figuren is er, bl. 94 tot 98 van het tweede deel, in de alleenspraak van margaretha te vinden, vooral bl. 96: Ach! reeds beeft mij de lust tot de kille ader des doods, en bl. 98: Mijne diepe geweldige smart (zij) de olie, enz. Allen regelen der woordschikking wordt telkens geweld gedaan; doch dit is grootendeels de fout des Vertalers. Hoe is de gemeene natuur smakeloos gecopieerd op bl. 143 van datzelfde tweede deel, waar elof tot den Koning zegt: ‘Zie, wat kan het u toch helpen, als ik nu zoo dood ben als een pier,’ enz. - Neen! een boek, zoo geschreven, dat de verhevene bladzijden bombast en de naïve straattaal zijn, had althans niet woordelijk moeten worden vertaald, en veel minder bij de overbrenging nog verder worden verknoeid: want nu is de stijl des werks beneden de kritiek. - Ook op het zakelijke van den inhoud zijn hier en daar aanmerkingen te maken, b.v. IIde D. bl. 59. Aldaar verdedigt een Luthersch Predikant uit het begin der zeventiende eeuw de vrijheid van den wil tegen een' Roomschgezinde, die in 't heimelijke een Jezuit was. Nu weet men, hoe streng men zich toen nog overal, ook inzonderheid bij de Lutherschen, aan de onderscheidende gevoelens van zijn Kerkgenootschap hechtte, en het zou een' Luthersch' Predikant niet in de gedachten gekomen zijn, de vrijheid van den wil als het voornaamste leerstuk zijner Kerk te erkennen. Luther had integendeel geschreven de servo arbitrio, of over de afhankelijkheid van den wil, tegen hetgeen de Roomschgezinde
erasmus had beweerd de libero arbitrio, of over de vrijheid van den wil. Neen! dit was juist de dwaling van vele Hervormers, dat zij in hunnen ijver te ver gingen, b.v. door de vrijheid van den wil bijna te vernietigen, ja, door hunne voorstelling van de regtvaardiging door het geloof alleen en van de onverdienstelijkheid der goede werken, het verband tusschen geloofs- en zedeleer bijna weg te nemen. - Doch wij schrijven geene godgeleerde verhandeling. Hier is het genoeg te zeggen, dat men zoo wel den ijverigen Lutheraan, als den listigen Jezuit, spreken doet tegen de openlijke leer hunner onderscheidene Kerken, schoon in dien tijd een aanhanger der Augsburgsche geloofsbelijdenis daaraan even getrouw was, als een Roomschgezinde aan die van Trente. Dit is dus eene groote fout van den Schrijver. - Maar genoeg reeds! Onze Lezers zullen wel hebben opgemerkt, dat wij dezen Roman hun niet kunnen aanbevelen.



{==365==} {>>pagina-aanduiding<<}

Gedichten, op vriendelijke uitnoodiging vervaardigd door de achtingwaardige Dichteres Petronella Moens, en gezongen bij gelegenheid der plegtige viering van het vijf entwintigjarig bestaan des Departements Koeverden, behoorende tot de Maatschappij Tot Nut van 't Algemeen, op den 9 April 1833. Te Koeverden, bij D.H. van der Scheer. 1833. In gr. 8vo. 12 Bl. f : - 20.


Waar moet het heen? Door R.H. van Someren. In 's Gravenhage, bij S. de Visser. 1833. In gr. 8vo. 5 Bl. f : - 20.


La Neêlande, Ode, par E.W. van Dam van Isselt, traduite par A. Clavareau. Maestricht, F. Bury-Lefebvre. 1833. 8vo. 7 pag.

De voor den zang beslemde Gedichten van Jufvrouw moens ter opgemelde gelegenheid beantwoorden aan het doel der vervaardiging. Het eerste couplet van het koor, op bl. 7, mist den noodigen zamenhang; maar de fout is ligt te verhelpen. Er staat namelijk:

Hij, die eenzaam (door het duister 
Van het uur des nachts verdwaald) 
Juicht, wen d' uchtendstar vol luister 
Aan de hemelbogen praalt, 
Dan toch pronkt het blaauw azuur 
Ras met 's daagraads goud en vuur; 
Zoo vol vreugd zag 't kroost der wijzen 
d' Eedle Maatschappij verrijzen. 


Men leze:

Hij, die eenzaam, bij het duister 
Van den nacht, was afgedwaald, 
Juicht, wen de uchtendstar vol luister 
Aan de hemelbogen praalt: enz. 


Waar moet het heen? door van someren, is eene Allegorie, waarbij aan de Nederlanders vertrouwen op 's Konings doorzigt en welmeenendheid wordt aangeprezen. Het stukje heeft ons nog al bevallen. Het rijm van dank op lang, voorkomende op bl. 5, is verwerpelijk.

{==366==} {>>pagina-aanduiding<<}

De Heer clavareau, die zich reeds zoo verdienstelijk gemaakt heeft door het vertolken van een aantal Nederlandsche dichtwerken en dichtstukjes, verwerft door zijne navolging van den Lierzang van den Heer van dam van isselt nieuwe aanspraak op aanmoediging en lof.


Luimige Verhalen van A.F.E. Langbein en anderen. Naar het Hoogduitsch. Te Amsterdam, bij H. Frijlink. In gr. 8vo. 223 Bl. f 2-40.

Eene vledermuis berooft den armen Kapitein alwing van zijn schoon hoofdhaar, en noodzaakt hem, zijnen beroofden schedel met eene pruik te bedekken. Maar dit was bij ongeluk; want het goede beest doet alles, wat het kan, om den verbolgen held weder te bevredigen, en de aangebragte schade weder te vergoeden. De vledermuis bezorgt aan zijne dochter eenen rijken man, steekt eene obligatie in den brand ten laste van den met schulden bezwaarden Kapitein, wijst hem eenen verborgen schat aan van twintigduizend daalders, en, als het non plus ultra van alle weldaden, werpt des Kapiteins vrouw van den trap, zoodat er de dood op volgt, en verlost den goeden man zoo van eene furie in eene leelijke vrouwelijke gedaante. - ‘Ziedaar eenen tegenhanger van Glazenmuiltje, of van eenig ander verhaal uit den tijd der Toovergodinnen!’ roept welligt de Lezer uit. - In het geheel niet. Het gaat alles geheel natuurlijk, zonder hekserij.
De Justitie-ambtman blank kon maar geene Griffiers naar zijnen zin verkrijgen. De eene Griffier zag alle menschen voor duivels aan, en zou alles hebben laten ophangen en radbraken. Zijn opvolger, de Griffier storm, integendeel, zag, niettegenstaande zijnen schrikverwekkenden naam, alle menschen voor Engelen, namelijk goede Engelen, aan. Deze zijne theorie, die in geruste tijden, waarin men voor geene brigands te vreezen heeft, er nog al door kon, paste hij ongelukkig ook toe op de jonge en schoone vrouw van zijnen patroon; ook deze noemde hij een Engel. Een vrouwehart is niet van steen, en het is niet te verwonderen, dat het vrouwtje zich van tijd tot tijd door den lofredenaar eenen kus liet ontstelen. Principiis obsta, dacht de Ambtman, toen hij, ofschoon men het nooit deed, wanneer hij er bij was, er de lucht van kreeg. En wat doet de oude vos? Man en vrouw

{==367==} {>>pagina-aanduiding<<}
zitten des avonds met den Griffier vriendschappelijk bij elkander. De Ambtman snuit, bij ongeluk, de kaars uit, strijkt, als ware het in scherts, den snoeper zijne met zwartsel besmeerde hand over den mond, verwijdert zich om licht te halen, en vindt, bij zijne terugkomst in de kamer, aan zijne vrouw het sprookje van hare petemoei bewaarheid, dat de kus van eenen manspersoon eenen baard veroorzaakt. - Ziedaar De kus als corpus delicti.
Met eenen kolossalen marmeren voet drukt de Heer van eggersheim op den kleiachtigen bodem van zijn landgoed eenige voetstappen, en weet, zonder den oorsprong te openbaren, deze voetstappen door een paar pedanten te doen opmerken. Weinige dagen daarna las de wereld, met verbazing, de volgende aankondiging in de nieuwspapieren: ‘Lang heeft de strijd geduurd, of er in ons Vaderland reuzen geleefd, ja of dezelve wel immer bestaan hebben. Het is beslist. In het elzenboschje van Meijendal zijn de voetstappen van onze reusachtige voorouderen te aanschouwen, en ieder kan zich aldaar met eigene oogen van de zaak overtuigen. Niets is hierbij meer te bejammeren, dan dat de onsterfelijke auteurs, die het bestaan der reuzen met ijver en scherpzinnigheid verdedigd hebben, niet uit hunne graven kunnen verrijzen, om het zweet hunner nachten beloond te zien. Komt en ziet!’ - Men kwam ook en zag. Van alle zijden stroomden nieuwsgierigen bijeen, en bezagen het wonder. Toen echter, na een kort tijdsverloop, een welberedeneerd programma: de Meiendalii quorum exstant vestigia gigantibus, uit de pen van Rector de ogratias zoutbreker gevloeid, in het licht kwam, duurde het gewoel en gewemel eindeloos in het stadje. De herbergiers konden geene gebradene schapenbouten genoeg opdisschen, enz. Doch, terwijl het reuzenschrift van de ogratias door de naastbijgelegene Akademie met geruchtmakenden bijval bekroond was, stemden anderen daartegen. De strijd was levendig: geleerde zwaarden sisten door de lucht; dissertatiën en traktaten dwarrelden als sneeuwvlokken door elkander; Akademiën sloegen elkander wederkeerig in den ban; Universiteiten verwenschten elkander in de sierlijkste bewoordingen. - De strijd had het hoogste punt van woede bereikt, toen de Heer van eggersheim met zijne beide marmeren voeten tusschenbeiden trad, enz.
De zwarte Kamer op het kasteel Silberstein staat in eenen

{==368==} {>>pagina-aanduiding<<}
kwaden naam, wegens spokerij. De Stadsphysicus beerman en de Advocaat tippel halen daar beiden eenen duchtigen schrik. Ten laatste echter blijkt de gewaande spokerij niets anders te zijn geweest, dan een gestoord nachtelijk tête-à-tête tusschen den jager en de kamenier.
De vondeling kadib betreurt het gemis van bloedverwanten. In gunst geraakt bij den Kalif haroun arraschyd (!), ondervindt hij, dat ieder zijn bloedverwant wil zijn. Hij neemt de gelegenheid waar, wordt rijk, en huwt zijne hem vroeger geweigerde geliefde.
De oude bankroetier en woekeraar horpicius sterft aan eene beroerte. Men brengt het lijk in het achterhuis, waar ook een geslagt varken nedergelegd was. Arme lieden willen het varken stelen, maar nemen, door de duisternis, bij vergissing, het lijk van horpicius mede. Nadat zij hunne dwaling bemerken, ontdoen zij zich van het lijk, dat, na verschillende verplaatsingen, aan de galg wordt gehangen. - Ziedaar De straf na den dood.
Eindelijk vindt men hier eene logenstraffing van het spreekwoord, hetwelk zegt, dat het geld stom is. Een gulden beschrijft zijne lotgevallen, die inderdaad zonderling zijn.
Uit dit verslag van den inhoud kan onze Lezer reeds eenigermate zelf beoordeelen, wat hij hier vinden zal. Leest men tot uitspanning, wel nu, daartoe is het boek geschikt, zal nog wel eens doen lagchen, en iets ergerlijks hebben wij er niet in gevonden. Het ga dan door, met de overige menigte van deze soort!


Nederlandsche Zangtoonen. No. I. Te Amsterdam, bij M. Westerman en Zoon. 1832. In kl. 4to. Bij Inteek. f : - 90.

Eene nationale onderneming, welke allezins lof en aanmoediging verdient. Vaderlandsche Dichters en Componisten worden door de vaderlandlievende Uitgevers uitgenoodigd tot bijdrage van oorspronkelijke kunstvoortbrengselen. De drie thans geleverde zijn: Anna, woorden van j.c. westerman, muzijk van dahmen. Aan Henrietta, Romance van kreutzer. Het Roosje, woorden van m. westerman, muzijk van fischer. Aan het stukje van den begaafden fischer zouden wij voor ons den prijs toekennen. - Naar den aard van ons Tijdschrift, mogen wij hier niet breeder zijn.



{==369==} {>>pagina-aanduiding<<}

Boekbeschouwing.

Verhandelingen, rakende de Natuurlijke en Geopenbaarde Godsdienst, uitgegeven door Teyler's Godgeleerd Genootschap. XXXIste Deel. Te Haarlem, bij de Erven F. Bohn. 1832. In gr. 4to. VIII en 203 bl. f 2-50.

In dit Deel van teyler's Godgeleerd Genootschap ontmoeten wij, behalve eene korte Voorrede der Heeren Uitgevers, een tweetal Verhandelingen ter beantwoording der vrage over het beginsel der Kerkhervorming. De eerste (oorspronkelijk geschreven in het Hoogduitsch) is het werk van den Eerw. l. weydman, Leeraar der Doopsgezinden te Monsheim bij Worms, waaraan bij de beoordeeling het gouden eermetaal is toegewezen; van de andere, der bekrooning met zilver waardig geschat, heeft zich de Heer m. schaaf gratama, Phil. Theor. Mag., Lit. Hum. et Juris Utriusque Doctor, Advocaat te Groningen, als schrijver geopenbaard. Beider namen, mogen wij vertrouwen, zullen bij de meesten van onze Lezers weinig of in het geheel niet bekend zijn; althans in ons Maandwerk verschijnen dezelve voor het eerst.
Een gedeelte van den roem, door den Eerw. weydman op Duitschen bodem behaald, keert tot onzen vaderlandschen grond en stichtingen terug, alwaar hij den loop zijner letteroefeningen heeft afgelegd, dien hij aan de Hoogeschool van Berlijn heeft geëindigd. Omtrent den Regtsgeleerde gratama zal het voldoende zijn hier op te merken, dat deszelfs naam, stand en woonplaatse als met den vinger aanwijst, aan welke vaderlandsche Hoogeschool en door wiens vaderlijke zorgen de nijvere zoon dien voorraad van kundigheden en wetenschappelijken smaak hebbe opgedaan, waarvan deze

{==370==} {>>pagina-aanduiding<<}
proeve, buiten het hoofdvak zijner studiën, een schoon en daarom meer vereerend bewijs oplevert. - Nemen wij nu het boekdeel zelve ter hand.
Bij het openen getuigt de Voorrede, en bevestigt de Inleiding, door elk der Schrijveren geplaatst aan het hoofd der bekroonde Verhandelingen, dat teyler's Godgeleerd Genootschap, aan zijne zinspreuk getrouw, de Prijsvragen thans bij uitnemendheid kiest en regelt naar de behoefte des tijds. Zeer verblijdt het ons, openlijk alzoo te mogen hulde doen aan de regt Christelijke deelneming, waarmede die aanzienlijke vaderlandsche stichting de zaak van het Protestantismus ondersteunt en handhaaft. Want, terwijl het wankelend, dan toch door zijnen talloozen Priesterstoet gerugsteund, Pausdom niet aflaat, door geweld, list en bedrog, den eeuwigen strijd tegen de Hervorming voort te zetten; terwijl tevens in het hart der Protestantsche Kerk een vrijzinnige hoop van heimelijke vijanden van de Geopenbaarde Godsdienst hare grondvesten ondermijnt, verwarring en wanorde sticht, wordt het dubbel belangrijk, ja als 't ware eene behoefte, het ware beginsel der Hervorming, den geest, die hare groote bevorderaars bezielde, en de noodzakelijkheid van het geloof, door hen op nieuw gepredikt, met de meeste onzijdigheid nagespoord, ontwikkeld en in vollen dag gesteld te zien.
Gelijk nu de Prijsvrage van het Genootschap tot zulk een doel was uitgeschreven, zoo beantwoorden ook de Verhandelingen in dezen bundel bij uitstek aan dien wensch. In beide toch is het voorstel, aan den voet dezer bladzijde geplaatst (*), ten leiddraad genomen.

{==371==} {>>pagina-aanduiding<<}
Wel loopt de vorm en wijze van bewerking alzoo uiteen, dat men en de hand des Leeraars en die van den wijsgeerigen Regtsgeleerde duidelijk onderscheidt, ook het natuurlijk verschil van denkwijze en bronnen opmerkt; dan toch in beider geschrift heerscht, vooral ten aanzien der hoofdzaken, die eenparigheid van gevoelens en besluiten, welke aan de betoogde waarheid te meer kracht en klem geeft.
Om aan onze Lezers te beter overzigt des geheelen boeks te geven, zullen wij pogen, de beide Verhandelingen in één verslag te bevatten (*); hopende hierdoor het best herhaling van hetgene in elke derzelven soortgelijks voorkomt, af te snijden, en tevens gelegenheid te zullen vinden tot een vergelijkend oordeel. Wij doen zulks te meer, en willen uitgaan van de Verhandeling met goud bekroond, niet omdat wij aan den arbeid van gratama wezenlijke en velerlei verdiensten betwisten, maar dewijl wij, instemmende met Heeren Beoordeelaars, aan de eerste, wegen meerdere bondigheid en regtstreeksche betoogkracht, den voorrang toewijzen boven de andere.
Liever nogtans dan tot twee rubrieken, gelijk weydman, verkiezen wij, door splitsing van zijn eerste deel (A), ons overzigt te bepalen tot deze drieledige beschouwing: (A) I. Wegens de ontwikkeling van het eigenlijk beginsel der Kerkhervorming. II. Over den invloed van dat beginsel bij het ontstaan der Protestantsche Kerk, over deszelfs wijziging in hare Afdeelingen, en over de ontaarding van hetzelve onder Hervormden. (B) III. Eindelijk over de gevolgtrekkingen uit het verhandelde.

{==372==} {>>pagina-aanduiding<<}

I. Om den grond van zijn betoog vast te leggen, begint weydman, terstond na de Inleiding, met de belangrijkheid aan te toonen der opsporing van een vast beginsel, van waar de Protestantsche Kerk is uitgegaan. In tegenstelling namelijk der beschuldiging van hare vijanden, die immer het losse en weifelende in de leerbegrippen, misbruik der vrijheid en mangel van eenheid in het geloof den Protestanten voorwerpen, is volstrekt noodig te bewijzen, dat waarlijk een en hetzelfde stellige (positive) beginsel, gebouwd op de leer der H. Schrift, bij de Kerkhervorming is aangenomen, en gehandhaafd in de Protestantsche Afdeelingen, of Genootschappen, te midden van het verschil in bijzondere geloofspunten, ten gevolge van het negative beginsel, of uit het jus protestandi, daarna bij hen ontrezen. Dit leidt ter nasporing en toets, waarin het eigenlijke wezen van het Christendom besta, naar luid des Evangelies. Immers, wat geene Wereldgodsdienst, geene Wet van mozes vermogt uit te werken, dat bedoelde en volbragt jezus, als de Stichter of Hersteller van het Godsrijk. Eerstgenoemden regelen alleen den vorm van Eerdienst, en bepalen zich tot uiterlijke daden; maar het gezag van het Woord des Heeren moet in het binnenste van al zijne onderdanen heerschen, zonder dat zij aan uitwendige vormen, of bijzondere Geloofswetten, noodzakelijk verbonden zijn.
Met groote naauwkeurigheid en ernst bewerkte de Schrijver dit aangelegen punt, en zoo wel uit het Evangelie, als volgens melanchthon, beweert hij te regt, dat niet de zinnelijkheid alleen, maar zonde in het algemeen, of het afwijken van, en ongehoorzaamheid aan God, de bron is der menschelijke verbastering; waarvan hun het Christelijk geloof moet terugroepen, beide naar verstand en hart reinigen, heiligen, en tot een nieuw leven, tot eenen Gode welbehagelijken wandel immer opwekken, ontvonken en ten einde toe blijven bezielen.
Niet zoo duidelijk, en in geenen deele zoo strikt

{==373==} {>>pagina-aanduiding<<}
bepaald, heeft zich gratama geuit over dien invloed van het Christelijk geloof op den geheelen mensch en al zijn willen. Trouwens, gelijk 's mans werk veel meer eene wijsgeerige beschouwing is, dan Godgeleerde Verhandeling, zoo treft men daarin eene andere orde aan, overeenkomstig met den zin der woorden bij markus IV:26-28, door hem bij inzending van het antwoord als spreuk gebezigd. Wij ontmoeten dus hier in het algemeen hoofdzakelijk een overzigt van den langzamen voortgang der zedelijke vorming der wereld onder het oog en bestuur der Voorzienigheid, en meer bijzonder maakt de zending van christus een voornaam of eerste gedeelte - de hervorming van de Kerk, door den Heiland gesticht, het hoofdonderwerp der bespiegeling uit, die in bijzonderheden loopt. Vooraf vindt men van het tafereel, als 't ware, den geheelen omtrek geschetst, of den loop der ontwikkeling, die, gelijk bij het kind, aanvangt met zinnelijke vorming en beschaving in den kindschen staat van het menschdom. Zij streeft op onderscheidene wijze de tragere werking van den geest voorbij, belemmert en onderdrukt veelzins den wasdom in zedelijkheid en Godsdienst, ja door verkeerde rigting des harten drijft zij de blinde menigte van het spoor, en voert tot verbastering en in den kuil des verderfs. Het goede zaad nogtans schiet middelerwijl en onbemerkt op, en het gewas der vorming van de zedelijke wereld, waar het niet door ondeugd verstikt wordt, blijft door zorg van het alziend Oog groeijen, breidt zich uit, en rijpt voor den bestemden tijd, welken, door de hoogste Wijsheid voorbereid, de mensch dán eerst begint op te merken, wanneer dezelve daar is, en tot zijne verbazing daagt. Zoo was het bij den opgang van de Zon der Geregtigheid; zoo wederom, toen haar luister, in de Kerk zelve verdonkerd, maar door den geest der Hervorming van menigen nevel gezuiverd,
met eenen vernieuwden glans begon te schijnen.
Reeds in den aanvang van dit stuk, met eene vaste

{==374==} {>>pagina-aanduiding<<}
hand en wél ervaren pen bearbeid, ontmoeten wij veel belangrijks, dat, hoe bekend bij den Christen, die over de geschikte ure van de zending des Heeren en haar verheven doel, tot bevordering van geestelijk zedelijke ontwikkeling, nadacht, zijne eigene waarde nogtans altoos behouden zal. Maar, dit erkennende, vreezen wij echter, of men dien uitstap in den ouden tijd vóór jezus' komst, en de schets van den toenmaligen staat der wereld, en van hare voorafgaande verlichting, hier niet minder doeltreffend keuren mag, en dat de Schrijver althans daardoor eenigermate tot herhaling vervallen zij van gelijksoortige zaken, wanneer hij daarna over het beginsel der Hervorming meer in het breede handelt.
Doch komen wij terug tot weydman, die, na den gelegden grondslag omtrent den wezenlijken aard van het Christendom, daarop meer regtstreeks voortgaat met zijn betoog te bouwen, en het gezag der Geschiedenis te doen spreken.
Immers van den beginne openbaarde zich reeds de kiem des kwaads, dat, in den akker des Heeren des nachts door eene Hem vijandige wereld gezaaid, welig opschieten, en het goede zaad zou dreigen te verstikken. Aanwezig te midden van Joden en Heidenen, kon de Gemeente der Geloovigen zich daarvoor niet vrijwaren, dat van hunne vooroordeelen, wijsbegeerte en zeden, geene meerdere smet zich hechtede op hare leden en inrigtingen, naar gelange de Kerk zich verder uitbreidde, en, na der Apostelen dood, eene tallooze menigte ruim zoo veel door Bisschoppelijk gezag en invloed geleid moest worden, als zij werd voorgelicht of zich kon vormen uit de schaars voorhanden zijnde Evangeliën en Brieven. Om tegen de afpadigheid der Gnostieken en andere dwaalleeraren de denkwijze te beveiligen van waarheidlievende Christenen, en in hoofdzaken althans eenheid van geloof te handhaven, werd toevlugt genomen tot Belijdenissen. Zoo verhief zich allengs de Geestelijkheid in aanzien, en hare

{==375==} {>>pagina-aanduiding<<}
bloot menschelijke voorschriften werden verhoogd tot vaste bepalingen en onschendbare keuren van regtzinnigheid. ‘Er ontstond,’ zoo lezen wij, ‘een nieuw Pharizeïsmus, dat, door allerlei inzettingen zonder geest, het geweten boeide. De bron van levend water hield op te vloeijen, terwijl de stilstaande poelen van bijgeloof en bekrompenheid van geest overal ontstonden.’
Met sterkeren wasdom nogtans schoot het verderf op, en drong hetzelve den geheelen omvang door der Christelijke Kerk, toen eerst konstantijn de Groote haren uiterlijken glans door zijne belijdenis verhoogde, en later, na den val van het Westersche Keizerrijk, de Opperpriester van Rome zich in het wankelend staatsgezag indrong, en zich op den Vorstelijken wereldzetel plaatste, dien men tot heden toe den Apostolischen wil genoemd en als heilig vereerd hebben. Wij achten het noodeloos, onze Schrijvers op het spoor te volgen in hunne ontwikkeling van den ommekeer en de vreeselijke misvorming van de leer en stichting des Heeren, of van zijne Kerk, door elke dezer gebeurtenissen veroorzaakt, en voltooid in de duisternis der Middeleeuwen. Wel verschillen zij in hunne behandeling van het onderwerp; wel streeft elk van hen langs onderscheidene wegen tot zijn bijzonder doel, en hebben zij de een uit deze, de ander uit gene bronnen geput: beiden nogtans komen zij ten aanzien der grove en treurige Kerkverbastering dermate overeen, dat de waarheid zelve daardoor met te meerdere zekerheid gestaafd is geworden. Vooral in de wijsgeerige beschouwing van gratama lazen wij met welgevallen zijne opmerking, dat, onder al het zinnelijke en verkeerde in de Moederkerk, evenwel de kiem van het Christendom bewaard en verborgen bleef, om eerlang als van onder de aarde op te komen en op te wassen. Na deze herinnering wenden wij ons wederom met weydman tot de Geschiedenis.
Met het eerste aanlichten van den dageraad voor kun-
{==376==} {>>pagina-aanduiding<<}
sten en wetenschappen, was er een aantal verstandigen en braven, die de Kerkverbastering erkenden, welke gelijk een kanker woedde, den vrijeren geest benaauwde, de levensdeelen aantastte, en werkelijk het hart bedreigde. Van rondomme werden luide treurtoonen aangeheven; maar ook herhaalde pogingen, tot verbetering aangewend, zag men verijdeld, hier en ginds afspringen, of door geweld bedwongen. Een drietal groote Conciliën, in tijden van verwarring belegd, raadpleegde zelfs te vergeefs ter fnuiking van Pauselijke Oppermagt, Koningen en Prelaten boven het hoofd gewassen. Kleinere misbruiken worden tijdelijk besnoeid of weggenomen, maar geenszins de wortel des kwaads; deze blijft voedsel trekken uit blind vooroordeel, overoud bijgeloof, en wijd en zijd verspreid zedebederf. Met volle waarheid laat zich dus beweren, dat er op nieuw eene volheid des tijds daar was, waarin de Voorzienigheid den trots en de geldzucht van het Vatikaan vernederen, en zelfs den Pauselijken Aflaathandel dienstbaar maken wilde aan den opgang der Kerkhervorming.
Reeds is gezegd, dat gratama op eene andere leest zijn betoog heeft ingerigt. Eerst worden de bronnen der verbastering, daarna de aanleiding tot de ontwikkeling en den groei van het zaad, door den Heer en de Apostelen gezaaid, met een wijsgeerig oog door hem nagespoord. Wij nemen uit zijn besluit dit weinige over: ‘Zoo rijpte in den eigen boezem der Moederkerk de mensch voor de Hervormde Kerk. De Roomschkatholijke Kerk was de kweekplaats der Protestantsche. - De mensch der Oudheid was eindelijk hier meer, daar minder, genoegzaam verdwenen, en in zijne plaats trad allengs de Christen op. Men was van tijd tot tijd begonnen Christen te worden, dat is, den Zaligmaker, zijne openbaringen, leer en lessen te vatten, te kennen en te betrachten; en nu rees, met den Christen, de Christelijke of Evangelische Kerk op, in de plaats van de mensche-
{==377==} {>>pagina-aanduiding<<}
lijke of Pauselijke, welke zich de Roomschkatholijke noemt.’

(Het vervolg en slot hierna.)


Gregorius van Nazianzus de Theologus. Eene Bijdrage tot de Geschiedenis der Kerke en des Leerstelsels in de vierde Eeuw. Door Dr. Carl Ullmann, vroeger buitengewoon Hoogleeraar in de Godgeleerdheid te Heidelberg, thans gewoon Hoogleeraar te Halle. In II Deelen.

(Vervolg en slot van bl. 337.)
In het tweede Deel geeft ullmann op de gevoelens van onzen Kerkvader met opzigt tot het leerstellige. Vooraf gaan aanmerkingen ter inleiding, welke zoo wel op den aard van het geleverde, als op de wijze van voordragt betrekking hebben. Moeijelijk is de historische opgaaf van 's mans leerstellige begrippen. Hij schreef meer als redenaar en dichter. Nergens deelt hij zijne gevoelens aaneengeschakeld mede, maar voert telkens datgene aan, wat met zijn doel strookt, en wel zoo als zijn doel dat vordert. Zijn redenaarsdoel belet hem dikwerf, zijne denkbeelden juist te ontwikkelen. Ligter wordt aan den anderen kant die opgaaf, omdat de Kerkvader zelden met zichzelven in tegenspraak is. Hij kleefde het overgeleverde aan. Mist hij hierdoor oorspronkelijkheid, hij is juist hierdoor vertegenwoordiger van de algemeene geloofsleer der Grieksche Kerk tegen het einde der vierde Eeuw. Over de hoogste bron van zijne geloofsleer drukt hij zich nooit duidelijk genoeg uit, en wordt, door te hooge achting voor overgeleverde leervormen, wel eens verhinderd, uit de zuiverste bron van Christelijke kennis te putten. Hij dringt steeds aan op het eenvoudige geloof, dat alle Christenen met elkander gemeen hebben, zonder evenwel de levendig werkzame Christelijke gezindheid hiervan

{==378==} {>>pagina-aanduiding<<}
uit te sluiten. Een overzigt van 's mans leerstellingen is te vinden in zijne Rede over den Doop. - ‘Zijne plaatsing tegenover een deel van zijne tijdgenooten maakt van zelf noodig, dat men zijne oogmerken als twistredenaar bij het overige in aanmerking neme. Hierom zullen wij de stellige opgave van zijne leer, althans bij de gewigtigste leerstukken, telkens met de aanwijzing der hoofdpunten van den strijd verbinden, welken gregorius tegen de wezenlijke of vermeende dwaalleeraars van zijnen tijd had te voeren.’ (Bl. 1-12.)
Afdeeling I. Leer wegens God. I. Leer wegens God in het algemeen, en strijd van gregorius tegen eunomius en deszelfs aanhangers. II. Leer wegens de Drieëenheid. A. Algemeene Drieëenheidsleer. B. De bijzondere ὑποστάσεις der Drieëenheid. 1. Over den Vader. 2. Over den Zoon. Weêrlegging van de Eunomianen. Schriftuurlijke bewijzen voor en tegen de Godheid van christus. 3. Over den Heiligen Geest. Bestrijding van de Macedonianen. Schriftuurbewijzen. (Bl. 13-87.)
Afd. II. Christologie. Leer nopens de betrekking tusschen het Goddelijke en menschelijke in christus. Strijd tegen de Apollinaristen. (Bl. 88-105.)
Afd. III. Anthropologie en Soteriologie. I. Over de stoffelijke en zedelijke gesteldheid der menschelijke natuur. 1. Oorsprong der ziel. Goddelijk evenbeeld in den mensch. 2. Zamengestelde natuur van den mensch en daaruit ontstaande strijd. 3. De leer nopens de Erfzonde. Gevolgen van adam's zonde. a. Neiging tot zinnelijkheid. b. Een algemeen gebrek in de onderlinge verhouding der menschen. c. Afgodendienst. d. Arbeid en smarten. e. Krenking der menschelijke rede. 4. Vrijheid en natuurlijke bekwaamheid tot het goede. 5. Genade. 6. Praedestinatie. 7. Verhouding van de dusver aangevoerde stellingen tot de leer van augustinus (over erkende genade en voorverordening). II. Soteriologie, of leer van de verlossing door christus. III. Over de kerkelijke heilsmiddelen. A. Doop. Bestrijding

{==379==} {>>pagina-aanduiding<<}
van valsche denkbeelden en misbruiken, welke in de vierde Eeuw plaats grepen. 1. Benamingen en uitwerkselen van den Doop. 2. Noodzakelijkheid van den Doop. 3. Vereischte gezindheid en wandel van den doopeling, vóór, bij en na den Doop. 4. Over het uitstel van den Doop, en over den Kinderdoop, en eenige andere daarmede zamenhangende dingen. 5. Toekomstig lot der ongedoopten. 6. Over de boete en het lot van hen, die na den Doop zondigen. Bestrijding der Novatiaansche hardigheid. B. Avondmaal. (Bl. 106-180.)
Afd. IV. Cosmologie, Pneumatologie, Eschatologie. I. Schepping en onderhouding van de wereld. II. Hoogere Geesten. 1. Engelen. 2. Satan. III. Over de laatste dingen. 1. Onsterfelijkheid en eeuwige zaligheid. 2. Straf der goddeloozen. Duurzaamheid van dezelve. Reinigingsvuur. (Bl. 181-196.)
Ofschoon anders niet gewoon met opgaaf van opschriften een werk aan te kondigen, achtte Rec. noodig, ten opzigte van ullmann's voortreffelijken arbeid eene uitzondering te maken. Zoo ziet men den belangrijken inhoud, en neemt het boek gretig ter hand, om te vernemen, wat gregorius over dat alles gezegd of geschreven heeft. De Aanteekeningen hebben genoegzame uitgebreidheid, om ten bewijze te strekken van de ongemeene moeite en stiptheid van ullmann in zijne opgaven, en, daar zij alle op de bronnen zelve heenwijzen, blijft het geheele werk van uitstekende nuttigheid voor allen, die in de kennis van Kerkelijke Geschiedenis belangstellen.
Van ullmann volgt nog, bl. 197-256, een gewigtig Aanhangsel, uit eenige Bijlagen bestaande. I. Wat gregorius van de Kerkleeraars over het algemeen, en bijzonderlijk van de praktische Geestelijken, vorderde. Vergelijking hiervan met hetgeen julianus van de Heidensche Priesters verlangde en als Opperpriester zelf met veel ijver verrigtte. II. Gregorius als Bijbeluitlegger. III. Oordeel van gregorius over de Heidensche Godsdiensten. IV. Over het

{==380==} {>>pagina-aanduiding<<}
geboortejaar en de geboorteplaats van gregorius. V. Over de sekte der Hypsistariërs.
Eindelijk geeft Prosessor clarisse, bl. 349-379, in een Naschrift, zijn oordeel op over eenige aanmerkingen, die door eenige Duitsche beoordeelaars gemaakt zijn, en hetwelk ullmann, zoo als hij aan onzen clarisse meldde, zelf niet ter hand kon nemen, bij zijne nieuwe en veelvuldige bezigheden, welke hem, na van de Heidelbergsche tot de Hallische Hoogeschool te zijn overgegaan, thans nog drukken. Ullmann zal even min als de vaderlandsche Lezer met dit oordeel van clarisse ontevreden zijn.
‘Moge (dezen wensch van clarisse, bl. 379, nemen wij gaarne over) zijn werk bij allen, die belang stellen in het onderzoek van wetenswaardige zaken, vooral die van de Godsdienst en het Christendom - inzonderheid ook bij jonge beoefenaren der verhevenste wetenschap - op den verdienden prijs staan, en, door bevordering van kennis, geloof en godzaligheid, voor hun verstand en hart heilzaam en gezegend bevonden worden!’





Brieven over de tegenwoordige verdeeldheden en bewegingen in de Hervormde Kerk. Uitgegeven door G. Benthem Reddingius, Th. Dr. en Predikant te Assen. Te Groningen, bij W. Zuidema. 1833. In gr. 8vo. 72 Bl. f : - 60.

Een ongewoon verzoek aan Heeren Recensenten wordt in het Voorberigt gedaan. De Uitgever wenscht, dat zij dit boekje niet aanprijzen. En waarlijk, de man heeft hiervoor zijne redenen. Welke die zijn, zullen wij niet zeggen. Wie ze begeert te weten, moge zelf het boeksken lezen. Wij kunnen een zoo heusch verzoek, op beleefde wijze gedaan, niet weigeren. Wij zullen dus geenszins prijzen; maar vitten of veroordeelen zonder reden zou ons kwalijk passen. Wij kondigen derhalve die brieven, twintig in getal, slechts aan, als gewisseld tus-
{==381==} {>>pagina-aanduiding<<}
schen een Lidmaat en een Leeraar. Het onderwerp is belangrijk, vooral in deze dagen. De briefwisseling loopt over drie punten: Wat moet men toch van die menschen, welke in de Hervormde Kerk zich afzonderen, denken? Hoe moeten zij behandeld worden? Welke zullen de gevolgen er van zijn, dat die zich zoo kennelijk afscheiden? Beide partijen mogen deze brieven wel eens lezen. Het oordeel over de Separatisten is gunstiger, dan misschien menigeen verwacht zoude hebben. Predikanten, in wier Gemeenten zoodanige lieden zijn, kunnen hier nuttige wenken vinden. - Maar, wij zouden het verzoek des Uitgevers bijkans vergeten. Aanprijzen willen wij geenszins, en zeggen dus niets meer.





Jezus, een voorbeeld van goeddoen: alle reden voor ons tot dankbaarheid. Leerrede ter opwekking tot menschenmin, uitgesproken op den laatsten Zondag van het jaar 1832, door N.J.A. Steins-Bisschop, R.K. Pastoor te Groningen. Te Groningen, bij J. Oomkens. 1833. In gr. 8vo. 20 Bl. f : - 25.

Toen de Cholera te Groningen was uitgebarsten, hield de Weleerwaardige Heer steins-bisschop eene Leerrede, welke ook werd gedrukt en uitgegeven (te Groningen, bij sladoot, 1832) onder den titel: Gods goedheid, geene reden tot uitstel van bekeering. Die opwekking tot boetvaardigheid had bij velen eene gezegende uitwerking. Daar de gevreesde Ziekte in ons Vaderland minder, dan elders, heeft gewoed, was er reden, om bij het einde des jaars God te loven voor gunstige verschooning. Buiten twijfel hebben de Leeraren der onderscheidene Kerkgenootschappen te dier gelegenheid de geloovigen opgewekt tot dankbaarheid. Pastoor steins-bisschop, een bejaard Priester, biedt de toen uitgesprokene Leerrede, als een tegenstuk op de

{==382==} {>>pagina-aanduiding<<}
voorgaande, aan, in het vast vertrouwen, dat dezelve door de bezitters der vorige niet zonder deelneming zal worden behartigd. De tekst is Ps. CXVIII:18. De predikwijze verschilt van die der Protestantsche Leeraren. Wij zouden den tekst anders behandeld hebben. De geest evenwel, overal in deze opwekking tot dankbaarheid heerschende, is een goede, godsdienstige geest, en Rec. mag dus niet twijfelen, of de achtingwaardige grijsaard zal ook met de uitgave van deze preek nut stichten.





De behandeling der Aziatische Cholera door het aanwenden van koud water, op physiologische gronden aangeprezen, door Dr. J.L. Casper, Hoogleeraar te Berlijn, uit het Hoogduitsch vertaald en met een Aanhangsel vermeerderd door J.G. Rosenstein, Med. Chir. et Art. Obst. Doctor. Te Rotterdam, bij F. Hartmann, Jr. 1832. In gr. 8vo. XVI, 92, en Aanh. 40 bl. f 1-40.

Dit werk, over de behandeling der Aziatische Cholera door het aanwenden van koud water, begint met een berigt van den Schrijver, waarin hij ons bekend maakt, dat hij niet dan na lang beraad en door de meest vleijende uitnoodigingen er toe gekomen is, de honderden van schriften over de Cholera met nog één te vermeerderen. Ondanks dit alles zoude hij welligt er nog niet toe overgegaan zijn, ware het niet, dat, helaas! ook op het gebied der Cholera vrijbuiters rondzwierven. Tegen dezen wilde de Heer casper zijn eigendom beveiligen, en daarom schreef hij deze Verhandeling, omdat de hier voorgestelde kuurmethode en wat men al in het onderhavige schrift eigendommelijks mogte vinden eenig en alleen aan eene beschouwing der ziekte uit het physiologisch-nosologisch oogpunt, geenszins aan eenig vreemd voorbeeld, derhalve geheel aan hem te danken heeft.

{==383==} {>>pagina-aanduiding<<}

Op dit Voorberigt van den Schrijver volgt er een van den Vertaler, waarin hij zegt, dat hij ter aanbeveling van het werkje niets noodig heeft, dan elken Geneesheer toe te roepen, medicus est minister naturae - de Geneesheer is de dienaar der Natuur. Wij danken den Heer rosenstein voor deze welgemeende Echo uit alle welgeschrevene boeken. Waar echter de stem der Natuur zich laat hooren, dat daar de Kunst moet zwijgen, zouden wij liever dus lezen: ‘Waar de Natuur den toon geeft, behoeft de Kunst slechts te accompagneren.’ Wij hebben voor vrouw Natuur veel respect; maar zij zal toch, als eene eigenzinnige vrouw, het woord niet altijd alleen willen hebben, en het zoude niet zeer beleefd van Heeren Artsen zijn, in zulk gezelschap te zwijgen, daar wij wel meenen gehoord te hebben, dat zwijgende Heeren bij de Dames zich niet aanbevelen.
Dat de Cholera-zieken naar niets anders dan koud water verlangen, is zoo algemeen niet gebleken, en of het koude water het voornaamste middel te hunner redding is geweest, wordt zeer in twijfel getrokken. Dikwijls hebben wij dezer dagen over het egoïsmus hooren klagen: men klage daar niet meer over; het ligt in onze natuur: de trek is het egoïstisch beginsel onzer bewerktuiging tot zelfgenezing. Met genoegen zullen wij van den Heer rosenstein de voorbeelden vernemen, waar zielszieken, door zich in het water te werpen, uit dit element, met hetwelk zich te vereenigen zij niet wederstaan konden, volkomen genezen er uitgehaald zijn geworden. Wilden wij scherp oordeelen, wij zouden in zulk eene redenering eene zeer verkeerde gevolgtrekking en laakbare verschooning voor den zelfmoord vinden.
Wij bedanken den Heer rosenstein voor zijne uitnoodiging aan alle Geneesheeren, in naam der lijdende menschheid, om de methode van den Heer casper te volgen, en alle verhittende middelen voornamelijk in de Cholera paralytica eens vooral vaarwel

{==384==} {>>pagina-aanduiding<<}
te zeggen. De Heer casper heeft in den Heer rosenstein eenen wakkeren uitnoodiger gevonden. Ons zij het vergund, alvorens wij aan die uitnoodiging zoo onbepaald gehoor geven, en den weg, door de Natuur ons aangewezen, zoo in eens ter gunste van een stelsel te verlaten, en, op aanprijzing van Prof. H. in B. en W. te * of te § enz., slechts den Heeren casper en rosenthal gehoor te geven, de zaak eerst van wat naderbij te onderzoeken. Doen wij dit, met het voor ons liggende werk gelijktijdig te doorlezen en te beoordeelen. Intusschen, wij herhalen het, zal het ons aangenaam zijn, eerlang de gevoelens, of liever de zeer stellige verzekeringen, van den Heer rosenthal door zoo vele voorbeelden gestaafd te zien. Waarnemingen in den geest en naar het voorbeeld der meesters in de kunst, deze zijn de toetssteen der gevoelens.
Geestig, levendig, en somwijlen te regt met scherpe trekken, wordt de toestel van geneesmiddelen, tot wrijvende Granadiers ingesloten (bl. 12), en de behandeling van sommige lijders door enkele Artsen geschetst, bl. 1-15. Gewis had menigeen zich mogen vragen, wanneer hij tot brandspuiten toe onder zijne bevelen stelde: hoe kwam ik toch eigenlijk daartoe, om aan mijne kranken al dien toestel aan te bevelen? (bl. 4.)
Volgens den Schrijver, bestaat het wezen der ziekte (bl. 15) in eene verlamming van het huidorgaan; welk gevoelen hij door een aantal daadzaken tracht te staven, bl. 17. Of echter de krachtige (?) trage huidplooi het eenige doorgaande, nimmer falende teeken zij, terwijl ieder enkel teeken der overige bekende teekens in een enkel geval faalt (bl. 18), is sedert wel eens in twijfel getrokken; het is echter één der teekens, die de diagnosis, hier zoo gewigtig, helpen vaststellen.
De noot over de gesteldheid des bloeds (bl. 16) is zeer juist. Men heeft dit verschijnsel in de Cholera hier te lande niet genoeg nagegaan, ofschoon ter meerdere of mindere genezing niets hierdoor is verzuimd ge-
{==385==} {>>pagina-aanduiding<<}
worden. De belangrijkheid van dit diagnostisch of herkenningsteeken, waarop de Schrijver in zijn Voorberigt bl. XI reeds opmerkzaam maakte, tracht hij door een aantal daadzaken, 1-11, bl. 17-36, te Ondersteunen; zij zijn gerangschikt naar derzelver meerdere of mindere bewijskracht. De Schrijver toont hier, een scherpzinnig man, geoefend denker en wetenschappelijk gevormd Arts te zijn. Kan men ook overal zich met hem niet vereenigen, en vooronderstelt hij hier en daar veel, soms te veel, zijne wenken verdienen alle aandacht, en van deze zijde behoort het geschrift niet met zoo vele van den dag in denzelfden rang gesteld te worden; waarmede wij echter de noodzakelijkheid der vertaling nog niet willen beweerd hebben, vooral omdat deze dikwijls zeer belangrijke redeneringen, bij den niet wetenschappelijk gevormden, in de praktijk, tot verkeerde gevolgtrekkingen aanleiding geven.

(Het vervolg en slot hierna.)






Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. Iste Deel. Van de wording des Lands af, tot het begin der Grafelijke Regering.

(Vervolg en slot van bl. 355.)
Wij zullen van de nu volgende Ophelderingen en Bijvoegselen geen overzigt geven, waartoe zij geheel ongeschikt zijn, als bevattende grootendeels slechts pro memoriâ aangestipte punten, om, bij de voordragt der Lessen, uit het hoofd ontwikkeld te worden. Één opmerkelijk gedeelte daarvan mogen wij echter niet met stilzwijgen voorbijgaan. Van bl. 237-288, namelijk, vindt men een Historisch-Geografisch overzigt van alle de Provinciën van het Koningrijk der Nederlanden, behalve Holland, Henegouwen en Vlaanderen. Holland behoefde hier geen nader overzigt, als zijnde van zelf het hoofdonderwerp. Henegouwen schijnt opzettelijk weggelaten te zijn, daar het van zelf, bij den overgang van het

{==386==} {>>pagina-aanduiding<<}
Graafschap van Holland en Zeeland in het Huis van Henegouwen, een groot aandeel in deze Geschiedenis verkrijgen zal. Maar waarom Vlaanderen hier niet, even als de overige gewesten, afzonderlijk beschouwd is, valt moeijelijker te raden. Misschien omdat Zeeland, 't welk van alle de Provinciën met verreweg de grootste uitvoerigheid behandeld is (bl. 256-282), reeds gelegenheid had gegeven tot een overzigt der twisten met Vlaanderen. - Van de andere Provinciën zijn Gelderland, Friesland en Braband eenigzins uitvoerig, de overigen slechts kortelijk vermeld.
Het is ons voorgekomen, dat men beter gedaan had met dit werk den zedigen titel te geven van Lessen of Voorlezingen van bilderdijk over de Geschiedenis des Vaderlands, (gelijk zij ook inderdaad zijn, en gelijk bilderdijk zelf die in de straks gemelde overdragt betitelt) dan met het uit te geven als eene Geschiedenis des Vaderlands. Tot de vereischten toch eener Geschiedenis, dien naam waardig, behoort in onze dagen ontegenzeggelijk een goede, dat is een zuivere en deftige Historische stijl. En deze zal men, ten minste in dit eerste deel, meestal te vergeefs zoeken. Inderdaad, wanneer eens een geletterd vreemdeling deze Geschiedenis in handen krijgt, welk denkbeeld zal hij zich dan vormen van hetgeen in Nederland Historische stijl genoemd wordt, wanneer hij op elke bladzijde uitheemsche, meest Latijnsche (welke de Uitgever tusschen ( ) vertaald heeft) en zoogenoemde bastaardwoorden ontmoet, of wanneer hij zinsneden aantreft, als b.v. de volgenden?
Bl. 65. ‘Behoorde men in Europa niet een soort van Etat-Civil te houden, waarin de geboorte- en sterfgevallen der Koninkrijken geregistreerd wierden?’
Bl. 73. ‘De beminnelijke theodesinde deed (zoo zij't echter deed) haar gemaal grimoäld verraderlijk ombrengen.’
Bl. 102. ‘Onverhoeds zeilden de Denen bij Katwijk den Rhijn op, streefden Utrecht door, stroopten en brandden als naar stijle, of secundum artem, en moordden quantum sufficit - en het volgende jaar was het iteretur!’
Bl. 159. - ‘'t geen der sukkel van Keizer noch toestaan, noch weigeren dorst.’
Bl. 192. ‘Maar gerolf legt hun (onze Schrijvers) dwars in de maag, en zoo zij hem verzwelgen, zij weten hem niet te verdouwen.’
Doch wij willen zeer gaarne toegeven, dat dit alles min-
{==387==} {>>pagina-aanduiding<<}
der stootend wordt, zoodra men dit werk als Lessen aan studerende Jongelingen beschouwt. Maar waarom het dan niet Lessen, Voorlezingen, Ideën, of wat men wil, genoemd, mits maar niet Geschiedenis des Vaderlands; want hierop kan het werk, naar den vorm althans, geenerlei aanspraak maken.
Het is, naar het ons voorkomt, te bejammeren, dat ook dit werk van den Heer bilderdijk zoo vele voorbeelden oplevert dier overdrijving, van welke zijne warmste verdedigers hem niet kunnen vrijpleiten, en welke ook door den Schrijver der Levensschets van bilderdijk (geplaatst voor het Nicotiaansche Kruid) volmondig in hem erkend wordt. Of is het geene overdrijving, wanneer hij, sprekende van het opdringen van de Christelijke Godsdienst aan de Heidensche Saksers, de latere Filozofie een Practisch Atheïsmus noemt? (Bl. 80.) Is het geene overdrijving, om, bij de opmerking van het nadeel der te vroege bedijkingen, uit te roepen: ‘Gelukkig Holland, zoo men nooit gegraven en zelfs nooit gedijkt had! - Men zegt, dat de Nederlanders hun land geschapen hebben, en dit klinkt zeer fraai: maar de waarheid der zaak is, dat God het hun toebereidde, en hun ongeduld Hem willende vóórkomen het op eene allervernuftigste wijze bedorven hebbe, om er eindelijk mede te verzinken.’ (Bl. 24)? Is het geene overdrijving, wanneer bilderdijk, die op bl. 331 (in fine) erkent, dat de staatstoestand des volks (in de Middeleeuwen) een zonderling mengsel werd van Anarchie, Democratie der Edelen en Militair wezen, op bl. 114 het geluk, 't welk destijds gesmaakt werd, zóó hoog opvijzelt, dat hij dien tijd den gelukkigsten op aarde noemt, zoodra het Christendom in de harten drong en de ferociteit tot onbuigzame braafheid wijzigde; - wanneer hij den deerlijken toestand, waarin de mensch, die niet tot de Edelen behoorde, en dus de massa des menschdoms,
verkeerde, aldus op bl. 123 verbloemt: Daar was onderdrukking, ja, maar zij verlaagde, zij fletrisseerde niet. Daar was willekeur en verongelijking, maar persoonlijk, en uit drift, niet tot een systeem gebragt en uit principe geoefend! En ook dit zelfde denkbeeld overdrijft hij nog, op eene waarlijk zonderlinge wijze, op bl. 338: In het Westelijk Europa is dus het Leenrecht van veel nut geweest: er was ja eenige onderdrukking der eigen lieden, maar die niet fletris-
{==388==} {>>pagina-aanduiding<<}
seerde, want NB. zij waren servi; - [gelukkige tijd voorzeker voor die talrijke klasse!] - en zoo men iemand verongelijkte, het was slechts uit voorbijgaande drift, en tusschen enkele personen, waarvan ieder zich door bondgenootschappen recht kon verschaffen. Dus door bijzondere oorlogen, door het vuistregt? Gelukkige tijd voorzeker, toen de massa des menschdoms in slavernij, in diepe onwetendheid en bijgeloof gedompeld lag; toen de koopman aan Rijn en Maas uit elken Ridderburg belaagd werd; toen de landman gewapend achter zijnen ploeg ging; toen er nergens op het platte land rust of veiligheid te vinden was, en toen men zich in steden moest opsluiten, om buiten het bereik der kleine tirannen te zijn! .... Ook in zijne oordeelvellingen over personen overdrijft bilderdijk, wij mogen het zeggen, als naar gewoonte. Zoo zegt hij (bl. 137) van montesquieu, ‘dat deze, onder den naam van l'Esprit des Loix, een werkjen geschreven heeft, dat uit louter Esprit zonder ligchaam of ziel bestaat, en oneindig veel kwaad gedaan heeft.’ Men behoeft zeker zóó hoog niet
met montesquieu te loopen, als men voorheen gedaan heeft; men mag erkennen, dat er in den Esprit des Loix veel clinquant is, veel dat men noemen kan plus brillant que solide: maar ieder onbevooroordeelde zal toch montesquieu's helderen en wijsgeerigen blik, zijne nieuwe en juiste opmerkingen, en zijne groote belezenheid in de wetgevingen van zoo vele volken, op hoogen prijs stellen, en zijne verdiensten, als een der eerste en beste wijsgeerige beschouwers van het Regt, huldigen. - Even gestreng en overdreven is zijn oordeel omtrent hendrik den IV. Bilderdijk zegt (bl. 322): ‘Zoo de Franschen het Leenrecht beter verstaan hadden, zij zouden nooit tot het laatste despotismus gekomen zijn, waartoe zij onder de Koningen in de 17de en 18de Eeuw overhelden, en dat zij aan henrik IV te danken hebben, wiens heerschzuchtige geest eerst later openbaar geworden is.’ Het is zonderling, dat bilderdijk hier juist weder den eenigen goeden Koning uitkipt, dien de Franschen tot op lodewijk den XVI gehad hebben. Gelukkig ware Frankrijk, gelukkig geheel Europa geweest, indien nooit heerschzuchtiger Vorst, dan hendrik de IV, den Franschen troon bekleed had!
Na deze meer algemeene aanmerkingen, veroorloven wij ons nog de volgende bijzondere:

{==389==} {>>pagina-aanduiding<<}

Bl. 43. ‘De Anonymus Ravennas (zekerlijk een Duitscher of Goth).’ Wij gelooven dit niet. De naam van dezen Geograaf is bekend. Hij was guido, Priester te Ravenna, en leefde in de 9de Eeuw. (Muratori Rer. Ital. Script. T.X. Sect. 11. § 9.)
Bl. 49. ‘Men verneemt bij die gelegenheid van Bagaudi (wie deze?) Burgundi, Charboni en Herulen, die van den Donau derwaard gevloeid waren.’ Wij meenen, dat de Bagaudi hier verkeerdelijk als een volk voorkomen. De Bagauda was eene zamenspanning, eene confederatie der Gallische boeren tegen de Edelen, meer dan eene halve Eeuw vóór de komst der Franken in Gallië. Zoo zegt reeds eutropius, Hist. Rom. L. IX. C. XX: Cum tumultum rusticani in Galliâ concitassent, et factioni suae bagaudarum nomen imposuissent. Zie hierover breeder de voortreffelijke Verhandeling van f. roth, in de Themis (Bruxelles) 1829. Livr. I. p. 101-114.
Bl. 57. ‘Ook Witlam in Zeeland brengt men daartoe.’ Witlam lag aan de Maas (Emporium juxta Mosam). De plaats wáár, is tot nog toe onzeker geweest; en dat het bepaaldelijk in Zeeland lag, wordt door niemand gemeld.
Bl. 58. Hier ontmoeten wij de zonderlinge prognosticatie, ‘dat de Loire weldra weêr een grens van Frankrijk worden zal.’
Bl. 156. Hier komt eene zinsnede voor, welke wij verklaren niet te verstaan: ‘De Strijne echter, als toenmalige arm van de Maas, die Zeeland verdeelde, bragt zekerlijk 't Noordlijkst gedeelte van Zeeland daarbinnen,’ (dat is, binnen de grenzen van het Duitsche Rijk) ‘en wanneer deze arm met een nieuwen verwijden tak van de Schelde samenliep, in zijn loop omkeerde naar de Maas toe, ontstond hieruit de benaming van Ooster- en Westerschelde, als verdeeling tusschen Vlaanderen en Holland.’ Hieraan weten wij geen' zin te hechten.
Bl. 228. ‘Zeeland bestond niet in zoo veel eilanden als thands. 't Was van Vlaanderen alléén afgescheiden door een klein riviertjen de Liere. Zie de kaart in smallegange's Kronijk van Zeeland.’ Dit verstaan wij even min. Want 1o als men de kaart bij smallegange naziet, ziet men, dat Zeeland uit veel meer eilanden bestond dan thans; 2o vindt men op gezegde kaart geen watertje de Liere (lees de Lieve, doch dit zal eene drukfeil zijn),

{==390==} {>>pagina-aanduiding<<}
en 3o was deze Lieve nooit de grensscheiding tusschen Zeeland en Vlaanderen. De zuidelijke grens van Zeeland was de Hedenezee, waardoor kluit den mond van het Zwin (de haven van Sluis) verstaat. Wij houden Hedenezee, met den geleerden westendorp, (Verh. over de oude grensscheiding van Zeeland) voor de tegenwoordige Westerschelde, die echter toen dien naam niet droeg, en op verre na niet zoo breed en diep was als thans.
Bl. 260. ‘Sonnemeer, in den Brief van otto III van 985, was een eenige plek en niet geheel Schouwen of Zeeland.’ Dit is stout beweerd, en echter, zoo wij meenen, onjuist. Er was, ja, eene plaats in Schouwen, welke, onder anderen bij melis stoke, Sonnemeer genoemd wordt (het tegenwoordige dorp Zonnemaire in Schouwen). Doch tevens was deze naam gemeen aan een groot gedeelte lands van en benoorden Schouwen; ja het was de naam van den geheelen zeeboezem, waarin later het eiland Overflakké opgewassen is. Stoke zegt, (B. IX. vs. 645.) dat men voer in Sonnemaire; en wil men een alles afdoend bewijs, men vindt het in een Charter van floris V van 1 Maart 1275, (bij mieris, Charterb. I. 377.) waar floris zegt: ‘Het zij Ul. allen bekend, dat wij onzen beminden ghetrouwen Heer aalbert van Voorne gegeven hebben een zeker zout land, Dirksland genoemd, liggende bezuiden het water Sonnemare.’
Bl. 302 vinden wij eene wonderlijke zinsnede, waarvan de toepassing ons duister blijft: ‘Ook,’ zegt bilderdijk, ‘komt feudum niet van 't Grieksch fide, ons vede, vete, waardoor feudum dan als 't ware eene krijgsbezitting zou beteekenen: (van dit fide is ook de naam van den Dichter feith, die ook deswegens een oorlogshengst in zijn wapen heeft.)’ Hoe de vreedzame feith hier met zijn' oorlogshengst te pas komt, verklaren wij niet te begrijpen!
Overigens komen er in de Ophelderingen en Bijvoegselen onderscheidene stellingen voor ten aanzien van de latere Geschiedenis, waarmede velen, met ons, zich niet zullen kunnen vereenigen. Van dien aard is de zwarte schildering van het karakter van floris, den Voogd van Holland, (bl. 270, 271 en 274) en de aanmerking, dat Zeeland uit nijd op Hollands meerderheid geen gemeene zaak tegen alba heeft willen maken, maar de verdrukking stil aanzag, enz. (bl. 259.) Daar echter deze en andere punten waarschijnlijk

{==391==} {>>pagina-aanduiding<<}
in de volgende deelen dezer zoogenaamde Geschiedenis nader zullen ontwikkeld worden, willen wij vooralsnog de bewijzen dier stellingen blijven afwachten, en onze beoordeeling zoo lang opschorten.
Indien wij dan nu het tot dusverre gezegde zamentrekken, en dit eerste deel van bilderdijk, in de hoofdtrekken, met het eerste deel van wagenaar vergelijken, vermeenen wij de volgende slotsom te mogen opmaken:
1o Dat het bestek van wagenaar genoegzaam volkomen met dat van bilderdijk overeenkomt.
2o Dat bij wagenaar de gebeurtenissen met meerdere volledigheid en orde zijn te boek gesteld, dan bij bilderdijk, die zeer weinig facta mededeelt; en dat dus het eerste deel van wagenaar door dit eerste deel van bilderdijk op verre na niet overtollig geworden is.
3o Dat de taal en stijl van wagenaar, in dit deel althans, waarlijk niet behoeft onder te doen voor die van bilderdijk.
4o Dat het te vermoeden is, dat dit eerste deel van bilderdijk aan de latere van wijns, engelbertsen enz. eene oneindig ruimere stof tot Bijvoegselen en Nalezingen op zal leveren, dan dit met het eerste deel van wagenaar's Vaderlandsche Historie het geval is geweest.
En hiermede leggen wij de pen neder, met gespannen verwachting naar de volgende deelen van dit, altijd hoogst opmerkelijk, werk.





Bibliotheek der Nederlandsche Geschiedschrijvers, door Mr. S. de Wind. IIde en IIIde Stuk. (1567-1625.) Te Middelburg, bij de Gebr. Abrahams. In gr. 8vo. Te zamen 206 bl. f 2-20.

Met deze beide stukken leidt ons de beschouwer onzer Geschiedschrijvers in tot het beroemde tijdperk onzer worsteling met Spanje, waarmede zoo vele historische werken dier tijden middellijk of onmiddellijk in betrekking staan. Wij ontmoeten hier in het tweede stuk (het einde der 16de Eeuw bevattende) zeer getrouwe en onzijdige berigten nopens hopperus, dien Raad voor de Nederlandsche Zaken van filips II te Madrid, en viglius, (voor den oorsprong der onlusten over den tienden Penning zeer belangrijk)

{==392==} {>>pagina-aanduiding<<}
zoo goed als van rooswijk, van foreest, jan fruytiers beschrijvers der belegeringen van Haarlem, Alkmaar en Leyden. Florentius van der haer, een Spaanschgezind Schrijver, ontvangt geenen minderen lof dan pieter bor en emanuel van meteren. Maar niet enkel de geschiedenissen dier tijden zelve vinden in dat tijdvak Historieschrijvers, maar ook de vroegere. Ook hier laat zich de Heer de wind noch door partijzucht noch door gezag, maar alleen door eigen oordeel geleiden. Zoo vindt hij de anders door velen nog al hooggeschatte waarde van den Geschiedschrijver van Vlaanderen, oudegherst, gering, en beschouwt hem bijkans enkel als verkorter van meyerus. Pontus heuterus wordt goed gekenschetst, en bij zijne vele voortreffelijkheden ook zijne gebreken, vooral van zijne Res Belgicae, aangewezen. In den toenmaligen hevigen twist over de oudheid van Friesland tusschen suffridus petri, den voorstander, en ubbo emmius, den bestrijder der oude Friesche fabelen, die men in de Geschiedenis had ingedrongen, geeft hij natuurlijk den laatsten gelijk; want het zou geene onzijdigheid zijn, de waarheid te verbloemen. Doch in de hevige geschillen tusschen bockenberg en douza, die ten deele personeel waren, stelt onze Schrijver beiden wel geenszins gelijk; bockenberg wordt wegens zijn wispelturig karakter gelaakt, en douza benevens zijne vrienden (scriverius en baudius) grootelijks in 't gelijk gesteld, maar tevens bejammerd, dat de Geleerden van dien tijd niet liever de handen in elkander sloegen, om gezamenlijk en minzaam de waarheid op te
delven, dan zich door hatelijke en voor den nakomeling nuttelooze twistschriften het leven te verbitteren. Wat zou de Heer de wind dan wel van dat lijvige pasquil in vischwijventaal van bilderdijk zeggen, hetwelk onder den valschen titel van Geschiedenis des Vaderlands in het licht wordt gezonden, waarin de edelste mannen aangerand worden, en waarmede 's mans nagedachtenis schande wordt aangedaan? - Niet alleen onpartijdigheid en zucht voor waarheid en regt, maar ook onvermoeide lust tot onderzoek en opsporing ook van minbekende Schrijvers, kenschetsen dit stuk van den geachten beoordeelaar der Geschiedschrijvers, die zich daardoor voor zijne taak allezins bevoegd toont.
Het derde stuk begint met de Nederlandsche Geschiedschrijvers der zeventiende Eeuw, en zet die gedurende het eerste

{==393==} {>>pagina-aanduiding<<}
vierde gedeelte voort. Nog altijd biedt de Spaansche oorlog den Schrijveren eene rijke stoffe aan; van reyd, de tassis, baudius, meursius, orlers, baudart, fleming, winsemius, haraeus, miraeus, buzelinus, vlederaccus, drie Predikanten te Bergen op Zoom, beschreven het geheel of gedeelten van den Spaanschen oorlog, of het twaalfjarig Bestand. Sommigen derzelven, tot België behoorende, deden zulks in den Spaanschen, anderen in den Nederlandschen geest, en met zeer verschillende bekwaamheid. Reyd behoort tot het achtbare viertal, die in de Republiek de onlusten van den eersten beginne af, en den Spaanschen oorlog tot zekere hoogte in de landtaal beschreven hebben, waarvan wij bor en van meteren reeds in het vorige stuk hebben beschouwd, en hooft in het volgende zullen aantreffen. De tassis of taxis (van het geslacht waarschijnlijk des lateren Opperpostmeesters in het Duitsche Rijk, de Graven van Thurn en Taxis, en, zoo wij meenen, de Oom van den Spaanschen krijgsman, die Deventer voor parma bezette) verhaalt meestal de krijgsgebeurtenissen, minder de staatshandelingen. Baudius en meursius, beide van de Hollandsche zijde, deelen de Geschiedenis van het Bestand mede; het werk van den eersten vooral is uitmuntend geschreven. Meursius werd om zijne waarheidsliefde door de Prinsenpartij vervolgd, en onder een ander voorwendsel met afzetting gedreigd, weshalve hij de laagheid had, zijn boek ten voordeele van Prins maurits om te werken; nogtans bleef ook de eerste druk, hoewel zeldzaam, in wezen.
Orlers is als Geschiedschrijver van het beleg van Leyden vooral merkwaardig. Zijn Oom was de vermaarde Secretaris van hout, en had het boek (Beschrijving en Geschiedenis van Leyden) begonnen. Baudart's Geschiedenis, een vervolg op van meteren, is zeer partijdig tegen de Remonstranten; ook de Roomsch en Spaansch-gezinden schreven tegen hem. De Secretaris bij de Gouverneurs van Ostende, fleming, beschreef het beroemde beleg dier stad door de Spanjaarden; zijne zaken zijn goed, maar de stijl verward en duister. Winsemius beschrijft de Geschiedenissen van Friesland, ook gedurende den Spaanschen oorlog tot in 1622. De Jaarboeken van haraeus worden voor de beste Geschiedenis van Braband gehouden; het derde boek, over de Nederlandsche beroerten, is zeer partijdig voor de Spaansche partij, en balthazar gerards ontvangt

{==394==} {>>pagina-aanduiding<<}
daarin uitbundigen lof. Haraeus is hier niet vrij van letterdieverij. Eene meer waarheidlievende omwerking van het derde boek is naderhand in handschrift verkocht, doch nimmer gedrukt. Geen wonder! het bleef in België, en wel in het lichtschuwe Antwerpen. De Kronijk van miraeus is dor, verward en ongelijk. Buzelinus bepaalt zich tot Walsch-Vlaanderen, vladeraccus zelfs enkel tot het eerste (vergeefsche) beleg van 's Hertogenbosch door Prins maurits in 1601, gelijk de Predikant te Bergen op Zoom, baselius, tot het (ook mislukte) beleg dier stad in 1588, en drie latere Leeraars aldaar, vay, de rycke en du rieu, tot spinola's tweede beleg in 1622, hetwelk hij ook moest opbreken. Ook furmerius schreef over Friesland, van den eynde over Zeeland, gramaye over Braband, Vlaanderen en Namen, chapeauville over Luik, cousin over Doornik, goudhoeven over Holland, jean d'hollander over Gent en deszelfs opstand in 1539 en 1540.
De Heer de wind geeft in zijn uitmuntend en onpartijdig geschrift, waarop wij niets van belang hebben aan te merken, en welks veelbevattende inhoud slechts eene korte aanstipping ons vergunde, van alle deze en nog een aantal andere, minder belangrijke Schrijvers verslag. Wij verlangen zeer naar het vervolg, hetwelk de klassische werken onzer historische Letterkunde bevatten zal.





Almede en Engelman van Horstell, Oostfriesche Legende, door Arns. de Jong, Leeraar bij de Doopsgezinden te Damwoude. In II Deelen. Te Franeker, bij G. IJpma. 1832. In gr. 8vo. Te zamen XIV en 379 bl. f 6 - :

Enno, Graaf van Oost-Friesland, trok, op het laatste van Bloeimaand 1489, in gezelschap van victor, den Fries, en folef van Kniphuizen, beide Edellieden, naar Palestina. Vóór zijnen aftogt had hij, tot aan den tijd zijner weêrkomst, het sterke slot Fredenburg aan zijnen vriend, den listigen en stoutmoedigen engelman van horstell, die een Edelman uit Westfalen was, als Slotvoogd ter bewaring toebetrouwd; terwijl theda, moeder van den Graaf, gedurende het afzijn van haren zoon, het Graafschap zoude besturen. Almede, zuster van Graaf enno, was heime-
{==395==} {>>pagina-aanduiding<<}
lijk verliefd op engelman van horstell; deze bespeurde zulks, bragt haar in den waan, dat haar broeder enno hem hare hand beloofd had, indien hij hare wederliefde wist te verwerven, en de ligtgeloovige almede, die wenschte dat dit voorgeven waarheid was, verdedigde op dien grond hare liefde bij hare moeder theda. Theda geloofde niets van zulk eene belofte, en werd in haar gevoelen versterkt door een' Pelgrim, die tijding van den Graaf kwam brengen, en van ter zijde bemerken liet, dat enno zijne zuster voor folef bestemd had. Theda drong dan ook weldra bij hare dochter aan, dat zij te eenigen tijde in een huwelijk met folef zoude bewilligen, of den sluijer aannemen. Almede, tot het uiterste gebragt, laat zich, na eerst hare medewerking daartoe geweigerd te hebben, door den Slotvoogd schaken, en neemt op Fredenburg haren intrek. Vruchteloos wordt het slot door theda belegerd. Eindelijk komt enno terug, trekt op tegen het kasteel;
doch, alvorens te belegeren of te bestormen, noodigt hij engelman uit, zich voor hem te verantwoorden. Reeds was de dooi met het einde van Sprokkelmaand ingevallen geweest, doch daarna had het weder begonnen te vriezen; echter was het ijs slecht en zwak. Ongewapend trad engelman in de legerplaats van enno, die zwaar geharnast was, even als zijne Ridders. Stout hield engelman de leugen staande, en, daar enno verbitterd op hem los wilde schieten, redde hij zich over de grachten in het kasteel. Enno was hem wel met twee trawanten gevolgd, maar, wijl allen zwaar gewapend waren, brak het ijs, en zij verdronken. Dit noodzaakte den Bevelhebber der belegeraars, een' wapenstilstand te verzoeken, ten einde de lijken op te visschen. Van dien wapenstilstand maakte engelman gebruik (waarom, blijkt niet voldoende), om, na afscheid van de wanhopige almede genomen te hebben, over de moerassen te ontkomen, zonder dat men ooit naderhand van hem hoorde. Ziedaar den hoofdinhoud des verhaals!
Het eerste deel des werks is opgedragen aan bilderdijk, het tweede aan Mr. telting. In het vers ter opdragt aan bilderdijk hinderde Recensent het volgende:

Wat dacht gij, als ge aan God, wiens geest het al doorvliet, 
Uw schoone liedren zongt?... Gij zelf geloofde 't niet! 


Van lennep draagt zijnen Strijd met Vlaanderen aan von-
{==396==} {>>pagina-aanduiding<<}
del op, en, terwijl hij hulde doet aan deszelfs dichttalent en regtschapenheid, berispt hij vondel's partijdigheid en vinnigheid. Zoo iets is geoorloofd: en Do. de jong had eveneens, gelijk hij thans doet, den lof aan bilderdijk als Dichter kunnen toezwaaijen, en echter diens partijdigheid en vinnigheid kunnen afkeuren. De dooden behooren aan de Geschiedenis, en men mag hen naar eigene overtuiging vrijelijk beoordeelen, voor zoo ver zij ons uit de Geschiedenis of van elders, op voldoend gezag, kenbaar worden; maar iemand, zonder afdoend bewijs, als een huichelaar voorstellen, neen! dit staat niemand vrij. Zoo lang het tegendeel niet zonneklaar is, moet men aannemen, dat bilderdijk, even als vondel, aan de deugdelijkheid zijner eigene voorgedragene gevoelens geloofde.
Wat nu het werk zelf betreft: vinding en intrigue zijn verre beneden van lennep's Strijd met Vlaanderen; doch stijl en schildering zijner, op sommige plaatsen, boven verheven. Van lennep heeft meer kunstmatig ontworpen, de jong meer gevoelig gedicht. Schier alles is hier beeldrijk en bezield; maar zelden daalt het verhaal, gelijk somwijlen bij van lennep, tot den stijl eener rijmkronijk. Telkens vinden wij hier uitboezeming van het gevoel des Dichters zelven; doch dit breekt wel eens den draad der vertelling. Van lennep heeft ongetwijfeld gekuischter smaak, zuiverder oordeel en rijker vindingskracht; de jong, op onderscheidene plaatsen, hooger aanblazing, dieper gevoel en vuriger verbeelding. Ziehier een proefje uit het eerste deel, waar het boek openvalt:

De schoonste dagen ijlden voort, 
Als droomen, wier herinneringen 
Nog duren, schoon de dag reeds gloort, 
En 't licht de nevels door komt dringen. 
De hoop der min, haar stil genot, 
Dat geene onzekerheid kon rooven, 
Verhemelden Almedes lot, 
En schenen al haar vrees te dooven. 
Zij was gelijk een teedre plant, 
Zich badende in de zonnestralen, 
Wier gloed haar vezels reeds verbrandt, 
En sterven doet vóór 't avonddalen. 
Reeds scheemren op den achtergrond 
Van hare ziel de sombre beelden, 

{==397==} {>>pagina-aanduiding<<}

Wier schaduw ze eens zoo vreeslijk vond, 
Toen zij haar niets dan kwelling teelden. 
Geen hindernissen kent zij meer; 
De pijl der gramschap harer moeder 
Zinkt magtloos aan haar voeten neêr; 
Zij heeft voor haar den dierbren broeder. 


Schoon is de beschrijving van den herfst, bl. 152-155 van hetzelfde deel. Om ook iets mede te deelen uit het tweede deel:

Snel als een klank, die verdwijnt in de lucht, 
Stil als de zephyr, die 't boschje doorzucht, 
Somber als de avondstar, als weêr de maan 
Helder en vol aan den hemel zal staan, 
Mat als het bloempje, welks hoofd, naar den grond 
Zachtjes gebogen, de dartelheid schond, 
Zoo vlood thans (Vlood nu Graaf?) Enno, door Victor verzeld, 
D'eenzamen blik van 't onmeetlijke veld. 
Droeve gedachten doorkruisten zijn' geest; 
Alles was ééns hem de Burgvoogd geweest! 
 
Velden, waar bloempje noch grashalm op bloeit, 
Wouden, wier doodlijke tint hem vermoeit, 
Kleuren, beroofd van het leven en vuur, 
Dat uw ontwaken verzelt, o Natuur! 
Alles, helaas! wat hij ziet en ontwaart, 
Schijnt hem het beeld eener vriendschap op aard', 
Die ééns de zon van de lente bescheen, 
Doch in een winter als deze verdween. (*) 


Tot laatste proeve nog dit gedeelte der teekening van Graaf enno, (bl. 178 en verv. van het tweede deel) toen hij uit het Oosten in 't leger was teruggekomen:

- - - omgeven 
Van een schitterenden stoet 
Edelknapen, vol van moed, 
En van ridders en vazallen, 
Blonk hij heerlijk boven allen, 

{==398==} {>>pagina-aanduiding<<}

Als een populier in 't woud 
Midden onder 't lager hout. 
Zijn vizier, geheel ontsloten, 
Toonde een open vlammend oog, 
Door een zachten glans omvloten 
En een donkren wenkbraauwboog 
Overschaduwd; een gelaat 
Krachtvol als de dageraad, 
Bruin geroosterd door de zon, 
Waar zij haren loop begon. 
Kracht, gepaard met minzaamheid, 
Lag op zijn gezigt verspreid. 
Zelfs, wanneer de liefde of haat 
Gloeiden op zijn bruin gelaat, 
Stond de vriendlijkste ernst op 't wezen 
Van den jongling nog te lezen, 
Even als 't weldadig licht, 
Dat de wolken soms verduistren, 
Toch de nevels op kan luistren, 
Die 't verbergen voor 't gezigt. 
Dus was ook zijn aanblik thans: 
Zijne gramschap, niet verborgen, 
Loste (als dampen van den morgen 
In den zachten zonneglans) 
Weêr zich op in milder trekken, 
Die belang en eerbied wekken: 
En zijn norsche en stroeve groet, 
Die den Slotvoogd heeft ontmoet, 
Voor zijn legertent gekomen, 
Heeft weêr zachter toon genomen; 
Als de wind, die, 't open veld 
Wild en stormend langs gesneld, 
In de luwte van de dalen 
Zachter weêr komt ademhalen; 
Of als 't ros, dat trotsch en stout, 
Dartlend in 't gareel geslagen, 
Ras van 't steigren zich onthoudt, 
Daar de last, zoo zwaar te dragen, 
Zijnen wild ontvlamden moed 
In het zand bedaren doet. 
Ach! de blik op hem geslagen, 

{==399==} {>>pagina-aanduiding<<}

Die met ondank heeft beloond 
Vriendschap, steeds zoo gul betoond, 
Roept de lang vervlogen dagen, 
Als een nachtlijk droombeeld vlug, 
In 't geheugen hem terug. 
O! wat zou zijn hart niet geven, 
Als de sluijer, donker zwart, 
Van des Burgvoogds trouwloos hart 
Niet voor hem ware opgeheven? 
Als hij, zonder schaamte of smart, 
Vriendschap hem weêr aan kon bieden, 
Dien hij thans onteerd moet vlieden! 


Maar, hoe zeer wij de verdiensten van dit dichtwerk op prijs stellen, moeten wij er toch op aanmerken, dat die Slotvoogd engelman van horstell, de held der geschiedenis, een al te raadselachtig wezen is. Eer hij nog almede geschaakt had, wordt hij èn door theda èn door den Schrijver zelven voorgesteld als iemand, wiens geweten door wroeging geknaagd werd, zonder dat eene enkele misdaad van hem bekend is of wordt. Zwijgt hieromtrent de Historie, dan had de Dichter òf den held der Legende niet als een' doortrapt' misdadiger moeten afschilderen, òf hem eene bepaalde misdaad, uit vroegeren tijd, moeten toedichten, waartoe de gelegenheid door 's mans vorige vlugt uit Westfalen werd aangeboden. Vorstenmoord, verleiding eener non, heiligschennis of iets dergelijks had men kunnen verzinnen. Eveneens is het zonderling, dat de held der geschiedenis op het einde door de moerassen wegkomt, zonder dat wij verder iets van hem vernemen; gelijk ook het lot van almede, bij het slot des werks, onbeslist blijft. Ook hier had de geschiedenis moeten worden aangevuld of medegedeeld. Thans schijnt het werk onvoltooid. Van lennep stelt, in den Strijd met Vlaanderen, gijsbrecht van aemstel voor als door wroeging gefolterd, doch laat blijken, dat dit was wegens deelgenootschap aan den moord van floris V. Het raadselachtig lot van hadewy en anderen verkrijgt ontknooping, en aan het einde van zijn werk gevoelt men, dat er niets kan worden bijgevoegd. Bij de jong blijft er altijd een sluijer onopgeheven liggen, en er ontbreken die inwikkeling en die verrassende uitkomsten en ontdekkingen, waardoor het eenvoudiger geschrevene laatste dichtwerk van den Heer

{==400==} {>>pagina-aanduiding<<}
van lennep zoo boeijend, onderhoudend en medeslepend wordt.
Wijders veroorlooft zich de Heer de jong eene achteloosheid in taal, maat en rijm, vooral in de beide laatste zoo groot, dat er geene verontschuldiging voor te vinden is; b.v. Iste D. bl. 18: Voor nedriger eisch 
{== afbeelding 	==} {>>afbeelding<<}
    
. Bl. 20. Door 
{== afbeelding 	==} {>>afbeelding<<}
    
 betoovring zijner oogen; en verder: Van 
{== afbeelding 	==} {>>afbeelding<<}
    
 woestijn, den dood deed vinden. Bl. 21. Had 
{== afbeelding 	==} {>>afbeelding<<}
    
 hem nooit op 't slot gezien. Bl. 33. Bij 't afscheid niet besluit; beter: Bij 't afscheid in zich sluit. Bl. 47. Aan min, zijn hoop, de wensch van allen; liever, daar het toch vrije maat is: Aan onze min, zijn hoop, enz.

Bl. 51.

Dan de toekomst, waar zij al haar l levensheil en hoop in stelt. 


Nog aldaar:

Hoor! reeds andermaal weêrgalmt op l 't slotplein 
{== afbeelding 	==} {>>afbeelding<<}
    
 trompetgeschal. 


Bl. 55.

Voor het laatste wuift hij met een l opgeheven hand zijn groet, 
Die door 
{== afbeelding 	==} {>>afbeelding<<}
    
 ‘vaarwels’ herhaald wordt, welke 't slotplein hooren doet. 


Bl. 74.	Drukt uit, wat in haar hart 
{== afbeelding 	==} {>>afbeelding<<}
    
.
Bl. 76.	Ook Theda voelde in 't moederharte
	Een liefde, die den dood zou tarten.

Menigvuldige malen komt dat rijm voor van gruwen op uwe, enz. Aldus ook, behalve nog al de mindere vrijheden van wenschen op grenzen enz., die van ij op ei, b.v. strijd op bereid; daarin maakt de Schrijver geen de minste zwarigheid.
Bl. 108.	Des Burgvoogds 
{== afbeelding 	==} {>>afbeelding<<}
    
 blos te spreiden.

Vooreerst is 
{== afbeelding 	==} {>>afbeelding<<}
    
 voor 
{== afbeelding 	==} {>>afbeelding<<}
    
 geheel fout; maar buitendien is het in dezen bundel zoo dikwerf gebezigde dezelve een ondichterlijk voornaamwoord, dat men in niet één gekuischt gedicht ontmoeten zal. Ook is die regel te vol ss.
Bl. 131.	Een stille wenk berigt hem reeds,
	Dat hij moest toeven na het feest.


{==401==} {>>pagina-aanduiding<<}

Lees op reeds is eene geoorloofde vrijheid; maar reeds op feest is disharmonisch en zonder voorbeeld,

Bl. 147. Hetwelk haar geestlijk lijden endt. Zielelijden zegt men in goed Hollandsch.

Bl. 156. En dat haar liefde een 
{== afbeelding 	==} {>>afbeelding<<}
    
 vormde. 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 (als onafscheidelijke voorzetsels) zijn altijd kort.
Bl. 161. Voor mij, 
{== afbeelding 	==} {>>afbeelding<<}
    
 Almede weêr. Ant in antwoorden en antwoord is altijd lang.
Bl. 162 rijmt beteeknen op verbleeken, en onthutst op muts. Nog erger is op bl. 170 weergalmt op schalt.
IIde D. bl. 18. Meer kalmer dan een klip; lees: Nog kalmer. Bl. 36. gevreesd op reeds. Bl. 38 oogenblik op blik. Dat gelijkluidend rijm komt schier even dikwijls voor, als dat van ij op ei. Bl. 47. roept op moet. Ongehoord tot nog toe! Dus ook bl. 68. volgt op rolt. Bl. 80. Het garnisoen van Engelman, is plat gezegd. Bl. 81. Van den borg, voor burg of burgt, is zonderling: in elk geval had borg in die beteekenis vrouwelijk moeten blijven. En zij, die enz. moog' de Hemel bieden; lees: En haar, die enz. Bl. 84. Zich der Gravin doen voortestellen, voor te doen voorstellen, is geen Nederlandsch. Bl. 95. Alles durf 'k bestaan. Hard! Bl. 98 rijmt uwe op kluwen.
Bl. 102. Als een gouden eiland in een l oceaan van 't fraaist azuur.
Bl. 165.	Het klinken van de krijgstrompet
	
{== afbeelding 	==} {>>afbeelding<<}
    
 den krijgsman 
{== afbeelding 	==} {>>afbeelding<<}
    

	Zoo lang gewenscht en heuglijk uur.


{== afbeelding 	==} {>>afbeelding<<}
    
 kan niet dienen tot rijmklank.
Bl. 171.	En der sfeeren harmonijen
	Lieflijk schenen hem te vleijen. En verder:
	Gindsche werelden, wier glans
	Schittrend die(n) der onze 
{== afbeelding 	==} {>>afbeelding<<}
    
.

Bl 174.	En verborgen 't licht gesternte,
	Dat niet vriendlijk thans de verte -


{==402==} {>>pagina-aanduiding<<}

In verwachting, dat de Heer de jong zich voortaan op meerdere zuiverheid van taal en versificatie zal toeleggen, en zijne plannen beter ontwerpen en ontwikkelen, leggen wij hier, na de meeste aanbeveling van dit, in weerwil zijner gebreken, naar ons gevoelen, zeer verdienstelijk dichtwerk, de pen neder, zonder door onze aanmerkingen iets van den, zoo wij meenen, regtmatig toegekenden lof te hebben teruggenomen, die wij reeds vernamen, dat hem door anderen wordt onthouden, wien het misschien bezwaarlijk valt, zonder aanzien des persoons of van betrekkingen te oordeelen.





Citherklanken, den vrede der ziele gewijd, door C. ten Hoet, Jz. Te Nijmegen, bij J.F. Thieme. 1832. In gr. 8vo. VII en 134 bl. f 2-10.

Bij wien verwekte het geen smartelijk gevoel, toen hij vernam, dat de gevoelige en beminnelijke Dichter ten hoet, in nog jeugdigen leeftijd, het tijdelijke met het eeuwige verwisseld had? Welkom zal dan allen deze verzameling zijn. Zij bevat de nagelatene, doch door den Schrijver in zijne laatste levensmaanden deels opgestelde, deels uit vroegeren voorraad verzamelde gedichten, door hemzelven herzien en ter uitgave bestemd. De beroemde Hoogleeraar des amorie van der hoeven had zijnen vriend ten hoet daartoe aangemoedigd. Daarom is dan ook door eenen anderen vriend des overledenen, den kundigen en smaakvollen sijbrandi, Leeraar bij de Doopsgezinden te Nijmegen, in eenen belangrijken brief, tot voorrede dienende, de bundel aan dezen Hoogleeraar opgedragen; gelijk ook de Dichter-zelf dat gedaan heeft in het vers, waarmede de verzameling begint. In het algemeen heeft ons het hier geleverde bij uitstek bevallen. Het meeste is roerend en schoon geschilderd, veelal rijk en gelukkig gevonden, en altijd is alles edel en Christelijk gedacht; hetwelk echter niet wegneemt, dat ons hier en daar iets tegenkwam, dat ons minder behaagde, en 't welk wij kortelijk bij de opsomming van het medegedeelde zullen aanwijzen.
Aan mijnen Vriend a. des amorie van der hoeven, is eene hartelijke en eenvoudig schoone opdragt van den bundel. Ten behoeve der lezers merken wij aan, dat

{==403==} {>>pagina-aanduiding<<}
ten hoet, op het voorbeeld der Duitsche Dichters, zoo hier als elders, de rust in de vijfvoetige Jamben veelal bij de vijfde lettergreep laat invallen, b.v. Die kostbre parel, | eindloos hoog van waarde. Bilderdijk en de meeste anderen beschouwen onze vijfvoetigen als Alexandrijnen, waar de eerste voet van is afgenomen, en die dus de rust evenmin kunnen hebben bij de vijfde, als de Alexandrijnen bij de zevende greep. Zij zouden geschreven hebben: Die parel, | die zoo hemelsch is van waarde, of: Dat echt juweel, | zoo schoon, zoo hoog van waarde, of wel: Dat heerlijk pronkjuweel, | zoo hoog van waarde. En zulks alles, omdat bij de Alexandrijnen de rust invalt soms bij de vijfde, soms bij de achtste, en doorgaans bij de zesde, maar nooit bij de zevende greep. Bij de Engelschen en Duitschers, die de Alexandrijnen verwerpen, staan de vijfvoetigen als van achter afgeknotte Trimeters op zichzelve; en daar de Trimeter doorgaans de rust heeft midden in den derden voet, is dat ook doorgaans het geval bij de vijfvoetigen der Engelschen en Duitschers, aan welker versificatie ten hoet de voorkeur gaf boven de bij ons meer gewone, welke, wat het invallen der rust betreft, meer met die der Franschen overeenstemt.
De Dorpsbrand is een schoon, gevoelvol en stichtelijk verhaal, dat de Romancen van tollens hier en daar op zijde streeft. Het H. Nachtmaal is even schilderachtig als zielverheffend afgeteekend. Het Heimwee-lied is eene hartelijke en gevoelvolle zucht naar den Hemel. De Poëzij des Levens is voortreffelijk naar schiller gevolgd, en schetst het rampzalige des levens, wanneer men al het ideale versmaadt, om zich tot de koude werkelijkheid te beperken. Minna's sterven is een lief tafereel, vol van de beminnelijkste sentimentele dweeperij, zonder iets, dat bespottelijk of laf is. Het Kerkhof te Ottensen is goed gevolgd naar mahlman; doch zoo hier, als elders, wachte men zich, de vrijheden over te nemen, die ten hoet zich in de berijming veroorlooft. Het Meisje bij de bron, eene Romantische Vertelling, is zoo wegslepend en roerend, zoo ongekunsteld en betooverend tevens, dat wij dit voor het meesterstukje uit den bundel houden. (Op bl. 48 hindert ons alleen 
{== afbeelding 	==} {>>afbeelding<<}
    
 verschijnen en 
{== afbeelding 	==} {>>afbeelding<<}
    
 verdwijnen.) Oscar's laatste Lied is, als vers beschouwd, fraai; maar den zoon

{==404==} {>>pagina-aanduiding<<}
van ossian wordt hier eene kennis van de Grieksche Mythologie toegeschreven, die hij zeker niet had; zijne voorstelling van de onsterfelijkheid is daarentegen geheel Oostersch, zoo wat half Joodsch, half Christelijk; zoodat wij hier het Noordsche met het Grieksche en het Oostersche vermengd vinden. Bilderdijk en ook van der hoop geven aan Noordsche liederen eene eigenaardiger kleur. Het Geluk is in rhythmisch-Elegische maat getrouw naar schiller vertolkt. (Op bl. 78 staat ongelukkig Hun haar, voor Gun haar dat schoone geschenk. Een Trochaeus als zalig, in de plaats van een' Spondaeus, en heeft voor de middelste greep in een' Dactylus, hinderen ons altijd, b.v. zalig | hij, wien de | Goôn enz. en Venus in | d' arm 
{== afbeelding 	==} {>>afbeelding<<}
    
 ge- |wiegd.) Meer bevallen ons Aan de Hoop en Aan mijne Muze. Doch vooral bekoort ons Een Lied van Gelderland, Wiegezang voor mijn Zoontje, Aan Laura, en Zangstukje. Ook het overige is niet zonder verdiensten. Het minste echter uit geheel den bundel is de Ode aan God. Dit vers, door den Schrijver kort vóór zijnen dood vervaardigd, ware mogelijk beter weggelaten. De Verwachting, naar schiller, is heerlijk, en treffend is het Afscheid aan den Lezer. Adelaïde, Amor en dergelijke stukjes in halsbrekende maten, naar matthisson, zullen aan weinig Nederlanders behagen. Aan Recensent komen die versmaten even
stram voor in onze als in de Duitsche taal, en schijnen hem mislukte nabootsingen van het zoo liefelijk rollende Grieksche en zoo welluidend klinkende Latijnsche Sapphicum. Intusschen beschouwen wij deze verzameling, over het geheel, als een sieraad van den Nederlandschen Zangberg, en schrijven er niets van uit, omdat de keus te moeijelijk is om weinig, en onze plaats te beperkt om veel er van mede te deelen.


Mes Loisirs. A la Haye, chez J.P. Beekman. 1832. petit en 8vo. VIII et 175 pag. f 1 - :

Dit bundeltje van een' onbekend' Schrijver, eenen Nederlander (zóó veel kan men merken), doch die verkiest in de Fransche taal zijne mijmerijen en gewaarwordingen uit te storten, is niet ontbloot van verdiensten, en wij durven,

{==405==} {>>pagina-aanduiding<<}
in zeker derde, den Schrijver wel aanmoedigen, op den ingeslagen' weg voort te gaan. Op den vorm hebben wij in het algemeen deze aanmerking: Dat de dramatische Legende Ildégonde in proza vervaardigd is, dit is volstrekt niet hinderlijk; maar verreweg de meeste der volgende stukjes zouden veel eigenaardiger in dichtmaat behandeld zijn. Thans zijn die alle zoogenaamd poëtisch-proza. Dit is onnatuurlijk. Als de Dichter b.v. zegt, bl. 146 en 147: ‘Papillons légers et diaphanes au corps de crystal! réves d'amour, revenez, revenez! Vous avez caressé de vos ailes les cordes de mon imagination (?), lyre divine! instrument favori de mon âme! et elles ont donné un accord mélodieux. Oh! je l'entends encore, il vibre encore à mes oreilles,’ enz. dan wil men iets hooren, dat naar een lied gelijkt; maar zulk eenen zang vindt men alleen in verzen, niet in proza. Hoe zonderling is het, eene reeks van élégies te lezen, waar de Dichter telkens wel zegt de snaren te tokkelen, maar, in plaats van geregeld afgedeelde maten, kunstmatig en toch ongekunsteld geleide melodiën, harmonische wederklinking van slotkadansen, ons slechts onbestemde, verward en ongeregeld elkander opvolgende toonen, zonder muzikalen zamenhang, hooren doet! De welluidendste ronding der volzinnen vervangt nimmer de plaats van het vers. Is de aandoening te levendig en afwisselend, om zich aan ééne doorloopende maat of aan één stelsel van maten te binden, men verandere dan somwijlen van rhythmus; men doe dat zelfs hier en daar met een' stouten en verrassenden, doch niet al te schokkenden, maar onmerkbaar
voorbereiden overgang. Zoo doet lamartine b.v. in zijn Chant d'amour, in zijne Poësie sacrée en elders. Dan kan men spreken van sa lyre divine en ses accords mélodieux!
Maar genoeg hiervan. Beschouwen wij eenigermate den inhoud, met aanteekening van hetgeen ons bij uitstek wèl gevalt of gebrekkig voorkomt. Ildégonde is denkelijk niet bestemd voor eenige opvoering ten tooneele. Bij de lijst der personen is de schim van Lancelot, die de ontknooping bewerkstelligt, vergeten. Bl. 28. reg. 5. v.o. moet voor ils sont heureux zeker gelezen worden malheureux. De Legende heeft ons, in haren dramatischen vorm, wèl bevallen. De woorden van Lancelot, bl. 59 en verv., zijn in vele opzigten schoon; maar die voorstelling van dat telkens sterven en herleven in de eeuwigheid is al te zonderling,

{==406==} {>>pagina-aanduiding<<}
terwijl zij echter aan een' reeds gezaligden in den mond wordt gelegd, en dus als waarheid voorgedragen. - In het stukje: Van Speyk, lezen wij, bl. 111, dat van speyk aan zijne beminde niet eens dacht en geen' enkelen zucht voor haar slaakte, schoon hij echter door den Dichter wordt voorgesteld als haar teederlijk te beminnen. Dit is eene tegenstrijdigheid. Hij had de woorden, hem in den mond gelegd, aldus moeten uitbreiden: Quoi donc! je serais un lâche? Non, non, ma bien-aimée toujours présente aux yeux de mon âme! je mourrai la mort des héros; nous nous reverrons dans une autre patrie!... Vie, vie terrestre, je te repousse! ma mort est plus utile; ma patrie l'exige. Eh bien, patrie! la voilà! Je vous sacrifie l'espoir de ma jeunesse. - Réve, bl. 147. ‘Elle s'est laissee faire,’ is plat: waarom niet liever: elle me prodiguait ses faveurs? Ook op bl. 146 hindert ons de uitdrukking: ‘Je sens tout jusqu'à mes jambes même tressaillir quand je pense à cet être adorable.’ Anders is er in dien droom en in vele andere stukjes niet weinig schoons en verhevens. - Het verhaal Coloprini is treffend, en vol ware poëzij is het Fragment, bl. 115-125. Tot aanbeveling daarvan, en tot besluit dezer beoordeeling, strekke het volgende: ‘Quand au crépuscule du foir une colombe traverse l'air au dessus de ma tête, je pense: tu appartiens sans doute à une jeune fille jolie, car tu es belle et blanche comme l'âme d'une fille de quinze ans. Et lorsque je regarde la pensée,
je murmure: ta couleur, humble fleur, ne sied pas à ton état; le lis royal devrait avoir la pourpre, mais la tendre pensée devrait être blanche comme la main d'un enfant. Et je dirais tout cela en vers, car la nature est la poésie de l'homme, comme dieu est celle des anges! - Me Voici devant un mur, et ma lumière a disparu; ainsi disparaît l'age du plaisir quand nous sommes près d'y toucher, qui de loin nous attire.’
De misschien al te gevoelige Schrijver zuivere en veredele steeds zijnen stijl, en als zijne Muze hem bezielt, spreke hij voortaan in de gekadanseerde taal der Zanggodinnen; dan zal niet alleen de geest der dichtkunst uit zijne redenen ons tegenademen, maar ook de golving des lieds in zijne zangen ons streelen.



{==407==} {>>pagina-aanduiding<<}

Niets blijft verborgen! Uit het Leven van gestrafte Misdadigers, tot leering en waarschuwing. Door J.G. Münch, Hoogleeraar te Tubingen. Uit het Hoogduitsch. Te Groningen, bij J. Römelingh. 1832. In gr. 8vo. 124 Bl. f 1:

Weinige voorvallen zijn er, die zoozeer de algemeene opmerkzaamheid boeijen, als merkwaardige gebeurtenissen uit de lijsstraffelijke regtspleging. In hooge mate wekken zij de belangstelling op; en daar ze aan den eenen kant treffend de kracht des gewetens, ook bij den grootsten booswicht, doen aanschouwen, zoo leveren zij ook vaak proeven op van het bestuur der Goddelijke Voorzienigheid, soms jaren na het gepleegde misdrijf blijkbaar, nu in het ontdekken der onschuld, dan in het achterhalen van den misdadiger. Nergens wordt veelvuldiger bevestigd, hoe soms kleinigheden tot groote uitkomsten en ontdekkingen leiden; en gelijk aldus de bedoelde voorvallen van het uiterste belang zijn voor de kennis van den mensch, zoo kunnen zij ook uitnemend dienen, om afschrik in te boezemen van het kwade, en aan dien onomkoopbaren inwendigen regter te doen denken, welke zoo menigeen dwong, zichzelven te verraden, en te vallen in de handen eener geregtigheid, die hij anders zou hebben weten te misleiden.
Criminalgeschichte, gelijk de Duitschers die met één woord noemen, waren dan ook aan het lezend publiek immer welkom; en wij twijfelen niet, of de titel van het boekje, dat wij hier aankondigen, zal reeds velen tot de lezing hebben uitgelokt. Wanneer wij echter alleen zeggen, dat hier op 124 bladzijden XXXIV voorvallen worden verhaald, dan zal niemand hier eene zeer uitlokkende inkleeding verwachten. Trouwens, het zijn alleen eenvoudige bijzonderheden tot staving van de waarheid, die aan het hoofd des titels staat. Het eene is meer, het andere minder belangrijk. Verscheidene zijn er, welke Rec. wel eens door onzen christemeijer zou willen hooren verhalen, (ofschoon deze zijn fraai talent van vertellen door eene, onzes inziens, te ver gedrevene liefde tot strenge waarheid geweld heeft aangedaan) b.v. No. III, IV en VIII. Van allen kan men zeggen, dat ze de misdaad zonder verschooning ten toon stellen; sommigen herinneren op indrukmakende wijze aan het Godsbestuur, zoo als XVI, XVII, XXXI. Aan de waarheid van XXI en XXIX

{==408==} {>>pagina-aanduiding<<}
zouden wij twijfelen. De stijl beviel ons weinig, als te kronijkachtig, hoezeer de vertaling wèl is. Alleen: hij trok zich nieuw aan (hij kleedde zich in het nieuw); zorgen (vreezen); uitgaan (sterven, van een' boom), verraden den oorsprong. Bl. 76. r. 8. staat ging, lees ging zich. Hadde men uit dit werkje het beste genomen en omgewerkt; - maar zeldzaam treft dit lot Hoogduitsche lettervruchten. Uit geene taal schijnt de vertaling in het Nederduitsch gemakkelijker; uit geene misschien is zij moeijelijker. Echter is dit werkje, over 't geheel, in goede handen gevallen.


Athanasia, de schoone Griekin van Samos. Tafereelen uit de Geschiedenis der Belegering van Missolonghi en de(n) Slag bij Navarino. Naar het Hoogduitsch. Te Purmerende, bij Broedelet en Rijkenberg. In gr. 8vo. 164 Bl. f 1-65.

Het gezond verstand onzer landgenooten zal nooit toelaten, dat zij den edelen vrijheidszin der Grieken, ondanks de woelingen van partijgangers, in hunne schatting zullen verwarren met den oproerigen geest, die zich thans in andere landen zoo hatelijk openbaart, en alles inspant, om, onder schijnbare zucht naar vrijheid, alle wet en orde, die onmisbare waarborgen zijn voor eene redelijke vrijheid, omver te werpen. Daarom twijfelen wij er niet aan, of deze tafereelen uit de geschiedenis der belegering van Missolonghi en van den slag bij Navarino zullen bij ons met belangstelling ontvangen worden; terwijl ook het romantische verhaal, in hetwelk deze tafereelen zijn ingeweven, den leeslust aangenaam bezig houdt. Tot eene proeve van den stijl, geven wij hier eene plaats aan het volgende, behoorende tot het verhaal der belegering en verovering van Missolonghi:
‘Met iederen oogenblik klom de nood, - het getal der strijdbare mannen verminderde van dag tot dag, terwijl honger, ellende en ziekte in de vreeselijkste gedaanten rondgierden. Eindelijk was hun toestand zóó verergerd, dat zij slechts nog voor ten hoogste twintig dagen levensmiddelen bezaten. Uitgeput door de gedurige vermoeijenissen en het weinige voedsel, sleepten de anders zoo stevige mannen zich als geraamten rond. Daar de vijanden steeds post vatteden op de gevallen muren, zoo werden zij allengskens in eene kleinere ruimte ter verdediging ingesloten. - De langmoedigheid der be-
{==409==} {>>pagina-aanduiding<<}
legeraars was thans ten einde: zij zagen zich zoo nabij aan het doel hunner wenschen, dat er aan gunstige bedingen der overgave niet meer te denken was, en niets anders dan slavernij of de verschrikkelijkste dood hun te wachten stond. Geen wensch of uitzigt bleef hun over, dan met de wapens in de vuist te sterven, en hunnen moed aldus met den heldendood te bezegelen. Alle toebereidselen tot eenen algemeenen uitval werden in gereedheid gebragt; niemand kon hopen de stad ooit weder te zien: gelukkig hij, die er zich kon doorslaan; - maar hoogstwaarschijnlijk was het, dat zij hun leven onder het zwaard der vijanden zouden eindigen. - Het was een hartverscheurend gezigt, toen op den dag, die den schrikkelijksten nacht voorafging, allen zich tot den gemeenschappelijken heldendood verbonden. Echtgenooten, ouders en kinderen omhelsden elkander, onder het storten der bitterste tranen, voor het laatste op deze wereld; zelfs zij, die tot hiertoe vijanden waren, reikten elkander de hand der verzoening, wijl allen toch te gelijk denzelfden weg naar het graf betraden. - Eindelijk brak de noodlottige nacht aan. Ieder had zich genoegzaam voorbereid voor de groote reis naar het onbekende land aan gene zijde des grafs,’ enz.
De bijgevoegde aanmerkingen van den Vertaler, meest van aardrijkskundigen en historischen inhoud, of soms dienende tot opheldering van hetgeen betrekking heeft op Oostersche en Grieksche zeden, gewoonten en benamingen, en gedeeltelijk uitvloeisels van 's mans echt vaderlandsch gevoel, geven hem dubbele aanspraak op lof en aanbeveling; gelijk wij dan ook ons aanprijzend verslag gaarne eindigen met de verklaring, dat wij het er voor houden, dat niemand van eenen zuiveren smaak deze tafereelen zonder voldoening zal lezen.


Dunallan, of kent eer gij oordeelt. Naar het Engelsch van Miss Kennedy, Schrijfster van Vader Klemens, Het welberaden besluit, enz. In II Deelen. Te Amsterdam, bij P. den Hengst en Zoon. In gr. 8vo. Te zamen 677 bl. f 7-20.

Reeds vóór de lezing verwacht men van een verhaal der Schrijfster van Vader Klemens, dat het eene godsdienstige strekking hebbe, en in deze verwachting vindt men zich niet bedrogen bij de lezing. Het werk bevat eene verdediging

{==410==} {>>pagina-aanduiding<<}
van de Christelijke Godsdienst, en derzelver ernstige aankleving en beoefening, tegen ligtzinnigen en ongeloovigen. Het verhaal is hoofdzakelijk van den volgenden inhoud: Miss Catharina Dunallan werd tegen haren zin, uit gehoorzaamheid aan haren vader, de echtgenoote van eenen verren bloedverwant, die insgelijks dan naam Dunallan voerde. Ook Sir Dunallan ging deze verbindtenis met grooten tegenzin aan. Maar ook zijn vader had hem vóór diens dood, door eene plegtige belofte, tot het aangaan van dit huwelijk verpligt. ‘De vader van Catharina had altijd vurig gewenscht, dat zijne dochter is het bezit van zijnen titel en van zijne rijkdommen zou blijven; en naauwelijks was zij de kindsche jaren ontwassen, of hij deed haar beloven, eenmaal hare hand te zullen geven aan hem, die de erfgenaam van zijnen rang en van zijne schatten zou worden. Zij beminde haren vader met geheel haar hart, en zij beloofde hem alles, wat hij van haar verlangde. Doch naderhand, toen zij meer leerde nadenken, beschouwde zij een huwelijk met eenen man, dien zij niet kende, en dien zij veelligt nimmer zou beminnen, met afschrik. Zij kon zich niet wederhouden, haren vader van eigenbatige oogmerken te beschuldigen, dewijl hij het geluk van zijn eenig kind in de waagschaal stelde, om aan zijne eerzucht te voldoen; doch met dat al was zij zoo geheel en al door kinderlijke liefde aan hem gehecht, dat zij een dergelijk denkbeeld, hetwelk zij harer onwaardig achtte, van zich poogde te verbannen. - De jonge Dunallan bevond zich op reis op het vaste land. Hij reisde door landen, die, en door den oorlog en door de volksberoerten, verwoest waren, en waar weinig Engelschen zich zouden hebben durven wagen; deze hartstogt, om een zwervend leven te leiden, scheen bij hem, wel verre van te verminderen, meer en meer toe te nemen, en Catharina, die zeer wel wist, dat zijn
vader hem eene dergelijke belofte, als die, welke zij den haren gedaan had, had afgevorderd, begon te vermoeden, dat zijn wederzin tegen een gedwongen huwelijk de oorzaak van zijne langdurige verwijdering was.’ Om kort te gaan, de jonge echtgenooten kenden elkander niet. Vooral dacht Catharina zeer ongunstig over Dunallan. Zij hield hem, wat zijne godsdienstige denkwijze betrof, voor eenen geestdrijvenden dweeper, of, hetgeen nog erger is, voor eenen huichelaar, die zeer groote ondeugden door een godsdienstig uiterlijke wist te bedekken.

{==411==} {>>pagina-aanduiding<<}
Zoo gestemd, ziet zij zich genoodzaakt, haren echtgenoot naar diens landgoed Arnmore te volgen. Daar valt haar spoedig het onwaarachtige, ja moedwillig logenachtige van vele tegen Dunallan ingebragte beschuldigingen in het oog. Het bevallige van het landgoed getuigt van den goeden smaak des eigenaars. De tevredenheid en de ondubbelzinnige blijken van liefde jegens hunnen Heer, bij zijne huisgenooten, bedienden en pachters van zijne landerijen, wederlegt van zelve het voorgeven, dat hij hard en eigenbatig tegen zijne onderhoorigen zou zijn. Zelfs zijne godsdienstige denk- en handelwijze vertoont zich van tijd tot tijd in gunstiger licht. Catharina, die de gewone gevoelens der groote wereld, ten aanzien van eene meer ernstige beoefening van het Christendom, ten gevolge van eene, in dit opzigt, verwaarloosde opvoeding, maar al te veel had ingezogen, wordt van tijd tot tijd overtuigd van het ongegronde van hare vooroordeelen, en leert hoe langer hoe meer in geheel haar leven het Christendom met ernst en ijver beoefenen. Een' tijdlang gelukt het eenen gewetenloozen booswicht, die vroeger te vergeefs naar de hand van Catharina gestaan had, om, door de verfoeijelijkste middelen, de harten van Dunallan en zijne echtgenoote van elkander verwijderd te houden; eindelijk echter komt de waarheid aan het licht. De goddelooze Saint Clair sterft eenen verschrikkelijken dood, en Dunallan en Catharina vinden den onbedriegelijken waarborg voor het geluk van hun huwelijk in hun gemeenschappelijk verlangen, om overeenkomstig de lessen van het Christendom te leven.
Over het geheel is, naar ons oordeel, de geest, die in dit werk heerscht, voortreffelijk. Hier en daar slechts komt eene zekere ingenomenheid met het Methodismus te voorschijn. Ook twijfelen wij, of sommige in het werk voorkomende redeneringen wel boven alle onzekerheid verheven zijn; b.v. of het aanschouwen van eene hevige stormvlaag ons wel bij voorkeur behoort te leeren, ‘dat het onbegrijpelijke Wezen, dat ons genoegzaam altijd eene taal van liefde en mededoogen doet hooren, ook in toorn kan ontbranden.’ Is het niet meer in den geest der leer van het Christendom, bij het aanschouwen van onstuimige natuurtooneelen, vervuld te zijn met de gedachte aan het nut, dat zij te weeg brengen, en dat God zeer zeker alle dingen ten goede doet medewerken den genen, die Hem liefhebben? Met dat al, de smaakvolle en over het geheel juiste en oordeelkundige voor-
{==412==} {>>pagina-aanduiding<<}
stelling der waarheid, ingeweven in een zeer onderhoudend en belangwekkend verhaal, doet ons hopen, dat dit boek nut zal stichten bij zoodanige lezers, die anders minder gewoon zijn, boeken van godsdienstigen inhoud te lezen.
In hoe ver het woord dokter, in plaats van doctor, in den zin van geneesheer, burgerregt verkregen hebbe, durven wij niet beslissen; maar eene voortreffelijk vrouw en dergelijke misstellingen meer zagen wij ongaarne in zulk een boek. Om het door ons genoemde goede, wenschen wij aan het werk eene gunstige ontvangst toe bij onze landgenooten, voor welke wij ons van deszelfs lezing veel aangenaams en nuttigs beloven.


Hoe Hendrik van Eichenfels tot de kennisse Gods kwam. Eene Vertelling voor Kinderen en Kindervrienden. Te Amsterdam, bij G.J.A. Beijerinck. In kl. 8vo. 65 Bl. f : - 30.

Wij zitten met dezen Hendrik van Eichenfels aan den grond. Gaarne zouden wij over dit boekje een gunstig oordeel vellen, en moeten toch met onzen lof uiterst karig zijn. Er is menige goede leering in, die ook wel ter snede en regt geschikt naar de kinderlijke bevatting wordt voorgedragen. Kwam maar die leelijke kluizenaarsgeschiedenis niet tusschenbeiden! - Die leelijke? Wel, het is immers eene mooije. - Ja wel; al te mooi zelfs, en daar hapert het juist. - Hoe zit dit in elkander? - Ziehier, lezer, wat er van zij. Mogen wij een vermoeden opperen, dan is de Schrijver van dit boekje een verlicht Roomschgezinde, en heeft hij, om de jeugd in zijn vaderland, op eene onderhoudende wijze, met de allereerste waarheden van de Godsdienst bekend te maken, dit kinderromannetje geschreven. Dit zoo zijnde, is het den braven man, wiens oogmerk wij gaarne vereeren, niet kwalijk te nemen, dat er in zijne vertelling, bij veel goeds en nuttigs, een en ander voorkomt, dat niet geschikt is voor de Protestantsche jeugd. Daartoe behoort ook, dat hij het kluizenaarsleven in een te behagelijk licht voorstelt. En daar nu het kinderlijk gemoed hierdoor wel eens eene scheeve vouw konde aannemen, - want wat doen jeugdige indrukken al niet af! - die voor deszelfs verdere godsdienstige vorming ligt zeer schadelijk ware, zoo maken wij zwarigheid, dit boekje over het geheel dien lof toe te kennen, welken anders menige daarin voorkomende bladzijde verdient. Het is waar, de inkleeding heeft wel iets, dat veel zweemt naar eene, met harde kleuren afgezette, Duitsche prent; maar kinderen houden veel van zulke prenten, en gaarne geven wij aan den vorm wat toe, als maar de inhoud gaaf is.

Boekbesch. No. VII. bl. 289. reg. 21-23. staat: hoe zoude men dan, de antipathie als eene aangeboren eigenschap beschouwende, niet mistasten, enz. Men leze: hoe zoude men dan, de antipathie als eene niet aangeboren eigenschap beschouwende, mistasten, enz.
Bl. 291 moeten reg. 15-19 niet dáár gelezen worden, maar reg. 23, achter de woorden: aan den afgrond staande.



{==413==} {>>pagina-aanduiding<<}

Boekbeschouwing.

Verhandelingen, rakende de Natuurlijke en Geopenbaarde Godsdienst, uitgegeven door Teyler's Godgeleerd Genootschap. XXXIste Deel.

(Vervolg van bl. 377.)
II. Wij zijn nu tot het hoofdpunt des onderzoeks genaderd, waarbij, onzes inziens, de Eerw. weydman niet te onpas in zijne Verhandeling eene nieuwe Afdeeling, door splitsing der letter A, had mogen maken. Hoe dit zij, met § 8 env. vangt hij aan te spreken ‘over den invloed van het beginsel bij het ontstaan der Protestantsche Kerk, over deszelfs wijziging in hare Afdeelingen, en van de ontaarding van hetzelve onder de Hervormden.’
Ofschoon niet te ontkennen valt, dat de toestand der tijden, ontdekking der Drukkunst, beschaving, verlichting, vrijheidszucht, afkeer van de Hierarchij en wat des meer zij, tot den opgang en de verbreiding van het Protestantismus veel hebben bijgedragen of hetzelve begunstigd, het voorname of eigenlijke beginsel nogtans, dat luther, ondanks het droevig lot, vroeger aan de Waldenzen, huss en anderen bejegend, tot tegenstand tegen het magtige Rome noopte, lag in zijnen eigen' onversaagden aard en godsdienstig gevoel. Men behoeft alleen over zijnen aanleg en zijne vorming na te denken, om, in de opkomst der betere Christenkerk, de hand en het beleid des Albestuurs te vereeren. Immers, toen luther (even als later de Nederlandsche Hervormer menno simons) aan de ijdelheid en het zondige van het kloosterleven eene diepe ergernis opvattede, bevroedde hij geenszins, op welk eene moeijelijke baan die onrust des gemoeds hem voeren zou. Alleen werkheiligheid, of sleurige arbeid van

{==414==} {>>pagina-aanduiding<<}
menschelijke instelling, beloofde aan het ontwaakte geweten de bevrediging of kalmte der ziele niet. Dus neemt hij Gods woord ter hand, en vindt in deszelfs aandachtig en heilbegeerig lezen den troost, vromelijk door hem gezocht en met ootmoedigen ernst afgebeden. Het geloof aan Gods genade in christus jezus schiet alzoo vaste wortelen bij den stoutmoedigen vriend der waarheid, ontwikkelt bij hem eenen warmen ijver voor hare geheiligde zaak, en dringt hem tevens tot een nieuw en geestelijk leven. Langs dezen weg tot inkeer gekomen, en zelf metderdaad hervormd, begint luther, op gezag en in navolging van paulus, ofschoon in kleineren kring, te prediken, ‘dat de mensch geregtvaardigd wordt door dat geloove, zonder de werken der Wet,’ onverschillig of die van mozes, dan die van Rome, eene bloot zinnelijke of slaafsche eerdienst voorschrijve, waarbij het harte koud blijft, en waardoor de geest niet opgewekt wordt tot heiligmaking. Zoo staat de Geloofsheld daar, en leert, onderwijst en sticht hij zijne hoorders, gewis zonder nog aan zijnen uitgang uit de Kerk, of aan die belangrijke taak te denken, waartoe hem eene naderende toekomst, of Pauselijke trots en aardsgezindheid, onder het Alziend Oog, weldra zullen oproepen. Immers het schaamteloos en hemeltergend uitventen van den Aflaat maakt al zijne verontwaardiging gaande, en wikkelt den man, die aan zijne geloofsbeginselen getrouw blijft en zich verdedigt, in heeten en gevaarvollen strijd met de verbolgene Geestelijkheid en Rome. Gerugsteund door de pen van Geleerden, het aanzien van Vorsten, en de voortgaande goedkeuring van ontelbare volksscharen in ons werelddeel, blijft luther beveiligd voor, of wordt hij ontrukt aan het geweld en den beleedigden trots van 's Pausen magt en heerschzucht,
buiten staat, om, in dit pleit van Rede en Godsdienst, hare sterk gewordene wederpartij te overwinnen. Te vergeefs, dat hem zijne vijanden met verachting, schimp en smaad, het gewone wapen

{==415==} {>>pagina-aanduiding<<}
van onbedwongene drift, aantasten, of de vloek van het Vatikaan en de Keizerlijke ban hem aan de wreedaardigste vervolging ter prooije geven: dit dringt, ondanks zichzelven, den grooten Hervormer, met melanchthon, zijnen schranderen vriend en wijzen rader, benevens den kloeken zwingli, hunnen helper, tot verdere stappen; ja het verpligt hen, met al hunne openbare volgelingen, voor het geopend oog der Natiën uit te gaan van de stiefmoederlijke Kerk, die den vrede niet wilde, en voorts den Heere het nieuwe Protestantsche gebouw te stichten, waarvan jezus christus ten hoeksteen gelegd werd.
Gelukkig, ware er niet, bij dezen harden kamp met Rome, en met den aanvang van het Hervormingswerk, een nieuw geschil, over min aangelegene leerbegrippen en kerkelijke inrigtingen, ontrezen tusschen de voorgangers in Saksen en die in Zwitserland, of tusschen luther en calvijn! Gelukkig, hadden zij onderling en met den vredelievenden menno zich beter mogen verstaan, of, met hem, den Doop der Bejaarden, op gezag der Schrift, ten scheidsmuur gesteld tusschen Roomsch en Onroomsch! Maar te regt vindt men bij gratama opgemerkt: ‘Het is eene aller-bekrompenste gedachte, dat, terwijl alle vroegere eeuwen als om strijd het zuivere Christendom verminkten en vermenschelijkten, de mensch der XVIde Eeuw in ééns voor de Christelijke leer zoude zijn rijp geweest.’ Alzoo (gelijk in de vroegere Eeuwen der Kerk) om den invloed van wargeesten, of ook den terugkeer tot de verlatene heiligdommen, bij min ervarenen, te beletten, bragt men op nieuw, hoewel schoorvoetende, Geloofsbelijdenissen ter bane, en splitsten zich van dien tijd af de Protestanten in twee voornamere Kerkgenootschappen, dat der Lutherschen en Gereformeerden, terwijl vervolgens de kleinere zich aan deze hoofdafdeelingen meer of min aansloten. Hiervan gewagende, zegt de Eerw. weydman: ‘Beide zijn over het geheel uit dezelfde behoefte ontstaan;

{==416==} {>>pagina-aanduiding<<}
beide berusten zij in haar eigenlijk wezen op dezelfde grondbeginselen; inwendig en positief op het vrije geloof in Gods genade in christus jezus, en uitwendig of negatief op het verwerpen van het regterlijk gezag der Kerk. Dit beginsel, dat wij als den grondslag van de Hervorming hebben leeren kennen, geldt als zoodanig voor alle Protestantsche Kerkgenootschappen. Dit is de grondtrek, die allen kenmerkt; dit is de algemeene band, die allen onderling vereenigt, al is het, dat zij in de opvatting van enkele, bijkomende leerstukken van elkander verschillen. Datgene alleen, wat tegen dat beginsel strijdt, moet als niet Protestantsch, als geen wezenlijk deel van de Protestantsche Kerk beschouwd worden.’ Ziet hier den grond, waarop de Schrijver, vooral tegen de beschuldiging der Roomschkatholijken, die eenheid in de Protestantsche Kerk verdedigt, welke metderdaad bestaat, ondanks verschil van ondergeschikte leerbegrippen, ondanks den uiteenloopenden vorm van eerdienst en gebruiken, ondanks menige wijziging, met name in het Kerkbestuur, herkomstig grootendeels uit den volksaard, of van eenigen staatkundigen invloed in den loop der tijden. Want, de opkomst, inrigting en leer der Kerkgenootschappen in Duitschland, Zwitserland, de Nederlanden, Engeland, Schotland en elders overwegende en naar eisch uiteenzettende, toont hij aan, dat in elk derzelven het hoofdbeginsel van het Protestantsch geloof aangenomen is en beleden wordt.
Alleen de socinussen en die van hunnen aanhang, waarover hij zich, om de moeijelijkheid des oordeels, met veel voorzigtigheid geuit heeft, maken hier eene uitzondering; en het is te bejammeren, dat afkeer van een blind en ingewikkeld geloof in verborgenheden en duistere leerbegrippen de Poolsche Broeders en latere Unitarissen op het dwaalspoor gebragt, of te veel heeft doen vertrouwen op menschelijk doorzigt en Rede. Maar ook de geest der tijden, de hevigheid en bitterheid der Godgeleerde twisten, en de haat bij Roomsch

{==417==} {>>pagina-aanduiding<<}
en Onroomsch, waarmede socinus met de zijnen van den beginne en bij voortduring verketterd en vervolgd werd, zouden deze niet veel hebben medegewerkt, om hem en zijne medestanders te zeer op te winden tegen de hun vijandige Kerkgemeenten? en omgekeerd, om hem te beschuldigen ‘wegens minachting en verlaging van het gezag der Openbaring?’ - Doch wat hiervan zijn moge, en welk een misbruik er gemaakt zij van socinus' gevoelens en voorbeeld, tot wier verdedigers wij ons geenszins opwerpen, tusschen zijne beginselen en die van het hedendaagsche Naturalismus en zoogenaamd Rationalismus is een grooter verschil, dan dat wij in het Ongeloof dezer dagen, met den Eerw. weydman, eenigerlei ontwikkeling vinden dier overoude en bijkans vergeten dwaling. Hij zelf trouwens erkent dat verschil, en keert, ten deele althans, terug van het eerstgezegde omtrent die ontwikkeling. Wij drukken op de onderscheiding te meer, om voor te komen, dat men niet aan klanken van vrijheid, redelijkheid en verlichting zich hechte, of vijandige aanvallers en vermomde bestrijders der Openbaring en Gewijde Geschiedenis verwarre met waarheidzoekende, schoon aan hun stelsel te zeer gehechte, dan toch aan dat eerste Protestantsche grondbeginsel immer getrouw geblevene Christenen, dat de H. Schrift de regel is van geloof en leven.
Intusschen zoude het, naar onze meening, niet zwaar vallen, geheel afgescheiden van het Socinianismus en van het Protestantendom, dat ook het gezag der Rede in geloofszaken tegen Rome op den voorgrond plaatste, de eigenlijke bron op te delven dier ligtzinnigheid, die den Bijbel aanrandt, en schaamteloos in onzen tijd de Gewijde Geschiedenis misvormt en schendt, ondermijnt en lastert. Uit den droesem der wereld welde zij, lang vóór socinus' geboorte, vóór de eeuw der Hervorming, in de tijden van konstantijn den Grooten; en vroegere Vorsten, aanzienlijken en dartele rijken verzwolgen te meermalen, en dorsteden naar den

{==418==} {>>pagina-aanduiding<<}
zwijmeldrank uit hare wateren. En de hedendaagsche tuimelgeest der Volken, die de menigte afkeerig maakt van Godsdienst, wet en orde, en die het vrijzinnige deel van Europa, als eene verwoestende Cholera, doortrekt en beroert, getuigt deze niet van het ingezogen gif, dat aan de hartader knaagt der maatschappelijke welvaart, en geheel het staatsligchaam schokt en foltert?
Overigens, en dit verdient nog tot betere onderscheiding door ons gezegd te worden, wanneêr, in den dageraad der Protestantsche Kerk, menno simons, socijn en anderen der Dissenters van haar afweken, waren er in Italië en in Frankrijk, die als Apostelen van het Deïsmus optraden, en ook onder dien titel erkend zijn geworden (*). Wel hebben aldaar Pauselijk geweld en gruwelen beide aan verstand en onverstand den breidel in den mond gelegd; maar het onkruid onder de goede tarwe is opgeschoten en aangekweekt geworden in de Groote Wereld en door scherpzinnige Geleerden onder de Britten; voorts alomme verspreid, uitgevent en aangeprezen, met Fransch vernuft, welsprekendheid en lossen tooi van wijsbegeerte; eindelijk, ondanks alle krachtige wederspraak der Christenkerk, heeft men het onkruid, als iets nieuws (of neologie), opgenomen aan Hoogescholen van Duitschland, den alouden roem zijner vrome Vaderen op de verdiensten van luther alzoo onteerende. Wat ons betreft, wij houden eene te eng beperkte Christelijke vrijheid en zedebederf, geenszins socinus, voor den wortel en de wezenlijke oorzaak des kwaads. - Doch, keeren wij van dezen uitstap tot de Verhandeling van den Heer gratama terug.

(Het vervolg en slot hierna.)






{==419==} {>>pagina-aanduiding<<}

Leerrede over 2 Timoth. I:10b. Jezus Christus, die den dood heeft te niete gedaan. Door L.G. Pareau, Theol. Prof. te Groningen. Te Groningen, bij J. Oomkens. 1833. In gr. 8vo. 28 Bl. f : - 30.

Eene voortreffelijke Leerrede, welke uitmunt door helderheid en edele eenvoudigheid. Het te niet doen van den dood wordt verklaard op eene wijze, die den bekwamen Schriftuitlegger kenmerkt. De punten, die verder ontwikkeld worden, zijn deze: Moge zonder de leiding van het Evangelie voor den mensch de dood kracht en wezen hebben, Jezus Christus neemt door zijn Evangelie de kracht en het wezen van den dood als weg; zoodat voor den mensch, die door het Evangelie zich laat leiden, de dood is te niet gedaan.
Na het verscheiden eens onvergetelijken Vaders werd deze Leerrede door den waardigen Zoon uitgesproken, en aan eene teedergeliefde Moeder opgedragen. Hoewel niet opzettelijk van den overledenen gewaagd, en het onderwerp in zoo verre geheel algemeen is, gevoelt men toch overal, wat den Prediker steeds voor den geest zweefde. Moge de uitgave het bedoelde nut stichten, en de troost des Christendoms alle treurenden bemoedigen!


De Roomsch-Katholijke Kerk in Oud-Nederland, gelijk zij is, zijn kon en zijn moest. Te Amsterdam, bij J.C. van Kesteren. 1833. In gr. 8vo. VIII, 126 bl. f 1-25.

De titel geeft genoeg te kennen, voor welke lezers dit boek geschreven is. Een man, die den ongunstigen toestand zijner Kerk hier te lande betreurt, wenscht door zijn schrijven iets tot verbetering toe te brengen. Hij wijst niet alleen het kwaad aan, maar zoekt ook de oorzaken op te sporen, en geeft voorts wenken, die

{==420==} {>>pagina-aanduiding<<}
behartiging verdienen. De Schrijver deelt eerst belangrijke aanmerkingen mede, onder het opschrift: Godsdienst onder het volk. Onder meer andere bijzonderheden vindt men hier de beschrijving van eene bedevaart te Kevelaar. Verder wordt gehandeld over de Opvoeding des Priesters. Daarna beschouwt de Schrijver den toestand des Priesters, in betrekking tot zijne geestelijke Overheid en tot zijne Gemeente, als ook ten opzigte van zijne levenswijze. Vervolgens handelt hij over het echteloos leven, en oppert bedenkingen, die zekerlijk nadere overweging verdienen. Over het Volksonderwijs, en wel over het Kinderonderwijs en onderwijs voor volwassenen in de R.K. Kerk, zegt de Schrijver mede zijne gedachten, en eindigt met eene korte, opwekkende toespraak, welke dit opschrift heeft: Niet waar? Dat zou nut stichten.
Rec. kan, als Protestant, kwalijk oordeelen over een boek, dat door eenen belijder van de R.K. leer is geschreven voor R.K. landgenooten. Evenwel heeft hij het werk met veel belangstelling gelezen, en wenscht van harte, dat de kerkelijke toestand der R.K. Christenen hier te lande verbeterd moge worden. Intusschen moet hij bekennen, dat onder het lezen de bedenking bij hem opkwam, of misschien de Schrijver hier en daar niet overdreef en zich wel eens te sterk uitdrukte. Doch in de Voorrede wordt verzekerd, dat R.K. landgenooten overal (in dit boek, namelijk) waarheid zullen vinden; en de Schrijver betuigt tevens, dat het hem zeer aangenaam zijn zal, wanneer een man van oordeel, dien het om waarheid te doen is, zijne tegenbedenkingen in het midden brengt, en ik zal, voegt hij er bij, mij er eene aangename bezigheid uit maken, dezelve te beantwoorden. Indien het dan mogt gebeuren, dat iemand lust gevoelde, om tegen den Schrijver de pen op te vatten, hoopt Rec., dat het zal geschieden zonder eenige bitterheid en in dien geest der zachtmoedigheid, welke mede ter aanbeveling van dit boek strekt.
Enkele Germanismen komen in hetzelve voor, zoo

{==421==} {>>pagina-aanduiding<<}
als Zigeunerbende (bende van zwervende heidens), eene kerk voor zich (op zichzelve), beaardingen (begrafenissen) enz. Ook schrijft men in goed Nederlandsch niet onuitstaanbaar (onverdragelijk) trotsch. Het werkwoord vlugten heeft eene onzijdige beteekenis, en kan dus niet met den vierden naamval staan. Op bl. 36 en ook op bl. 37. staat physiologie, waar, blijkens den zamenhang, psychologie bedoeld wordt. Eene drukfout is verder bl. 39 Polyglotie, in plaats van Polyglotta; op bl. 96 staat: In Drenthe en Salland, lees: In Twenthe en Salland.





De behandeling der Aziatische Cholera door het aanwenden van koud water, op physiologische gronden aangeprezen, door Dr. J.L. Casper.

(Vervolg en slot van bl. 385.)
De slotsom van alle de voorafgegane redeneringen komt, bl. 35, hierop neder: vernietiging van het peripherische leven in het huidorgaan is het wezen der Cholera, en als de hoofdzakelijke reden voor alle bijkomende verschijnsels aan te nemen. Wij voor ons zouden dit als wezen der ziekte opgegevene meer voor een verschijnsel, dan wel voor het wezen der ziekte houden. Zij vertoont zich gedeeltelijk op deze wijze; maar het wezen der ziekte ligt waarschijnlijk meer in eene krenking van het zenuwleven, waaruit de verandering van het bloed (op bl. 16 in eene noot reeds vermeld) voortvloeit. Welligt gaat ook deze vooraf, hetwelk niet gemakkelijk te beslissen is, en er ook niet veel toe doet; want beide kunnen, in zulk een' graad aangedaan, geen oogenblik zonder wederkeerigen invloed bestaan. Vergelijken wij de verschrikkelijk snelle werking van het blaauwzuur, als gift genomen, met de uiting dezer ziekte, zoo schijnt - schijnt, zeggen wij - er wel eenige overeenkomst tusschen die van het blaauwzuur en het Choleragift te bestaan.
De onontbeerlijkheid der huid, door huidziekten, in

{==422==} {>>pagina-aanduiding<<}
de confluérende pokken, bij verbrandingen enz. betoogd, is zeer juist; maar is daar de dood niet uit eene geheel andere oorzaak te verklaren? Bij de verbranding gaat toch de aandoening van de huid uit, zeker niet bij de Cholera, en bij de zamenvloeijende kinderziekte heeft er eene andere werking in de huid plaats, dan bij de Cholera. - Doch wij zouden haast vergeten, dat de Schrijver hier bij analogie redeneert, en wij eene beoordeeling en geene wederlegging schrijven.
Indien wij al genegen waren, met den Schrijver, zulk eene analogie (bl. 36) aan te nemen, waartoe wij niet volstrekt ongenegen zouden zijn, wij kunnen ons niet met hem vereenigen, deze ten grondslag te nemen voor de geneeswijze, althans zoo als de Heer rosenstein die voorstelt, namelijk de onbepaalde aanwending van het koude water (zie het Voorberigt des Vertalers).
De Heer casper zegt wel, bl. 52: bovenal moet ik nu be(aan- of op-)merken, dat het verre van mij zij, dat ik bij alle Cholera-zieken het koud water zoude aanwenden enz.; maar wanneer daarop volgt: het individualiseren is zekerlijk aan het Cholera-ziekbed binnen zeer enge grenzen bepaald (bl. 52), en verder: van het individualiseren in de Cholera zelve zou ik kunnen zeggen, men kan niet den zieken, maar men moet wel de ziekte individualiseren, d.i. hare verschillende formen verschillend opvatten (bl. 53), dan ontstaat er toch eenige vrees voor het generaliseren, hetwelk bij sommigen, die op de eerste lezing af alles beproeven, wel iets van alles over éénen boeg te wenden verkrijgt. Het is vooral om de navolgers, die niet eerst beproeven, maar dadelijk toetasten, dat wij deze Verhandeling onvertaald wenschten; zij zoude toch genoeg in der bevoegden handen gekomen zijn: welke slechts eenigzins wetenschappelijk gevormde Arts in ons vaderland verstaat geen Hoogduitsch en leest geene geneeskundige Duitsche werken? dikwijls met terugzetting van de oudere geneeskundige Litteratuur, en voorbijziende het vele goede, hetwelk in de vroegere schristen zijner landge-
{==423==} {>>pagina-aanduiding<<}
nooten is nedergelegd; en deze verdienden juist nagegaan te worden, want toen was men bij ons in onze kunst meer oorspronkelijk dan nu. Wij beschamen tegenwoordig in de Geneeskunde alle onze naburen, door onze, bij den eenen meer, bij den anderen minder, uitgebreide algemeene kennis van hetgeen overal voor de wetenschap wordt gedaan; maar zoude daardoor ook niet de oorspronkelijkheid eenigzins lijden, en schommelen wij niet dikwijls bij de buitenlanders op, hetgeen zij schrander verborgen houden, dat het bloemen en vruchten zijn, geplukt op onzen bodem, die
zij te gemakkelijker voor de hunne laten doorgaan, omdat wij de studie onzer eigene geneeskundige letterkunde verzuimen? Zoolang er geene letterkundige geschiedenis van ons vak door eenen Geneesheer geschreven wordt, zal in het algemeen echter alles op den ouden voet blijven. Er zijn er, die zulks met vrucht zouden kunnen ondernemen; waarom slaan zij geene handen aan het werk? Doch wat is er ook met schrijven in ons land te behalen, vooral in het wetenschappelijke; voordeel althans niet, en....
Van bl. 36-52 behandelt de Schrijver de verschillende wijze van aanwending van het koude water, en gaat daarna over, om de ziekteformen aan te wijzen, in welke hij hetzelve meer of min wil toegediend hebben.
Bl. 67 trok onze aandacht de door den Vertaler vermelde schijtgele beslagen tong: de fabrijk van schijtgeel buiten Rotterdam heeft hem zeker tot deze uitdrukking gebragt, die anders niet zeer gekuischt is.
Verder en tot het einde handelt de Heer casper over de verschillende, ook door hem aangewende middelen. Hij eindigt met te zeggen: Bevorens ik nog eenige woorden over de voordeelen en goede gevolgen dezer methode, die van het koude water, bijvoeg, acht ik mij des te meer verpligt op te geven, wat zij niet verleent, bl. 87. Hier toont de Heer casper van den kwakzalverachtigen pogcher te verschillen. Zeker met het koude water (dus vervolgt hij) redt men niet alle zieken; want in welke aanmerkelijke ziekte worden alle

{==424==} {>>pagina-aanduiding<<}
zieken gered! (bl 87) maar deze kuurmethode was rationeel (in zekeren zin); zij redt de meeste Cholera-zieken (bewijzen); zij doet verrassende diensten in de kwaadaardigste formen der Cholera; maar (zegt hij op eene andere plaats) deze huiveringwekkende form - Cholera asphyctica - tart, in verreweg het meerendeel gevallen, de kunst der Artsen uit! Ik heb - ik heb - vergeefs! bl. 81); zij voorkomt den gevaarlijken en doodelijken bijkomenden typhus zekerder en beter (twijfelachtig); zij strookt met het gevoel van den zieke meer (zeer twijfelachtig); zij verzacht den dood(?); zij behoudt den zieke langer in het leven, dan de overige methodes (dit heeft zij dan toch met meer andere gemeen); zij is eenvoudig, de minst kostbare, overal gemakkelijk aan te wenden. Voortreffelijk, indien zij slechts overal, of althans grootendeels, aanwendbaar ware, hetwelk evenwel door dit werkje niet afdoende bewezen is.
Zoude er ook hier niet een middelweg zijn tusschen de methode van casper, die op haren tijd ook prikkelende, althans indrukwekkende genoemd kan worden, en tusschen de door hem te regt afgekeurde prikkelende en andere methodes (Voorb. bl. IX en Verh. bl. 2)? Wij zeggen ja, en meenen niet te veel te zeggen, wanneer wij vooronderstellen, dat ook in ons vaderland hiervan de bewijzen zullen geleverd worden.
In het Aanhangsel heeft de Heer rosenstein zich bevlijtigd, te verzamelen, wat over het nut des kouden waters hier en daar is geschreven. Wij zien het eenvoudige niet met versmading voorbij, juist omdat het eenvoudig is. Het koude water verdient alle aanprijzing met voorzigtigheid, ja er kan met de gave van onderscheiding van hetzelve schier niet te veel gezegd worden. Aangenaam zal het ons evenwel zijn, door daadzaken bewezen te zien, dat het koude water het krachtigste middel ter bestrijding voornamelijk van de Cholera paralytica was. Het is eenigzins tegenstrijdig, dat de geneeswijze van den Heer rosenstein algemeen bekend is, en niemand der Geneesheeren van dezelve ooggetuige is geweest, (bl. 33.)

{==425==} {>>pagina-aanduiding<<}
Wij wenschen met den Heer rosenstein, dat de echt Hippocratische geest iederen Geneesheer bij de aanwending van het koude water, zoo wel als bij elk ander geneesmiddel, bezielen moge, opdat de kunst door de middelen tot wezenlijk heil, zoo wel van gezonden als zieken, moge strekken, en dus bereikt worde de voorspelling van onzen grooten gaubius, Inst. Patholog. § 893.


Medicina Gentilis, hoc est Νόσος ἡ λαϊκὴ, vel morbi sub directione insolita, directio scilicet morborum Gentilis hodie primum quae recognita melius videtur. Groningae 1832. Sumptibus auctoris. Typis P.S. Barghoorn. f 6-50. 8o. f. maj. pp. 584. et Index, quae simul Lecturae correcta habet XII.

Medicina Gentilis, of Νόσος ἡ λαϊκὴ, is de titel van dit lijvige boek, die door de bijgevoegde omschrijving of opheldering niet duidelijker wordt. Volgens den Latijnschen titel zoude men vragen, moet het eene volksgeneeswijze zijn, maar welke dan? De Romeinen plagten de van vreemde volken afkomstigen met het woord Gentiles aan te duiden; het kan ook gebezigd worden van hetgeen een geslacht eigen is. Is het dus eene geneeswijze of geneeskunde uit den tegenwoordigen tijd? Volgens den Griekschen titel zoude het eene den volke eigene ziekte behooren te zijn, of, gelijk sommigen het misschien zouden vertalen, de leekenziekte (laïcus, qui non est e clero), waardoor het evenwel niet verstaanbaarder wordt. Men zoude haast met Don Francisco, in de klucht uit c. huygens' Korenbloemen, 8o. D. III, bl. 71, zeggen: Hij doolt al in de sproock. Maar wanneer men uit den titel niet regt kan opmaken, wat de Schrijver bedoelt; wie is hij? opdat men hemzelven dit zoude kunnen vragen. Na 581 bladzijden te hebben doorgelezen, zegge vijfhonderd een-en-tachtig bladzijden, zult gij op bl. 582 geschreven

{==426==} {>>pagina-aanduiding<<}
vinden Postdicta, hetwelk zoo veel zal beteekenen als Naschrift; daar kunt gij lezen, na voorafgezonden Latijnsch motto, hetwelk wij met vondel dus vertalen:

‘Gij, knapen, stopt de beek; het is nu niet te vroeg; 
De beemden zijn voor 't vee ook zad en nat genoeg.’ 


dat de Schrijver is jacob simons groenewoedt, eens Student in de Medicijnen te Groningen, die al deze waarnemingen gedaan heeft onder zijnen vader simon jacobs groenewoedt, die te Spijk, in de provincie Groningen, reeds jaren de Genees-, Heelen Vroedkunde met alle wettige en wetenschappelijke vrijheid (cum omni requisita libertate legali et scientiali) heeft uitgeoefend, en waarmede hij blijft uw vriend j.s. groenewoedt (vester amicus). Gij kunt uit die Postdicta verder vernemen, dat hij tweemaal door een onverwacht noodlot van de Hoogeschool is weggescheurd, en tweemaal van onder het gezigt der geneeskundige examens, van voor het geneeskundig tribunaal (?) (letterlijke vertaling) is weggerukt!!! De wijze hoe, blijft hij ons schuldig. In de Voorrede (Men vergeve ons dezen geweldigen terugsprong; wij moeten evenwel eerst iets van den persoon weten, om iets van zijne qualiteiten te kunnen zeggen, en wij werden, om tot den persoon te komen, naar de Postdicta verwezen, zeker om de nieuwsgierigheid nog meer gaande te maken.) In de Voorrede verhaalt hij, publieke qualiteit noch karakter te hebben, en ook geene publieke bediening waar te nemen; maar verzoekt deswege voor geen kwakzalver gehouden te worden, wiens kostuum met franjes, tot de trompet toe, hij zeer geestig, echter in eenigzins bizar Latijn, beschrijft. Wat ons betreft, wij, om door hem vermelde redenen, behooren niet tot de genen, die hem van verkeerde zucht tot uitbreiding der wetenschappen of aanmatiging (sapientiae inversae et arrogantiae) zullen beschuldigen; maar, wat de imaginatio liberalior betreft, (het zij men dit als vrije, weelderige of zelfs
verwilderde verbeelding zoude wil-
{==427==} {>>pagina-aanduiding<<}
len vertalen, of.....) hij, die omtrent dit oordeel twijfelt, of deze uitspraak te hard mogt vinden, leze de reeds vermelde 581 bladzijden nog eens door, indien hij 't vermag, en taal, woordvoeging; zin en zaken ontraadselen kan! Niet, dat er hier en daar niet iets goeds gevonden wordt, of dat door den nevel, waarvan de Schrijver spreekt, die het verstand der Ouden overschaduwd of dat der nieuweren verduisterd heeft, het zijne ten eenemale be- en omneveld zoude zijn, - neen! maar de tarwe is zóó door het onkruid verdrongen, dat gij ze er onder verstikt vindt, of, wil men liever des Schrijvers eigene woorden bezigen, zijne vruchten zijn alsnog niet genoeg gerijpt, en als wrang te beschouwen; en de taal? de Schrijver schijnt de schriften der Ouden te kennen; naar het gebruikmaken van dezelve zoude echter van hem gezegd kunnen worden: barbarus hic ego sum, quia non intelligor ulli (*). Deze klucht wordt besloten door eene aanwijzing der hoofdstukken, welke tevens eene lijst der drukfouten is!!!


Geschiedkundig Verhaal van de Belegering der Citadel van Antwerpen in Dec. 1832, toegelicht door onderscheidene officieele stukken en beoordeelingen over de Nederlandsche en Belgische Natiën, derzelver Gouvernementen en Legers. Naar het Fransch van den Ridder de Richemont. Te Amsterdam, bij J.C. van Kesteren. 1833. In gr. 8vo. VIII en 310 bl. f 2-75.

Dit werk, gevloeid uit de pen van een Fransch Officier, die tot het belegeringskorps der Antwerpsche Citadel behoorde, en dus als vijand tegenover onze Helden heeft gestaan, verdient in eene hooge mate de belang-
{==428==} {>>pagina-aanduiding<<}
stelling onzer Landgenooten. De lof toch, welke hier door eenen vijand aan zijne tegenpartij wordt toegezwaaid, is uit den aard der zaak onverdacht, en kan alleen door ware, door onmiskenbare verdiensten afgedwongen zijn. Uit dien hoofde zal dit werk niet alleen aan allen, die met de bijzonderheden van dit gedenkwaardig en voor Nederlands Heldenroem zoo onvergetelijk beleg nader wenschen bekend te worden, welkom zijn, maar ook aan hen, die hetzelve hebben bijgewoond, en die daar den dood voor het Vaderland zoo vaak onder de oogen zagen, een streelend genoegen verschaffen, en menige roemrijke herinnering opwekken.
De Schrijver heeft zijn onderwerp meerendeels in den vorm van brieven behandeld. Het valt echter moeijelijk, een geregeld overzigt van het werk te geven, daar de Schrijver zich aan geene bepaalde orde van opvolging der gebeurtenissen gebonden heeft. Bij de lezing hindert dit echter volstrekt niet, daar alles levendig en duidelijk wordt voor oogen gesteld, en het werk met verstand en ook met smaak geschreven is.
Dat de Schrijver de verdiensten zijner Landgenooten, hunne krijgskunde, moed, volharding, krijgstucht, en vrolijkheid in den gevaarlijksten arbeid, hemelhoog prijst, zal ieder in hem hoogst natuurlijk, ja billijk vinden, te meer daar hij ook zijne tegenpartij overal onbekrompen lof toezwaait, en in alle opzigten regt doet wedervaren. Ook het gedrag der afvallige Belgen wordt door hem naar waarheid, dat is met afzigtelijke kleuren, afgeschilderd. Overal bejammert hij het, dat een Fransch Leger strijden moest voor domheid en Priesterdwang tegen verlichting en welbegrepen vrijheid.
In dit werk zijn een aantal echte stukken, tot de krijgsverrigtingen betrekkelijk, ingelascht. Hoezeer de meeste reeds van elders bekend waren, is het echter belangrijk, dezelve hier vereenigd en op hunne plaats te ontmoeten. Achteraan volgen eenige belangrijke bijlagen: 1o. Een bezoek op de Citadel van Antwerpen, 26 Dec. 1832. (bl. 220-226.) Uitmuntend en weg-
{==429==} {>>pagina-aanduiding<<}
slepend geschreven. 2o. De Levensbeschrijvingen van den Maarschalk gerard, den Generaal chassé en den Kolonel koopman (bl. 227-268.) 3o. Eene Geschiedenis der Citadel van Antwerpen (bl. 269-308.) Dit laatste gedeelte is wat al te luchtig, wat te veel op zijn Fransch behandeld.
Eene algemeene aanmerking mogen wij niet terughouden. Het is deze: dat in dit werk wel veel op eene aangename wijze verhaald en levendig voorgesteld wordt, maar dat de hoofdzaak, de belegering, noch met genoegzame uitvoerigheid behandeld, noch van onmisbare krijgskundige opgaven voorzien is. Het is geene geschiedenis der belegering, gelijk men die van eenen Krijgsman en ooggetuige had mogen verwachten. Uit dit oogpunt zal een nieuw werk over deze zelfde stof in geenen deele overtollig zijn. Mogten diegenen onzer thans in het Vaderland teruggekeerde dapperen, die in de gelegenheid waren, om bouwstoffen op te zamelen en te behouden, zich tot de zamenstelling daarvan opgewekt gevoelen!
Doch deze aanmerking neemt niet weg, dat wij het voor ons liggende boek voor een hoogst aangenaam lettergeschenk houden, voor eene belangrijke bijdrage tot den roem des Vaderlands, voor eene Eerzuil, door een' Vreemdeling aan de Verdedigers der Citadel opgerigt. De Heer j. de q ...., die zich door de onderteekening der Voorrede als Vertaler heeft laten raden, ontvange onzen dank voor zijnen loffelijken en nuttigen arbeid.





Beknopte geschiedkundige en plaatselijke Beschrijving der Stad Zutphen en harer bevallige omstreken. Door H.N. van Til. Te Zutphen, bij W.C. Wansleven. 1832. In kl. 8vo. 129 Bladz. f 1-25.

Dit boekje laat zich in een ledig uur met genoegen lezen. In een kort bestek wordt men met het merk-
{==430==} {>>pagina-aanduiding<<}
waardigste bekend gemaakt, 't welk te Zutphen en in deszelfs omstreken voor den vreemdeling te zien is. De Schrijver erkent zediglijk in zijn Voorberigt, dat hij dit werkje alleen wenscht beschouwd te hebben als eene proeve, opdat een kundiger moge worden aangemoedigd, om iets meer volledigs te leveren. Uit dien hoofde willen noch mogen wij angstvallig onderzoeken, wat hier meer uitgewerkt, wat beter gestaafd, en wat er nog wel had mogen bijgevoegd worden. Het voldoet aan des Schrijvers oogmerk, ‘om iets over Zutphen en deszelfs heerlijke omstreken in 't licht te geven, 't geen eene aangename lectuur voor allerlei standen opleveren kon.’ Als zoodanig durven wij het dan ook met gerustheid aanbevelen.


Gedenkboek, of Verzameling van Stukken betrekkelijk den Terugtogt der Studenten van Groningen en Franeker uit den strijd voor het Vaderland. Benevens een kort Verslag van hun wedervaren in den tiendaagschen Veldtogt. Te Groningen, bij J. Oomkens. 1832. In gr. 8vo. XII en 203 bl. f 2 - :

In 1831 gaf de Heer oomkens een Gedenkboek, betrekkelijk den Uittogt der Studenten van Groningen en Franeker ten strijde voor het Vaderland, in het licht, welk werkje in de Vaderl. Letteroef. voor Aug. 1831 aangekondigd en gunstig beoordeeld is geworden. De verdienstelijke Uitgever levert hier een vervolg op hetzelve, bewerkt door den Hoogleeraar van oordt, aan wiens bevoegdheid wel niemand zal twijfelen. Beide stukken, die van den Uittogt en van den Terugtogt, worden ook, in kartonnen band en met fraai titelblad voorzien, bij elkander aangeboden onder dezen algemeenen titel: Gedenkboek der vrijwillige Flankeur-Compagnie Groninger en Franeker Studenten, bevattende benevens de voornaamste bijzonderheden der Geschiedenis van dezelve de Stukken betrekkelijk hare Oprigting, Uittogt en Terugtogt in 1830 en 1831, tot den prijs van f 3. Beide deze werken behooren bij elkander en maken te zamen één geheel uit. Daar wij vroeger een aanprijzend berigt van het eerste

{==431==} {>>pagina-aanduiding<<}
gaven, bepalen wij ons thans tot het laatste, dat wij mede met veel genoegen hebben gelezen. Vooraf gaat een kort, maar niet onbelangrijk berigt van het aandeel en wedervaren, dat de Groninger en Franeker Studenten in den tiendaagschen Veldtogt hadden. Het grootste gedeelte dezes boeks, aan den titel beantwoordende, bevat de bijzonderheden, die op den Terugtogt betrekking hebben. Bij zoodanige beschrijving zijn herhalingen bezwaarlijk te vermijden. De terugtogt geleek een telkens hernieuwd overwinningsfeest - zoo werden elken dag en overal de Studenten ontvangen en onthaald. Die blijde geestdrift allerwegen moet menig treffend tooneel opgeleverd hebben, dat voor hen, welke er deel aan hadden, onvergetelijk zal blijven. De lezing alleen verschafte ons genoegelijke oogenblikken. Intusschen kwam echter bij ons wel eens de bedenking op, of misschien zoodanige hulde ook niet hare gevaren en nadeelen zou kunnen hebben. Eene menigte andere Vrijwilligers deed gelijke dienst, en getroostte zich geene mindere opofferingen. Schutterijen en Nationale Militie hebben zich evenzeer gekweten. Maar, denken en handelen de jonge lieden in den geest, welke dit Gedenkboek kenmerkt, zoo zullen zij geenszins zich verhoovaardigen op verkregen' roem en toegezwaaiden lof, als wanneer zij ook konden geacht worden hun loon weg te hebben. Met bijzonder genoegen lazen wij de Feestrede, door den Hoogl. hofstede de groot, die tien maanden vroeger de uittrekkenden een aandoenlijk vaarwel van den kansel had toegeroepen, thans na de blijde terugkomst uitgesproken. Hij bepaalde de aandacht zijner talrijke hoorders bij Ps. CXVIII:6, en beschouwde die woorden als de taal van de dankbaarheid, de hoop en den moed, welke de vergadering bezielden, nu zij zoo vele dierbare Jongelingen behouden teruggekeerd in haar midden mogt
aanschouwen. Eene Leerrede over Ps. XX:8-10, drie weken later door Prof. van oordt (de eerste na zijne terugkomst) gehouden, besluit op eene allezins gepaste wijze dit boek, dat mede verschillende aanspraken en dichtregelen of verzen bevat, welke den vervaardigers tot eere verstrekken. Men vindt hier onder anderen een' fraaijen Latijnschen Lierzang van Prof. ten brink opgenomen. Aardig en luimig is voorts een der liedjes, door de drukkersgezellen des avonds op de

{==432==} {>>pagina-aanduiding<<}
groote Markt gedrukt en onder de volksmenigte uitgedeeld; wij nemen daaruit het volgende over:

Eens werd een boek (‘Oud-Nederland’ 
Stond op den rug) in éénen band 
Gebonden met een ander deel, - 
Maar 't kostte ons veel te veel. 
 
De mooije band is nu verscheurd; 
En wordt al moeite en geld betreurd, 
Was al het boek verguld op sneê, 
't Is los, - wij zijn te vreê. 
 
Wij roepen met het gansche land: 
Twee zulke deelen in één band, 
Dat paste slecht; 't was wel niet dik, 
Maar 't had geheel geen' schik. 
 
En waarlijk, als men 't wel beziet, 
De eene helft lijkt de and're niet; 
En de inhoud - hoe verbazend veel 
Verschilt die van elk deel! 
 
In 't eene boek vindt men gesnap, 
Gezwets, gesnoef en zotte klap 
Op ieder blad, door 't gansche stuk, 
En slordig is de druk. 
 
In 't and're leest men, van 't begin 
Tot aan het eind', verheven zin, 
Een zuiv'ren stijl, een schoone taal, 
En nergens woordenpraal. 
 
Het een krijgt nu uit Engeland 
Zoo wat een' halven Duitschen band, enz. 


Voor de uitgetrokkene Studenten en derzelver betrekkingen heeft dit Gedenkboek bijzondere en blijvende waarde; wij wenschen hetzelve echter ook in handen van vele anderen, daar wij zoodanig werk, vooral in onze dagen, boven menig voortbrengsel van vreemden bodem nuttig achten.
Moge de studerende Jongelingschap, die zoo bereidwillig zich toonde, om muitzucht te helpen bedwingen, thans, tot de vreedzame letteroefeningen teruggekeerd, door verdubbelde vlijt den verzuimden tijd zoeken in te halen, en evenzeer door bescheidenheid, matigheid en ware beschaafd-
{==433==} {>>pagina-aanduiding<<}
heid, als door het trotseren van krijgsgevaar, zich onderscheiden, gedachtig zijnde, dat hij, die zichzelven weet te beheerschen, sterker, dan de overwinnaar van steden, geacht moet worden. En zijn er eenige weinigen, die, pligt en bestemming vergetende, den naam van Student door baldadigheid oneer aandoen en geweld plegen, in plaats van verongelijking te voorkomen of te beletten, dat dan de welgezinden achtgeven op die afdwalenden, hen liefderijk waarschuwen en, zoo mogelijk, van alle verkeerdheden terughouden!
Met eenige verwondering lazen wij in het Voorberigt: ‘In hetgeen ik zelf schreef, zal het door mindere oplettendheid waarschijnlijk niet aan spelfouten ontbreken. Ik heb geen lust dezelven op te zoeken; de lezer zij zoo goed ze te verbeteren.’ Indien de Professor geen' tijd of lust daartoe had, zoo ware er toch wel iemand anders geweest, die dit werk zou hebben willen op zich nemen. Het is inderdaad jammer, dat dit boek ontsierd wordt door ettelijke gebreken in taal en stijl. Tot een voorbeeld wijzen wij op bl. 20: appél, die herhaald werden, en: de moeite daaraan. Voorts: dien dag, op welke, hunne terugtogt; zij (de Studenten) kwam er en vonden er; hunne toestand; gij werd; der tuin, enz. enz. zijn fouten, welke verbeterd hadden kunnen en moeten worden. Men houde deze aanmerking voor geene kleingeestige vitterij. Het werk van een' geacht' Hoogleeraar, dat door Studenten veel wordt gelezen, behoorde vooral ook door keurigheid van taal en stijl zich aan te bevelen.
Op bl. 168, in het anders zoo schoone vers van spandaw, hinderde ons de uitdrukking:

Toen zwol weêr 't aloude oorlogzuchtige bloed 
In 't bruisende hart onzer dapp'ren. 


Oorlogzuchtig drukt, naar ons oordeel, altijd iets kwaads uit, dat niet in het karakter van den Nederlander ligt.





Gesprekken over den Geest des Tijds. Door T.E. Mebius, Predikant te Beers en Jellum. Te Heerenveen, bij F. Hessel. 1833. In gr. 8vo. 116 Bl. f : - 90.


{==434==} {>>pagina-aanduiding<<}

De titel duidt niet bepaald genoeg des Schrijvers bedoeling aan. Over den geest van onzen tijd wilde Do. mebius iets uitgeven, gelijk in een kort Voorberigt wordt te kennen gegeven. De inkleeding is deze: Drie vrienden, ruim vijftig jaren oud, spreken vertrouwelijk met elkander over de gebeurtenissen van onzen tijd, en wel in verband met hetgeen zij beleefd, of van ouderen van jaren gehoord, of uit de geschiedenis geleerd hebben. De Schrijver zegt van hen, dat, ofschoon de eene wat voorzigtiger, en de andere wel eens wat voorbariger spreekt, zij nogtans met elkander instemmen in het hoofdpunt, namelijk: De Godsdienst, inzonderheid de Christelijke, en de uit denzelven voortspruitende goede Orde, zijn de steunsels der Staten. Voorts betuigt de Eerw. mebius, gaarne te erkennen, dat hetgeen in dit stukje gezegd is door anderen beter gezegd is, of gezegd konde worden; maar hij merkt tevens aan, dat elk Schrijver zijn Publiek heeft, voor hetwelk hij schrijft.
Het gekozen onderwerp is niet gemakkelijk te behandelen. Men kan, ja, wel eenige algemeene aanmerkingen maken, welke hier en daar van toepassing zijn; en hieraan ontbreekt het geenszins in dit werkje, dat zekerlijk door menigeen met genoegen gelezen zal worden. Rec. zou echter wel gewenscht hebben, dat de gesprekken meer tot eene bepaalde uitkomst geleid hadden, wat dan eigenlijk de geest van onzen tijd zij. Is het een geest der godsdienstigheid of ongodsdienstigheid? een geest des lichts of der duisternis? Kortom, is het absolutismus, revolutionarismus, mysticismus, liberalismus? of misschien strijd tusschen absolutismus en ultraliberalismus? Alle overdrijving wordt gevaarlijk, en kan ligt die gevolgen hebben, dat men, om eenig, het zij wezenlijk, het zij vermeend, kwaad te vermijden, tot een ander uiterste overslaat. Rec. las dezer dagen in het Handelsblad van den 20 Junij 1833, dat door de Heeren Mr. a.f. lammens, President, Mr. c.a. marchant, f.p. penard, Mr. h.r. hayunga, c. gollenstede, l. thijm, j.d. de meinertzhagen, Leden van het Geregtshof te Paramaribo, de Negerslaven cojo, mentor en present, wegens brandstichting, veroordeeld waren, om, ieder aan een' paal gebonden, ten voorbeelde en afschrik van anderen, levend verbrand te worden; boven welk vonnis met groote letteren stond: In Naam des Konings. Op Zaturdag den 26 Januarij des jaars 1833, tusschen 7 en 8 ure des morgens, werden dus drie

{==435==} {>>pagina-aanduiding<<}
menschen - Heidenen of Christenen, doet hier niets ter zake - levend verbrand, en dat in Naam des Konings, in den naam van Koning willem, dien wij zoo gaarne den Regtvaardigen noemen!.... Wat bewijst zoodanige doodstraf aangaande den geest van onzen tijd? Rec. meent, dat dergelijke daden van willekeur en wreedheid - dat misbruikte magt en barbaarsche gewoonten juist aanleiding geven tot overdreven liberalismus. Waren er geene absolutisten, welligt zouden er ook geene ultraliberalen zijn. Had de Predikant van Beers en Jellum een' zijner vrienden in dezen geest laten spreken, naar het oordeel van Rec. zou het werkje, dat veel goeds heeft, er bij gewonnen hebben. Die waarschuwingen tegen de Duitsche Rationalisten en Fransche Simonisten hadden dan wel wat ingekort kunnen worden. Do. mebius, aan wiens belezenheid en geleerdheid wel niemand zal twijfelen, doet blijken, dat hij geen onverschillig opmerker is van de dingen, die in onze nabijheid of op verderen afstand gebeuren. Zelfs het Veefonds, dat weinig aan het doel schijnt te beantwoorden, en waarover dus menig landman met regt meent te mogen klagen, wordt niet vergeten. Voorts erkent mebius het goede onder ons Volk, maar wil geenszins het kwade vergoelijken. Na loffelijke eigenschappen opgenoemd te hebben, schrijft hij, bl. 34: ‘Beschouwen wij echter onze Natie van eene andere zijde, dan behoeven wij niet zwartgallig te oordeelen, om ook veel verkeerds bij dezelve op te merken. Is de godsdienstigheid, die kenmerkende trek van onze Natie, wel zoo algemeen, als zij behoorde te zijn? Is dezelve niet bij velen enkele gewoonte, of eene
pligtpleging aan God, of, dat nog erger is, aan den Leeraar? en is niet bij velen meer het doel van dezelve, om eene leerrede te beoordeelen, of zich met eenige schoone uitdrukkingen te vermaken, dan om geleerd en gesticht, wijzer en beter te worden?’ - Helaas! eene treurige waarheid.
Het is jammer, dat de kundige mebius niet wat meer zich toelegt op keurigheid van taal en stijl. Onder den laatsten brief van philo aan zijnen vriend crito staat: ‘N.B. De, door den afstand van de drukpers overgeblevene drukfouten zult gij zelf wel verbeteren.’ Nu de brieven de wijde wereld ingezonden zijn en in ieders handen kunnen komen, is dit toch wat veel gevergd van de lezers, die misschien op dit punt minder inschikkelijkheid zullen betoonen,

{==436==} {>>pagina-aanduiding<<}
dan crito. Rec. althans stuitte meermalen op hinderlijke taalfouten, zoo als: gemiskend; eener veldslag; de interes der landspapieren werd gevicreëerd; ten kate (ten cate); tot groote (grootere) eer van God; Grieven (Brieven) van eenige geleerde Joden aan voltaire. Tegen den aard der taal en der zaak is de uitdrukking: leopold ligt aan den leiband: een leiband dient immers, om het kind, dat nog niet alleen kan gaan, voor vallen te bewaren.
In het algemeen is Rec. het eens met Do. mebius, wat de hoofdzaak aangaat, maar verschilt hier en daar in bijzonderheden, welke hier niet nader aangewezen behoeven te worden.





Over de Geschillen tusschen Nederland en België, betrekkelijk de Riviervaart. Door Mr. C.A. den Tex. Te Amsterdam, bij de Erven H. Gartman. 1833. In gr. 8vo. 54 Bl f : - 60.

Zoo lang de voorwaarden der eindelijke scheiding tusschen Noord-Nederland en België niet onherroepelijk bepaald zijn, zal het onderwerp, waartoe dit geschrift betrekking heeft, wel een der belangrijkste blijven, waaraan onze Staatkundigen en Regtsgeleerden hunne aandacht kunnen toewijden. Al het overige nog daargelaten, zal men zich toch vroeg of laat moeten verstaan, 1o ten aanzien der Schelde-vaart, 2o ten aanzien der vaart op de Maas, en 3o ten aanzien der binnenwateren tusschen de Schelde en den Rijn. Het is over deze drie geschilpunten, dat de Hoogleeraar den tex getracht heeft meer licht te verspreiden.
Hiertoe behandelt hij van bl. 6-39 de vaart op de Schelde. Vooraf gaat een alles afdoend historisch betoog, dat niet alleen de Oosterschelde, maar ook de Hont of Westerschelde, van de vroegste tijden af, gerekend is te zijn een stroom van Zeeland, waarop de Brabanders (en dus de Antwerpenaren) geen het minste regt hadden; dat de Staten-Generaal dan ook, zoo wel bij het twaalfjarig Bestand, als bij den Munsterschen Vrede, en sedert altijd tot 1795, dit regt van Souvereiniteit gehandhaafd hebben; dat bij het Traktaat van 1785 Keizer josephus der Staten regt van Souvereiniteit op de Schelde van de Zee tot aan Saftingen (verdronken land tegenover het Fort Bath) erkend en op nieuw bevestigd heeft; en dat

{==437==} {>>pagina-aanduiding<<}
eerst de alvergruizende Fransche Omwenteling ons dit regt heeft ontroofd. - Hij toont vervolgens aan, dat het er verre af is, dat Oud-Nederland dien toestand (van vóór 1795) zoude willen doen herleven, maar dat het alleen die regten wil doen gelden, die hetzelve, als bezitter van beide de Schelde-oevers, onafhankelijk van alle Traktaten, toekomen. Verder betoogt hij uit de Traktaten, die sedert 1814 in dezen het openbaar Volkenregt regelen, dat Nederland regten op de Schelde-vaart zoude hebben, wanneer het zelfs slechts éénen der oevers van dien stroom bezat; even als Nassau, Baden en Frankrijk zoo wel deel genomen hebben aan de overeenkomst omtrent de Rijn-vaart, hoezeer zij slechts aan éénen oever dier Rivier gelegen zijn, als Pruissen, 't welk eene streek lands langs de beide oevers bezit: maar dat buitendien Nederlands regten niet op eene Rivierhelft, maar op het bezit der beide Schelde-oevers over eene lengte van 15 uren gegrond zijn; dat het dus een onverdeeld regt van Souvereiniteit op de Rivier te dier plaatse heeft, waarover het niet willekeurig door anderen kan laten beschikken; en eindelijk, dat Nederland gezind is, om, naar den inhoud en de voorschriften van de Weener Congresakte, art. 108-117, (welke voorschriften, in de daarbij gevoegde Reglementen, uitdrukkelijk ook op de Schelde toepasselijk verklaard zijn) over de Schelde te onderhandelen, en eene overeenkomst deswege te treffen.
Omtrent het tweede punt, de Maas-vaart, is zeer kort gehandeld, daar dit punt aan geene wezenlijke moeijelijkheid onderhevig schijnt.
Ook het derde punt wordt beknopt afgehandeld, daar er toch waarlijk geen lang betoog noodig was, om aan te toonen, dat België geen het minste regt kan voorwenden, om vrijelijk over onze binnenwateren naar den Rijn te varen; dat België geen Rijnoeverstaat is; dat de Schelde geen arm van den Rijn, geene uitmonding van den Rijn is; en dat ook werkelijk alle de handelingen der Conferentie van dat beginsel zijn uitgegaan, tot dat men, na het Thema van palmerston, op dit punt in ééns van systema veranderd is, en daaromtrent de onredelijkste vorderingen gedaan heeft.
Ten besluite laat de Schrijver eenige belangrijke aanmerkingen volgen op het in November ll. door Pruissen aangeboden Ontwerptraktaat van scheiding.
Deze schets, schoon uit den aard der zaak niets meer dan

{==438==} {>>pagina-aanduiding<<}
het dor geraamte van een helder en krachtvol betoog, zal genoegzaam zijn, om een denkbeeld te geven van het hooge en blijvende belang van dit klein, maar uitmuntend bearbeid geschrift. Één punt van ondergeschikt belang is er, waaromtrent de Schrijver niet stellig durft beslissen. Het is dit, of er tusschen 1814 en 1817 werkelijk een regt of tol op de Schelde geheven is, en of dit het Fransche droit de navigation, of de oude Zeeuwsche tol geweest zij. En inderdaad, het is er nog verre van af, dat dit punt zóó uitgemaakt zoude zijn, als men later in het Handelsblad van 19 Febr. 1833, No. 407, en in het Journal de la Haye van 4 Mars 1833, No. 54, heeft beweerd. Zeker heeft de Hoogleeraar den tex, door de erkentenis zijner onzekerheid op dit punt, de vrij scherpe aanmerkingen niet verdiend, welke, in het aangehaalde No. van het Handelsblad, daarom tegen hem gemaakt zijn. Wanneer men naauwkeurig onderzoekt, hoe het met dien tol op de Schelde na 1814 werkelijk is gelegen geweest, (dat is, zoo men de quaestio facti hier alleen in het oog houdt) zal men al spoedig ontwaren, dat de twijfel van den Hoogleeraar hier ruim zoo wetenschappelijk was, als de beslissende toon van hen, die hem deswege gegispt hebben.





Over het Beginsel der Doodstraf. Te Amsterdam, bij J. Immerzeel, Jr. 1833. In gr. 8vo. 20 Bl. f : - 40.

De Schrijver van dit stukje (blijkens het Voorberigt, de Heer h.j. koenen) poogt, uitgaande van het gezag des Bijbels, de wettigheid van de toepassing der Doodstraf te handhaven; dan wij betwijfelen, of hij dit doel bereikt hebbe bij menigen vriend van Openbaring en Christendom, die, schoon hij, evenzeer als de Schrijver, het gezag des Bijbels gereedelijk eerbiedigt, als gemoedelijk Christen niet kan instemmen met de gevoelens, die in dit klein geschrift worden voorgestaan en verdedigd.
Dat de toepassing der Doodstraf, inzonderheid bij de Israëlieten, op Goddelijk gezag rustte, is te over bekend, dan dat men dit, door bewijzen, zou behoeven te staven; dan te vergeefs zoeken wij naar soortgelijke bewijsgronden in de leer en het voorbeeld van onzen gezegenden Verlosser en zijne Apostelen; en vanhier dan ook, dat de dusgenoemde be-
{==439==} {>>pagina-aanduiding<<}
wijsplaatsen, door den Schrijver, ter bevestiging zijner bijzondere meening, uit de Schriften des N.V. bijgebragt, zoo luttel aan dat oogmerk beantwoorden.
De plaats ontbreekt ons, om dit, ten aanzien van elken aangevoerden tekst, te toonen; ééne enkele proeve moge hier, voor vele, volstaan! - Bl. 8 zegt de Schrijver, o.a.: ‘En Paulus keurt het in zijn eigen persoon goed, dat degene die zich schuldig maakt ter dood, met den dood gestraft worde (Hand. XXVI:11.)’ En nu, wat lezen wij ter aangehaalde plaatse? Ende door alle de Synagogen hebbe ickse dickmael gestraft, ende gedwongen te lasteren: ende boven maten tegen haer woedende, hebbe ickse vervolght oock tot in de buyten-(lantsche) steden. Wij zien in deze woorden van den Apostel niets anders, dan eene openhartige, maar tevens berouwvolle, belijdenis van zijn voormalig woelen en woeden tegen jezus en de uitbreiding van diens Evangelie, hier voor Koning agrippa afgelegd. - Even weinig afdoende zijn de overige gronden van bewijs, bij eene aandachtige lezing der Bijbelplaatsen, uit het N.V. ontleend; vooral wanneer men op deze plaatsen de aanteekeningen van den Hoogleeraar van der palm kan vergelijken. Tevens is het zonderling, dat de Schrijver, in zijn betoog rakende de plaats in Gen. IX, bijzonder op het 6de vers drukt; terwijl, naar onze wijze van beschouwen, in vs. 5 het Goddelijk gezag niet minder klemmend is. Onzes achtens had de Schrijver hier zichzelven en het standpunt, waarvan hij uitgaat, (namelijk Gods gezag, als zoodanig) meer gelijk behooren te blijven, door te betoogen, dat, ook op grond daarvan, dieren, die een' mensch doen sneven, met den dood gestraft moeten worden; gelijk zulks dan ook vroeger, zelfs hier te lande, in gebruik was!
Dan, het is geenszins onze taak, in eene wederlegging van de meening des Schrijvers te treden; echter konden wij niet afzijn, om, met een enkel woord, ons gevoelen te regtvaardigen, dat deze weinige bladzijden de voorstanders van eene tegenoverstaande meening geenszins zullen kunnen overtuigen van de wettigheid der Doodstraf onder eene Christelijke wetgeving. Dan, behalve dit, is 's mans gevoelen uit de Schriften des N.V. niet te verdedigen, en veel minder stellig te bewijzen. Dit laatste is insgelijks het geval met hen, die geenszins onder de voorstanders der Doodstraf begeeren gerangschikt te worden; en in dezen staan partijen volkomen

{==440==} {>>pagina-aanduiding<<}
gelijk. Zou het niet mogelijk zijn, elkander, in den geest der Christelijke liefde, te naderen? Jezus kwam toch in de wereld om zondaren zalig te maken; niet om te verderven, maar om te behouden! En daarenboven leven wij, Christenen, niet meer onder de wet, maar onder de bedeeling des geestes en der genade, naar paulus' leer en ronde verklaring.
Ons oog viel op eene onbijbelsche zinsnede, bl. 14. De Schrijver zegt daar, ‘dat het Christendom eenen in christus verzoenden God en Vader predikt.’ Deze uitdrukking is onjuist. God is niet verzoend met de wereld, maar de wereld met God. Zoo leerde paulus, 2 Cor. V:19. Want God was in Christo de wereld met hemselven versoenende, enz. Wij stippen dit slechts aan, om anderen tegen mogelijk misbegrip te waarschuwen. Wel hadden wij, hier en daar, nog een en ander, pro memoria, aangeteekend; dan wij vreezen te uitvoerig te worden, vooral in verhouding tot een geschrift van zoo klein een' omvang. De gewigtige zaak laat zich in geen vlugschriftje naar eisch behandelen. Wij leggen daarom ook liever de pen neder. Het bovenstaande zal, trouwens, voldoende zijn, om den geest van dit werkje te doen kennen.





De Voordeelen van den Belgischen Opstand voor Holland en zijnen Koning. Door e.m. dorper. Te Amsterdam, bij Schalekamp en van de Grampel. 1833. In gr. 8vo. 104 Bl. f 1-10.

Met graagte en uitgelokt door den titel namen wij dit boekje ter hand, omdat wij ook al met de overtuiging bezield waren, dat zonder de geweldige crisis, die ons land sedert 1830 ondergaan heeft, geene redding voor hetzelve uit den heilloozen, knellenden band, die het eindelijk zou verstikt hebben, mogelijk was. En deze onze verwachting is geenszins te leur gesteld. Wij aarzelen niet, onder de tallooze vlugschriften, die sedert Augustus 1830 zijn uitgekomen, dit stuk, na de werkjes van den Heer lipman, voor het beste te verklaren. Met schrander doorzigt worden niet alleen de waarschijnlijke gevolgen eener langere aaneenkoppeling met België aangetoond, maar ook de heilrijke uitkomsten voor onzen zedelijken toestand, door de afscheuring ontstaan, voortreffelijk ontwikkeld. Over 't algemeen heeft Rec. dit boek met te meer belangstelling gelezen, omdat hij daarin bijna overal zijne wijze van zien, welke trouwens ook zekerlijk die is van het mee-
{==441==} {>>pagina-aanduiding<<}
rendeel onzer landgenooten, wedervindt. Trouw tot den dood aan den Koning en het regerende Stamhuis; maar afscheiding, volledige afscheiding, zonder eenige gemeenschap van Regering of Regenten, van België! Het boekje is met gevoel, met warmte en op een' echt godsdienstigen toon geschreven. Wanneer wij dan nu nagaan, dat de Schrijver, de Heer dorper, (wien wij niet kennen) volgens zijne Voorrede, een sukkelend leven leidt, hetwelk hem van zwaren letterarbeid terughoudt, zoo moeten wij te meer dien bekwamen Schrijver onze achting en dankbaarheid betuigen, dat hij onder de hinderpalen eener kwaal, op zijnen leeftijd hoogstzeldzaam te genezen, en die de slooping van zijn reeds zoo zeer verzwakte ligchaam weldra scheen te zullen voltooijen, zich nog verledigde tot de inspanning, om zijnen
landgenooten zulke uitnemende raadgevingen en bemoedigingen mede te deelen; terwijl het ons hartelijk verheugt, dat hem daartoe de lust en de kracht niet ontbraken. - Zien wij nu het beloop der Verhandeling.
Vooreerst worden, na eene korte Inleiding, de voordeelen aangetoond, die de Belgische opstand voor den Koning gehad heeft. Hij redde Hem uit ‘eenen allermoeijelijksten toestand, waarin Hij, door het aannemen der Koninklijke kroon, uit handen der groote Mogendheden, zoo ongelukkiglijk gekomen was.’ Hij kon zich de tallooze zwarigheden wel voorstellen, die uit de vereeniging van twee zoo geheel ongelijksoortige bestanddeelen zouden ontspruiten; maar Hij hoopte die door geduld, inschikkelijkheid en onvermoeide inspanning voor beide deelen te zullen overwinnen. Dit is niet gebeurd, en ‘de Koning moest eindelijk wel wenschen, uit eenen toestand te komen, die zijne krachten uitputte, en de rust zijns levens gedurig verstoorde. Maar, hoe nu uit dien toestand te komen? Hoe weder in het bezit der vrijheid te geraken, zonder welke het leven geen leven is?’ De Belgische opstand heeft den Koning zijne vrijheid hergeven. IJdel en beleedigend is de vrees, alsof de Koning nog de zucht zou koesteren, om op de eene of andere wijze over België te regeren. Hij heeft (dit voegen wij er nog nevens) reeds getoond, zich de opoffering van zijne bijzondere belangen, zoo goddelooslijk door het ondankbare België gekrenkt, voor zijne en onze rust, edelmoedig te getroosten. Neen! na al het gebeurde, gedane en geledene, ook aan de zijde der Hollanders, is dit onmogelijk. Ten andere heeft de

{==442==} {>>pagina-aanduiding<<}
Koning de liefde zijner Noordnederlanders jegens Hem op hoogeren prijs leeren stellen. Zeer fraai en echt welsprekend worden de daarvan gegevene bewijzen ontwikkeld. Ten derde is daardoor den Vorst gelegenheid geschonken, om de Hem vereerende hoedanigheden van zelfbeheersching, vastheid van wil en onbaatzuchtigheid aan den dag te leggen. Hier is de redenering niet overal even klemmend; en vooral begrijpen wij niet, hoe de Schrijver het zoo hoogelijk afkeuren kan, wanneer menigeen, hoezeer dan ook niet op het standpunt staande, om het geheel te kunnen overzien, gewenscht had, dat men reeds vroeger onbewimpeld van België mogt afgezien hebben. Dit kan men zeggen, zonder den heilloozen revolutiegeest in het minste toe te geven. Of zou het b.v. voor Oostenrijk niet voordeeliger geweest zijn, wanneer het reeds vroeger, dan in 1797, van België, 't welk het toch naderhand niet terug wilde hebben, had afgezien, de Franschen daardoor uit Italië gehouden, en zichzelve de vlek der overheersching van Venetië, te zijnen behoeve, bespaard had?
Maar vooral ook voor onze Natie zijn de voordeelen der afscheiding allerheilzaamst. 1. Het godsdienstig gevoel is er door opgewekt. De Natie werd door het lijden gelouterd en tot God opgeleid. Men bespeurt daarvan reeds bewijzen in den godsdienstigen toon der geschriften, en in de spreuken, die de offers der menschenliefde verzellen. (Wij hadden deze meestal kreupele rijmen liever daargelaten; immers, zonder daarom iets te willen ontnemen aan de geldigheid der bewering in het algemeen, of ook aan de welmeenendheid van velen dier rijmelaren, staat toch doorgaans de grootte van het vers in eene omgekeerde rede tot die der gift.) Er is meer ijver in het bijwonen der Godsdienstoefeningen. 2. De opstand heeft de, sedert zoo lang vurig gewenschte, scheiding van België daargesteld. Wij noodigen alle vrienden der Restauratie (zoo er die nog in Oud-Nederland zijn) uit, om het uitmuntende betoog te lezen, hoe de Voorzienigheid de scheiding niet door den Koning, die zulks niet voegzaam doen kon, niet door de Mogendheden, die hun eigen werk niet uit zichzelven zouden gaan sloopen, niet door de Hollanders, wien de vereeniging wel ondragelijk viel, maar die dezelve om des vredes en om huns Konings wil verdroegen, maar door de Belgen zelve, de eenigen, die daardoor waarlijk bevoordeeld werden, heeft doen verlangen en tot stand brengen. De voordeelen der scheiding voor ons

{==443==} {>>pagina-aanduiding<<}
zijn: 1. Hoop op de herkrijging onzer geheele onafhankelijkheid. Onafhankelijk waren wij tot hiertoe niet; wij moesten voor Europa eene reeks van vestingen in stand houden, die een vreemd Veldheer naar verkiezing kwam in oogenschouw nemen; wij mogten onze onzijdigheid niet bewaren, zoo er eens oorlog tegen Frankrijk ware uitgebroken, en konden toch de andere Mogendheden niet tot het nakomen hunner op zich genomene verpligtingen noodzaken. Deze geheele afdeeling verdient behartigd te worden. Onze onafhankelijkheid (dit bewijst de Schrijver) kan onmogelijk plaats hebben zonder volstrekte scheiding van België. Thans waren wij niet alleen de gehoorzame dienaars der Mogendheden, maar zouden ook, België behoudende, na de Parijsche omwenteling van 1830, door Frankrijk en door de Belgen zelve overheerscht zijn geworden. De Schrijver wil, dat in de te herziene Grondwet het volgende zeer duîdelijk te lezen sta: In geen geval zal België immer weder met Holland kunnen vereenigd worden; over het laatste zal niemand Koning of Vorst kunnen zijn, die over het eerste regeert, noch iemand uit zijn Huis. Dit is vrij wat noodiger, dan Ministeriéle verantwoordelijkheid, directe verkiezingen, Jury enz. Wij zeggen van ganscher harte Amen daarop. 2. De scheiding verhinderde de vernietiging der bronnen van Hollands welvaren. Dit wordt korter behandeld, en is ook algemeen bekend. 3. De scheiding voorkwam den val van het openbaar onderwijs. Het groote gewigt van dit punt wordt hier behoorlijk uiteengezet. Het zou niet kwaad geweest zijn, eenige staaltjes
bij te brengen, hoe diep het onderwijs nu reeds in België gevallen is, volgens de eigene bekentenis der zoogenoemde liberale leden der wetgeving, die te voren mede zoo om die vrijheid schreeuwden. 4. De voortgang van tweedragt in het godsdienstige (de Schrijver zegt onjuist, godsdienstige tweedragt) is daardoor gestuit. Groot was het gevaar, blijkbaar in de Petitiën, dat, bij langer zamenblijven, de Belgen onze Roomschgezinde medeburgers, door valsche en listige voorstellingen, zouden hebben gewonnen; doch dezen hebben nog in tijds dat plundergespuis leeren kennen. Eindelijk is door de geweldige afscheuring in eens aan den voortgang der zedeverbastering paal en perk gesteld, die de langere vereeniging met het oppervlakkige en verfranschte, België, maar welks bekoorlijke grond tot reizen en verblijf in hetzelve uitlokte, voor het nog onverbas-
{==444==} {>>pagina-aanduiding<<}
terde deel der Nederlandsche Natie deed vreezen. De verder aangestipte bewijzen leze men in het werkje zelve. Voorts zijn verscheidene volksdeugden, die ons te voren door de Belgen en hunne vrienden werden ontzegd, gelijk liefde voor ware vrijheid, voor onafhankelijkheid, voor het Vaderland, en moed, In het helderste licht gesteld, gelijk derzelver gemis bij de Belgen ten duidelijkste gebleken is. Ook van onze bedaardheid (die men verkiest phlegma te noemen) is het nut bij 's lands verdediging gebleken. Onze eendragt, te midden der algemeene burgertwisten, viel geheel Europa in het oog. Eindelijk heeft de Belgische omwenteling aan onze Natie de gewigtige les gegeven,
van zich, bij wezenlijke of vermeende gebreken in het staatsbestuur, zoo lang mogelijk voor omwentelingen te wachten. Reeds eenmaal hebben wij daarvan, in 1795, de wrange vruchten gesmaakt; wachten wij ons thans daarvoor, nu de rampzalige, in geheel Europa bespotte, Belgische omwenteling ons eene zoo heilzame en zoo nabij ons liggende les geeft! Immers, de omwentelingen geven niet, wat zij beloven. (Waar is hier de Belgische vrijheid, onafhankelijkheid, vermindering van lasten?) De omwentelingen bevoordeelen zelden het volk, maar alleen de raddraaijers of eene zekere Kaste (gelijk hier de Geestelijkheid). Ten laatste loopen zij daarop uit, dat zij het oude, meestal vergeefs, doen terugwenschen. Dit is thans reeds in België het geval; maar de weg tot wederkeering is hun voor goed afgesneden. ‘Neen!’ roept de Schrijver met edele verontwaardiging uit, ‘neen, duizendmaal neen, geene hereeniging met België! Het hooren enkel van dit woord is genoeg om ons gelaat hoog te kleuren en onze(n) pols met verdubbelde snelheid te doen slaan.’ Dit alles moet ons eensdeels met dankbare tevredenheid over het verledene, en anderdeels met moed en vertrouwen voor de toekomst vervullen.
Ziet daar den hoofdzakelijken inhoud eener Verhandeling, die wij met het grootste genoegen gelezen hebben. Jammer, dat hier en daar de taal niet zuiver is, en de volzinnen op eenige plaatsen wat duister zijn. Dus komt, om iets van het eerste te zeggen, het Hoogduitsche woord versprak en verspreken, in den zin van beloven, meer dan eens (b.v. op bl. 92, 93) voor. Voorspiegelen, op bl. 96, kan misschien eens een goed Hollandsch woord worden; het is zulks nog niet. (De zin is diets maken, en, van de ver-
{==445==} {>>pagina-aanduiding<<}
beelding gebezigd, zekerlijk niet kwaad uitgedacht.) Soms is de periode moeijelijk, b.v. bl. 40: ‘Door de Belgen begeerd, door de Mogendheden bewilligd, en door bijna geheel de Natie, als het kostbaarste geschenk, aangenomen, boezemt de scheiding ons de blijde verwachting in, die de, door ons betoonde, Vaderlandsliefde niet weinig versterkt, dat wij eindelijk eens weder ten volle onafhankelijk zullen worden.’ Behalve het onwelluidende dezer tusschenvoeging, weet men hier ook niet, of Vaderlandsliefde in den eersten of vierden naamval staat. Op bl. 24 van ond. is de volzin veel te lang, en wij zouden daarop ook aanmerken, dat wij de uitdrukking van: ‘door al wat in Europa eerlijk man is voor eerloos verklaarden leopold,’ wat al te kras vinden, en dit werktuig der Britsche staatkunde, naar ons inzien, meer nog verdient beklaagd, dan zóó sterk veroordeeld te worden. Naar wij meenen, is hij door de Britsche Ministers niet alleen, maar ook door de andere Gezanten bij de Conferentie aangemoedigd, de noodlottige
Belgische kroon te aanvaarden. Nog eene zeer lange plaats is er op bl. 28 en 29; wij zullen daaruit alleen het midden aanvoeren: ‘Niet, dat ik het niet, als zij, voor een wel degelijk ongunstig teeken der tijden houde, dat het Bestuur des lands, na den, zoo boven gedachten door God gezegenden, veldtogt, geen' algemeenen dankdag verordende, en dat men, in de stad mijner woning, den Schouwburg, bij uitsluiting, tot de plaats der openlijke-feestviering bestemde en inrigtte,’ enz. Deze plaats is te lang, en wordt daardoor zwak en slepend. Doch wij hebben ook vele waarlijk schoone, hartverheffende plaatsen gevonden, en de aangewezene vlekjes zijn zoo gering, dat wij nog eenmaal dit werkje van den verdienstelijken en waarlijk vaderlandlievenden dorper (die, bij al de vrijmoedigheid, waarmede hij zijne gedachten uit, nimmer den eerbied voor het achtbaar Hoofd van den Staat uit het oog verliest) onzen Lezeren aanbevelen, met de verzekering, dat zij daarin ruime dankstof aan den Albestuurder voor de rampen, die ons getroffen hebben, zullen aangewezen vinden.





Voorlezing over den Aard en Invloed der Vaderlandsliefde, gehouden in het Departement Zierikzee, der Maatschappij: Tot Nut van 't Algemeen, den 5 Febr. 1833, door H.M.C.

{==446==} {>>pagina-aanduiding<<}
van Oosterzee, Predikant te Elkerzee. Te Zierikzee, bij J. van de Velde Olivier. 1833. In gr. 8vo. 24 Bl. f : - 35.

De Weleerw. van oosterzee had geenerlei verschooning, en dus ook die niet, dat hij door de uitgave dezer Voorlezing iets wilde bijdragen ter leniging van de ramp, welke de Hervormde Gemeente te Zierikzee, door den brand van haar heerlijk Kerkgebouw, trof, noodig; hoezeer dezelve zijner zedigheid tot lof verstrekt. De Verhandeling heeft in zichzelve voldoende waarde, om zonder dusdanige verschooning het licht te zien. De Lezer oordeele uit de zeer korte aanstipping van derzelver inhoud, waaraan de bewerking, door een' fikschen en, waar het pas geeft, schilderachtigen stijl, ten volle beantwoordt.
Op den verjaardag van vondel's dood, dien der rampvolle Overstrooming vóór acht jaren, en tevens dien van van speyk's heldhaftig sneven, sprekende, vond de Redenaar in de herinneringen, door deze onderscheidene gebeurtenissen bij hem opgewekt, zoo vele drangredenen tot het onderwerp zijner Voorlezing, de Vaderlandsliefde.
I. Zij is den mensch als 't ware aangeboren en ingeschapen; werkt bij wilde horden vooral niet minder, dan bij de beschaafdste volken; bepaalt zich niet enkel tot den grond, maar ook tot deszelfs bewoners, zijne landgenooten. ‘Van waar die zucht voor vaderlandschen bodem, die zich soms zooverre tot deszelfs voortbrengselen uitstrekt, dat een Neger(,) op het gezigt des broodbooms in eenen Nederlandschen plantentuin, dezen zijner (zijnen) zielloozen landgenoot weenend omarmde?’ Zij heerscht evenzeer in het lagchende Zwitserland als bij den IJslander, ja nog sterker. Immers ‘cook kon zonder veel moeite van de gezegendste eilanden, van Otahiti, inboorlingen medekrijgen, die geene verbetering kouden verwachten, daar de Natuur hun alles aanbood; maar geen der inwoners van een der barste landen des aardbodems, van het Vuurland, had daartoe eenigen trek.’ Zij is dus niet afhankelijk van de schoonheid der Natuur, of van de genoegens en gemakken des levens (*), of zelfs van lijfs- en levens-
{==447==} {>>pagina-aanduiding<<}
gevaar. De bewoner der Betuwe, die van Portici enz. worden als voorbeelden vermeld. Van waar die alles? is de vraag; Natuurdrift, het welgestaafde antwoord. Dan, deze alleen maakt nog geene eigenlijke Vaderlandsliefde uit; verstandelijke en zedelijke beschaving moet haar veredelen. Zoo verheft de mensch zich allengskens boven den rang van eerste dierensoort. Voorbeelden:
leonidas, tell, de Nederlanders, van speyk. Zulk eene Vaderlandsmin is alzoo niet ‘de belagchelijke grilligheid van Lord fife, die, tot zijn huis te Londen, steen en hout, aarde zelfs uit Schotland liet aanvoeren, opdat het huis van den Schotschen Lord ook geheel Schotsch wezen en zelfs op Schotschen grond staan zou. Het is niet de dwaze hoogmoed der Noormannen, wanneer zij zelfs op hunne munten schrijven, dat de geheele wereld geest, trouw en dapperheid tusschen de rotsen van Noorwegen moge komen leeren; noch de ijdelheid van den Napolitaan, wanneer hij uitroept: zie de golf van Napels en sterf!’ Even min Provincialismus, enz. Maar ‘eene hartelijke en welbestuurde genegenheid voor eigen land en volk, welke zich openbaart in eenen redelijken en volstandigen ijver, om het beste zijner medeburgeren op alle eerlijke wijzen, al ware het met eigen opofferingen(,) te bevorderen.’ - Ziet daar den aard der ware Vaderlandsliefde!
II. Deze voorliefde (*) werd door de Voorzienigheid, om wijze, hier aangewezene, redenen, den mensch geschonken. Derzelver invloed openbaart zich inzonderheid tot het handhaven van vaderlandsche zeden, het vormen van brave burgers, het kweeken van onverschrokken helden. Wij kunnen bij deze afdeeling in geene ontwikkeling treden, en halen er alleen het, door onze vroegere ellende gestaafde, antwoord uit aan op eene vraag van lodewijk XIV, hoe best de Hollanders te overheeren? ‘Doe ze smaak krijgen in Parijsche zeden.’
Als drukfout, door den Autheur zelven verbeterd, tellen wij niet: en vaste, voor onvaste, bl. 4. reg. 7; maar wel: welluiden(d)ste, teegkens voor teeghens, vuigen eigenbaat, drang-
{==448==} {>>pagina-aanduiding<<}
rede(n), uitlaat is (uitlaat, is), booren (boren), waardeeren (waarderen), eene traan, rei voor rij.
Wij danken den Heer van oosterzee voor de uitgave dezer Voorlezing, welker nuttige strekking tet aankweeking eener deugd, waaraan thans, meer dan ooit, de welvaart - misschien het behoud - des lieven Vaderlands hangt, God zegene!


De Prairie of grazige Woestijn van Noord-Amerika. Door den Schrijver van the Pioneers, the last of the Mohicans etc. In II Deelen. Vrijelijk uit het Engelsch vertaald. Te Leyden, bij A. en J. Honkoop. 1832. In gr. 8vo. Te zamen 752 Bl. f 6-30.

Cooper, de schrijver van dezen roman, is reeds gunstig bekend bij onze landgenooten door de vertaling van zijnen Spion en andere werken. Reeds het tooneel, waarop hij den lezer in dit verhaal overbrengt, wekt de belangstelling op. In de wijde en onbewoonde vlakte ten westen van het oude grondgebied der Vereenigde Staten zwerft het talrijke huisgezin van den grenstrooper Ishmael Bush, die, liever dan in de meer bewoonde landen zich langer aan het gezag der wet te onderwerpen, verder af eene woonplaats gaat zoeken, waar de eenzaamheid der woestijn meer gelegenheid aanbiedt tot voldoening aan de teugellooze geaardheid van hem en zijne zonen. Bij hem had zich gevoegd zijn schoonbroeder Abiram White, een beruchte menschendief, die een rijk Spaansch-Creoolsch meisje, door hem geroofd, op hoop van een groot losgeld, als gevangene met zich voerde. Haar verloofde, een Amerikaansch Officier Midleton, haar op het spoor gekomen zijnde, volgt haar in de woestijn, en door de hulp van eenen eerwaardigen grijsaard, die, te zwak om langer het geweer tot de jagt te hanteren, thans eenzaam zich als Strikkenzetter geneerde, en van den wakkeren Paul, den Bijenmelker, gelukt het hem, zijne geliefde te verlossen; terwijl de snoode menschendief, die intusschen ook nog een' der zonen van Ishmael verraderlijk had doorschoten, in eenen schandelijken dood loon naar werken ontvangt. Menigvuldig en verschillend zijn de gebeurtenissen, waardoor dit verhaal afgewisseld wordt. Nu eens wordt in eenen nachtelijken overval het vee van den grensstrooper door de wilde Sioux geroofd,

{==449==} {>>pagina-aanduiding<<}
dan weder geraken de grijsaard en zijne vrienden gevangen door dit gespuis, of wonen een gevecht bij tusschen de wilde volksstammen der Pawnee-loups en der Tetons, genieten gastvrijheid bij de wilden, varen op eene uitgespannen ossenhuid, of trekken te paard over rivieren, en wat al meer van dien aard den zwerver door eene woestijn kan wedervaren. Het verhaal houdt ook, door het raadselachtige van den eindelijk te verwachten afloop, de nieuwsgierigheid tot het laatste toe gaande. Belangwekkend zijn vele der in hetzelve voorkomende karakters; terwijl wederom andere dienen, om het meer ernstige vrolijk af te wisselen. Tot eene proeve deelen wij een gedeelte mede van een dischgesprek van den ouden Strikkenzetter en zijnen vriend Paul, den Bijenmelker:
‘Daar waren, aan den lagen oever van eene beek, twee lieden in gesprek over de smakelijkheid van een edel bisons bilstuk, dat met de uiterste oplettendheid, zoo als het verdiende, was toebereid. Het was kunstmatig van de aanpalende minder edele vleeschdeelen afgescheiden, in het harige vel, dat de natuur verschafte, gewonden, en behoorlijk aan de hitte van een' gebruikelijken onderaardschen oven onderworpen. Daarna lag het in al de gewone glorie der keuken van de Prairie voor deszelfs bezitters. Het kon zich, in smoutigheid, malschheid en wildsmaak, eene besliste meerderheid aanmatigen boven de geregten der vermaardste koks van Europa, ofschoon het verre was van kunstmatig bedropen te zijn. De twee gelukkige stervelingen, die een' maaltijd houden mogten, waarbij gezondheid en eetlust de smakelijkheid van het heerlijke voedsel der Amerikaansche woestenij nog verhoogden, schenen voor hun voorregt geenszins ongevoelig te zijn.
Snijd meer in het hart van het stuk, jongen!’ zeide de Strikkenzetter; want deze eerwaardige bewoner der woestijn onthaalde den Bijenmelker op het gezegde banket. ‘Snijd meer in het binnenste van het stuk; daar zult gij den waren rijkdom der natuur vinden; en dit zonder behulp van specerijen, of eenige bijzondere soort van mosterd, om daaraan eenen vreemden smaak bij te zetten.’
‘Had ik een kop meede!’ zeide Paul, tot de noodige werkzaamheid van ademhaling stilhoudende; ‘ik zou willen zweren, dat deze maaltijd de hartigste was, die ooit aan een mensch werd voorgezet.’ - ‘Ja, ja! wel moogt gij dezen maaltijd hartig noemen,’ zeide de oude man, op zijne bij-
{==450==} {>>pagina-aanduiding<<}
zondere wijze, uit vergenoegen over de sterke tevredenheid van zijnen gezelschapsman, lagchende; ‘hij is hartig, en hij maakt het den eter. Hier, Hector!’ den geduldigen hond aanstootende, die met een hunkerend oog zijn aandeel zat af te wachten. ‘Gij hebt op uwen ouden dag, zoo wel als uw meester, krachten noodig, mijn vriend! Ja, jongen, dat is een hond, die van het edelste voedsel wijzer en beter gegeten en geslapen heeft, dan menige Koning; en waarom? omdat hij de gaven van den Schepper gebruikte, en ze niet misbruikte. Hij werd een hond geschapen en smulde als een hond. Zij, die menschen geschapen werden, eten vaak als hongerige wolven. Hector is een deugdelijke en voorzigtige hond; en ik vond onder zijne jongen geen, welks reuk of vriendschap niet echt was. Kunt gij mij het verschil tusschen de kookkunst der woestijn en die gene, welke men in de bevolkte landen vindt, ook beschrijven? Neen, ik zie, dat uw eetlust u daartoe buiten staat stelt; dus wil ik het doen. De eene rigt zich naar den mensch, de andere naar de natuur; de eene waant bij de gaven van den Schepper iets te kunnen voegen, terwijl de andere zich met een nederig gebruik van die gaven vergenoegt. Hierin ligt het gansche geheim.’
Regt levendig wordt ook het eigenaardige geschilderd der leefwijze, zoo wel der blanke grensbewoners, als der roodkleurige wilden, boven welke laatsten de eersten al dikwijls weinig in beschaving en zedelijkheid uitmunten. Wij twijfelen er niet aan, of zoodanige lezers, die ook dan, wanneer zij tot uitspanning lezen, hunne kennis aangaande menschen en volken wenschen te verrijken, zullen dit werk niet onvoldaan uit de handen leggen. De Vertaler geeft over het geheel blijken, dat hij voor zijne taak berekend is, en heeft het werk in eenen vrij zuiveren en vloeijenden stijl in onze taal overgebragt.


Demetrius. Historisch-Romantisch Tafereel uit de eerste helft der zeventiende Eeuw. Naar het Hoogduitsch van C. Niedmann. Te Amsterdam, bij L. van der Vinne. 1832. In gr. 8vo. 284 Bl. f 3 - :

Dit Historisch-Romantisch Tafereel, welks titel met een fraai vignet versierd is, heeft Recensent, bij de lezing, geboeid en medegesleept. Het is onderhoudend en belangwek-
{==451==} {>>pagina-aanduiding<<}
kend van inhoud, de karakters zijn goed geteekend en volgehouden, en de stijl is levendig en schilderachtig, meestal zonder op te houden natuurlijk te zijn. Het gansche beloop dezer avontuurlijke en toch in de hoofdzaken ware geschiedenis brengt den lezer tot erkenning der waarheid, waarmede de onttroonde, hetzij echte, hetzij denkelijk valsche, demetrius zelf, aldaar sprekende ingevoerd, het werk besluit: ‘Het ware geluk is slechts te vinden in het stille, eenvoudige, niet op troonen, niet in de paleizen der Vorsten: het maakt den mensch des te zaliger, hoe minder de wereld van hem spreekt.’
Bl. 10 vonden wij: ‘Zal hij tot mij komen?’ vroeg Marina. Dit is een leelijke Germanismus, voor: ‘Zult gij tot mij komen?’ Wanneer de meerdere tot den minderen spreekt, kan hij zich niet wel van den derden persoon van het meervoud bedienen, waarmede de Duitschers, beleefdheidshalve, hunne meerderen en gelijken aanspreken; maar als nu de meerdere tot het soms verachtelijke, soms gemeenzame, soms diep eerbledige Du de toevlugt niet nemen wil, dan bezigt hij den derden persoon van het enkelvoud. Doch wij Nederlanders maken die onderscheidingen niet. Alleen zou men den derden persoon van het meervoud, als die tot aanspreken dient, door UEd. kunnen vertalen; maar den derden van het enkelvoud, even als den tweeden, moeten wij eenvoudig overbrengen door den tweeden van het enkelen meervoud, gelijk het thans is: zult gij of zult ge, daar toch ons du en dij sedert lang verloren zijn. - Bl. 201. God bestrafte den misdadiger; lees: God strafte. Bl. 222. Mater doloros; lees: Mater dolorosa. Anders is de vertaling in het algemeen gelukkig, en de correctie vrij naauwkeurig.





Tafereelen en Herinneringen; door den Schrijver van Willem Baarland. Te 's Gravenhage, bij A. Kloots. 1833. In gr. 8vo. 227 Bl. f 2-40.

Bijaldien er immer bij Recensent reden bestond, (voor den Lezer bestaat zij niet, en daarom houden wij die voor onszelven) om eenig boek gestreng te beoordeelen, dan ware zij hier aanwezig. Wij willen evenwel den Schrijver, die ons wel verstaan zal, een voorbeeld geven van onpartijdigheid, bescheidenheid en gematigdheid.

{==452==} {>>pagina-aanduiding<<}

Het gunstig onthaal, aan den Willem Baarland, des Schrijvers eersteling, ten deel gevallen, bemoedigde denzelven, om deze Tafereelen en Herinneringen aan te bieden, die wij, over het geheel, met genoegen gelezen hebben, en onder andere werken van zoodanigen aard eene plaats waardig achten.
Baudina, of de waardige Echtgenoote, is het opschrift van het eerste verhaal, waarin een edel vrouwelijk karakter wordt geteekend, dat hoogachting moet inboezemen. Baudina deed eene verstandige huwelijkskeus; maar kwalijk gewijzigde eerzucht was oorzaak, dat haar man in vertrouwelijken omgang met slechte menschen geraakte; hij werd uithuizig, verloor de achting der weldenkenden, bragt met spel en lichtmisserij een gedeelte van zijn vermogen door, stond op den rand des verderfs - maar de liefderijke vrouw, welke al het mogelijke tot zijn behoud deed, zag hem eindelijk op den weg der deugd terugkeeren, en mogt met echtgenoot en kinderen nu weder huiselijk geluk smaken. - Voor jongelingen en meisjes, ook voor gehuwden, komen hier belangrijke wenken voor.
Dan volgen, onder den titel: Mijne huiselijke Herinneringen, vier kleine stukjes: De Lijdende, De Huichelaar, De Ongodsdienstige, De Godsdienstige. Deze schetsen, door Baudina, zoo het heet, vervaardigd en hare denkwijze doende blijken, zijn goed, doch behelzen bekende dingen, en munten niet bijzonder uit.
Zeer gelukkig mogt de Schrijver slagen in het tweede Tafereel: Johanna van Riemsdijk, of de afgedwaalde Dochter - een onderhoudend, bijzonder treffend, leerzaam, treurig waarschuwend verhaal. Een veelbelovend meisje, de hoop en vreugde harer brave ouders, had op school, waar zij onderrigt in vrouwelijke handwerken ontving, laffe romans leeren kennen, die haren smaak bedierven; hetgeen de aanleidende oorzaak van volgende jammeren werd. Tot proeve schrijven wij niets af, maar wenschen, dat het geheele stuk gelezen worde. In hetzelve vindt men menigen wenk, die ook thans vooral opmerking en behartiging verdient.
Verder geeft de Schrijver nog drie stukjes, door hem Schetsen genoemd, en getiteld: De twee wegen, Het aandenken bij het verlies van dierbare panden en betrekkingen, De laatste ure. De beide laatsten zijn kort, en bevelen zich niet bijzonder aan door nieuwheid van gedachten of van voorstelling; evenwel bevatten ze veel goeds. De twee wegen zijn die der ondeugd en der deugd. De bedoeling is zeer te prijzen;

{==453==} {>>pagina-aanduiding<<}
doch het valt moeijelijk, zoo lang bij hetzelfde beeld te blijven. Ook moeten wij den Schrijver doen opmerken, dat, naar ons oordeel althans, het pad der deugd niet altijd aanvankelijk zoo ongebaand is, als het door hem, om treffende tegenstellingen te vinden, wordt geteekend, loopende langs steilten en hoogten, welke weinig zingenot noch verpoozing aanbieden, en om welke te beklimmen alle krachten moeten ingespannen worden, terwijl men bovendien zich ieder oogenblik aan struikelingen ziet blootgesteld. Men moet, vooral in voorstellingen van dezen aard, niet overdrijven; ook de weg der ondeugd heeft dikwerf reeds in den beginne zijne moeiten en bezwaren.
Voorts valt er op den stijl nog al iets aan te merken. Onmiddellijk op de aangehaalde woorden (bl. 182) laat de Schrijver dit volgen: ‘Is deszelfs toppunt (welks toppunt? van het pad, of van de steilten en hoogten?) bereikt, te bezwarender wordt de togt, want de vooruit liggende weg is met rotsen en wouden en woestijnen als bezaaid, en deze allen moeten nog beklommen en doorgetrokken worden.’ Wanneer men den top van berg of heuvel heeft bereikt, gaat de weg weder naar beneden en wordt gewoonlijk minder bezwarend, schoon de moeiten op nieuw toenemen, als men, verder komende, telkens andere hoogten moet beklimmen. Bovendien, hoe kan een weg als bezaaid met rotsen en wouden en woestijnen voorgesteld worden? Die weg zou al zeer breed moeten zijn. Een weg loopt immers over rotsen - door wouden en woestijnen.
Dergelijke onnaauwkeurigheden komen er in het werk meer voor, ofschoon de Schrijver met dankbetuiging erkent, zich vroegere aanmerkingen van beoordeelaren ten nutte gemaakt te hebben. Verscheidene malen staat lag, in plaats van legde of leide; zoo bl. 108. een bezoek aflag. Eene grove fout is, bl. 128: Hunne (Johanna's en Adele's) vriendschap. Ook de woordvoeging komt niet altijd overeen met den aard van onze taal. Bl. 174 begint een geheel nieuwe volzin aldus: Nog dronken van vreugde wordt de reis weder aangevangen, en tuk op genot wordt dezelve voortgezet. Wie of wat is dronken en tuk op genot? De reis toch wel niet? Zoo als de woorden hier staan, zou deze het moeten zijn. Dezelfde fout is meermalen te vinden. Bl. 202: Uit éénen bloede gesproten - bindt een heilige band de (den) broeder, enz. Ouderlijke ongehoorzaamheid staat bl. 102, alwaar kinderlijke bedoeld wordt. Bl. 149. reg. 4. v.o. hij, lees zij. Bl. 224 zal des kerkbewoners zekerlijk moeten zijn des kerkerbewoners.

{==454==} {>>pagina-aanduiding<<}

Wij meenen den Schrijver nog te moeten waarschuwen tegen te menigvuldig gebruik van zekere uitdrukkingen. Wij lezen in geschriften van dezen aard niet gaarne vele Bijbelsche gezegden - zij dunken ons hier minder gepast te zijn. Op bl. 99 staat, dat de godsdienstige zijne blikken naar Golgotha wendt, waar de vrijbrief zijner zonden is opgehangen. Wat moet dit beteekenen? De uitdrukking is niet eens Bijbelsch, en zou ligt kwalijk verstaan kunnen worden. Zou de Schrijver deze leer, zoo als die daar staat, met gerustheid, op zichzelven durven toepassen?....
Wij wenschen den Schrijver lust, om zich verder te bekwamen.


Schakeringen uit het gebied der Geschiedenis en der Verdichting; benevens avonturen te land en ter zee. Uit het Hoogduitsch. Te Amsterdam, bij J.C. van Kesteren. 1832. In gr. 8vo. 366 Bl. f 3 - :

Men ontvangt hier een allerlei, waarvan één gedeelte meer, één minder, één geheel niet belangrijk is. Bijzonderheden betreffende zenobia, tamerlan, johannes caspi, Koning van Milo, frederik II, jozef II, frans drake, en Prins blücher van Wahlstadt; dit is de schakering uit het gebied der geschiedenis. Uit dat der verdichting heeft men: virginia, een Romeinsch verhaal, doch dat geheel het antieke mist, bij dergelijke stukken een eerste vereischte; en het Huwelijk, eene vertelling, die, in spijt van den titel en van de gewoonte der Schrijvers van zulke prulletjes, niet met een huwelijk, maar met moord eindigt. Volgen de avonturen te land en ter zee. Eene beschrijving van het verongelukken van een' Oostindievaarder; van het hol te Castleton (eene oude kennis); en eindelijk van een' storm op de Adriatische zee. Men ziet, de inhoud is even bont als de titel, die, zeker kunstig, maar tevens verbazend gekruld en leelijk gegraveerd ons onwillekeurig dat, zoogenoemd fraaije, gedrukte Gebed des Heeren herinnerde; maar nu heeft het boek toch ontegenzeggelijk ééne verdienste, dat de inhoud geheel aan den titel beantwoordt. Wij kunnen er overigens weinig van zeggen, dan dat het een proefje is van vertaalwoede uit het Hoogduitsch; en wanneer men nu in het Voorberigt leest, dat de Vertaler (die zich van zijne taak vrij wel gekweten heeft) niet twijfelt, of althans wenscht, dat ‘dit werk, in een tijdsgewricht, waarin ons vaderland ook met eene ongelukkige ziekte bezocht is, voor velen een aangenaam uurtje tot uitspanning of verademing zal verschaffen,’ dan is
men geneigd, om uit te roepen: daarvoor hebben wij deze Schakeringen, Gode zij dank, niet meer noodig! en: wanneer men een' hond wil slaan, kan men

{==455==} {>>pagina-aanduiding<<}
altijd een' stok - wanneer men een boek in de wereld wil sturen, altijd eene reden vinden!


Eerstelingen. Belangrijke Verhalen van C.F. en B. van der Velde. Uit het Hoogduitsch. Te Kampen, bij K. van Hulst. In gr. 8vo 327 Bl. f 3 - :

Deze bundel bevat vijf Verhalen. Het eerste derzelven: De Tartarenslag, verplaatst den lezer in die onrustige tijden, in welke Polen en Silezië nog van tijd tot tijd door de woeste en wreede horden der Tartaren overstroomd werden. De ware gebeurtenis, welke ten grondslag gelegd wordt, is de vreeselijke nederlaag der vereenigde Duitschers, Sileziërs en Polen bij de stad Leignitz en de verbranding van Breslau in het jaar 1242. De vijandelijke inval der Tartaren wordt hier toegeschreven aan de wraakzucht van een' hunner Vorsten wegens het ontvlugten van zijne gemalin, welke naderhand met hans van rothkirch, eenen Silezischen Ridder, gehuwd was. De ongelukkige vrouw, zichzelve, niet ten onregte, beschouwende als de oorzaak van de ramp van haar aangenomen vaderland, offert tot deszelfs redding haar eigen leven op. - Het tweede Verhaal: De Toovergodin hiorba, zou goed voegen in eene Moeder de Gans voor volwassene kinderen. - Asmund thyrsklingurson is een IJslandsche held, die zijn vaderland en den Deenschen Landvoogd tordenskiold door zijne dapperheid redde, bij gelegenheid van eenen vijandelijken overval van IJsland door Barbarijsche zeeroovers, en tot belooning, als eentgenoote, de schoone dina verkreeg, de nicht van den Landvoogd, en dezen als Landvoogd van IJsland opvolgde. Wij wisten niet, dat, vooral in het laatst der 17de eeuw, de Afrikaansche zeeroovers gewoon waren de Noordpool zoo digt te naderen. Wel is waar, het verhaal is een Roman; maar het onwaarschijnlijke benadeelt altijd de illusie. - In het vierde Verhaal
bemint de Freule tugendreich den stalknecht van haren, op zijnen adel trotschen, vader. Wat moet er van zulk eene liefde worden? Maar in de Romans weet men voor alles raad. Die stalbezem behoort slechts tot het costuum van een incognito, en de stalknecht axel blijkt aan het einde de Overste guldenlöwe te zijn uit een oud Zweedsch geslacht. Nu worden de gelieven, zoo als van zelf spreekt, een paar. Dit is nu alles goed en wel, indien de beminnelijke vriendinnen, voor welke de Vertaler zegt, dat deze bladen vertolkt zijn, dit verhaal lezende, maar in het oog houden, dat, met alle respect van schoone stalknechts gesproken, deze in de werkelijke wereld niet zoo gemakkelijk in Zweedsche Edellieden veranderen. - Isabella fuentes is eene schoone Gravin aan het Fransche Hof, welke somtijds zeer beminnelijk, maar eigenlijk slechts goed is, zoo lang men haar goed laat, en die, wanneer zij kwaad is, ons wat al te handig met dolk en vergif weet om te gaan.

{==456==} {>>pagina-aanduiding<<}
Bijna ware de lieve margaretha douglas het slagtoffer geworden van hare jaloerschheid. Gelukkig echter vallen er geene dooden, dan een afschuwelijke miguel, aan wien niet veel verbeurd is.
De inhoud dezer Verhalen komt met den geest en de denkwijze der tijden, in welke zij geplaatst zijn, over het geheel goed overeen. Derzelver lezing kost niet veel hoofdbreken, en kan dus, indien men niet al te veel gesteld is op eene leerzame strekking, en zich onschadelijk den tijd wil korten, nog al aangenaam onderhoud verschaffen.
Tot eene proeve geven wij de volgende IJslandsche smulpartij, over welke zich de Kamerjonker guldenring in de volgende kluchtige bewoordingen beklaagt: ‘Mijne gidsen waren reeds gelukkig in het voorgevoel van al de heerlijkheden, die hun op de bruiloft wachtten, en verhaalden mij in hunne IJslandsch-Deensche wartaal van de duizende lekkernijen, waarop wij onthaald zouden worden. Zij spraken van de heerlijke soep van Syra, van den Beina Striug, van den ingezoutenen Hafkal, van den meer dan twintig jaren ouden Surt Smoer, van den Blanda, van de heerlijke beschuit en meer andere geliefkoosde IJslandsche geregten. Dan zouden allerhande spelen, muzijk, zang en dans het feest volmaken. Om kort te gaan, als men de kerels hoorde spreken, dan zoude men meenen op den Alborak van mahomed regelregt naar zijnen Turkschen hemel te rijden. - Maar hoe was ik te moede, toen wij begonnen te eten! Het zij den hemel geklaagd, ik vond alles, wat mijne gidsen mij beloofd hadden, en dat ik van alles eten moest, daarvoor zorgde de lastige IJslandsche gastvrijheid. Nu leerde ik eerst het vreeselijke naamregister van hunne lekkernijen bij ondervinding kennen. Verzuurde hui, lang in tonnen bewaard, wordt door hen Syrasoep genaamd. Surtsmoer is zure boter, met welke zij de gedroogde visch besmeren, en die men, hoe ouder zij is, voor des te beter en te gezonder houdt; en die, welke ik kreeg, was zoo oud, dat zij een ware levensbalsem zijn moest. Beina Striug wordt gemaakt uit beenderen en graten, in zure melk tot een gelei gekookt. De Blanda is een vreeselijk mengelmoes van water, Syra, tijm en Sorbenboomen-beziën. Heldhaftig had ik het tot nu toe
uitgehouden, en van al de lekkernijen mede gegeten. Maar nu kwam de Hafkal, die het spel volmaakte. Verbeeld u den tranigen haai, bij welken het sterkste spek nog Ambrosia is, en daarbij den smaak, welken deze goede lieden in spijzen vinden, die reeds eenigzins aan bederf onderhevig zijn. Mijne dapperheid werd bij de eerste beet op de vlugt geslagen. Ik liep als een bezetene naar buiten, en kwam niet terug, vóór dat de tafel, met alles, wat haar bedekt had, verdwenen was.’
Boekbesch.	No. VII, bl. 317, reg. 21, staat inacht, lees in acht.
-	No. VIII, bl. 365, reg. 10, staat Neêlande, lees Neêrlande.
-	No. IX, bl. 396, reg. 17, staat zijner, lees zijn er.




{==457==} {>>pagina-aanduiding<<}

Boekbeschouwing.

Verhandelingen, rakende de Natuurlijke en Geopenbaarde Godsdienst, uitgegeven door Teyler's Godgeleerd Genootschap. XXXIste Deel.

(Vervolg en slot van bl. 418.)
Naar het gevoelen des Heeren gratama, was de Christenwereld in de XVIde Eeuw, aan vele oorden, rijp geworden voor eenen aangelegen stap ter geestelijkzedelijke ontwikkeling, en getuigen metderdaad het inen uitwendig bestaan zoo wel, als de leer en inrigtingen der Protestantsche Kerk, den blijkbaren invloed van gezegd beginsel. Ziet daar den ruwen omtrek van het veld, dat deze Verhandeling ter beschouwing aanbiedt, en dat den Lezer verscheidenheid van stoffe te over belooft, waarbij de ervaren Schrijver den vriend van waarheid en Godsdienst doet stilstaan en deszelfs aandacht weet te boeijen. Zoo hebben wij hem vergezeld; maar bepaaldheid van ons bestek wederhoudt ons, meer dan eenige voornamere punten op te geven, die wij in het breede uiteengezet, naar vereisch gestaafd en betoogd vonden.
Rijp was men geworden voor betere kennis en zedelijke vorming, maar, wegens duistere begrippen van onze Godsdienst, geenszins zoo verlicht, dat de mensch een verhelderd inzien ontvangen kon. Van hier, ‘dat zulke ingewikkelde leerstellingen, als de Moederkerk vasthield, zoo misvormd als zij waren, in de Protestantsche zijn overgegaan.’ In het algemeen, daarentegen, ontwikkelde zich, met de Hervorming, omtrent den Zaligmaker en zijn Rijk, wegens de Gemeente, wier Hoofd Hij is, in één woord, betrekkelijk de stichting des Heeren, of zijne Kerk, en de bronnen, waaruit zijne leer en wet te kennen zijn, een waardiger begrip en duidelijker licht. Te dezen moest het droevig verbasterd en

{==458==} {>>pagina-aanduiding<<}
wanstaltig zinnelijke plaats maken voor het geestelijke en ware. Het oppergezag des Pausen, de knevelarij der Geestelijkheid, en het Monnikenleven, verwekten openbaren aanstoot; en menigerlei gebreken in de Moederkerk werden duidelijker ingezien, naar gelange de Gemeente van de Hervormers voorlichting ontving uit de Gewijde Boeken, zoo wel door overzetting der Schrifture, als door het prediken in de landtale. Bij het openen dier echte en zuivere bron van Christelijke Godsdienstkennis, viel het troebele, vervalschte en verderfelijke der overlevering, van waar de Moederkerk grootendeels hare inzettingen en gebreken ontleend had, te sterker in het oog. Zoo daagde er met den voortgang van het Protestantismus, dat zich van de kluister der Hierarchij losrukte en allengs ontwikkelde, eene nieuwe gedaante van eerdienst en vrijere kerkordening. Onkunde, gehechtheid aan het oude, of blind vooroordeel, moest eigenaardig een' luiden kreet verheffen tegen de Hervorming; en daar het Hof van Rome onvermogend was, om het opkomend licht der waarheid te verdooven, greep het ten laatste naar zwaard en banbliksem, ja riep het blinde bijgeloof van Katholijke Natiën tot eenen gruwzamen Godsdienstkrijg op tegen verketterde Medechristenen. Onder deze en soortgelijke, ook herhaalde worstelingen, vestigde zich aan vele oorden de Protestantsche Kerk, in haar bestuur en menigerlei inrigtingen met meerder of minder verschil gewijzigd, naar gelange zich Vorsten voor hare zaak in de bres stelden, of wel de Volken zelve strijd voerden voor de vrijheid van het geweten. Aanvankelijk hadden gewis de Protestanten slechts één doel, om den Bijbel tot het rigtsnoer aan te nemen van hun godsdienstig geloof en leven. Maar, schoon allen het hoog en verbindend gezag van het geschreven Woord erkenden en het ongoddelijke der aloude Overleveringen verwierpen, bij het handhaven der vrijheid van eigen onderzoek en oordeel ontstond weldra, en
in lateren tijd, verschil van Schrift-verklaring en gevoelens, zelfs onder de meest beroemde

{==459==} {>>pagina-aanduiding<<}
vraagbaken der menigte. Dan, welk een twist er daagde onder de Hervormde Christenen, omtrent de gronden der Evangelische waarheid en hare Zedewet bleef zich slechts ééne stem verheffen. Gelijk van ouds, voerde men in de scholen, helaas! nu ook voor den volke, bitteren strijd over duistere leerbegrippen of weinig belangrijke punten. Luther en calvijn gaven inzonderheid den toon bij het tweetal meest uitgebreide en aanzienlijke Kerkgenootschappen, waarbij hunne Geloofsbelijdenissen ten grondslag gelegd zijn. Inzonderheid wegens het Avondmaal liepen die Hervormers uiteen; en bij herhaling merkt de Heer gratama in den eersten eene te sterke overhelling op naar het dwaalbegrip der Moederkerk, en prijst hij daarentegen in den anderen deszelfs verder gevorderde geestelijk-zedelijke ontwikkeling. Even min als wij den Eerw. weydman gevolgd zijn in het verslag omtrent de overige Afdeelingen der Protestantsche Kerk, kunnen wij ons te dezen inlaten met den Regtsgeleerden Schrijver, die, schoon hij veel goeds hier leverde, vooral met opzigt tot de Doopsgezinden heeft moeten onderdoen voor eenen Mededinger, bij dat Genootschap aangelegd en tot den Leeraarstand bevorderd. De socinussen beschouwt hij niet als verachters van het gezag der H. Schrift, maar van de Kerk, wier aanstootelijke gebreken zij met velen in Italië verfoeiden; en gaarne geven wij onze goedkeuring aan deze uitspraak: ‘Leerde men ook over het algemeen in de Hervormde Kerk meer het zuivere Evangelie, in plaats van door de Kerk, dat is, door den mensch, in vroeger eeuw bepaalde begrippen, dan zouden wij hedendaags niet zoo veel van zoogenaamde Naturalisten hooren.’
Voorts, om den wezenlijken en gezegenden invloed van het beginsel der Hervorming duidelijker te doen in het oog vallen, schetst gratama een dubbel tafereel. In het eerste teekent hij de zinnelijke Eer- en Offerdienst in de Roomschkatholijke Kerk, met hare Priesters van onderscheiden rang, en den voortgang der verbastering,

{==460==} {>>pagina-aanduiding<<}
waardoor het geheel harer instellingen tot ijdele pralerij en een doelloos werk ontaardde. Krachtig steekt hierbij de eenvoudigheid af der inrigtingen en zeden in de Protestantsche Kerk, vooral bij die der Hervormden. Daarentegen belooft deze een' meer duurzamen en stichtenden indruk te maken op de vergadering der geloovige en vrome Christenen; en wat dezelve verliest aan mystieke gewaarwordingen uit hetgene oog en oor gevangen neemt of verrukt, dat wordt haar vergoed door den regtstreekschen invloed op verstand en hart, en dubbel opgewogen in het doeltreffende, om, door gezang, aanbidding en prediking des Woords, God te dienen in geest en waarheid.
Bij zulk eene algemeene beschouwing bragt evenwel het voorstel mede, dat andere aangelegene, dan toch meer bijzondere punten gevoegd werden, waarin zich het beginsel der Kerkhervorming geopenbaard had. Zoo geschiedt hier melding van den ongehuwden staat der Geestelijken, de Beeldendienst en de zeven Sakramenten; allen inrigtingen, waarvan de Schrijver niet reden getuigt, dat dezelve, met den voortgang der ontwikkeling nutteloos geworden zijnde, hierom, met uitzondering alleen van Doop en Avondmaal, niet opgenomen werden in de Protestantsche Kerk. Maar, schoon beide deze plegtigheden, als geheiligde instellingen des Heeren, voor eene Onroomsche en Roomsche Christenheid belangrijk zijn en blijven moeten, hare denkwijze, vooral omtrent het geheimzinnige der laatste, van het Evangelisch doel te eenemaal vervreemd, is het hoofdpunt des geschils geworden bij de Hervorming. Te dezen is het overbekend, hoezeer het Pausdom het gedenken aan den dood des Gekruisten tot een Misoffer, en de toezegging of het uitzigt op den rijkdom van Gods genade voor boetvaardigen verzinnelijkt, misvormd, en bij het prediken van den aflaat tot een voorwerp van geldzucht en bron van zedebederf verlaagd heeft. Wij behoeven er niet bij stil te staan; hoezeer wij aan het einde der Afdeeling met genoegen dit stuk naar eisch uiteengezet,

{==461==} {>>pagina-aanduiding<<}
en de verbeteringen aangetoond vonden, waardoor de Protestantsche Leer en Kerkzeden, hier meer, daar minder, gunstig afsteken bij al het misbruik, in de duistere Middeleeuwen ingedrongen onder de Katholijken.
Maar, uitgaande van het beginsel eener geestelijk-zedelijke ontwikkeling bij de Hervorming, en tot tweemalen met lof gewagende van calvijn's waarlijk beter inzigt, dan dat van luther, omtrent het Avondmaal, zou het misschien niet te onpas geweest zijn, zoo de Heer gratama ook met een woord tot eer van den Nederlandschen Hervormer menno en deszelfs pogen gewaagd had, om beide de plegtige instellingen des Heeren van het misbruik der eeuwen te zuiveren, en op Evangelisch gezag tot haar eenvoudig en verheven doel terug te brengen. Maar dit hier in het voorbijgaan. Liever, daar ons verslag ten einde loopt, willen wij nu, tot aandrang van ons reeds aangeduide oordeel, over de betrekkelijke waarde dezer Verhandelingen nog iets te berde brengen.
Als een overzigt of wijsgeerige beschouwing van het voortgaan der Kerk in godsdienstige of geestelijk-zedelijke ontwikkeling, en haar rijpen voor eene Hervorming, verdient het stuk van gratama veel lof. En ware het erasmus, of anderen met hem, gelukt, in de XVIde Eeuw, het Pauselijk Hof, de Geestelijkheid, en wie niet al, in eene snoode Hierarchij, te bedwingen, de wereld om te zetten tot heiliging van zeden, of de Kerk in de Kerk te hervormen, wij mogten het daarvoor houden, dat zijn werk beantwoord had aan de Teyleriaansche vrage. Nu mist er iets, dat zekere duisterheid en raadselachtigheid doet overblijven in zijne omschrijving van hetgene hij goedvond beginsel te noemen, en telkens vermeent de Lezer aanwijzing te zullen vinden van de eigenlijke of meer bepaalde drijfveer der nieuwe Kerkstichting. Het wijsgeerig denkbeeld der geestelijk-zedelijke ontwikkeling is te algemeen, om voor het beginsel der Hervorming aangenomen te worden, ja het beantwoordt weinig aan hetgene men doorgaans on-
{==462==} {>>pagina-aanduiding<<}
der dit woord verstaat. Het begrip toch, dat men aan een beginsel gewoon is te hechten, brengt mede, dat men zich een bepaald denkbeeld of gevoel voorstelle, dat als de eigenlijke aanvang en grond van eene handeling moet beschouwd worden. Het beginsel der Hervorming moet derhalve ook in een bepaald grondbegrip worden aangewezen, door welks aanneming en vaststelling de geestelijk-zedelijke ontwikkeling des menschdoms is gebleken, en waarvan luther en anderen bij hunne afscheiding van de Roomschkatholijke Kerk uitgingen. Door alleen de geestelijk-zedelijke ontwikkeling des menschdoms in de Christelijke Kerk als beginsel aan te nemen, blijft men staan bij den voortgang van ons geslacht op den weg der volmaking, zonder denzelven tot het einde toe te vervolgen, waar die voortgang zich door eene bepaalde werking, zoo als de
Hervorming was, openbaarde. Gelijk er onderscheid is in de natuur tusschen ontwikkeling en ontploffing (explosie), zoo is het ook in de zedelijke wereld. De geestelijk-zedelijke ontwikkeling des menschdoms in de Kerk zou als beginsel der Hervorming mogen doorgaan, hadden, gelijk wij reeds gezegd hebben, erasmus en anderen vermogende geweest, in hunnen smaak de zaak te bevorderen. Maar eene ontploffing was er noodig, en door geestdrift moest de zedelijke wereld bewogen worden, om de Hervorming daar te stellen. En gelijk een voor de natuur weldadig onweder in de bovenlucht buiten alle menschelijke waarneming bereid wordt, broeit en ten laatste uitbarst, zoo was het in de duistere kloostercel van luther, dat de Onzienlijke eerst hemzelven, daarna de Protestantsche Christenheid hervormde door die Evangelische gronden, of dat beginsel, waardoor de geestdrift ontvlamde, en dat in de Kerk heeft doorgewerkt. De Godgeleerde, die uit den Bijbel, en de ergernissen over den aflaat bij luther en andere Protestantsche voorgangers, het door hen gepredikte leerstelsel van geloof en bekeering als het ware beginsel der Hervorming heeft voorgesteld en bepleit, heeft, naar ons inzien, beter doel ge-
{==463==} {>>pagina-aanduiding<<}
troffen, en kan alleen gezegd worden, een eigenlijk antwoord op de vraag geleverd te hebben. Ook meenen wij, dat hierdoor meerdere duidelijkheid, orde en eenheid in het opstel van den Eerw. weydman ontstaan zij, en billijken alzoo de uitspraak van het Genootschap, die aan zijne Verhandeling den voorrang en het gouden eermetaal toewees. Voor het overige zou het ons niet vreemd dunken, dat een verstandig achtgeven op de behoeften van onzen leeftijd in de belangrijke opmerkingen van den schranderen broes (in het tweede deel van zijn laatste werk) over het eigenlijke beginsel der Hervorming aanleiding gevonden had tot het uitschrijven
der prijsvraag, en het is aangenaam te zien, dat de Duitsche Leeraar met zijnen Nederlandschen Medebroeder dienaangaande volkomen overeenstemt.
III. Nog blijft er overig, met de beantwoording van het laatste gedeelte des voorstels onze Lezers, naar eisch van ons bestek, bekend te maken. Na het bewerken van het hoofdonderwerp, konde het niet wel missen, of men had zich voorts onledig te houden, met gevolgtrekkingen uit het beredeneerde af te leiden; en het is te regt onder dien titel, dat weydman de aangelegene opmerkingen, waarschuwingen en raadgevingen besluit, die hij voorts en als ten slotte mededeelt. Bij beide deze Verhandelingen hebben wij alreede zeer lang vertoefd; en, wat ons nog te zeggen overblijft, dient vooral neder te komen op eene ernstige aanbeveling aan de Protestantsche Genootschappen, Gemeenten en Leeraren, om, in het belang der Christelijke Kerk, velerlei wenken en raadgevingen, hier voorkomende, te toetsen en te behartigen.
Over de noodzakelijkheid immers van de Hervorming behoeven wij niet te spreken. Want, alvorens luther optrad, hoe velen zagen in de Katholijke Kerk zelve niet verlangend uit naar verbeteringen, die telkens uitbleven, gedwarsboomd en verijdeld werden! En wederom zijn stout bestaan, en de arbeid der Hoofden van het Protestantismus, vloeide het niet voort uit een vroom

{==464==} {>>pagina-aanduiding<<}
en godsdienstig beginsel? teekende zich daarin niet een ijver, gelijksoortig aan dien der Apostelen? en waarop anders bouwden zij, dan uitsluitend op den Bijbel?
Het is zoo, treurige verschijnselen, waartegen een erasmus huiverde, vertoonden zich aldra; andermaal bragt het vrijmoedig prediken van jezus' naam het zwaard op aarde: maar wie tusschen aanleiding en oorzaak te onderscheiden weet, zal de schuld niet in de leer, of hare verbreiding, maar elders zoeken, en blijkbaar vinden in de verkeerdheid der menschen, in bijoogmerken en zondige driften, en bovenal in den tegenstand der wereld, of het Rijk der duisternis, van waarheid en licht afkeerig. Ten laatste, na het voorbijgaan van dien korten nacht, staat het Protestantismus volheerlijk daar; en de landen, waar de bron des heils meest onbelemmerd en zuiver den volke toevloeit, hoe voordeelig onderscheiden zich deze niet, door geestontwikkeling, maatschappelijken bloei en algemeen verspreide welvaart, boven de Katholijke Staten van ons werelddeel!
Veel moeijelijker valt het zeker, den laatsten slotzin des voorstels op te lossen, en aan te raden, ‘wat de Protestantsche Kerk steeds voor oogen houden moet, om aan zichzelve gelijk en getrouw te zijn, en haren waarachtigen bloei te handhaven en te bevorderen.’ Hier komt, behalve andere meer of min belangrijke wenken, inzonderheid het hoogstaangelegen onderzoek over de Geloofsbelijdenissen ter bane; en ontmoeten wij, wegens dat reeds van overouden tijd in de Christenkerk beproefde, en bij de Hervormers (tegen dank, en schier als een noodzakelijk kwaad) op nieuw gebezigde middel, veel stof tot nadenken, en eene voorzigtigheid aangeprezen, die, onzes inziens, meer zal vereischen, dan zich van menschen laat verwachten, of duurzaam althans het misbruik zal kunnen weren. Vermetel zou het zijn, dit onderwerp door eenen pennetrek te willen beslissen; en wij gevoelden, daarover lezende, bij herhaling groot leedwezen, dat, bij het Godgeleerd Genootschap van teyler, deszelfs vóór weinige jaren verlangd onder-
{==465==} {>>pagina-aanduiding<<}
zoek, over het nuttige of nadeelige der Symbolische Boeken, geen doel getroffen heeft, waardoor het ons te dezen aan eene meer regtstreeksche voorlichting ontbreekt. Doch, over de geheele zaak met ernst nadenkende, verdiende het bij ons opmerking, dat één nogtans van de Hervormers, en wel hij, die in ons Vaderland van de Katholijke Kerk zich afzonderde, den Doop der Bejaarden heeft gehandhaafd, zich houdende alleen aan de leer der Schrift. Anders was het daarentegen, ja tot op heden, bij de grootere schare van Protestanten, en hunne wijd en zijd verspreide Kerkgenootschappen. Wat ook de Hervorming in de Kerk van Rome afkeurde, hoeveel zij verbeterde, men hield het kinderdoopen in stand, geheiligd als men dat kerkgebruik beschouwde door een grijs gezag van eeuwen en een diep geworteld godsdienstvooroordeel der
Christenvolken. Buiten den aanhang der bejaard-Doopsgezinden en Baptisten, verheft zich naauwelijks, ook in dezen lateren tijd, eene te weinig gehoorde stem, die het misbruik wraakt, en strijdig keurt met de instelling van den Doop en deszelfs bediening door de Apostelen en Apostolische Vaderen. Ook Rec. is van dat gevoelen; en bedriegt hij zich niet, dan geeft de Kinderdoop bij de Protestanten voedsel tot onderlingen naijver en voortduring der eenmaal bij hen ontrezene kerkgeschillen. Of zoude niet de behartiging der algemeene waarheid, die in christus is, daarbij lijden, dat men onmondigen opneemt en voorbeschikt voor het Augsburgsch, Geneefsch, Hernhuttersch, Engelsch, Presbyteriaansch en Schotsch, of welk ander Geloof daar meer zij, tegenover het Roomschkatholijke? Wij roeren deze snaar, omdat wij, met den Eerw. weydman de eenheid van beginsel in de Protestantsche Kerk erkennende, en voortdurende eendragt, of hare naauwere vereeniging, met allen ernst wenschende, daartoe vermeenden het wederkeeren tot den eigenlijk gezegden Christelijken Waterdoop, en den jongsten last van den verrezen Heilvorst aan zijne volgelingen, met een enkel woord te moeten aanprijzen. Want, om niet hierbij, mogelijk

{==466==} {>>pagina-aanduiding<<}
tot aanstoot van bevooroordeelden, lang te vertoeven, dit achten wij voor nadenkende Lezers genoeg te zijn, dat een hersteld verband tusschen Geloof en Doop, of die openbare hulde van het verheerlijkt Opperhoofd der Kerke, en de vereering van zijnen naam door elken leerling der Apostelen en Evangelisten, allen anderen naam van voorgangers der Gemeenten het meest verduisteren zal; ja dat er ook alzoo, te midden van verschil in gevoelens en denkwijze, een band van broederschap zou gelegd en aangeknoopt worden tusschen de menigte van leden der Protestantsche Christenkerk. Zonder van andere, hier ter plaatse min voegende, voordeelen te gewagen, eindigen wij ons verslag met het uitdrukken onzer hope, dat, vroeg of spade, de tijd, die Godsdienst en geopenbaarde waarheid staande houdt en bevestigt, het gedichtsel van menschen, betrekkelijk den Doop, zal vernietigen en doen verdwijnen.





Het achttiende Eeuwfeest van des Heilands dood, plegtig gevierd op den Goeden Vrijdag van 1833 te Zwolle. Te Zwolle, bij J. Zeehuisen, Jr. 1833. In gr. 8vo. 28 Bl. f : - 40.


Uren van Godsdienst, ter gelegenheid van de Cholera te Zwolle; met Bijvoegselen door G.H. van Senden. Te Zwolle, bij J. de Vri en M. Brinkman de Vri. 1833. In gr. 8vo. VI, 155 Bl. f 1-50.

Toen Rec. door de nieuwspapieren voor het eerst kennis kreeg van het voorstel van den Eerw. van senden, om het laatst gevierde ‘Pinkster- tot een algemeen jubelfeest van de invoering des gezegenden Christendoms in de wereld’ te verheffen, liet hij van zelf zijne gedachten daarover gaan, maar kon hij voor zich geene genoegzame redenen vinden, om daarmede in te stemmen. Reeds dadelijk trof hem de opmerking, dat elders, en vooral in Duitschland, waar men sedert eenige

{==467==} {>>pagina-aanduiding<<}
jaren nog al eene sterke zucht tot het vieren van Eeuwfeesten heeft aan den dag gelegd, en waar het eerste denkbeeld der viering van het Eeuwfeest der Kerkhervorming en der Augsburgsche Confessie is opgerezen, zich geene stemmen voor de viering van het Pinksterfeest dezes jaars in den bovengemelden zin hadden doen hooren, en hij meende dit stilzwijgen daaruit te moeten verklaren, dat men zulk eene feestviering als min gepast beschouwde. Met die beschouwing vereenigde hij zich ook volkomen. De invoering van het Christendom in de wereld scheen ook hem eene gebeurtenis te zijn, die te groot en te verheven is, dan dat zij een Eeuwfeest zou vorderen, en die nooit op ééne lijn mag worden gesteld met de Kerkhervorming, die, hoe heilrijk in aard en gevolgen, nogtans in zoo verre het werk van menschen is, dat zij door Eeuwfeesten en Gedenkpenningen zeer gepast mag herdacht worden; terwijl hij bovendien oordeelde, dat de regte viering van ieder Pinksterfeest alles omvatte, wat in zulk een Eeuwfeest ligt opgesloten. Hij schortte intusschen zijn oordeel op, tot dat hij de bovenstaande preek over het achttiende Eeuwfeest van jezus' dood zou hebben gelezen, omdat hij de gronden ter aanprijzing van het voorstel daarin nader hoopte aangewezen en aangedrongen te vinden. Rec. heeft die preek gelezen, en daarin nieuwe bewijzen van de bekwaamheid des Eerw. van senden, ook als openbaar spreker, gevonden; maar de gronden, die voor het bepaalde voorstel aangaande de boven vermelde viering van het Pinksterfeest daaruit kunnen worden ontleend, hebben hem onbevredigd gelaten. Alwat in die leerrede over het geheel eigenaardige en treffende der viering van het achttiende Eeuwfeest van 's Heilands dood gezegd wordt, schijnt hem toe, meer eene speling van het vernuft te zijn, dan op waarheid te berusten; terwijl de eigenlijke inhoud van het stuk, het wezen der zaak, met weglating van het een en ander, dat tot het
bijkomende behoort, op elken Goeden Vrijdag te pas komt.

{==468==} {>>pagina-aanduiding<<}

Als bijdrage ter aanprijzing van het bewuste voorstel schijnt ons de preek derhalve onvoldoende; als opstel hebben wij ze veelzins met genoegen gelezen. De Heer van senden toont in het eerste deel de waarheid aan, dat in het jaar 1833 het Eeuwfeest van jezus' dood gevierd wordt, en hij doet zulks eenvoudig, duidelijk en overtuigend. Het tweede deel bevat de herinneringen, tot welke dit feest eigenaardig roept, bestaande in de herinnering van jezus' dood zelven, van deszelfs verhevene strekking, en deszelfs hoogst gewigtigen invloed op de wereld. Dit gedeelte is, naar ons oordeel, wél bewerkt, vooral het eerste en tweede onderdeel. In het derde deel vinden wij de opwekkingen, welke in de viering van dat Eeuwfeest liggen opgesloten. Dezelve worden ontleend uit de bestemming van die ure, uit de stem van het voorgeslacht, en die der dankbaarheid. Dit deel heeft ons onvoldaan gelaten, en wij hebben er meer de uitspraken van gevoel en verbeelding, dan van waarheid in gevonden. Beter komt ons voor het vierde deel, dat aan de uitzigten is toegewijd, welke het gevierde Eeuwfeest opent. Dezelve worden met de navolgende woorden opgegeven: Wij zien terug, en onze vrees (voor het miskennen van jezus' dood door de nakomelingschap) wijkt reeds grootendeels - wij zien rondom ons, en wij worden kalm - wij vestigen het oog op Gods woord, en ziet, de schrikbeelden wijken, en eene blijde toekomst lacht ons aan.
De Heer van senden heeft den feesttoon, dien de gelegenheid eischte, over het algemeen vrij goed getroffen; op eenige plaatsen komen uitdrukkingen voor, die den toets van een' goeden smaak bezwaarlijk kunnen doorstaan, zoo als bl. 18, waar men leest: ‘Door de stralen van de zon der waarheid ging die bloem, in jezus' bloed geplant, meer open, en haar adem zweefde weldadig en verblijdend door de Christenheid.’ Voorts is het jammer, dat de stijl hier en daar door min juiste en vreemde woorden ontsierd wordt. Wij

{==469==} {>>pagina-aanduiding<<}
noemen alleen de duurzaamheid van jezus' leven, bl. 3, 6, 8 (juister bl. 26), leedvermaak, bl. 11 (*), jezus vermaakt aan den discipel zijne moeder, bl. 12, de knechtschap der zonde, bl. 14, eene mengeling van aandoeningen verdringt zich, bl. 19, verzameling, bl. 21, verder terug liggende oorzaken, bl. 25.
In No. 2 deelt ons van senden eenige vruchten van zijne werkzaamheid als Leeraar mede, gedurende den tijd, waarin de Cholera zijne woonplaats geteisterd heeft. Dezelve bestaan in twee Biduren (over 2 Sam. XXIV:14 en Col. IV:2a.) en één Dankuur (over Psalm CXVI:12 19), bij den aanvang, in het midden en na het eindigen der vreeselijke ziekte gehouden. Wij verheugen ons, dat zijn Eerw. tot het besluit gekomen is, om dezen zijnen arbeid door den druk gemeen te maken; zijne Gemeente zal niet alleen gaarne lezen en herlezen, wat zij met zoo veel verheffend genoegen gehoord heeft, maar ook anderen zullen er hem voor danken. Ook wij betuigen gaarne tot deze laatsten te behooren, en aarzelen niet te erkennen, dat dit bundeltje eene wezenlijke verrijking is van onze godsdienstige lektuur over de Cholera, waarvan het gebruik ook nu nog, bij het wederverschijnen van die plaag op onzen vaderlandschen bodem, zegenrijk kan werken. Inzonderheid hebben wij het eerste Biduur en het Dankuur met genoegen gelezen. De dispositie in die beide stukken is natuurlijk en geleidelijk; de uitwerking der punten is rijk aan goede denkbeelden, terwijl voorstelling en stijl met het hoog belang der zaken overeenkomen. Minder gunstig is de indruk, dien het tweede Biduur op ons gemaakt heeft. Het gebrekkige ligt, naar ons oordeel, niet zoo zeer in de dispositie, als wel in de uitwerking der punten, welke niet geeft, wat men reden heeft te verwachten; bovendien wordt de verheffing van het kinderlijk geloovige

{==470==} {>>pagina-aanduiding<<}
hart tot God, die toch alleen gebed heeten mag, met den onwillekeurigen kreet om behoud en redding, dien de hooge nood somtijds ook den ongodsdienstigen afperst, verward; terwijl eindelijk de stijl doorgaans gezwollen is.
De zeventien bijvoegselen (bl. 73-155) betreffen voornamelijk de verspreiding der Cholera in ons Vaderland, de geschiedenis der volksziekten, die van de vroegste tijden tot nu toe te Zwolle hebben geheerscht, alsmede den loop der ziekte in die stad, en de voorzorgen, door de onderscheidene Besturen in de provincie Overijssel en in derzelver hoofdstad genomen, enz. enz. Voor zoo veel wij over deze onderwerpen kunnen oordeelen, moeten wij verklaren, het aldaar behandelde met belangstelling te hebben gelezen.
Bij een van deze bijvoegselen, het vijfde, (bl. 116-119) moeten wij een weinig blijven staan; het is gerigt tegen de beoordeeling eener preek van den Leeraar over de Cholera, geplaatst in ons tijdschrift voor Dec. 1832, bl. 666-670. De Heer van senden maakt daarin geen gewag van de aanmerkingen, welke de steller van die Rec. op de genoemde preek gemeend heeft te moeten maken, en vergenoegt zich met te vermelden, dat ‘bevoegde beoordeelaars gunstig over zijn stukje hebben geoordeeld; dat het bij het publiek, dat spoedig eenen tweeden druk verlangde, met belangstelling is ontvangen, en niet zonder zegen gebleven, en dat hem geene afkeurende stemmen zijn ter ooren gekomen, met uitzondering van eene, die zich uit den boezem der Vaderlandsche Letteroefeningen heeft getracht te verheffen.’ Maar, wat is dan de eigenlijke grieve tegen die beoordeeling? zal men vragen. Deze, dat de steller daarvan, betuigende, de eigene woorden van den Heer van senden aan te halen, ‘andere daarvoor in de plaats schuift,’ en berigt, dat de Cholera in die preek gezegd wordt te zijn eene herinnering aan menschelijke broosheid, terwijl in de preek zelve staat eene herinnering aan menschelijke beperktheid! En hoe nu is het met die zware

{==471==} {>>pagina-aanduiding<<}
beschuldiging gelegen? De zaak zelve is waar, Lezer; maar de gevolgen, die van senden daaruit afleidt, zijn zeer onwaar. Zijn Eerw. aarzelt namelijk niet, deze handelwijze voor ‘echt Jezuitisch of Enclyclopaedistisch’ te verklaren, en, om zijne minkundige Lezers hieromtrent beter in te lichten, getroost hij zich de moeite, in eene vrij lange noot, de uitdrukking encyclopaedistisch op te helderen, de beteekenis van dezelve met een voorbeeld te staven, en, als ter karakterisering van den Rec., te verwijzen naar zijne Verdediging van Bijbel en Openbaring, Iste D. bl. 244, en de Aanm. 331.
Het spijt ons, dat wij den Schrijver tot dezen onbescheiden uitval aanleiding gegeven hebben; maar het spijt ons meer om hemzelven, dan om ons. Op ons moge de beschuldiging hechten van gebrek aan oplettendheid; men wordt, helaas! gedrongen, in het bedoelde bijvoegsel meer dan dit gebrek op te merken. Wij toch kunnen ons op de zuiverheid onzer bedoeling beroepen, en durven verzekeren, gelijk wij bij dezen doen, dat de ingebragte zware grieve op eene schrijf- of drukfout berust. Maar wij weten, dat Recensenten in hunne bedoelingen altoos ongelijk hebben in het oog van Auteurs, die zich verongelijkt wanen, en het zou dus ook onbillijk zijn, zoo wij van van senden wilden vergen, dat hij ons op ons woord zou gelooven. Er is echter iets, waarop wij regt meenen te hebben, bij dien Heer aan te dringen; het is dit, dat zijn Eerw. zich door de bewuste beoordeeling zelve zou hebben kunnen en moeten overtuigen, dat in die ongelukkige variante, gelijk hij de gemaakte verandering regt geestig noemt, geene boosaardige list, (immers, waar zou die schuilen?) maar eene ligt vergeeflijke schrijf- of drukfout moest gelegen zijn, daar in het slot gezegd wordt: ‘Dat God eene tot nog toe min bekende ziekte over het menschdom zou hebben doen komen met het bepaalde doel, om de hand over hand toenemende trotschheid en verheffing op eigene krachten te vernederen en te fnuiken, schijnt ons toe even onbewijsbaar te zijn, als dat God door deze plage, die

{==472==} {>>pagina-aanduiding<<}
het meest in berooide en armoedige huisgezinnen woedt, zindelijkheid en orde zou willen aanprijzen.’ Deze woorden toch hebben naauwelijks een' goeden zin, zoo men het woord broosheid behoudt; maar zij slaan volkomen op hetgeen de Heer van senden in het eerste deel van zijne preek heeft willen bewijzen, t.w. dat de Cholera, naar de bedoeling van God, eene herinnering is van menschelijke beperktheid. En hiermede achten wij ons van onzen pligt jegens het publiek gekweten te hebben; terwijl wij verschooning verzoeken, dat wij over zulk eene kleinigheid zoo breed hebben uitgeweid.
Maar nu nog een woord tot u, Eerw. Heer! Is het wél gedaan, bij een' beganen misslag het ergste te gelooven, terwijl genoegzame redenen voor eene gunstige opvatting pleiten? Is het wél gedaan, de aanmerkingen te verzwijgen, die op uwen arbeid gemaakt zijn, en die in volle kracht blijven, hetzij men ter aangehaalde plaatse broosheid of beperktheid leze, en alsdan eene luide klagt over verongelijking aan te heffen? Is het wél gedaan, in eene blijkbare misstelling een' schijnbaren grond te zoeken, om de beoordeeling, waarin dezelve voorkomt, als partijdig en vijandig, en den schrijver als een' listigen vervalscher van uwe woorden ten toon te stellen? Ge noemt onze handelwijze echt Jezuitisch of Encyclopaedistisch; maar wij durven u op uw geweten af vragen, welk eenen naam uw gedrag dan wel verdiene?.... Op grond van het boven gezegde, in weerwil van de beoordeelaars, die over uwe preek gunstig hebben geoordeeld, en die in uw oog alleen bevoegd schijnen te wezen, en in weerwil van uwe toelichtende aanmerkingen, in bovengemeld bijvoegsel vervat, herhalen wij dus hier vrijmoedig onze vroegere betuiging, t.w. dat wij die preek voor een opstel houden, dat in haast, of in eene niet zeer kalme stemming is vervaardigd; waarbij wij niet schromen de verklaring te voegen, dat dit bijvoegsel desgelijks overhaasting, maar wel inzonderheid gebrek aan kalmte doet kennen. Anderen mogen beoordeelen, of de uitheemsche spreuk: Veritas vel mendacio

{==473==} {>>pagina-aanduiding<<}
corrumpitur, vel silentio, waarmede gij uwe handhaving der waarheid op een' zegevierenden toon besluit, niet beter uwe handelwijze teekene: wij vergenoegen ons met u de algemeen bekende taal van den Apostel paulus te herinneren, in welker betrachting wij allen, helaas! zoo dikwijls te kort schieten: De Liefde gelooft alle dingen - zij hoopt alle dingen.





Handleiding voor Apothekers Leerlingen. Door B. Meylink, Phil. Nat. Doctor, enz. Apotheker en Chemist te Deventer. Te Haarlem, bij de Erven F. Bohn. 1832 In gr. 8vo. 242 Bl. f 2 - :

In een kort, zedig Voorberigt geeft de Schrijver de redenen op, welke hem tot het opstellen dezer Handleiding bewogen hebben. Aan zulk een werk is behoefte; hij zal derhalve zijn doel niet missen, en zeker met dezen zijnen arbeid nut stichten. Of er op deze Handleiding gegronde aanmerkingen te maken zijn, zal meer de tijd, dan eene vooreerst altijd nog oppervlakkige beoordeeling, moeten leeren; door het gebruik mee jonge lieden leert men eigenlijk eerst kennen, waar een of ander schuilt, hetwelk anders behoorde te zijn. De Schrijver heeft gelijk; de taak, om voor eerstbeginnenden te schrijven, is niet gemakkelijk. Ondanks dit alles vertrouwen wij, dat dit boekje den leerling in de Artsenijmengkunde niet zonder nut in handen zal kunnen gegeven worden Een verstandig en oplettend onderwijzer zal er desgelijks nut mede kunnen doen, verhelpen waar het noodig is, en langs dezen weg kan deze Handleiding nog tot meerdere volkomenheid geraken.
Het werk is in vier groote Afdeelingen, en elke dezer wederom in meerdere Hoofdstukken gesplitst. De vier hoofdafdeelingen hebben tot opschrift: Artsenijmengkunde, Plantenkunde, Natuurkunde, Scheikunde. Zij worden door eene korte Inleiding voorafgegaan.
Men zoude, wat de orde van opvolging dezer afdeelingen betreft, eenige aanmerking kunnen maken: b.v. waarom de Schrijver zijne Handleiding met de afdeeling, aan de Natuurkunde gewijd, niet opent. Men leest daar toch, bl. 162: ‘De Natuurkunde is die wetenschap, door welke wij kennis van de Natuur verkrijgen, dat is: door welke wij grondig bekend

{==474==} {>>pagina-aanduiding<<}
worden met alle de stoffelijke zelfstandigheden, ligchamen genoemd, die wij door onze zintuigen in het uitgebreide gebied der schepping kunnen waarnemen, en van de krachten, die op deze ligchamen en waardoor ook deze ligchamen onderling op elkander werken.’ Zoude dus de wetenschap, welke een overzigt van het geheel geeft, niet vooraf dienen te gaan, eer men derzelver gedeelten gaat beschrijven?
Vergeten wij echter niet, dat het eene Handleiding is voor Apothekers Leerlingen, die meestal van een grondig en hooger onderwijs verstoken blijven. Kan het onderwijs niet op den ruimen Akademischen voet geschoeid, en geregeld van het eene tot het andere overgegaan worden, terwijl men de wetenschap in haren geheelen omvang zich tracht eigen te maken, dan is het beter, eenen meer empirischen weg te volgen. Geleerden zijn er noodig; maar er is nog meer behoefte aan voor derzelver vak bruikbare menschen. Deze trachte men op de bestmogelijke wijze te vormen. Zoo meent Rec. van zekere wetenschappelijke inrigting gehoord te hebben, waar gebrek zal bestaan aan hetgeen noodig is, om de Natuur- en Scheikunde proefondervindelijk te onderwijzen. Desniettegenstaande begint men van het hooger natuurkundig onderwijs af, zonder toestel, zonder proefnemingen, met het gevolg, dat er in die inrigting, langs dezen weg, nog nooit een goede Natuurkundige of een wezenlijk bruikbare Scheikundige zoude gekweekt zijn! Rec. kan er niet genoeg over oordeelen, maar wenschte, dat dergelijke misbruiken, indien zij bestaan, niet geduld, noch jonge lieden aan dergelijke verkeerde begrippen opgeofferd wierden.
Vinde het onderhavige werk zijne aanprijzing door het nut, hetwelk er door gesticht worde: dit zal de beste belooning voor den onvermoeiden Schrijver zijn.


De Cholera verdedigd. Naar het Hoogduitsch van Dr. Mises. Te Amsterdam, bij H. Frijlink. 1833. In gr. 8vo. Praeludium IV, 106 bl. f : - 90.

De Cholera verdedigd - dit opschrift heeft de Vertaler verkozen, terwijl de titel van het oorspronkelijk in het Hoogduitsch geschrevene werkje luidt: Schützmittel für die Cholera.
De cholera verdedigd (?!) deze titel zal bij menigeen

{==475==} {>>pagina-aanduiding<<}
nieuwsgierigheid en verbazing wekken en voortbrengen. Het zal velen, dien het als aeneas ging, gelijk dit virgilius beschrijft (*), toen zij de aanwezigheid der Cholera vernamen, zonderling in de ooren klinken. Maar, gelijk men zegt, de uitersten staan het digtst bijeen. Hetgeen voor den een' een voorwerp van schrik is, wordt dikwijls voor den ander' een onderwerp van spotternij. Wanneer de een in den angst de vrees overdrijft, denkt de ander, dat daartegen geen beter middel is, dan den lachlust op te wekken. En het gelukt dikwijls eerder, de menschen door spotternij, dan door ernst en overtuiging, tot rede te brengen. Er zoude echter nog al het een en ander tegen het bezigen van zulk een middel in te brengen zijn, vooral voor de ernstigen en gemoedelijken; maar wanneer wij op het einde der Voorrede vernemen, dat deze brochure volstrekt humoristisch voor de Cholera tegen de Artsen geschreven is, dus niet voor het algemeen, zoo kan men deze bedenkingen althans ter zijde stellen. De Artsen mogen toezien! Maar, om met Sir hudibras te redeneren, die, krachtig in argumenten, kon bewijzen, dat een mensch geen paard is, en een edelman evenwel een uil kan zijn, zoo zullen de menschen toch mede hun algemeen deel kunnen nemen van hetgeen eigenlijk den Artsen in het bijzonder toegedacht is en toegerekend wordt, daar men mede zoude kunnen bewijzen, dat een Arts een mensch behoort te zijn, indien ook alle menschen geene Artsen mogen zijn. Wanneer van Artsen het denkbeeld is uitgegaan, om als 't ware in het groot de smetstoffen in de lucht weg te nemen, te verdelgen, landstreken met berookings-toestellen in het groot te omzetten en zoo alle besmetting af te weren, dan gingen zij in hunnen ijver te verre. Maar, wie bragt hen daartoe? Het geklaag, de vrees, de angst der menschen. Voor zichzelven behoefden zij niet zoo verre te gaan; want, onder de weinige voorregten, aan hun beroep
verbonden, is dit echter wel het voornaamste, dat zij doorgaande voor besmetting minder vatbaar zijn of worden. Hun dagelijksch verkeeren aan ziek- en sterfbedden doet hen gemeenzamer worden met het denkbeeld aan den dood; bij den wensch, om voor hunne betrekkingen te mogen blijven le-
{==476==} {>>pagina-aanduiding<<}
ven, vreezen zij echter het oogenblik niet, hetwelk ook hen kan afroepen; en zij blijven gerust, vertrouwende op Hem, in wiens hand hun adem is, terwijl zoo vele anderen eene laffe, kinderachtige vrees aan den dag leggen voor hetgeen eenmaal eene onherroepelijke wet voor allen is geworden. Niet een iegelijk is het echter gegeven, het juiste midden te houden van het bekende: Bemin het leven en vrees den dood niet. Zij, die het eerste overdrijven en daardoor de laatste vergrooten, maken zich, indien al niet ergerlijk, dan toch bespottelijk. De tijden, toen de Cholera aanstaande was of zich begon te vertoonen, hebben ruime stof tot bijtende satyre opgeleverd. De Artsen hebben het hunne bijgedragen, en zoo heeft het Dr. mises niet aan het noodige tot het schrijven zijner satyre kunnen ontbreken.
Ons oordeel in het algemeen over dit geschrift zullende zeggen, zoo kan men den Schrijver (wie hij eigenlijk is, is ons geheel onbekend; ook is dit het eerste zijner voortbrengsels, hetwelk onder ons oog komt) humor niet ontzeggen. De geestigheid is doorgaande wel volgehouden; zij daalt slechts zelden tot platheid, maar vervalt wel eens in het gebrek der overdrijving. Het is evenwel wat veel gevergd, de geestigheid door vierentachtig bladzijden zonder daling of rijzing vol te houden. In hoe verre hij de jean paul der Natuurfilozofie genoemd zoude kunnen worden, verdiende wel eenige meerdere omschrijving. Dat hij vele overeenkomst met wijlen den schranderen en vernuftigen Hoogleeraar vosmaer zoude hebben, kan niet anders, daar alle Humoristen naar elkander als broeders gelijken; wij zouden echter vosmaer boven Dr. mises stellen, als die geene brandnetels teelde, en vooral, hetgeen hem nog onlangs en met regt tot grooten lof is toegerekend, dat men zich niet herinnerde, dat hem ooit iets ontsnapt was, wat naar profaniteit riekte. (*) Vosmaer onthaalde op schotels gewonen kost, maar op zijne wijze met zout besprengd, dat men ze hartig vond, zonder over ziltigheid te klagen.
Het werk is in zeven Afdeelingen verdeeld. De eerste is als eene soort van Inleiding te beschouwen. De tweede houdt zich bezig met het vraagstuk, of er te veel menschen op de wereld zijn. Hier zal men op eene geestige wijze de beantwoording kunnen zoeken der bedenkingen van

{==477==} {>>pagina-aanduiding<<}
den beroemden Ridder j.r.l. de kirckhove, dit de kirckhoff, vroeger ook genaamd geweest kerckhoff. (*) Hij, de oorzaken optellende, waardoor de bevolking schijnt toe te nemen, komt tot het denkbeeld, of zij de grenzen (welke?) harer hulpmiddelen niet zoude kunnen overschrijden. Dien ten gevolge zoude men de Choleramorbus Asiatique voor den liefderijken moerasvogel van den Heer mises kunnen houden, in wiens wijsgeerige redenering men een middel tegen de overbevolking zoude kunnen vinden. De menschlievendheid der Artsen doet intusschen wél, door dergelijke wijsgeerige hersenschimmen zich niet te laten in slaap wiegen, noch van haar groot doel aftrekken, en het der Cholera, van wege de vrees voor overbevolking, gewonnen te geven. Liever schiete zij met grof geschut en de grootste harer pillen op den moerasvogel! Tot nog toe komt het ons voor, dat de grooten der aarde, door het voeren van oorlog, de overbevolking hebben getracht, tijdig of ontijdig, voor te komen. Dit tweede Hoofdstuk, of hoe men het noemen wil, bevat vele gewigtige waarheden; en het schijnt meermalen, of de Cholera meer als voertuig is gebezigd, om sommige zaken aan den man te brengen, dan wel als hoofdpersoon op te treden. Het hoofddenkbeeld in het derde deel schijnt te zijn, dat de maag van den mensch met zijne goedkeuring tot het eigenlijke moeras wordt (bl. 30), waar de vogel het liefst nestelt. Wat echter het leggen van pleisters op den mond betreft, om der Cholera het binnentrekken te beletten; van dezen, anders voorzeker heilaanbrengenden(!) maatregel verzoeken wij, ter liefde van de schoone kunne, goedgunstig
verschoond te mogen blijven. Tot zulken duren prijs willen wij ons behoud niet koopen. Laat ons toonen, geene zulke grove egoïsten te zijn! - In de vierde Afdeeling krijgen de Machines en Machineriën eene beurt, en worden de voordeelen, den handel door de Cholera aangebragt, treffelijk geschilderd. Doch onder allen, op welke de Cholera haren horen van overvloed heeft uitgegoten, behoort den Artsen, Droogisten en Apothekers de eer eener bijzondere vermelding. Met regt worden hiertoe twee Afdeelingen afgezonderd. De Geneesheeren worden eershalve op den voorgrond geplaatst, en kunnen bij het opmaken der balans voor het batig saldo voegelijk niet in den derden rang geplaatst worden. Het is te wenschen, dat, bij de herziening

{==478==} {>>pagina-aanduiding<<}
der Patentwet, dit niet onopgemerkt moge blijven; want onder eene geringe klasse gerangschikt te worden (zie de Patents-klassificatie) en toch veel te moeten betalen, strijdt tegen alle beginselen van welvoegelijkheid, welke ook bij de schatkist niet uit het oog mogen verloren worden. Welk eenen oogst ook de Cholera moge opgeleverd hebben, der Artsen koorn heeft niet welig gebloeid. Alles was te schielijk afgeloopen, om vele bezoeken te kunnen afleggen. Wat zeggen die enkelen, wien snuifdoozen, horologiën en ringen zijn te beurt gevallen! Parkementen zijn niet meer dan een keurig voedsel voor de motten. Indien de Apothekers - menschen, die verdiensten op prijs weten te stellen - den Droogisten nijdig zijn geworden (bl. 50), laten zij een voorbeeld aan de Artsen nemen, die hun en den Droogisten de verdienste niet misgund hebben. De, zoo men zegt, meer en meer toenemende tering zoude nimmer zulk een' aftrek in de gomma gebragt hebben, als de Cholera in kamillen, vlier, kruizemunt enz. Laten zij den buit in vrede deelen, en, terwijl de een zijnen Gaper met vergenoegde trekken laat opschilderen, zette de ander een' verzilverden vlierstruik of een' bundel vergulde kamilbloemen boven de deur van den winkel. Wat ons echter het meeste genoegen doet, is dit, dat den Heeren Boekhandelaren, van wege de door de Cholera zich uitgebreid hebbende Letterkunde, ook een voordeeltje is geworden. Na de Romans is, in dezen tijd, waarover zij zoo weemoedig klagen, zeker door niets beter een broodje verdiend, dan door het Cholera-geschrijf; tot op de tijdschriften heeft zij eenen weldadigen invloed uitgeoefend. - In een aanhangsel geeft de Schrijver, op den koop toe, vierenvijftig gevoelens der Geneesheeren omtrent den zetel en het wezen of de naaste
oorzaak der Cholera. Het tweede bijvoegsel bevat 51 - zegge eenenvijftig verschillende gevoelens omtrent de contagieuze, miasmatische, epidemische enz. natuur der Cholera. Deze opgaaf, met de voorgaande, beide van 1832, kan heden gerust verdubbeld worden; hebbende tot het artikel: twist over de al of niet besmettelijkheid, ons Land mede ruim bijgedragen.
En hiermede stappen wij van dit werkje af, den Schrijver verzekerende, indien ooit deze beoordeeling onder zijn oog mogt komen, dat hij evenwel van ons de verzochte mededeeling van onze gevoelens, aan welke wij echter de nieuwheid niet gaarne zouden betwist zien, niet te wachten heeft.

{==479==} {>>pagina-aanduiding<<}
Wij zullen hem hiermede niet tot het leveren van een bijvoegsel noodzaken. Het ware ook der moeite niet waardig. Uit onszelven toch zouden wij er de geheele geschiedenis (Praeludium, bl. II.) en geneeswijze der Cholera niet bijgevoegd hebben; en zonder deze, wat zoude er van menig werk over de Cholera, en ook van het onze, bij al de nieuwheid, overblijven?!





Kunst om zich tegen de werking der vlammen te beveiligen, enz. Door den Ridder Aldini. Naar het Fransch, door C. Kram, Lid der Koninklijke Akademie van beeldende Kunsten, enz. Kunstschilder, Architect en Leeraar aan de Stads-Akademie van Bouwkunde te Utrecht. Te Utrecht, bij N. van der Monde. 1833. In gr. 8vo. Met Platen. XII, 8 en 176 bl., met de Aanteekeningen. f 2-25.

Hetgeen bij elken brand het meest te wenschen is, is orde, en daardoor eene geregelde verdeeling en doelmatige aanwending der middelen tot brandblussching. Dit doel zal moeijelijk bereikt worden, zoo lang er niet in wordt voorzien, dat, van waar deze beschikking moet uitgaan, zij in handen van een aantal brave, hulpvaardige en bedaarde menschen wordt gesteld. Waar men een korps zoogenaamde vaste Pompiers heeft, is men reeds meer tot dit doel genaderd, en kunnen er maatregelen van voorzorg genomen worden, gelijk die door den Schrijver in het onderhavige boek opgegeven worden. Waar echter de stedelijke fondsen de uitgaaf voor eene welingerigte brandspuit, behoorlijke en op den duur wél voorziene en onderhoudene slangen niet gedoogen, hoe zal men daar aan het aanschaffen van zulke toestellen, die doorgaans niet goedkoop zijn, slechts kunnen denken?
Alles, wat tot de uitvinding van den Ridder aldini betrekking heeft, verdient de aandacht, behoort onderzocht, vooral niet der vergetelheid overgegeven te worden; maar voor algemeene toepassing en aanwending houden wij de opgegevene toestellen niet geschikt. Wat ons betreft, wij zouden tevens onze Pompiers vooral vlijtig in het Gymnastische oefenen: het is ongeloofelijk, wat een vlug, stout, koelbloedig en welberaden mensch, ook ongewapend, niet verrigt: hoe minder toestel, hoe minder steun op andere of anderer krachten, hoe meer zelfvertrouwen, hoe ijveriger men naar middelen tot

{==480==} {>>pagina-aanduiding<<}
behoud voor zich en anderen zoekt en die kloek aangrijpt. Dergelijke proeven, voor aanzienlijken genomen, worden ook meestal te veel opgevijzeld, en hebben veel van een spiegelgevecht, hetwelk een denkbeeld van den oorlog geeft, maar hemelsbreed verschilt, wanneer men van den grond, dien men zich uitkiest, of ondanks zichzelven, op eenen anderen verplaatst wordt, en nu moet handelen en zich redden, naar dat het gezonde verstand en oordeel dit op het oogenblik aanwijst.
Wij zeggen dit alles niet, om de vinding eenigerwijze te misprijzen, of het werk van den Heer kram iets van den lof te onthouden, dien hij zich zeer waardig heeft gemaakt. Het is slechts ter onzer verontschuldiging, dat wij in geene verdere ontleding en beoordeeling komen, achtende deze voor het algemeen en voor het bestek van dit tijdschrift min noodig. Wien het lust, make dit werk zich eigen; hij zal het niet uit de hand leggen, zonder er door geleerd te hebben. De Besturen doen vooral wél, dezen post op derzelver budget te brengen. Ontwarende, wat zij noodig zouden hebben, beginnen zij misschien met intusschen het noodzakelijkste zich aan te schaffen, en doen de eerste stappen, om ware vaders en verzorgers der belangen hunner ingezetenen te worden.
Om een juist oordeel te vellen, behooren de proeven herhaald, en naar de plaats, waar men ze bewerkstelligt, gewijzigd te worden; eerst dán kan het oordeel nut doen, en het worde geveld door deskundigen en met de zaak bekenden. Intusschen eere den Ridder aldini, dank en bemoediging om verder voort te gaan den Heere kram, waartoe een goed vertier van dit allezins belangrijk werkje bevorderlijk zij!





Geschiedenis van het Nederlandsche Zeewezen, door Mr. J.C. de Jonge, Archivarius van het Rijk. Iste Deel. Van de vroegste tijden tot den Munsterschen Vrede. In 's Gravenhage en te Amsterdam, bij de Gebr. van Cleef. 1833. In gr. 8vo. XIV en 600 bl. f 5-50.

Welken regtschapenen Nederlander, die slechts eenigzins van de geschiedenis en letterkunde zijns vaderlands werk maakt, zijn de verdiensten daaromtrent van den Archivarius de jonge niet reeds bekend? Hooge eer zal de Schrijver

{==481==} {>>pagina-aanduiding<<}
zich voorzeker met de uitgaaf van het werk verwerven, hetwelk eene aanzienlijke gaping in onze letterkunde aanvult, en van hetwelk het eerste deel voor ons ligt. Het is opgedragen aan Z.K.H. den Admiraal en Kolonel-Generaal; en het ware te wenschen, dat er aan Vorstelijke, voorname of andere, doch verdienstelijke personen, nooit werken van minder belang, dan dit, opgedragen werden: dan zou zulk eene opdragt tevens eene aanbeveling van den inhoud zijn. Dit eerste deel gaat niet verder dan tot den Munsterschen Vrede, doch is echter ten uiterste belangrijk; want wij zien er het Zeewezen geboren worden, en zich langzamerhand ontwikkelen. Hoe boeit het de aandacht van den Nederlander, onderzocht en gestaafd te zien, op welk eene wijze de vroegere onvolmaakte manier van bouw en toerusting der schepen, die der wapening en bemanning, die van krijgstucht en oorlogvoeren, van lieverlede zich verbeterden; hoe echter, reeds in vroege tijden, verordeningen voor schepen, ten oorloge bestemd, bestonden; hoe de beroering, gedurende de eerste jaren van den opstand tegen Spanje, aanleiding tot vele verwarringen gaf; hoe het beleid onzer voorvaderen de moeijelijkheden grootendeels te boven kwam, en welke heldendaden, onder welke omstandigheden, met welke en tegen welke magt, de Nederlanders op zee verrigtten! Alles wordt met naauwkeurige aanhaling der plaatsen, uit onderscheidene bronnen, bewezen; de deugdelijkheid dier bronnen zelve wordt hier en daar getoetst. Verschillende belangrijke bijlagen, waaronder staten van onze en ook der Spaansche en Duinkerksche zeemagt, worden medegedeeld. De slag bij Duins wordt door eene zeldzaam voorkomende Kaart aanschouwelijk gemaakt. Kortom, wij kunnen niet anders, dan den geleerden, onpartijdigen, onderzoeklievenden, en tot de beste bronnen, ook ambtshalve, toegang hebbenden Schrijver lust en krachten
wenschen, om zijne gelukkig begonnen taak voorspoedig voort te zetten en te voleindigen. Daar de Heer de jonge niets als bewezen stelt, dan hetgeen ons insgelijks als zoodanig toeschijnt, en hij dáár, waar geschiedkundige zekerheid ontbreekt, zich zedig van beslissing onthoudt, hebben wij geene aanmerkingen of tegenwerpingen te maken. Reikhalzend zien wij naar de volgende deelen uit, waarin de belangrijke tijdvakken van de witt, en vooral het nog teederder te behandelen onderwerp van den Engelsch-Amerikaanschen oorlog met de gevolgen van dien, voor zoo ver die tot

{==482==} {>>pagina-aanduiding<<}
ons Zeewezen en het beheer daarvan in betrekking staan, moeten voorkomen. Wie wenscht niet, door een zoo waarheidlievend en kundig man, als de Heer Archivarius de jonge, zich den weg door die doolhoven te zien aangewezen?





De invloed van Nederland op het overige Europa. In twee Voorlezingen, door N.G. van Kampen. Te Haarlem, bij de Erven F. Bohn. 1833. In gr. 8vo. VIII en 102 bl. f 1-25.

De geleerde en vaderlandlievende van kampen verdient den dank van het publiek ook nu weder, door de uitgaaf van dit stukje, hetwelk twee Verhandelingen behelst, die ter vervulling van even zoo vele leesbeurten in Felix Meritis en in het Nut van 't Algemeen gediend hebben. De eerste beschouwt den gunstigen invloed, dien Nederland in 't algemeen, in den loop zijner gansche Geschiedenis, zoo in Staatkunde als Staathuishoudkunde, op het overige Europa geoefend heeft; de tweede onderzoekt datzelfde met opzigt tot Zedelijkheid, Godsdienstigheid, Letteren, Wetenschappen en Kunsten. Belangrijke Aanteekeningen, tot staving en uitbreiding van het in de Verhandelingen gezegde, zijn achter het werkje gevoegd, en verhoogen deszelfs waarde.
Wij hebben geene aanmerkingen. Alleen verwonderde het ons, bl. 99, bij de aant. op bl. 59, reg. 8. v.o., over de uitvinding van het Teleskoop (gelijk de Heer van kampen zich uitdrukt) door zacharias jansen te Middelburg, slechts la rue's Geletterd Zeeland, bl. 299-304, te zien aangehaald; daar de zaak omtrent de uitvinding der Verrekijkers (zijnde de eigenlijk gezegde Teleskoop eene uitvinding van galileï) zoo breedvoerig en grondig is uiteengezet door de Heeren de kanter en ab utrecht dresselhuis, De Provincie Zeeland, (Middelburg, Gebr. abrahams, 1824) bl. 113, en Bijlagen achter dat werk, bl. 79 tot 98 ingesloten. Bl. 8 van het aangekondigde werkje leze men reg. 14 van boven hem zelv' in plaats van hen zelv' af te zweren. Die drukfeil maakt eenige duisterheid in den anders duidelijken zin.
Mogten deze Verhandelingen weldra in het Hoogduitsch, Fransch en Engelsch vertaald en gelezen, en daardoor de oogen der vreemde Volken meer en meer worden geopend!

{==483==} {>>pagina-aanduiding<<}

Hoe waar en krachtig is het slot der tweede Verhandeling: ‘Eenmaal zal de onzijdige Geschiedenis het al blozend verhalen en zeggen moeten: het Vaderland van de witt, de ruiter, de groot en willem III is in het regtsgeding tegen het Vaderland van van der noot, de celles en rodenbach, waartegen het zich slechts verdedigde, door den Europeschen Areopagus veroordeeld geworden!’





Gronden der Nederlandsche Woordafleidkunde, voor zoo ver dezelve eenigzins zeker is, of woordontleedkundige beschouwing van de wijze, waarop in het Hollandsch de woorden uit elkander voortspruiten, en met elkaâr vermaagschapt of verbonden zijn. Tot zelfoefening voor de Heeren Schoolonderwijzers, en voorts ten gebruike van elkeen', die zich een geleidelijk overzigt onzer woordvorming verschaffen wil. In een', zoo veel mogelijk, duidelijken en bevattelijken trant voorgedragen door Mr. B.H. Lulofs, Hoogleeraar te Groningen, enz. Te Groningen, bij J. Oomkens. 1833. In gr. 8vo. VIII en 291 bl. f 2-40.

Het doel, waarmede de Hoogleeraar lulofs dit werk uitgaf, staat op den titel vermeld. De oordeelkundige en duidelijke wijze, waarop de geachte Schrijver, zonder in zoodanige diepe navorschingen te treden, als buiten zijn bestek lagen, de voorgenomene taak heeft afgewerkt, doet het allezins aan het voorgestelde oogmerk beantwoorden. Zoo bevalt ons onder anderen de getrokkene grenslijn tusschen afgeleide en zamengestelde woorden. De Heer lulofs erkent dan-alleen zamenkoppeling, wanneer eenig woord uit twee of meer nog in gebruik zijnde woorden is zamengesteld. Alle andere woordvorming, hetzij door buigingsdeelen, hetzij door achter-, hetzij door voorvoegselen, al zijn of waren dezelve in overoude tijden afzonderlijke woorden of woordjes geweest, brengt hij tot de afleiding. Deze afbakening is zeer geschikt voor eene volkmatige woordafleidkunde, en dus beantwoordende aan het doel des Schrijvers. Eenige weinige aanmerkingen op het werk houde men ons echter ten goede. Op het voetspoor van den beroemden ten kate, verdeelt de Hoogleeraar de achtervoegsels in zachtstaartige, als 
{== afbeelding 	==} {>>afbeelding<<}
    
, in spre-
{==484==} {>>pagina-aanduiding<<}
ker; onzachtstaartige, als 
{== afbeelding 	==} {>>afbeelding<<}
    
, in leeraar, wandelaar, en volopklemstaartige, als 
{== afbeelding 	==} {>>afbeelding<<}
    
, in vriendin, gezellin. Onder die onzachtstaartigen (
{== afbeelding 	==} {>>afbeelding<<}
    
) staan ook opgenoemd achtig en haftig, schoon de Schrijver bl. 113 zelf erkent, dat

{== afbeelding 	==} {>>afbeelding<<}
    
 den klemtoon naar zich trekt, en achtig insgelijks, wanneer het met haftig eensbeteekenend is, als in 
{== afbeelding 	==} {>>afbeelding<<}
    
. Zou hij dus niet tweederlei achtig hebben moeten erkennen? 
{== afbeelding 	==} {>>afbeelding<<}
    
, onzachtstaartig, als in 
{== afbeelding 	==} {>>afbeelding<<}
    
, en 
{== afbeelding 	==} {>>afbeelding<<}
    
, volopklemstaartig, als in 
{== afbeelding 	==} {>>afbeelding<<}
    
; en zou hij dat laatste achtig met haftig niet bij de volopklemstaartigen hebben moeten brengen? - Kindsheid (bl. 121) moet kindschheid zijn: want heid staat of achter een onverbogen zelfstandig naamwoord, als in Godheid, of achter een onverbogen bijvoegelijk naamwoord, als in goedheid. Nu bestaat er een bijvoegelijk naamwoord kindsch (kindsche spelen b.v.) en daarvan komt kindschheid. Voorts staat heid ook nog wel achter een bijwoord, als in nabijheid, welk nabij, even als meer voorzetsels, dikwijls adverbialiter gebezigd wordt, b.v. hij is nabij. - Bl. 148. apin. Dit woord is niet gebruikelijk: men zegt eene sim. - Volgens bl. 216, vergeleken met 215, zou het eerste deel in oudtijds een voorzetsel zijn, even als in doorgaans; maar oud in oudtijds voor oudentijds, des ouden tijds, is
een bijvoegelijk naamwoord. - Volgens bl. 223 zou 
{== afbeelding 	==} {>>afbeelding<<}
    
, in koppelingen, het teeken des meervouds zijn; maar het is veeleer dat van den meest verouderden tweeden naamval op en, b.v. heldendicht is een dichtstuk, dat de daad of het lijden eens helds, gelijk Ulysses of Aeneas, bezingt. - Bl. 228. Hoe onderscheidt men 
{== afbeelding 	==} {>>afbeelding<<}
    
, d.i. maaltijd des avonds, en 
{== afbeelding 	==} {>>afbeelding<<}
    
, d.i. tijd des avondmaals? Het laatste zouden wij liever in de zamenstelling schrijven avondmaalstijd: dan zal ieder den klemtoon op a en op tijd plaatsen. - Bl. 268. gedachtenisleerrede. Naar ons gevoel is dit woord niet half zoo stroef, als het door lulofs verkozene 
{== afbeelding 	==} {>>afbeelding<<}
    
, waar twee klemtoonen naast elkander komen.
Deze aanmerkingen mogen bewijzen, dat Recensent dit werk, hetwelk hij ruimschoots aanbeveelt, met aandacht gelezen heeft.



{==485==} {>>pagina-aanduiding<<}

Laatste Brieven van Jacopo Ortis, door Ugo Foscolo. Uitgegeven door Lorenzo Alderani. Te Leeuwarden, bij H.C. Schetsberg. 1832. In gr. 8vo. XXIX en 370 bl. f 3-60.

Ugo foscolo was van 's vaders zijde uit een oud adellijk Venetiaansch geslacht afkomstig. Zijn vader was Proveditore of Gouverneur van het eiland Zante, en zijne moeder, eene trotsche en zeer Aristokratische Griekin, beviel van hem, in het jaar 1773, aan boord van een fregat, dat aan de republiek Venetië toebehoorde, en wel in de nabijheid van bovengenoemd eiland. Wie den levensloop des Schrijvers verder kennen wil, raadplege de Narigten, die, in plaats eener inleiding, het eigenlijke werk voorafgaan. De Schrijver bevond zich te leur gesteld in de wenschen, die liefde tot het vaderland en liefde tot eene zekere schoone hem inboezemden; hij verviel tot zwaarmoedigheid en menschenhaat, vatte vooringenomenheid met den zelfmoord op, en werd in deze stemming de Auteur van den Roman: laatste Brieven van Ortis. Die brieven behelzen in zoo verre waarheid, als zij, met verandering van namen, wezenlijk bestaan hebbende personen aanduiden, en bijna alles, wat hier gezegd wordt aan Ortis wedervaren te zijn, tot de levensgeschiedenis van ugo foscolo behoort. Zoo zijn dan ook alle denkbeelden en gevoelens die van den Schrijver, en het werk is hem geheel uit het hart gevloeid. De verwezenlijkte zelfmoord van Ortis is echter bij foscolo een niet uitgevoerd voornemen gebleven: en, gelijk hij zich te voren reeds als dichter en geleerde beroemd had gemaakt, is hij dat meer en meer blijven doen tot aan zijnen dood in Grootbrittanje, den 10 September 1827. Het is dus met hem gegaan als met göthe, die zich door het schrijven van Werther's lijden, in soortgelijke omstandigheid als die van Werther, van eigene zucht tot zelfmoord genas, doch tevens aan anderen eene
overhelling tot die misdaad onwillekeurig instortte.
De hier gegevene uitgaaf der laatste Brieven van Ortis is de echte en onverminkte. Zij is, na den dood van foscolo, bezorgd door deszelfs boezemvriend alderani. Van den inhoud van het werk zullen wij alleen zeggen, dat Ortis wordt voorgesteld, als vervolgd om staatkundige gevoe-
{==486==} {>>pagina-aanduiding<<}
lens; dat hij in kennis raakt met een meisje, hetwelk, om huiselijk belang, door haren vader verloofd was aan een' man van een koel karakter, en dien zij niet beminde; dat Ortis en die ongelukkige schoone, Therese genaamd, op elkander verlieven; dat zij echter der deugd getrouw blijven, en Ortis zich verwijdert, maar, op de tijding van Therese's huwelijk, het voornemen opvat, zich werkelijk om te brengen: eene daad, waartoe hij reeds uit te leur gestelde vaderlandsliefde bereid zou zijn geweest, indien de liefde tot Therese hem niet, tot aan den dag van haar huwelijk, aan het leven geboeid had. Na haar dan nogmaals te hebben opgezocht, en van al de zijnen en de haren, zoo veel zich de gelegenheid aanbood, een geheimzinnig afscheid te hebben genomen, vermoordt hij zich, ten einde geen misdadiger in nog grootere maat te worden.
De almogendheid der hartstogten, het onoestaanbare of ingebeelde van een' vrijen wil, de verachtelijkheid van het menschdom in 't algemeen, het onbewezene van eene Goddelijke Voorzienigheid, het onzekere van eene toekomstige vergelding, en het geoorloofde, ja in sommige omstandigheden verhevene en prijselijke van den zelfmoord (waarvoor echter foscolo zoo wel als göthe zich wachtte, zoodat zij hunne leer geenszins door daden hebben bekrachtigd) - dit alles wordt hier, in den hartstogte-lijkdweependen, geweldig in het hart grijpenden en krachtig-oorspronkelijken stijl van een dichterlijk, tot vertwijfeling vervallen genie, opzettelijk gepredikt. Het ware en valsche, het goede en verfoeijelijke, het verhevene en het ijzingwekkende zijn hier onafscheidbaar zamengesmolten. De beroemde cesarotti betuigde: ‘Ik lees den Ortis zeer afgebroken - van tijd tot tijd moet ik adem scheppen, om niet door de menigte der idéën, beelden en gevoelens verdrukt te worden, met welke hij mijn hart en mijnen geest overstelpt. Ik wil over den Ortis niet wijdloopig spreken. Slechts een paar woorden. Het is een werk, door het genie in den aanval eener heete koorts ontworpen, van eene moorddadige verhevenheid en van eene vergiftigende voortreffelijkheid. Met leedwezen zie ik, dat het een werk is, uit het hart des Schrijvers ontsproten, en dat smart mij juist het meeste; dewijl ik vrees, dat aan zijn binnenste een kankerachtig, ongeneeslijk kwaad knaagt.’
Volkomen vereenigen wij ons met dit gevoelen. Alde-
{==487==} {>>pagina-aanduiding<<}
rani zegt, om zich over de nieuwe uitgaaf te regtvaardigen: ‘Daar het nu niet meer mogelijk is, eenen zoo dikwijls herdrukten Roman te onderdrukken, welks letterkundige waarde en gebreken velen zullen willen navolgen; en daar het bovendien een van die zeldzame boeken is, in welke zich de geest van een' jeugdig' Schrijver en tevens 's menschen ziekelijk hart laat beschouwen, zoo moge men hetzelve naauwkeurig herdrukken, met vlijt de meeningen der oordeelkundigen daarover verzamelen en rangschikken, en het met een tegengift ten beste der jeugd begeleiden.’
Wij nemen eens aan, dat door dit alles de verbeterde uitgaaf van het werk en deszelfs veelal belangrijke en heilzame bijlagen, in het oorspronkelijke, gebillijkt worde; de Vertaler wordt hiermede niet verdedigd, en wij wenschten, dat hij dien, zoo niet schadelijken, ten minste gansch nutteloozen, arbeid had nagelaten. Intusschen schijnt men de mededeeling der laatste Brieven van Ortis voor het Nederlandsch publiek zoo noodig, zoo nuttig, zoo aangenaam te hebben gerekend, dat men zich bij het overbrengen blijkbaar gehaast heeft. Vandaar zoo veel onnaauwkeurigheden, b.v. bl. 82. drankzoete voor aan den drank verslaafde boeren. Bl. 112: Ik heb mij nog nooit in anderen zelf kennen geleerd, voor: Ik heb nog nooit mijzelven in anderen leeren kennen. Bl. 215: Wij zijn alle vijandig gezind tegen ons zelve, in plaats van hetgeen de zamenhang vordert: Wij zijn, elk voor zichzelven, vijandig gezind tegen alle anderen. Bl. 221: nog moetende volgen oogenblikken. Bl. 305 aan het einde moet voor Odoardo zeker gelezen worden Jacopo (Ortis.) Indien dezelfde Vertaler nog meerdere vreemde voortbrengselen bij ons wil overplanten, hopen wij, dat hij betere keus mag doen en met meerdere oplettendheid zijne taak verrigten.


Hendrik d'Effiat, Marquis van Cinq-Mars; een Tafereel van het Fransche Hof en der Fransche Zeden onder lodewijk XIII. Naar het Fransch van A. de Vigny; door de Schrijfster van de kleine Pligten. II Deelen. Nieuwe Uitgave. Te Amsterdam, bij M.H. Schonekat. 1833. In gr. 8vo. VIII, 297 en 350 bl. f 4-80.

De wijze, van welke men zich in onzen leeftijd bedient, om het lezend Publiek met den geest en de hoofdgebeurte-
{==488==} {>>pagina-aanduiding<<}
nissen van vroegere tijdvakken der Geschiedenis bekend te maken, door die met het ingekleed en opgesierd verhaal der lotgevallen van eenigen persoon van ondergeschikten rang, uit een dier tijdvakken, te verbinden, heeft hare voor- en nadeelige zijde. Zij is nuttig, wanneer de onderhoudende lezing der inkleeding de zucht tot de meer ingespannen beoefening der zuivere Geschiedenis, en de nasporing der historische waarheid, opwekt; zij wordt nadeelig, wanneer men zich met de inkleeding vergenoegt, en, bij het herdenken, de waarheid met die inkleeding verwart.
Het spreekt dus van zelf, dat die der bedoelde Tafereelen de voorkeur boven de overigen verdienen, welke het naast aan de Geschiedenis blijven, ons het best in het gekozene tijdvak verplaatsen, en met deze hoedanigheden het aandachtboeijende, levendige en leerzame van een' goeden Roman vereenigen. De zamenvoeging van dit alles is het, wat w. scott tot Meester in dit vak gemaakt heeft, en wat hem in enkelen onzer Landgenooten gelukkige navolgers schijnt te zullen geven.
Van eenen Franschen Romanschrijver zal men welligt in dit genre niet veel grondigs en goeds verwachten; en daarom eischt de billijkheid te meer, dat wij op dit werk, korteling onder den titel van cinq-mars, of eene Zamenzwering onder lodewijk XIII, in het licht verschenen, thans, bij de nieuwe uitgave, van eenen eenigzins gewijzigden en meer duidelijken titel voorzien, het Publiek opmerkzaam maken.
Het verplaatst ons in de dagen, toen de listige en heerschzuchtige arnaud duplessis, tot den rang van Hertog en Kardinaal opgeklommen, onder den naam van de richelieu, een bijna onbeperkt bewind over Frankrijk uitoefende, en den zwakken lodewijk XIII het kwade, gelijk vroeger sully 's Vorsten Vader, den welwillenden hendrik, het goede, deed ten uitvoer brengen. Door het vernederen der, vroeger zoo magtige, Parlementen; het opschorten en gevangennemen van de leden der Geregtshoven; het wegschenken der eerste ambten aan karakterlooze gelukzoekers; het vervolgen dier Rijksgrooten, welke hunne stem tegen hem durfden verheffen; het uitmergelen des volks door velerlei pachten en lasten, had hij zich vijanden onder allerlei standen verwekt, en onder deze vijanden schaarde zich lodewijk's Grootstalmeester, hendrik, Zoon van den Maarschalk d'effiat, in de Geschiedenis meer bekend onder

{==489==} {>>pagina-aanduiding<<}
den naam van cinq-mars. Deze is het, wien de bekwame Schrijver gekozen heeft, om met het ingekleed verhaal zijner lotgevallen dat der voornaamste gebeurtenissen in de laatste jaren van richelieu's bestuur te verbinden. Wij volgen hem, van dat hij, in 1639, het ouderlijk kasteel van Chaumont verlaat, om zijne krijgs- en staatkundige loopbaan in te treden, tot dat wij, ruim drie jaren later, de zamenzwering tegen den Kardinaal-Hertog zien mislukken, waarvan hij de hoofdaanlegger en een der voornaamste slagtoffers was; en zoo vindt de Schrijver gelegenheid, om ons den beuzelachtigen lodewijk XIII, die (IIde D. bl. 114) zijne gehoudene gesprekken over jagthonden en kremsvogeltjes woordelijk opschreef, en ze jaren later zijnen gunsteling, te midden van een allerbeslissendst onderhoud, voorlas; den koelbloedigen, valschen en huichelenden richelieu, die zich (ald. bl. 236) met de verraderlijke spelen van jonge katten vermaakte, terwijl hijzelf op den val zijner slagtoffers loerde; den zwakken gaston van orleans, 's Konings Broeder, die zijnen naam tot een ontwerp leende, dat hij uit angst verried; den vurigen Hertog de bouillon, den edelaardigen de thou, en verscheidene andere bekende personen uit de Geschiedenis, van meer nabij te leeren kennen. Deze karakterschilderingen zijn geestig en doorgaans waar, enkele echter wat te veel overdreven, b.v. dat van gaston, die ook hier wel bij de uitkomst toonde, de vereischte geestkracht te missen, om aan het hoofd eener onderneming te staan, die den sluwen richelieu konde doen vallen, maar zich echter vroeger reeds te vele malen (waarvan de Schrijver zwijgt) tegen diens heerschzucht verzette, om zulke bespottelijke uitersten van zwakheid in hem waarschijnlijk te kunnen doen achten, als tot welke wij hem hier, o.a. IIde D. bl. 24 en
81, zien vervallen. Wel is waar, de Geschiedenis levert meer voorbeelden op van hoogst onbeduidende menschen, wier naam aan het hoofd eener krachtige onderneming prijkte; maar indien het zich historisch laat bewijzen, dat gaston, toen de groote zamenzwering tot stand moest komen, zich haastte, om de hoepelrokken der Spaansche dames en den benijdenswaardigen pastei-dwerg des Spaanschen Konings tot onderwerp zijner gesprekken te maken, dan had het wikkelen van zulk eenen man in hunne geheimen den eedgenooten moeten doen voorzien, wat de uitkomst hunner poging zijn zoude.

{==490==} {>>pagina-aanduiding<<}

Wat den hoofdpersoon der Geschiedenis betreft, hij zal niet nalaten bij de liefhebbers en liefhebsters der Romanlectuur belangstelling te verwekken, en mag zulks, als zoodanig, doen; ofschoon hier de aanmerking van toepassing is, met welke wij onze Recensie openden, dat men te zorgen hebbe, geen Historischen Roman met de daadzaken der Geschiedenis te verwarren. Immers, men zoude zich zeer bedriegen, door den minnehandel tusschen cinq-mars en de bekende Mantuesche Hertogin maria de gonzagues, naderhand Koningin van Polen, voor historisch waar te houden; terwijl men tevens, van de andere zijde, bekennen moet, dat de Schrijver zich van deze verdichte omstandigheid uitmuntend bediend heeft, om de belangstelling in den hoofdpersoon te verhoogen, de vereenigde werking van liefde en staatzucht in eenen vurigen en moedigen jongeling, en den tweestrijd tusschen liefde en ijdelheid in het hart eener jeugdige Vorstin, te schilderen, en aan de uitkomst des verhaals eene treffende wending te geven.
De vrees voor de nadeelen eener schets der Fransche zeden, in het opgegevene tijdvak, uit de pen eens Franschen Romanschrijvers, doe niemand dit werk ter zijde leggen. Behalve dat de kiesche smaak der waardige Schrijfster van de Kleine Pligten, die zich als Vertaalster er van bekend maakt, genoegzamen waarborg tegen alle onzedelijke strekking oplevert, zoo durven wij gerust verzekeren, dat dit Tafereel geenerlei ongeregelde hartstogten opwekt; in de liefde, die het schetst, geenszins het overdrevene onopgemerkt doet blijven; edele beginselen van Godsdienst en Vriendschap - hoezeer beide naar den geest dier tijden gekleurd - aanprijst; den afkeer tegen meer dan ééne ondeugd, die het geluk der Maatschappijen en Gezinnen verstoort, in levendig geschetste tooneelen opwekt, en op vele plaatsen uitmuntende lessen van voorzigtige wijsheid, en schoone gezegden en uitspraken, bevat. Het beviel ons, onder anderen, in dit boek, dat, terwijl heerschzucht, door Priesterlist bemanteld, en alle eigenbatig misbruik van gezag, daarin naar waarde worden gebrandmerkt, tevens al het gevaarlijke en onberadene van door jeugdige eerzucht aangeblazene ondernemingen, die de algemeene rust in gevaar brengen, wordt aangetoond; en dat de Schrijver de hartelijke belangstelling in zijnen held weet gaande te houden, zonder hem tot eenen Heilig te verheffen, of zijne feilen te bemantelen.

{==491==} {>>pagina-aanduiding<<}

Er zouden, buiten de aanwijzing der reeds genoemde vrijheden tegen de historische waarheid, die echter elders weder door het beroep op weinig bekende officiéle stukken worden opgewogen, nog wel andere aanmerkingen te maken zijn; dan welk werk, vooral van dezen aard, is daaraan niet onderhevig?
De bewerking der Hollandsche vertaling viel bekwame handen te beurt. Enkele Gallicismen zijn echter der kundige Vertaalster nog ontsnapt: ‘die gestrenge houding, die gij haar kent, (que vous lui connaissez) IIde D. bl. 182, zoude in geen oorspronkelijk werk dus door haar geschreven zijn, evenmin als zij daar het tegenwoordige deelwoord zoo dikwijls, als hier voor den verledenen tijd des werkwoords, zoude gebezigd hebben. Deze kleine overijlingen zijn door een aantal geschiedkundige Ophelderingen, aan het slot des IIden Deels, en door eenige Noten, ouder aan de bladzijden, rijkelijk vergoed; en dit een en ander helpt het zijne er aan toebrengen, dat de lezing van dit boek, met meerdere ruimte dan die van vele andere voortbrengsels van vreemden bodem, in uren van verpoozing, kan aanbevolen worden.
Bij de medelijdende minachting, die jegens eenen lodewijk XIII, en de diepe verachting, welke van eenen richelieu, onder de lezing van dit boek, bij hem worden opgewekt, zal de Nederlander niet nalaten, met dankbaarheid aan God, vergelijkingen ten voordeele van onzen Vorst en die zijner eerste Staatsdienaren te maken, welke, in stede van elders het oorlogsvuur aan te blazen en hun Vaderland te helpen uitmergelen, zich aan de spitse stellen, om den vrede, met behoud van de eer des Vaderlands, te verwerven.
Onzen h. de groot, in 1641, aan de letterkundig-galante zamenkomsten by de Parijsche Hetare marion delormes te doen deelnemen, zal wel eene veel gewaagde vrijheid zijn.
Eenen wensch mogen wij, ten besluite, niet onderdrukken, dat namelijk de Vertaalster zich niet zoo geheel bezig houde met overzettingen, dat zij daardoor zou verhinderd worden, om ook in het vak van den Geschiedkundigen Roman, in hetwelk zij reeds met zoo veel verdiende toejuiching als Schrijfster werkzaam is geweest, meerdere oorspronkelijke vruchten van haren geest onzen Landgenooten aan te bieden.






{==492==} {>>pagina-aanduiding<<}

Wandelaarsoogst. Luimige Schetsen en Tafereelen, verzameld op vroeger gedane Uitstapjes en kleine Reizen door het Vaderland en elders. Door G.H. Nagel, Schrijver van Mijn Reiszak, Javaansche Schetsen en Tafereelen, enz. Te Amsterdam, bij H. Frijlink. 1832. In gr. 8vo. 243 Bl. f 2-60.

Onder eenen nieuwen titel ontvangt de lezer weder eenen bundel des op den titel aangehaalden letterarbeids. Immers, hetgeen wij thans ontvangen, kon ook wel als een tweede deel van den Reiszak zijn aangeboden. Evenwel wij hebben er vrede mede; want nu prijkt ook tegenover het titelblad het geruststellende: Dit werk is met één boekdeel compleet. Wij ontvangen hier de volgende Hoofdstukken: De ontmoeting te Senlis, of de oude Emigrant. De veldflesch van den Tamboer, of een nacht aan den boerenhaard. Vier trappen hoog, of het huwelijk door eene cypersche kat. De manteljas, of de wisselvalligheid der fortuin. Gemis en vergoeding, of het Geldersche bruiloftsfeest. Klein Turkje, of het dorp op de grenzen. De herberg buiten Harderwijk, of het werftransport. Het boogschuttersfeest te St. Nikolaas, of de twee medeminnaars. Lach en buiging, of Arnold's lotgevallen. De Societeit der Tienmannen. Geene voorrede. Menschen, die, gelijk gaarne dezen lof aan den Heer nagel geven, den slag hebben, om de hun voorkomende zaken op eene onderhoudende wijze te vertellen, zijn, wanneer zij eenmaal met goed gevolg als Schrijvers zijn opgetreden, in grooter gevaar, dan anderen, om te veel te schrijven. Wij vonden in dezen bundel veel, dat wij met genoegen lazen, veel, hetwelk getuigt voor des Schrijvers talent, en hem als verhaler bij vele lezers toejuiching zal verwerven. Maar andere gedeelten van hetzelve leverden de blijken op, dat hij, bij gebrek aan belangrijker stof, zijn talent besteedt, om iets zeer alledaags op te sieren, en daarmede het boek te vullen. Kan de Schrijver aan de verzoeking wederstand bleden, welke lof van bekenden, aanzoeken van drukkers veroorzaken; kan hij het van zich verkrijgen, om het eens vervaardigde weg te
leggen, te herzien, en eerst na dit herhaald te hebben, en na rijpe overweging, in het licht te geven, dan beschouwen wij hem, als ongemeenen aanleg hebbende, om nog vele en aangename bijdragen te leveren tot tijdkorting voor ons lezend publiek.



{==493==} {>>pagina-aanduiding<<}

Vrolijke Avonturen of kluchtige Verhalen uit de Veteranendienst van den Serjant Hans Onversaagd. Met Platen. Te Amsterdam, bij de Gebroeders van Arum. 1832. In kl. 8vo. 176 Bl. f 1-80.

De karrikatuurplaatjes, die dit werkje versieren, zijn het beste, dat wij er in gevonden hebben: want het boekje zelf, dat luimig en geestig wil zijn, is zoo laf en zouteloos, dat men er bij in slaap valt. Of wie zal ten minste niet aan 't geeuwen raken bij het volgende (bl. 9 en 10): ‘Regt zoo! regt zoo! heer Schuurzand!’ viel jufvrouw Welman in, wie zoo spoedig het verhollandschte woord serjant niet te binnen schoot. Vader Welman meesmuilde. De jonge lieden begonnen hartelijk te lagchen. De Serjant zelf lachte insgelijks om deze kluchtige woordspeling. En Teuntje, achter Jufvrouws steel staande en, even als deze, meenende, dat het lagchen om des Serjants vrolijken uitroep ontstond, lachte met het gezelschap mede. Zoo lacht hier dan al wat de Schrijver wil, behalve zijne lezers; dezen zullen er denkelijk zoo veel aardigs niet in vinden. Intusschen, waarom is dit boekje gedrukt en uitgegeven? Hiervan geeft de Heer Welman (bl 176), naar ons inzien, de beste reden op, als hij het versje aanhaalt, dat wij, zonder toepassing op de Gebroeders van arum, overschrijven:

Een boek vindt toch altijd, hoe zot het ook moog' wezen, 
Een' boekwurm, die het drukt, en zotten, die het lezen. 


Hans Onversaagd roept daarop uit: Wel gevonden, mijnheer Welman! en wel gevonden! zeggen wij hem hartelijk na. Alleenlijk, daar wij pligtshalve het boekje gelezen hebben, verzoeken wij den Schrijver en de Lezers van dit Tijdschrift, onszelven van het getal der zotten uit te zonderen, als waartoe vrijwillige lezers alleen zouden kunnen gerekend worden te behooren.


Vier dagen op reis, of de zevende October. Een luimig Verhaal. Niet vertaald. Te Amsterdam, bij H. Frijlink. 1832. In gr. 8vo. VIII en 295 bl. f 3 - :


{==494==} {>>pagina-aanduiding<<}

Dit luimig verhaal, hetwelk in vele opzigten een' gelukkigen aanleg van den Schrijver verraadt, laat zich, in ledige oogenblikken, vrij genoegelijk lezen. In zoo ver hebben wij dus vrede met het romannetje. Het hinderde ons alleen, dat de kluchtige held der geschiedenis, de Heer Hermanus Koppelstroo, uit vrijen gaat, zonder van zijne echtgenoote wettig gescheiden te zijn, of berigt van haren dood te hebben ontvangen. Dit maakt de ontknooping, door het onverhoopte wedervinden zijner huisvrouw, wel gemakkelijk, maar tevens al het voorafgaande ten hoogste onwaarschijnlijk: en schoon de Romanschrijver zijn gansche onderwerp verdichten mag, zijne vinding moet altijd van dien aard zijn, dat men zich de zaken als waarlijk gebeurd kan voorstellen. Voor dergelijke feilen wachte zich dan de ons onbekende Schrijver voortaan bovenal!





De Hollandsche Krijsgevangenen in Henegouwen, of Vaderlandsliefde en Regtschapenheid. Blijspel met zang, in één Bedrijf; door A. Ruysch. Te Middelburg, bij de Gebr. Abrahams. 1832. In 8vo. 71 Bl. f : - 80.

De Heer ruysch toont, ook weder door dit Blijspel met zang, veel aanleg te bezitten, om voor het Tooneel werkzaam te zijn. Voorzeker zal dit stukje, althans nog gedurende eenigen tijd, met bijval nu en dan worden ten tooneele gevoerd, waartoe echter de vaderlandsche, aan het Nederlandsch publiek zoo welgevallige, strekking niet weinig zal medewerken. Ook de ingevlochtene coupletten hebben ons, over het algemeen, zeer wel bevallen. Eigenlijke vis comica ontbreekt er wel hier en daar; althans niet echt comisch schijnt ons het jammerhartig radbraken van Fransche woorden door een' Waal, hetgeen in den mond van een' Vlaming of Antwerpenaar ten minste nog natuurlijk zou zijn geweest, maar bij iemand uit de Waalsche Provinciën geheel misplaatst, of, zoo men dit, wat het natuurlijke betreft, nog konde verdedigen, toch nooit regt geestig is. Hinderlijk zelfs is het opzettelijk gekozene incarnatie voor inclinatie, op bl. 17, en vrouwelijke sectie, voor sekse, op bl. 18. De Schrijver heeft te veel talent, om zich aan dergelijke aardigheden voor de galerij te vergapen. Hij bestudere vlijtig

{==495==} {>>pagina-aanduiding<<}
molière, en zeker, daar zal hij zich wél bij bevinden. Ja, schoon wij, voor ons, gansch geene vijanden zijn van een Blijspel met zang voor nastukje, hopen wij, dat de Heer ruysch zich langzamerhand op iets hoogers zal toeleggen, en eenmaal eene welgeslaagde proeve zal leveren in het eigenlijk gezegde Blijspel, dat, na langendijk, veel te weinig bij ons beoefend is geworden. Maar wij erkennen het: een goed Blijspel is een meesterstuk der kunst, en men moet vrij zeker van zijne zaak zijn, om daarmede voor den dag te komen. Mogt ook in dit opzigt onze Zangberg eenmaal door een' begaafd' Dichter worden verrijkt!


Kost voor onverlekkerde monden. Uit het Hoogduitsch van Julius Bacher. Te Amsterdam, bij J.C. van Kesteren. 1833. In kl. 8vo. VI en 88 bl. f 1-25.


Verzameling van voortbrengselen van uitheemsche Vernuften. Iste Stukje. Te Amsterdam, bij M. Westerman en Zoon. 1833. In 12mo. VI en 64 bl. f : - 30.


Eenige Opmerkingen door E.W. van Dam van Isselt, enz. Uit het Fransch vertaald door F.J. Oosthof, Landbouwer te Oostwold, in den Oldambte. Te Winschoten, bij J. Huisingh. 1833. In gr. 8vo. 20 Bl. f : - 25.


Chassé voor Vlissingen. (In Junij 1833.) Door J. van Harderwijk, Rz. Te Rotterdam, bij H.W. van Harderwijk. 1833. In gr. 8vo. 4 Bl. f : - 15.


Verwelkoming aan mijne Wapenbroeders, bij hunne heugelijke terugkomst in het Vaderland, door G.A.C.W. Marquis de Thouars, Luitenant der 10e. Afd. Inf. Te Gorinchem, bij J. Noorduyn. 1833. In gr. 8vo. 13 Bl. f : - 25.


De blijmaar voor Oud-Nederland. Lierzang, door denzelfden. Te Gorinchem, bij denzelfden. 1833. In gr. 8vo. 15 Bl. f : - 25.

Het moeten zeker wel lieden van geenen of van een' geheel bedorvenen smaak zijn, aan welke de kost voor onverlekkerde monden, door den vernuftigen bacher hun aange-
{==496==} {>>pagina-aanduiding<<}
boden, niet behagen kan. Men vindt hier verschillende gedachten, tafereelen en verzierde verhalen, die allen zich onderscheiden door luim en bevalligheid; b.v. de lotgevallen van een' hoed; die van eene schrijfpen; het boek bij inteekening; het in verschillende rubrieken verdeelde Iets over de uitspanningsplaatsen der groote steden; terwijl ook de stukjes de echtgenoote en de echtgenoot, benevens de overigen, allerlezenswaardigst zijn.
Wij hopen, dat de onderneming van westerman, om ons, in onderscheidene stukjes, eene bloemlezing van navolgingen uit de Letterkunde van andere Volken te leveren, bijval mag blijven vinden. In dit eerste stukje gaf de smaakvolle van lennep gelukkige vertalingen, in dichtmaat, uit den Schotschen Dichter burns, den poot van zijn vaderland, en uit den Engelschen Dichter t. moore, wat den eersten betreft met voorafgaande ophelderingen in proza. In de navolgingen uit denzelven hinderden ons, voor eene bloemlezing, op bl. 26, het walgelijke slobberen van het vuile water, om weder vet te worden, en het zuur herdenken, dat de Italiaansche dames schenken; op bl. 52 e onleesbare regel: Dan vlucht de gandsche hel heen, en op bl. 59 het zonderlinge de vader en de heilige. Bij de navolgingen uit moore stuitte ons, bl. 62 en 63, het liedje No. II, wegens het onzedelijke van het denkbeeld; schoon wij gaarne bekennen, dat de wijze van uitdrukking zoo kiesch mogelijk en de versificatie bevallig is.
Over de Opmerkingen (Observations) van den Heere van dam van isselt deelden wij, te gelijker tijd met de beoordeeling van La Canne magique, ons gevoelen reeds mede. Hetzelve betrof toen het oorspronkelijke werkje. Bij de aankondiging van deszelfs vertaling, door don Heer oosthof, kunnen wij verklaren, dat deze ons voorkomt getrouw en welgeslaagd te zijn. Alleen in het motto zouden wij, voor physiquement en morelement, in het Hollandsch liever lezen in natuurlijken en in zedelijken zin, of wel physiek en moreel. Ook waren daar zoo vele bastaardwoorden niet noodig. Of heeft de Heer sijtzama in het Hollandsch alzoo gesproken, dan zuivere zijn Ed. zijnen stijl!
Reeds de naam van den vaderlandlievenden en smaakvollen van harderwijk doet ons iets verwachten, dat beide deze hoedanigheden kenbaar maakt. Ook dit vers draagt zijnen stempel, en was ons daarom, te midden van zoo vele

{==497==} {>>pagina-aanduiding<<}
gedichten op den grijzen Held, die waarlijk niet onbezongen zal ten grave dalen, welkom. Eere hebbe de Dichter, die zoo belangeloos voor Vaderland en Vorst de snaren spant!
Wat de beide gedichten van den Marquis de thouars betreft; in de Bijdragen tot Boeken- en Menschenkennis zegt wel de Heer van der hoop, dat men bij de beoordeeling van vaderlandsche gelegenheidsstukjes toegeeflijk zijn moet; en gaarne stemmen wij dit toe, voor zoo ver men dat betrekkelijk maakt tot deze of gene min juist gekozene uitdrukking of tot een' enkelen te stroef of te zwak geversificeerden regel, maar niet, wanneer men het tot den ganschen aanleg en den doorgaanden stijl zou willen uitbreiden. Schoon ook wij dus al het goede, dat in die Bijdragen aan deze beide stukjes van den Heere thouars wordt toegeschreven, gaarne daarin erkennen en huldigen, en schoon wij niets op den uitmuntenden aanleg en het dichtvuur des vervaardigers afdingen, hinderen ons ook hier weder 's mans, zoo wij vreezen, reeds ingewortelde gebreken, het zwellende en bonte van zijnen stijl, het soms niet zamenhangen zijner volzinnen, en het gekunstelde en harde zijner woordkoppelingen. Zelfs in de Bredasche Courant, en wel in een der nommers voor Julij 1833, zijn daaromtrent door een' ander, met opzigt tot deze beide gedichten, gegronde aanmerkingen gemaakt. Wij bevelen den Heer thouars bij voortduring aan de leiding van zijnen vriend tollens. Hij neme diens raad ter harte!






De Vaderlandsche Kinderen, ter opwekking van echte Nederlandsche gevoelens voor Koning en Vaderland, door W.A. Baars en P. Joling, Oz. Te Sneek, bij F. Holtkamp. In kl. 8vo. 128 Bl. f 1-25.

Wanneer wij het sierlijk gewaad, waarin dit boekje gedost is, in aanmerking nemen, dan komt het ons niet geheel ongeschikt voor, om als eenen prijs aan de naarstige en leerzame jeugd te worden uitgereikt. Evenwel raden wij ouders en onderwijzers eene zekere behoedzaamheid aan, in het bezigen van dit werkje tot het genoemde oogmerk, IJverige, maar juist niet zeer vlugge leerlingen, die men door eene belooning wil aanmoedigen, zullen zich verblijden in titelplaat en vignet, en er zich zelfs niet eens aan ergeren, al is de steendruk wat grof uitgevallen. Maar eenigzins schran-
{==498==} {>>pagina-aanduiding<<}
dere kinderen, zoo zij zich het onderrigt van kundige onderwijzers hebben ten nutte gemaakt, zullen hier nog al het een en ander opmerken, hetwelk hunne goedkeuring niet kan wegdragen. Of zou het met de zedigheid, die men vooral een kind behoort in te prenten, overeenkomen, onzen met regt hooggeachten Koning, gelijk hij hier sprekende wordt ingevoerd, van zichzelven te laten zeggen:

En zou ik niet vermelden 
Mijn moed en krijgsbeleid? 


Het is op deze wijze, dat onze Koning spreken zou over den oorlog tot in 1794 tegen Frankrijk, in vereeniging onder anderen met den wakkeren Hertog van York!..... Ook vinden wij het niet zeer Christelijk van eenen huisvader, dat hij zijne kinderen sticht, door met hen gezamenlijk, met toepassing op de Belgen, een vers uit eenen vloekpsalm te zingen. De geest, die in dit werkje heerscht, heeft wel eene goede strekking; maar wij meenen echter niet te mogen nalaten, den Schrijveren te raden, in het vervolg te trachten, niet meer zulk onbekookt voedsel aan hunne jonge landgenooten aan te bieden.






Aan den geëerden Schrijver van het Naberigt in No. VI van de Vaderlandsche Letteroefeningen.

Wel Ed. Heer!
Het was mijn voornemen, niet te antwoorden op uw Naberigt. Een mijner vrienden merkte aan, dat dit zwijgen óf aan minachting óf aan verlegenheid zoude kunnen toegeschreven worden. Daar nu geen van beide gevallen hier plaats heeft, zal ik, kort en bescheiden, u trachten te bewijzen, dat mijne zaak geenszins zoo kwalijk staat, als mijn stilzwijgen u en anderen zou kunnen doen denken.
Uw betoog bevat drie stukken:
I. Het vers van ovidius: Hei mihi, si, quae sim Phyllis et unde, roges, is niet hard, omdat quae sim als een disyllabum klinkt, en Phyllis et een hoorbare dactylus is. Hard daarentegen is het vers van ovidius: Ora, ferox in se versa lacertus habet.
Antwoord: Indien quae sim als een disyllabum klinkt, kunnen de twee monosyllaba in se, en in duizend dergelijke ge-
{==499==} {>>pagina-aanduiding<<}
vallen, denzelfden klank hebben. Indien de dactylus in versa lacertus niet hoorbaar, en die regel daarom hard is, dan toon ik u weder een' overvloed van voorbeelden uit de Romeinsche Dichters, welke daar volstrekt geen hardigheid in vonden. Ik zal nu eens met tibullus beginnen: Tibull. I. 2. 64. Orabam, nec te posse carere velim. I. 8. 22. Et faceret, si non aera repulsa sonent. I. 9. 72. Devoveat pro quo remque domumque tuam. II. 3. 74. Janua, si fas est, mos precor ille redi. Ik zal er nog eenigen uit ovidius bijvoegen: I. Fast. 48. Fastus erit, per quem lege licebit agi; en zoo in dat zelfde boek: Ante quod est in me postque videtur idem. A pecoris lux est ista notata metu. Nequitia est, quae te non sinit esse senem.
II. Het gehoor moet over de welluidendheid beslissen. Ovidius, meer nog tibullus en propertius, vooral catullus, hebben soms harde pentameters gemaakt. Dit regtvaardigt eenen anderen niet. Of zoude een vers in het Nederduitsch niet hard kunnen zijn, al konde men aantoonen, dat bilderdijk nog hardere gemaakt had?
Antwoord: Wiens gehoor, het uwe, of het mijne? Maar dat verschilt hier lijnregt. Dus geen van beider gehoor, vóór wij gezien hebben, welk gehoor het echte is. Ik heb het mijne gerigt naar den toon, welken de beste Romeinsche Dichters aansloegen. Ik heb u door voorbeelden getoond, dat, hetgeen u hard toeklinkt, niet hard was in de ooren van tibullus en ovidius. Indien men in eenen Dichter een paar voorbeelden vond van zoodanige verzen, welke, naar uw gehoor, hard zijn, was het mogelijk, dat gij eenigzins gelijk kondet hebben. Maar wanneer men die voorbeelden bij alle Dichters, in groote menigte, bij honderden, aantreft, dan volgt hieruit, dat zoo iets, naar een Romeinsch gehoor, niet hard heeft kunnen zijn.
Wat de harde pentameters in ovidius, tibullus, propertius en catullus betreft, dit acht ik eene dwaling, welke gij met velen gemeen hebt. De Romeinen hebben het Grieksche pentameter van tijd tot tijd meer ingerigt naar den geest en de toenemende beschaving van hunne taal. Catullus behield nog meer van het oude, omdat hij ouder was; ook tibullus en propertius bewaarden veel van dien toon, wegens deszelfs kracht en de gelegenheid tot verschillende afwisseling. Ovidius heeft het pentameter verfijnd, en verwijfder gemaakt, als ik het zoo eens zeg-
{==500==} {>>pagina-aanduiding<<}
gen mag; hij heeft er dat mannelijke kenmerk der Romeinsche taal uitgenomen. De toon schikte zich naar de tijden, gelijk het met de Muzijk ging. Dat immer vloeijende en rollende zoude in den tijd van catullus minder bevallen hebben. Ovidius zelf gevoelde, dat die oude toon hier en daar toch beter klonk. Hetgeen ons derhalve in die pentameters somtijds hard toeschijnt, was bij de Romeinen meestal de door het gebruik gewettigde toon, dikwijls de gevoelvolle uitdrukking van het hart, welke zich ook in den klank liet hooren. Het was weelde, geen armoede. Zij hebben op hunne beurt dat vloeijende even goed als ovidius. En ge kunt mij geen pentameter van catullus, hoe hard het schijne, aanwijzen, of ik zal er u een Ovidiaansch van maken. Dan konde catullus het immers nog beter, indien hij het verkozen had.
Het voorbeeld van bilderdijk is, geloof ik. hier niet zeer gepast. Het Latijn is eene doode, het Hollandsch eene levende taal. Maar ik wil die vergelijking eens aannemen. Ik had b.v. eenen Hollandschen regel gemaakt, welke u hard voorkwam, en ik toonde u tien dergelijke voorbeelden uit bilderdijk, dan zoude ik daaruit besluiten, dat bilderdijk in zoodanigen regel niets hards gevonden had, en ik zoude u vragen, of ge meer vertrouwen steldet in uw gehoor, dan in dat van bilderdijk?
III. Het vers: Barbarico nam non est pudor ore terent, heeft voor het gehoor veel van een zuiver jambisch vers; dit schijnt boven alle bedenking.
Antwoord: Dat is ook buiten alle bedenking. En ik heb het u gezegd, en herhaal het, dat meest alle pentametri, welke ooit gedicht zijn, dien jambischen toon hebben. Er ontbreekt slechts aan het eind een jambus. B.v.

Barbarico, nam non est pudor, ore terent, boni. 


Maar volstrekt hetzelfde heeft plaats in de door u aangehaalde pentameters van ovidius:

Hei mihi, si quae sim Phyllis et unde, roges boni. 
Et mihi si non vis parcere, parce meis, boni. 
Ora ferox in se versa lacertus habet, boni. 


Met bijvoeging, weglating of omzetting van eene syllabe of voetmaat, kan men van de meeste metra volkomen andere metra maken. Dat hebben de oude Grammatici zeer wel geweten, en is door terentianus maurus, door servius en anderen dikwijls aangetoond.
Ik geloof niet, Wel Ed. Heer, dat men tegen dit alles veel zeggen kan. Beschouw dit echter niet als eene uitdaging, of als een kunstgreep van mij, om het laatste woord te hebben. Onderwijzers der oude Literatuur kunnen veelligt eenig nut uit ons geschrijf trekken. Ik ben, met alle achting,
Van huis, 6 Julij 1833.


Uw dienstv. Dienaar p. scriverius.



{==501==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor het jaar 1830. In 's Gravenhage, bij de Erve(n) J. Thierry en C. Mensing en Zoon. 1832. In gr. 8vo. 296 Bl. f 2-30.

Dit Deel der Verhandelingen van het Haagsch Genootschap bevat alleen de Prijsverhandeling van den Straatsburgschen Hoogleeraar j.g. dahler. Bij het openen van het naambiljet was het, laat zich gissen, eene aangename gewaarwording voor Heeren Beoordeelaren, het eermetaal te hebben toegewezen aan den man, die, vroeger in het Latijn, en later in het Hoogduitsch, het onderwerp der vrage, over de geloofwaardigheid en het belang van de Boeken der Chroniken voor de Bijbelsche Geschiedenis, behandeld hebbende, nu, wegens dezen hernieuwden letterarbeid tot verdediging der H. Schrift, allezins verdiende van de onzen in 's Hage bekroond te worden. Ons verslag evenwel van deze Verhandeling zal kort zijn, deels omdat wegens haren aangelegen inhoud en waarde eene gunstige en breedvoerige beoordeeling in de Godgeleerde Bijdragen gevonden wordt, deels omdat wij aan dit stuk meer bijzonder eene vereerende plaats en duurzame behartiging toewenschen van onze vaderlandsche Godgeleerden en beoefenaars der overoude Bijbelsche Geschiedenis. Een de wette, gramberg, en dergelijk schaamteloos ras van Duitsche Neologen, indien ook al onder ons deze of gene door hun geschrijf in eerbied voor het woord der waarheid aan het wankelen gebragt mogt zijn, misbruikt alsnog de Nederlandsche taal en vrije drukpers niet, om ons tot wederspraak te verpligten, of wel om den strijd der scholen geheel open te leggen voor onbevoegde regters. Genoeg, indien wij slechts zoo veel uit deze volledige Prijsverhandeling

{==502==} {>>pagina-aanduiding<<}
aanvoeren, als onze onzijdige Lezers zal doen ontwaren, hoezeer dahler de geloofwaardigheid der Chroniken gehandhaafd, en het belang dier Boeken voor de Bijbelsche Geschiedenis boven redelijken twijfel verheven heeft.
's Mans Inleiding ontvouwt de voorname punten, waarop bij het bedoeld onderzoek zal te letten zijn. Men vindt de vorderingen en het nut der Bijbelsche Oordeelkunde met een woord gedacht; maar ook het misbruik derzelve mogt niet onvermeld blijven, vermits daardoor velerlei beschuldiging tegen de Chroniken is ter bane gebragt. Na het ontvouwen, toetsen en verdedigen der gronden van derzelver geloofwaardigheid, heeft men dus de geopperde zwarigheden te ontzenuwen en uit den weg te ruimen. Veel moge het afdoen, dat deze Boeken aan den Israëlitischen Canon van ouds zijn toegevoegd; voor geletterden nogtans is dit gezag alleen niet beslissend: maar aan den anderen kant mag men aan den Schrijver dezer Oorkonden geen geloof ontzeggen, zoo men de schijnstrijdigheid tusschen zijne verhalen en de Boeken van samuel en der Koningen niet altijd en voldoende weet te verklaren of toe te lichten, na verloop van eeuwen.
Gelijk in het algemeen voor de Geschiedenis, dus moet ook hier de regel gelden, dat de Verzamelaar of Opsteller der Chroniken de waarheid heeft kunnen en willen zeggen. Weshalve dahler, na zijne Lezers alzoo tot het eigenlijk onderwerp der vrage geleid te hebben, tot dat tweeledig onderzoek toetreedt, en daarna, of ten derde, het belang van dit Bijbelboek voor hen openlegt, als in een regtmatig besluit, bij wettigen gevolge voortvloeijende uit het vroeger betoogde.
I. Aanvangende met de geloofwaardigheid van den Schrijver der Chroniken op redelijke gronden te bepleiten, valt het te bejammeren, dat er te zijnen aanzien eene zeer groote onzekerheid is, en hierdoor velerlei verschil van gevoelens onder de oordeelkundige beoefenaars des Bijbels ontstond. Zijn eigenlijke leeftijd zelfs is raadselachtig. Behalve dat hij na de Babylonische Gevangenis, omstreeks den tijd van ezra en nehemia, de

{==503==} {>>pagina-aanduiding<<}
pen voerde, laat zich wegens den Schrijver naauwelijks iets bepalen. Meest waarschijnlijk is het, dat hij, de onbekende, bij den stam van levi te huis behoorde, en geput heeft uit echte bronnen, zoo wel onder de weggevoerden naar Babel, als na den afloop dier verbanning, overgebleven. Immers de Grieksche benaming dezer gedenkstukken, als door de Alexandrijnen παραλειπόμενα betiteld, wijst almede op zulk eene herkomst. Geen wonder alzoo, dat men hier narigten aantreft, woordelijk bijkans gelijk aan het verhaalde in de oudere Boeken van samuel en der Koningen; andere wederom, die daarvan wel verschillen, maar nogtans voor geloofwaardig te houden zijn wegens het licht, dàt wij uit jeremias, of van elders, niet zelden ontleenen mogen voor derzelver waarheid. Overigens is van de bekwaamheid des Verzamelaars uit de stukken, die hij voor zich had, in zijne Chroniken zelve voldoend bewijs, evenzeer als van zijne onpartijdigheid, die nergens wraakbare vooringenomenheid voor zijnen stam verraadt, of wel den Priesterlijken stam ten koste van de waardigheid der Profeten verhoogd, en jegens dezen eenigerlei afkeer aan den dag gelegd heeft. Inzonderheid doet het oogmerk van den onbekenden Schrijver, uit den inhoud zijner Boeken op te maken, veel af te zijner regte beoordeeling. Geenszins toch had hij ten doel, eene volkomene of zamenhangende Volksgeschiedenis te schrijven: hij wilde daarentegen vooral medewerken, bij de teruggekeerden uit Babel, tot steun van den eerbied voor de Wet en der Vaderen plegtige Godsdienst. Hiertoe maakte hij zijne verzamelde gedenkstukken en verhalen dienstbaar, door zich nu eens tot uitvoeriger verslag in te laten, dan wederom te bekorten, naar gelange zijn ontwerp zulks scheen
te vereischen. Ook laat zich als een blijk van 's mans onzijdigheid opmerken, dat hij, van dezelfde daadzaak strijdige of in bijzonderheden uiteenloopende berigten aantreffende in de aloude Oorkonden, beide, naar Oostersch gebruik, in zijn geschrift opgenomen,

{==504==} {>>pagina-aanduiding<<}
en daardoor aan zijne Lezers heeft overgelaten, omtrent derzelver geloofwaardigheid voor zichzelven te oordeelen.
II. Gelijk evenwel, in het pleit voor de geloofwaardigheid eens Schrijvers, het bewijs in kracht en sterkte wint, wanneer tegenbedenkingen uit den weg geruimd of wederlegd worden, zoo was het ter volkomene beantwoording der vrage noodig, dat dahler zich met dit onderzoek onledig hield, en geene der meniglei zwarigheden en vitterijen, door schenzieke Neologen geopperd, onaangeroerd liet, maar veeleer dezelve geheel ontzenuwde. Reeds doet het veel af voor zijne zaak, dat hij aan deze zijne wederpartijen het vijandig doel kan te last leggen van hunne vooronderstelling door te drijven, dat de Boeken van mozes, zijne Wet en godsdienstige Instellingen, van lateren oorsprong, omstreeks de Babylonische Gevangenis verdicht, en door Priesterlist en gezag zouden zijn ingevoerd. Want daarom worden door die geletterde voorstanders des Ongeloofs de Boeken der Chroniken te heviger aangetast, en het gezag van derzelver getuigenis bestreden, naar gelange deze Oorkonden, de hooge oudheid van de Mozaïsche Eerdienst voldingende, gezegden waan te eenemaal en regtstreeks logenstraffen. In weerwil nogtans van dien kennelijken toeleg, waarheidsliefde en opregtheid onderstellende bij hen, die de geloofwaardigheid dezer gedenkstukken wederspreken, betwist hun dahler voet voor voet, als 't ware, den grond, waarop zij hunne meeningen bouwen, en drijft hij zegepralend hen uit iedere sterkte, waarin zij zich zouden willen nestelen. Alzoo vinden wij hier de beschuldiging tegen den Schrijver ontzenuwd van onkunde, onachtzaamheid en wonderzucht, en wordt hij met nadruk vrijgesproken van de aanklagte eener onbillijke vooringenomenheid, zoo wel tegen de Leviten, als met de uiterlijke Godsvereering, ja ook gezuiverd wegens haat tegen het Rijk
van Israël, hem aangewreven. Bij zulk eene naauwkeurige en naar eisch uitvoerige verdediging der geloofwaardigheid van den Verzamelaar der Chroniken, uit echte en tot zijnen leeftijd overgeblevene

{==505==} {>>pagina-aanduiding<<}
Oorkonden bijeengebragt, logenstraft dahler met nadruk derzelver hedendaagsche en stoute bestrijders, en overtuigt hen, nu eens van zoodanige onkunde of ligtzinnige achteloosheid, als zij den gewijden Schrijver zoeken aan te wrijven, dan wederom van opgeraapten laster en vijandige gezindheid tegen de Israëlitische Eerdienst en Wetten, die hun doen schandvlekt, zijn handhaven der waarheid daarentegen glansrijk staaft. Het is zoo, en zulks behoefde een dahler niet te ontveinzen, daar blijven, in deze Boeken der Chroniken, hier en ginds duisterheden, en laat het zijn schijnbare zwarigheden over, die of in het geheel niet, of alleen door meer of min waarschijnlijk gissen, kunnen verklaard en opgelost worden, na het verloop van eeuwen tijds; maar bij de Grieksche en Romeinsche Geschiedschrijvers vindt men ook plaatsen, die kwalijk overeen te brengen zijn met de narigten van anderen, of ook raadselachtig blijven voor den opmerkzamen lezer, dan toch geenen redelijken grond geven, om de geloofwaardigheid eener geachte pen te betwijfelen.
III. Voor de Geschiedenis derhalve, en meer bijzonder omtrent de Israëlitische Eerdienst en wettische Instellingen, gelijk dahler in het breede aangetoond heeft, behelzen de Boeken der Chroniken zeer aangelegene narigten en bijdragen; en mogen zij ook ter toelichting en verklaring van andere gewijde Schriften te regt gebezigd worden, zoo als hij zelf voorbeelden daarvan gegeven heeft. Ja, schoon die plegtige Tempeldienst van jehovah geenszins verbindend zij voor Christenen, wien beter licht en redelijker wet geschonken werd, nog mogen deze in den Canon opgenomene gedenkstukken voor de Godsvereering nuttig geschat en met stichting beoefend worden. Bij de overtuiging namelijk, dat de Godsdienst, gewijzigd naar de behoefte des tijds, altijd bevonden is, van de hoogste waarde voor den mensch, en van heilzamen invloed te zijn op de welvaart en het geluk der zamenleving, zal de vrome, schoon meer verlicht dan het oude Israël, nogtans door het lezen van deze Boeken in dit zijn gevoelen bevestigd worden, en duidelijk

{==506==} {>>pagina-aanduiding<<}
kunnen opmerken, hoezeer de Voorzienigheid de instandhouding gewild en gehandhaafd heeft van die voormalige en meer plegtige aanbidding en hulde des Onzienlijken.
Hier konden wij de pen nederleggen, het noodeloos achtende uit te weiden in den lof van dahler, die, na zijne bekrooning door het Genootschap, dien lof geenszins behoeft. Dit alleen achten wij ons verpligt te moeten zeggen. In ons kort verslag en vlugtig overzigt der Prijsverhandeling heeft het eenigen schijn, als ware de Schrijver in zijne verdediging (of Afd. II) teruggekeerd tot de eigene punten, door hem bevorens (in Afd. I) getoetst en betoogd. Zoo moge het zich voordoen in onze opgave, te oppervlakkig om het verschil der bewerking te doen uitkomen; in het stuk zelve zal niemand zich hierover beklagen. Want eerst bewandelt de Schrijver zijnen eigen' weg, die hem regtstreeks tot de waarheid brengt; daarna volgt hij, in gelijke orde van zaken, de menigerlei kronkelpaden, door andersdenkende Neologen ingeslagen, bestrijdt en wederlegt hunne drogredenen en vitterijen, met name door vergelijking, toelichting en verklaring van te onregt aangevoerde plaatsen der Schrift, ja ontwikkelt, toetst en bepleit dus, in het breede, met nieuwen en sterkeren aandrang, de reeds gelegde gronden van geloofwaardigheid der Chroniken.





Twaalftal Leerredenen, nagelaten door Johannes Mulder, Predikant te Groningen. Te Groningen en te Delft, bij R.J. Schierbeek en B. Bruins. 1832. In gr. 8vo. VIII en 278 bl. f 2-60.

Natuurlijk stellen de nageblevene betrekkingen van verdienstelijke Predikanten er prijs op, dat een gedeelte van derzelver nagelatene Leerredenen in openbaren druk wordt uitgegeven. Zoo toch bezitten zij eene blijvende herinnering aan den Afgestorvene; zoo spreekt deze ook nog na zijn verscheiden tot hen, en doen zij een welkom geschenk aan de Gemeente, die ook deze woorden

{==507==} {>>pagina-aanduiding<<}
van onderwijs en vermaning hoorde. Op zichzelf vinden wij er dus niets bijzonders in, dat de tweede Uitgever verlangde, eenige der nagelatene Leerredenen zijns, met dankbare hoogachting vereerden, Ooms te mogen uitgeven, en dat de Weduwe van wijlen den Groningschen Predikant mulder daartoe gereedelijk hare toestemming gaf. Wie zal zulk eenen bundel met een al te kritisch oog aanzien, vooral, daar de namen van 's mans Ambtgenooten, wintgens en Prof. hofstede de groot, bezorgers der uitgave, ons waarborgen, dat hier niets, dan hetgeen goed, nuttig en even lezens- als hoorenswaardig is, geleverd wordt? - Zoodanige waren de gedachten van Rec., toen hij deze nagelatene Leerredenen van eenen man, die hem alleen bij name bekend geweest was, ter beoordeeling ontving. Na dezelve echter oplettend gelezen te hebben, meent hij, geheel anders te moeten spreken, en houdt het daarvoor, dat de boven genoemde Voorredenaars veel te weinig van deze Leerredenen gezegd hebben, toen zij ‘geloofden, dat de kansel-arbeid des braven en kundigen mans zeer wel eene plaats verdiende onder de in druk verschenen Leerredenen van zoo vele andere waardige mannen bij de Protestantsche Kerkgenootschappen in ons Vaderland. Niet alleen toch was mulder een man, wiens voortreffelijk karakter bij allen, die hem kenden, en op gezond en gedijelijk voedsel voor geest en hart gezet waren, ligtelijk het gemis van schitterende predikgaven deed voorbijzien; maar ook droegen zijne leerredenen het kenmerk van dien helderdenkenden geest, die menschenkennis en die warme zucht voor menschenheil, welke hem in alle zijne werkzaamheden geleidden, en hem zoo veelzijds nuttig deden zijn.’ De steller dezer aankondiging schroomt niet, deze Preken onder het beste te tellen, dat in dit vak is uitgegeven.
Van het gewigtige en deels ook min gewone der onderwerpen moge eene korte opgave getuigen. Leerr. I handelt, naar Hand. VIII:30, 31, over den pligt, om

{==508==} {>>pagina-aanduiding<<}
dagelijks in den Bijbel te lezen, en deelt raadgevingen mede, om het op de regte wijze te doen, om het vooral zoo te doen, dat men ook verstaat, hetgeen men leest; - II. stelt, na aangetoond te hebben, wat men, Rom. VIII:15, door den geest der dienstbaarheid tot vreeze, en dien der aanneming tot kinderen te verstaan hebbe, voor, hoe krachtig het Evangelie hij deszelfs geloovige belijders den eersten tegengaat en den laatsten bevordert, en brengt onder het oog, op welk eene uitstekende wijze hierdoor der Christenen godzaligheid en gelukzaligheid beide bevorderd worden; - III. toont, naar Luk. XIII:24a, aan, dat het zalig worden niet zoo gemakkelijk is, als velen zich verbeelden, maar dat het voor niemand onmogelijk zij, ontwikkelende, waarom jezus de poort der zaligheid eng noemt, en wat het beteekene, te strijden, om door dezelve in te gaan; - IV. ontvouwt den zin en de meening van Luk. XIII:24b, en overtuigt van de waarheid dier woorden van den Heer, niet alleen met betrekking tot de toenmalige Joden, maar vooral ook met betrekking tot ons, hedendaagsche Christenen, en ontleent daaruit drangredenen tot strijden om in te gaan door de enge poort; - V. schetst, naar joh. I:51, den aard, de gronden en de waarde van nathanaël's geloof; - VI. is uitgesproken kort na het ophouden der heerschende ziekte (1826) te Groningen, en bepaalt de daardoor aangetasten bij het voorregt, dat zij gezond zijn geworden; bij hunne verpligting, om de daarvoor verschuldigde dankbaarheid aan den dag te leggen door niet meer te zondigen, en bij het gevaar van iets ergers, dat bij het voortgaan in de zonde dreigt, geleidelijk en naar den tekst joh.
V:14b. Ook de van de wreede ziekte verschoond geblevene ontvangt hier een woord van vermaning en besturing; - VII. dringt, met het voorbeeld van job (I:4, 5), aan op het geven van eene godsdienstige opvoeding aan kinderen; - VIII. is eene Biddagsrede over dan. IV:27, in welke onderzocht wordt, welke zonden ook vrij algemeen onder ons, Nederlan-
{==509==} {>>pagina-aanduiding<<}
ders, heerschen, en door welke geregtigheden wij die behooren af te breken; en aangetoond, hoeveel gegronde hoop wij dan, maar ook dán alleen, kunnen koesteren op verlenging ook van onzen vrede; - IX. beschouwt den indruk, dien het gebeurde op Golgotha op de schare maakte, gelijk lukas dien, XXIII:48, vermeldt; - X. over joh. V:35, (overal staat verheerdelijk 15) onderzoekt, welke gewigtige redenen God er voor gehad kunne hebben, om soortgelijke mannen, soms spoedig en onverwacht, door den dood van deze aarde weg te nemen, en hoe weinig reden wij dikwijls hebben, om ons over hun verlies zoo uitermate te bedroeven. Behoeven wij te zeggen, dat deze Leerrede is uitgesproken kort na het overlijden van den hoogst verdienstelijken en met zooveel regt diep betreurden t.a. clarisse?; - XI. wordt de gelijkenis, matth. XVIII:23-35, verklaard, het doel derzelve aangewezen, en de belangrijke bijzonderheden, welke jezus zijnen Leerlingen met dezelve wilde inscherpen, ontwikkeld; - XII. eindelijk, ten tekst hebbende matth. XXI:28-32, toont aan, dat geene woorden, geene beloften, geene uiterlijke vertooningen of gebaarden (gebaren) in de Godsdienst iets afdoen, maar alleen eene godvruchtige, waarheidlievende en deugdzame gezindheid van hart en dadelijke betrachting van Gods geboden.
Wij beschouwen deze Preken als een zeer nuttig boek, zoo wel voor Predikanten als voor leeken. Voor de eersten, omdat het, in algemeenen zin, modellen zijn, om eenvoudig, duidelijk, maar tevens deftig te prediken. De manier is, en hierin achten wij dezelve, als zoodanig, buitengewone verdiensten te hebben, niet boven het algemeene bereik. Trouwens, wij hielden het steeds voor gewaagd, om b.v. het verrassende van van der palm, het stoute van borger, het deftige van dermout, het eenvoudige van heringa, om geene anderen te noemen, te willen navolgen, en hebben ons tot nog toe niet kunnen vereenigen met hen, die dezer en anderer meesterstukken, om dit eigenaardige, als modellen aanprezen. Maar

{==510==} {>>pagina-aanduiding<<}
die de onderhavige Leerredenen leest, gevoelt wel het schoone en gepaste, maar gevoelt tevens, althans zoo ging het ons, dat hij, bij aanhoudende oefening, in dezen trant goed kan leeren prediken. Ook voor onze Gemeenten zelve kan en, gaat het naar onzen wensch, zal dit boek tot veelvoudigen zegen wezen. Rein en verlicht Christendom vinden zij hier eenvoudig en hartelijk voorgesteld, en op meer dan ééne plaats aanmerkingen, die men zoo dagelijks op den predikstoel niet hoort, en echter daar zeer wel mogen gehoord worden. Wij eindigen met het overnemen eener proeve uit de zevende Leerrede, op welke het laatst gezegde van toepassing is:
‘Zulke uitspanningen en vermaken, als job zijnen kinderen vergunde, behooren wij ook de onzen het meest toe te staan, en sommigen onzer eeniglijk te vergunnen, huiselijke feesten, namelijk, familiegezelschappen en uitspanningen en vermaken, waarin huns gelijken, waarin wij, hunne ouders, broeders en zusters, hunne bloedverwanten en bijzondere bekenden, met hen kunnen en mogen willen deelen.’ - ‘Die openbare en algemeene gezelschappen en zamenkomsten, waar men uitspanning en vermaak bij vreemden zoekt, en zich van zijne huisgenooten verwijdert, waar men voor zichzelven geld verteert, zonder dat echtgenooten, kinderen, en anderen onzer naaste bloedverwanten en betrekkingen, er in deelen of genot van hebben, die zijn meestal voor het huiselijke genoegen, het maatschappelijke welzijn, voor de ware godsvrucht en zedelijkheid hoogst schadelijk en verderfelijk; deze verwijderen de harten, die naauw te zamen verbonden moesten blijven, van elkander, en doen ons aan eigen vermaak het geluk en genoegen onzer echtgenooten, kinderen of nabestaanden menigmalen opofferen; maar wanneer ouders de verjaardagen hunner kinderen, kinderen die hunner ouders, broeders en zusters die van elkander, in hunne huizen onderling met vrolijkheid, en naar hunnen stand en hun vermo-
{==511==} {>>pagina-aanduiding<<}
gen ingerigte maaltijden vieren, dan worden de harten te naauwer aan elkander verbonden, dan leert men elkander te meer hoogachten en te teederder beminnen, dan bevordert men elkanders onderling geluk en genoegen; daardoor bevestigt men, en de bijzondere huiselijke, en de algemeene maatschappelijke welvaart tevens. Vaders en moeders! bezorgt uwen kinderen zulke huiselijke vermaken, zoodanige familiegezelschappen en feesten, dan zult gij uw eigen geluk en ook het hunne bevorderen, en geene ligtzinnigheid en losbandigheid, maar godsvrucht en deugd bij hen aankweeken.’


Leerrede over den te verre gaanden schroom tegen het gebruik van eenige gaven Gods; door A. van Dijk, Predikant der Hervormden te Mantgum. Te Groningen, bij J. Oomkens. 1833. In gr. 8vo. 20 Bl. f : - 30.

De Cholera heeft aanleiding gegeven tot het vervaardigen dezer Leerrede, die waarschijnlijk ten tijde van het verspreiden der ziekte in ons vaderland werd uitgesproken. Het Voorberigt is geteekend: 1 December 1832. Was er toen nog behoefte aan de uitgave? Dat de wreede kwaal zich van nieuws zou openbaren, kon zijn Eerw. toen niet vooruitzien. 
{== afbeelding 	==} {>>afbeelding<<}
    
 van dijk wenschte nuttig te zijn, ook buiten zijnen werkkring, al is het slechts voor sommigen. Kleinmoedige vrees deed in die dagen bij menigeen verregaande zwakheid van geloof blijken. Zelfs menschen, van welke men zulks niet verwacht zoude hebben, toonden kinderachtige beschroomdheid in het gebruiken of niet gebruiken van eenige spijzen. Welligt vond de Heer van dijk in zijne Gemeente ook reden, om tegen zoodanige overdrijving te waarschuwen. Wij vertrouwen, dat de Prediker naar de behoefte en vatbaarheid van zijne hoorders heeft willen spreken. Het onderwerp is echter niet

{==512==} {>>pagina-aanduiding<<}
zeer gepast voor den kansel, of had althans op eene geheel andere wijze kunnen en behooren behandeld te worden. Tot opheldering van den tekst, die immers op een' geheel anderen schroom doelt, had de Prediker toch wel iets, al was het dan ook met een kort woord, mogen zeggen. Voorts zouden wij in de Preek zelve meer gang en preektoon verlangd hebben. Tot proeve, om de zonderlingheid, alleen dit: ‘I. Er is eene betamende bezorgdheid tegen enkele gaven Gods - maar ook een schroom tegen derzelver gebruik, die ligt te verre getrokken wordt. A. Men neemt zich somtijds met reden in acht tegen deze of gene dingen, b.v.: a. Sommige menschen hebben van dezelve eenen natuurlijken afkeer. Het is geene keurigheid of kinderlijke eigenzinnigheid, neen! zij hebben het dikwerf beproefd, om dien afkeer te overwinnen, maar dat heeft telkens slechte gevolgen gehad. Zulken is het aan te raden, dat zij zichzelven geen geweld aandoen, en voor anderen overlaten, wat strijdig schijnt met hunne natuur. b. Er zijn spijzen, die anderen met smaak en graagte gebruiken, maar eenigen kunnen dezelve niet verdragen, al is de trek anders groot. Hoe gunstig de werking daarvan bij velen ook is, zij blijft voor hen eer schadelijk, dan voordeelig. Zij zorgen dus voor hunne gezondheid en hun leven, wanneer zij zichzelven weten te verloochenen. c. De beste gaven, die voor de gezonden dienstig zijn, moeten veelmalen aan kranken worden onthouden. Zware kost, die den arbeidsman moet sterken, is voor de zwakken niet te verduwen. Het nuttig brood kan den herstellenden doen instorten en sterven - en de wijn, die anders het hart verheugt, de hitte der koorts en het geweld der ziekte voeden.’
Wij zouden het vario modo bene fit niet op deze Preek durven toepassen. De Eerw. van dijk had dezelve althans niet moeten laten drukken.


Handboek der bijzondere Pathologie en Therapie van Dr. J.W.H. Conradi, Hoogleeraar te Göttingen, enz.

{==513==} {>>pagina-aanduiding<<}
Naar de 4de Hoogd. uitgave vertaald door J.B. Stokvis, jr. M.D. Isten Deels 1ste Stuk. Bevattende de Inleiding en het Leerstuk der Koortsen. Te Amsterdam, bij S. de Grebber. 1832. In gr. 8vo. XII en 144 bl. f 1-50.

De reden, waarom de Hoogleeraar conradi dit werk opstelde, was, dat onder de reeds voorhanden of tot dusverre in het licht verschenen werken geen gevonden werd, hetwelk aan zijn oogmerk beantwoordde. Dat dit Compendium nu anderen geheel bevredigen zal, is niet waarschijnlijk; het zal hun gaan met den arbeid van conradi, als hem met dien van anderen. Het is ook niet gemakkelijk, zulk een Compendium te schrijven, en onmogelijk, een op te stellen, hetwelk aan aller behoefte zoude kunnen voldoen. Men mag en moet zich tevreden houden, wanneer over het algemeen zulk eene zamenstelling bruikbaar wordt geoordeeld. Dit nu kan met regt van dit werk gezegd worden, en de vertaling voorziet in eene behoefte, welke wezenlijk bestaat, althans voor die jongelieden, welke van het hooger onderwijs verstoken zijn of moeten blijven. Het kan wie zich tot Heelkundigen te platten lande willen vormen aanbevolen worden. Ook de kweekelingen bij de militaire geneeskundige dienst kunnen het vooreerst met vrucht gebruiken, al diende het ook nergens anders toe, dan om hen voor eene, in hunne toekomstige betrekking, hoogst schadelijke eenzijdigheid te bewaren. Men helt daar nog altijd te zeer over naar hetgeen uit Frankrijk afkomstig is, en tast bij voorkeur naar die werken, welke geheel onder den invloed der door de meesten kwalijk begrepene leer van broussais in het licht verschijnen, welke dan nog verkeerder worden toegepast en zonder onderscheiding in praktijk gebragt. Mogt het gelukken, ook daar nog eens den invloed dier Geneeskunde te doen gelden, waardoor de Hoogescholen van Nederland steeds zoo voordeelig zich onderscheiden hebben en nog blijven onderscheiden! Daartoe werke het gebruiken van dit boek,

{==514==} {>>pagina-aanduiding<<}
zoo lang een oorspronkelijk werk van dien aard, van eenen doelmatigen omvang, ontbreken zal!
De Schrijver dezer bijzondere Pathologie en Therapie is bekend met de voortbrengsels van den nieuweren tijd. Hij is in den geest dier werken doorgedrongen, getuige zijne beoordeelingen en gedeeltelijk wederlegging van sommige overdrevene Theoriën. (Voorr. bl. XI en bl. 27*.) Terwijl hij de ziekten praktisch behandelt, verzuimt hij niet, met het letterkundige, daartoe betrekking hebbende, den Lezer bekend te maken. Zijne schrijfwijze is bevattelijk; zijne voorschriften zijn doorgaans eenvoudig en doelmatig.
Wanneer het werk geheel in het licht zal verschenen zijn, waartoe Vertaler en Uitgever aanmoediging mogen vinden, zullen wij op het geheel, zoo wij in het leven gespaard worden, terugkomen, en dan omtrent een en ander eene aanmerking mededeelen. - In dit eerste stuk worden, behalve de Inleiding, de Koortsen, in acht Hoofdstukken, in 138 §§ afgehandeld; een aanhangsel van XXIX voorschriften is er bijgevoegd.





Mededeelingen omtrent de besmettelijkheid van den kwaden Droes voor den Mensch, door Waarnemingen nader bevestigd; door Dr. F.S. Alexander. Te Utrecht, bij van Paddenburg en Comp. 1833. In gr. 8vo. XI en 56 bl. f : - 60.

Dit werkje is opgedragen aan het Utrechtsch Genootschap van Kunsten en Wetenschappen, hetwelk in deszelfs programma van 1832 over de besmetting van den kwaden droes bij den mensch eene prijsvraag heeft uitgeschreven. Wij oordeelen deszelfs meer algemeene bekendwording belangrijk, zoo wel voor hen, die met paarden moeten omgaan en daarbij niet behoedzaam genoeg wezen kunnen, als voor Geneeskundigen, bijzonder militaire Artsen, wien dergelijke gevallen mede kunnen voorkomen, en die omtrent den waren aard dezer

{==515==} {>>pagina-aanduiding<<}
ziekte waarschijnlijk dikwerf zouden mistasten. Dat toch deze besmetting, hoewel zeldzaam, wel eens zal hebben plaats gehad, zonder dat men er behoorlijk op gelet heeft, kan naauwelijks betwijfeld worden. Deze ziekte openbaart zich in den beginne met pijn in de ledematen, die gewoonlijk voor rheumatisch gehouden wordt, lusteloosheid, hoofdpijn; er vertoonen zich puisten in het aangezigt, zwellingen aan de ledematen; er ontstaan verzweringen; de krachten zinken weg, en de zieke sterft somtijds na weinige dagen, in andere gevallen na langdurig lijden. De lijkopeningen vertoonen ophoopingen van etter in het celwijs weefsel, een ziekelijk aangedaan watervatenstelsel, het slijmvlies van den neus met zweren bezet, ontsteking in de luchtpijp, en bijzonder verzwering in de larynx. De kundige Schrijver beschrijft vooreerst twee gevallen, door hemzelven in 1829 en 1831 waargenomen, en welke beide met den dood eindigden. Eene naauwkeurige opgaaf van hetgeen de lijkbeschouwing leerde, is hier bijgevoegd. Na vervolgens nog twee gevallen medegedeeld te hebben, die na langdurige behandeling in herstelling overgingen, voegt de Schrijver hierbij eene vertaling van ziektegevallen, die door Engelsche waarnemers, elliotson en youatt, zijn geboekt, en eene korte opgave van andere dergelijke waarnemingen in verschillende Duitsche Journalen.
De behandeling dezer verschrikkelijke ziekte was symptomatisch en palliatief; de lijders werden meerendeels met demulcentia behandeld.
Het is uit deze waarnemingen blijkbaar, dat de kwade droes voor den mensch ongetwijfeld besmettelijk wezen kan. Welke voorzorgen kunnen worden aangewend, opdat zij, die kwaaddroezige paarden behandelen moeten, van de besmetting bevrijd blijven, hopen wij, dat de beantwoording der gemelde prijsvraag ons in 't vervolg bepaaldelijk leeren zal. Intusschen, daar er, volgens den Heer youatt en andere Veeärtsenijkundigen, negenenveertig van de vijftig door den kwaden droes aangetaste paarden bezwijken, zouden wij den

{==516==} {>>pagina-aanduiding<<}
voorslag van den Heer elliotson voor het algemeene welzijn aannemelijk keuren, om paarden, die door deze kwaal aangetast zijn, onmiddellijk te dooden, en daarmede voort te gaan, tot dat er eene geneeswijze tegen de ziekte gevonden, of eene nieuwe wijze van behandeling voorgesteld zij geworden. Meer in het belang der menschen dan der dieren! zegt de Schrijver.





Considérations sur la nature et le traitement du Choléramorbus, suivies d'une instruction sur les préceptes Hygiéniques contre cette maladie; par le Chevalier J.R.L. de Kirckhove dit de Kirckhoff, D.M., ancien Médecin en chef des Hôpitaux Militaires, Vice-Président Honoraire de la Société Grandducale de Minéralogie d'Jéna, Commandeur et Chevalier de plusieurs Ordres, Membre de la plupart des Académies et des Sociétés savantes de l'Europe, Membre honoraire des Académies Américaines des Beauxarts et des Sociétés de Médecine de New-Yorck et de Philadelphie, Associé correspondant de l'Institut d'Albany, du Lycée d'Histoire Naturelle de New-Yorck, de l'Académie des Sciences et Arts de Batavia, etc., Membre de la Commission médicale de la Province d'Anvers. Dédication aux mânes de mon Père Jean Francois, Chevalier de Kirckhove, et à la mémoire de l'immortel Baron de Göthe. A Anvers, chez Madame Latour, à la Librairie classique, Marché aux Oeufs, No. 619. 1833. gr. 8vo. Préface XVI. p. 217. Se vend au profit des Pauvres en raison de f 2-50.

De Heer Ridder Kommandeur de kirckhove, dit de kirckhoff, schijnt de toenemende bevolking uit een wijsgeerig gezigtpunt te beschouwen, of zij soms de grenzen kon overschrijden, waartegen de Cholera de

{==517==} {>>pagina-aanduiding<<}
juiste palen zou moeten stellen! Deze wijsgeerige redenering kwetst echter het menschelijk gevoel. De Cholera spreekt door hetzelve tot den Philantropischen Arts; deze wordt er door getroffen, en vindt door haar op nieuw gelegenheid, om op zijn verheven standpunt zich te kunnen vertoonen. Hij wordt als tot eene soort van Godheid verheven, door den rijken getroeteld, door den armen gezegend. De Geneeskundige Commissie van zes leden tot de Cholera te Antwerpen, waarvan de Schrijver medelid was, heeft, wedijverende met het Stadsbestuur, haar niet kunnen afweren. De Burgemeester verdient echter der algemeene erkentenis aangewezen te worden. De Schrijver inzonderheid genoot letterlijk onder dit alles bijna geene rust, zoo werd hij door eene talrijke schare (clientelle) gezocht. Sommige tijdschriften, wier getuigenis den Schrijver niet onverschillig is, hebben hem met vleijende artikels hulde bewezen. Hij was dan ook zeer gelukkig; hij telde slechts acht slagtoffers. Hij erkent deze gelukkige uitkomst aan den spiritus Mindereri verschuldigd te zijn. Door allerlei tijdschriften is dit reeds bekend gemaakt. De Schrijver moet deze uitkomsten slechts door de mededeeling van tachtig gevallen staven, waarvan alleen acht ongelukkig afliepen; doch daar was het Cholera foudroyante, wanneer de Geneeskunst onvermogende is! Ook kent zij geen middel, hetwelk onfeilbaar is, tot de kina toe. Men zal den Schrijver uitvoerigheid (minutie) ten goede houden. Ook vreest hij geene kritiek, omdat hij geene andere eerzucht kent, dan die van nuttig te zijn. Wie zou hier durven kritiseren?





Geschiedkundige Beschouwing van den Oorlog op het Grondgebied der Bataafsche Republiek in 1799, door den Lt.-Generaal Baron Kraijenhoff. Te Nijmegen, bij de Wed. J.C. Vieweg en Zoon. 1832. XVI, 322, en 186 bladz. Bijlagen. f 7-50.


{==518==} {>>pagina-aanduiding<<}

Hoezeer de veldtogt der Engelschen en Russen in Noordholland, ten jare 1799, reeds door den vermaarden dumas en ook door den gewezen Representant vonck beschreven is, zoo ontbrak echter aan den eersten de hoedanigheid van inlander, met de plaatselijke gesteldheid bekend, aan den tweeden die van krijgsman, en dus in staat, over de bewegingen der legers met bevoegdheid te oordeelen, om hun onderwerp volkomen naar den eisch te behandelen. Beide hoedanigheden zijn vereenigd in den Generaal kraijenhoff, die daarenboven ooggetuige en deelgenoot is geweest van het gebeurde. De loop der tijden en de verzoening der partijen heeft alles, wat met staatkundige verdeeldheid in betrekking staat, doen verdwijnen, zoodat nu nog louter het geschiedkundige gedeelte overblijft, vooral in betrekking tot de krijgskundige Geschiedenis van ons Vaderland. En dan verdient het verhaal van eenen aanval op dat gedeelte onzes Vaderlands, hetwelk nog sedert dien tijd door geduchte versterkingen zoo zeer is beveiligd geworden, wel de aandacht des beschouwers ook van lateren tijd. Er is wel weinig vrees meer, dat een Engelsch leger op de Noordhollandsche kusten zal landen; maar wie weet, wat de wisselvallige en raadselachtige loop der staatkundige gebeurtenissen ons nog te zien geeft! En dan is het van belang, de sterkte van ons Vaderland ook op dat punt te kennen.
Immers, hoezeer er in 1799 geene gereede en welgeoefende Schutterij bij de hand was (misschien destijds een gevaarlijk geneesmiddel), hoezeer de Franschen, wier onderdanen wij onder beleefdere uitdrukkingen waren, geenszins de sterkte hadden, bij de traktaten vereischt, zoo heeft toch en de moed des legers, en de gelegenheid der landstreek, en de bekwame bewegingen der legerhoofden een vrij aanzienlijk en vooral welgeoefend leger eerst vijf weken lang tegengehouden, en toen tot den aftogt gedwongen.
Na eene korte en zakelijke schets van Europa's toestand in de eerste helft van 1799, toen de despotieke

{==519==} {>>pagina-aanduiding<<}
zoogenoemde Fransche Republiek, die geheel Europa aan haar dwangjuk wilde onderwerpen, door de Oostenrijksche en Russische wapenen zich reeds Zwitserland en Italië zag ontwringen, ons intusschen, in weerwil der verdragen, geenszins de beloofde en duur betaalde hulptroepen toezond, - wordt de voorgenomen togt der Engelschen en hunne toebereidselen verhaald. Dat het oogmerk van de Britsche zijde staatkundig juist gezien was, en op goede gronden steunde, beweert de Schrijver: ééne zaak echter vonden wij bij hem niet, die ons voorkomt toch ook in de schaal der overweging tamelijk zwaar gewogen te hebben, namelijk de hulp van den Pruissischen kant, waarmede Engeland gelijk velen alhier zich schijnen gevleid te hebben, wanneer men eenmaal beslissende voordeelen behaalde. Omtrent het landingspunt kwam de Schelde, de Maas, de Dollart en het gat van Texel in overweging; en het schijnt, dat de hoop op de bemagtiging der vloot tot het laatste heeft doen besluiten. De verwachting van het omslaan der Hoofdstad Amsterdam schijnt daarbij ook in aanmerking gekomen te zijn. Het strekt intusschen niet zeer tot aanbeveling der kunde van de ontwerpers van dit plan van veldtogt, dat zij het voor eenen veldtogt, vooral met ruiterij en geschut, zoo hoogst ongunstige terrein van Noordholland niet in het oog gehouden of niet gekend, en zich naderhand daarover, als een' onoverkomelijken hinderpaal tegen het welgelukken der onderneming, hebben beklaagd. Het verwondert ons dus zeer, dat de kundige Schrijver zegt: ‘Na alle deze overwegingen moest Engeland dan ook tot het besluit komen, om dit laatste ontwerp, als het meest doelmatige, aan te
nemen.’ Onzes inziens zou eene landing in de Maas, in het hart van Zuidholland, veel grooter uitwerking hebben gedaan, door eensdeels de Franschen achter de rivieren terug te houden, en anderdeels door de inneming van Rotterdam en den Haag het geheele Bewind te verlammen, en buitenslands eene uitwerking te doen, die misschien Pruissens toetreding kon hebben beslist. Wat

{==520==} {>>pagina-aanduiding<<}
won men met Alkmaar en geheel Noordholland? Men had dan nog altijd Holland op zijn smalst, het Wijker-meer en het IJ voor de borst, en Amsterdam kon vrij wat meer tegenstand bieden, dan de onhoudbare Zuid-hollandsche Steden. De Bataafsche Regering had beide punten over het hoofd gezien; zij vreesde en zorgde slechts voor Zeeland, de Eems en den IJssel.
Nogtans zou misschien de Expeditie-vloot, daar het landingspunt zorgvuldig geheim werd gehouden, de Nederlanders verrast hebben, zonder een' stijven westewind, die de reeds voor den wal geziene vloot weder verdreef, en dus in de vijf dagen, die er tot de landing nog verliepen, gelegenheid tot eenige toebereidselen gaf. De Nederlanders moeten het eerste spits afbijten; daendels was reeds in Noordholland, en maakte den regtervleugel uit; dumonceau kwam uit Groningerland, de Zuiderzee over, op het centrum, en eerst naderhand verschenen de Franschen onder brune op den linkervleugel. Onze Schrijver schijnt met laatstgemelden Generaal niet zeer veel op te hebben; ten minste in zijne zeer oordeelkundige aanmerkingen op de geleverde gevechten (van 10, 19 Sept., 2 en 6 Oct.) laakt hij hem maarmalen, zoo als wegens overhaasting in den aanval op 10 Sept., waardoor verwarring en misschien de panische schrik ontstond, die deze onderneming deed mislukken (bl. 126, 127). Men weet, welk eene geweldige menigte dooden en gevangenen destijds door brune werden opgegeven, als door de Anglo-Russen op 19 Sept. in den slag van Bergen verloren (2000 gevangenen, 3000 dooden en gekwetsten, benevens 28 stukken geschut), terwijl de Franschen niet meer dan vijftig dooden en driehonderd gekwetsten zouden hebben gehad, (zie Bijlagen achter dit boek, bl. 80.) De opgave, zegt kraijenhoff, in het ligtzinnig en snorkend Rapport van den Generaal brune aan den Franschen Minister van Oorlog, kan (de storting van het Bataafsche bloed voor niets gerekend)
alleen doelen op het verlies bij de Fransche Di-
{==521==} {>>pagina-aanduiding<<}
visie geleden, of is eene onbeschaamde logenspraak (bl. 158). Daendels alleen had 1600 man, meestal gevangenen, dus veel meer dan de tegen hem over staande vijand, verloren, en het verlies aan weêrzijden zal elkander dus nagenoeg hebben opgewogen. (Bij de bovengenoemde leugentaal van brune kan men ook het door hem officieel verhaalde sprookje voegen, dat de Engelschen de Noordhollandsche boeren met vrouwen en kinderen in hunne huizen verbrand hebben, bl. 80. Dit zal wel even zoo waar zijn als de latere verhalen der Belgen wegens de gruwelen der Nederlanders bij den aanval op Brussel. Beide Volken verstaan zich op officiéle leugentaal.)
Ook omtrent de gevechten van den 2 en 6 Oct. komen uitvoerige en blijkbaar onzijdige verhalen voor; de misslagen aan weêrzijden worden rond aangetoond. brune's positie (na het verlies van den slag bij Egmond op den 2 Oct.) in Holland op zijn smalst wordt als uitmuntend gekozen beschreven, niet minder dan die van daendels bij Purmerend achter overstroomingen. Men had, namelijk, in den slag van 2 Oct. ondervonden, dat de linie der verdedigers te lang was en te zeer blootstond aan het gevaar van omgetrokken te worden, gelijk dan ook de Engelschen en Russen hiervan gebruik maakten, en hoogstwaarschijnlijk, zonder de slapheid in den aanval der laatsten, hun doel zouden hebben bereikt; thans bleef de overwinning van den 2den slechts onvolledig, en de aftogt der verdedigers had in volmaakte orde plaats. De Heer kraijenhoff gelooft, dat de beslissende slag van den 6den slechts toevallig algemeen is geworden, doordien de aanvallers zich slechts van goede en geschikte punten wilden verzekeren, om naderhand des te voordeeliger slag te leveren; en dat de hardnekkige verdediging, door het aanrukken van al meer en meer troepen, of liever de drift der Russen, die (om hunne flaauwhartigheid in den vorigen strijd goed te maken?) thans te verre, op Castricum, losgingen, eindelijk den slag algemeen zou

{==522==} {>>pagina-aanduiding<<}
hebben gemaakt. De voorbeelden hiervan is de Geschiedenis zouden niet moeijelijk te vinden zijn. Het is merkwaardig, dat deze slag begon met de schandelijke vlugt van een Bataljon Franschen te Akersloot, (bl. 196) en ten voordeele eindigde door een' moedigen aanval van den Hollandschen Overste quaita met een Regement onzer Huzaren, door eenige Fransche ruiterij ondersteund, die des avonds laat in het hagchelijkste oogenblik de kans deden keeren (bl. 102). Bij gelegenheid der onderhandelingen over eenen aftogt der Anglo-Russen (want de slag van den 6den had hun bewezen, dat het doordringen onmogelijk was, en zij wilden toch in Noordholland niet overwinteren) wordt de Opperbevelhebber brune ten sterkste gelaakt over het sluiten der overeenkomst van den 18 Oct., waarin de Hollandsche vloot werd opgeofferd. ‘Waarom (dus vraagt kraijenhoff, bl. 236) waarom brak de Generaal brune, na de afwijzing van dit eerste en allerbelangrijkste punt (de teruggave van, of schavergoeding voor de vloot), niet liever terstond de geheele onderhandeling af, daar hij met zijne Armee in eene zeer goede offensive stelling lag, aan niets gebrek hebben kon, en nog dagelijks groote versterkingen te wachten had; daar hij alzoo door tijd te winnen zeer veel op den vijand, die althans in dit jaarsaizoen geene versterking te gemoet kon zien, winnen zou: en waarom liet hij de eer der bedreiging tot het afbreken der onderhandeling aan den Hertog van york over? en waarom daarop binnen den tijd van eenige uren alles toegegeven? .... Wij zijn verpligt, ten aanzien van het toen algemeen loopend gerucht, alsof hij met zijne persoonlijke belangen zou hebben geraadpleegd, aan te merken, dat wij gedurende ons verblijf (in zending) aan
den Helder daarvan niets anders ontdekt hebben, dan dat de Generaal voornoemd een zeer aanzienlijk geschenk van paarden voor zich en zijnen staf genoten heeft, en dat er geheime artikelen van overeenkomst hebben bestaan, waarvan er

{==523==} {>>pagina-aanduiding<<}
ons een enkel bij toeval is bekend geworden. Noch het een, noch het ander kan ten bewijze verstrekken van die kieschheid, welke men van eenen Opperbevelhebber verlangen mag.’ Ziedaar de Franschen! Die bastaard-Republikeinen wilden zoo gaarne in schijn de oude Romeinsche helden naäpen, en hunne Veldheeren laten zich intusschen door den vijand ten nadeele hunner bondgenooten omkoopen! - Het is droevig en vernederend, dat de Regering eener Republiek, die hare onafhankelijkheid (slechts in naam bestaande) voor honderd millioenen, Venlo, Maastricht, Staatsvlaanderen, en het gedwongen onderhoud van 25,000 Franschen (hetzij die in of buiten het land waren) gekocht had, thans zoo diep verlaagd werd, van iemand, die onze vloot te zijnen behoeve genoegzaam verkocht had, met openlijke, zeer vleijende eerbetuigingen en zelfs belooningen te moeten overladen! De Generaal kraijenhoff plaatst, uit regtmatigen vaderlandschen weerzin, dit stuk van walgelijke vleijerij niet. Het tegenwoordig levende geslacht zal het naauwelijks kunnen gelooven, dat Vereenigde Nederlanders, destijds Bataven genoemd, nog vóór dertig jaren, genoegzaam dezelfde rol omtrent Frankrijk speelden, die thans de Belgen vervullen, hoewel zij hun aangevallen Vaderland beter wisten te verdedigen.
Na het verhaal der Capitulatie volgt dat van des Schrijvers verblijf aan den Helder als Commissaris, om voor de behoorlijke uitvoering der Capitulatie aldaar te waken, waar het hem gelukt is, nog eenige schavergoeding voor de ontramponeerde batterijen aan den Helder en de genomene koopvaardijschepen terug te bekomen.
Ten slotte worden nog de middelen tot verdediging van Amsterdam, door den Schrijver binnen eene maand tot stand gebragt, alsmede de latere maatregelen tot bescherming van Noordholland, vermeld.
Het werk van den Heer kraijenhoff, hoezeer meer bijzonder voor Militairen geschreven, heeft echter eenen, ook voor leeken in de krijgskunst, onderhoudenden stijl, en laat zich met genoegen lezen.

{==524==} {>>pagina-aanduiding<<}
De duidelijkheid wordt bevorderd door een stel voortreffelijke Kaarten en Plans van het oorlogstooneel in Noordholland, gelijk de aangestipte daadzaken door de mededeeling van uitvoerige Bijlagen, van de Proclamatie van Sir ralph abercrombie op het laatst van Aug. af, tot de briefwisseling van den Schrijver met ons Ministerie, over de genomene en teruggegevene koopvaardijschepen, toe.





Proeve eener Theoretische en Practische Menschkunde, door H. Timmer, Predikant te Garnwerd en Oostum. Iste Deel. Te Groningen, bij W. Zuldema. 1832. In gr. 8vo. 298 Bl f 2-50.

Dat pope gelijk had, toen hij schreef: the proper study of mankind is man, is reeds te dikwijls gezegd en herhaald, om het belang en veelzijdig nut der menschkunde hier op te halen. Zij heeft dit met de wiskunde gemeen, dat men er nooit in kan gezegd worden volleerd te zijn. Zoolang de mensch, om met feith te spreken, een ‘verbazend zamenstel van tegenstrijdigheden,’ zichzelven een raadsel is, en de wet in zijne leden strijd voert tegen de zedelijke, dat is, met andere woorden, zoolang de tegenwoordige huishouding der dingen bestaat, even zoolang zal de menschkunde eene der moeijelijkste, eene der gewigtigste wetenschappen blijven. Wij kunnen er ons dus ook geenszins over verwonderen, dat zij vele beoefenaars gehad heeft; dat werken in dit vak in onze, toch niet zeer uitgebreide, Bibliotheek eene vrij groote ruimte beslaan; en dat hij, die zich op deze studie opzettelijk toelegt, de resultaten van zijn onderzoek openbaar wil maken, en alzoo eenige steenen bijdragen tot het groote gebouw, dat, hoe langer zoo verder opgetrokken, echter wel nooit voltooid zal worden. Zulks is ook het geval met den Heer timmer, wiens werk wij aankondigen.
Hij meldt in het voorberigt, eerst voornemens te zijn geweest, om de Anthropologie van kant te vertalen, doch daarvan te zijn afgeschrikt door de groote moeijelijkheid van dit werk, en het onaangename, om een boekdeel van 332 bladzijden werktuigelijk te vertalen. Als die vertaling dan

{==525==} {>>pagina-aanduiding<<}
ook zoo geheel ‘werktuigelijk’ zou zijn geweest, danken wij den Heer timmer voor het staken van dien arbeid. Wij zijn geene vrienden van werktuigelijke vertalingen, maar zien dan ook de onvermijdelijkheid daarvan tot nog toe niet in. Althans de kundige, reeds overleden h. rietveld, om slechts dit ééne te noemen, heeft met de Geschiedenis en Schriften der Apostelen van jezus, door j.j. hess, het tegendeel, dunkt ons, proefondervindelijk bewezen. Doch dit in het voorbijgaan. Wij prijzen in allen gevalle de vlijt van den Eerw. timmer, die liever iets oorspronkelijks wilde geven, dan vertaling. Ach! dachten aldus velen, ook zij, die volkomen in staat zijn, om iets even goeds, ja beters, zelve te schrijven, dan hetgeen zij vertalen! Met het afzien dan van zijn eerste voornemen, verloor timmer wel, zegt hij, ‘het doel, waarmede hij de menschkunde beoefende,’ (legde hij zich dan hierop toe, met het ‘doel,’ om kant's Anthropologie te vertalen?) maar geenszins ‘den lust, om den mensch naauwkeuriger te leeren kennen.’ Hij vatte het voornemen op, om zelf eene proeve van menschkunde op te stellen, en het is het eerste deel van dien arbeid, tot welks aankondiging en beoordeeling wij ons thans zetten.
Wat geeft de Schrijver? en: hoe geeft hij het? deze beide vragen dienen wij te beantwoorden; want om een werk, als dit, met eene bloote aankondiging en algemeenen lof of afkeuring af te schepen, daartoe zijn wij, wat men ook van ons, als een der ‘in het duister schuilende Recensenten,’ moge zeggen, te eerlijk. De Schrijver zelf mag ook verwachten, dat wij onze gedachten over zijnen arbeid zeggen, ten einde hem, bij het vervolgen daarvan, misschien van eenige dienst te wezen. Ter zake dan.
In eene Inleiding handelt de Schrijver over den onderscheidenden aard en het doel der menschkunde, over de zwarigheden, die met hare beoefening verbonden zijn, over de bronnen en hulpmiddelen voor dezelve, en het nut, dat zij te weeg brengt. Daarna tot het werk zelf komende, is eene eerste Afdeeling gewijd aan de natuurkunde van den mensch en het verband tusschen ziel en ligchaam Hier beschouwt hij eerst den mensch in het algemeen, handelt daarna over zijne ligchamelijke gestalte en grootte, vervolgens over de zenuwen en prikkelbaarheid, over de hersenen en de wijze der zinnelijke gewaarwordingen, voorts over den invloed

{==526==} {>>pagina-aanduiding<<}
van ziel en ligchaam op elkander (*), en eindelijk over het doel van de vereeniging der ziel met het ligchaam. De tweede Afdeeling handelt over de zielkunde. Het bestaan, de zitplaats, het wezen, de redelijkheid en duurzaamheid, de ondeelbare eenvoudigheid, de zelfbewustheid der ziel, de eigenliefde, haar oorsprong, ware aard, overdrijving zijn hier voorwerpen van onderzoek; waarna eene derde Afdeeling de tijdperken beschouwt van des menschen vormend leven. Zijn kinderlijke leeftijd en voeding, het schreijen, lagchen en de eerste tanden, benevens het loopen der kinderen (natuurlijk voor zoo verre dit een en ander blijk is van ontwikkeling), de ontwikkeling des zielsvermogens, de opvoeding, vorming van gevoel- en begeervermogen, wilsbepaling tot een zedelijk doel, herstelling van verkeerde begeerten en hartstogten; dit alles ontwikkelt de Schrijver bij het eerste tijdperk. Het tweede (vervolg van den kinderlijken leeftijd), derde (jongelingschap) en vierde (de mannelijke ouderdom) worden korter dan het eerste behandeld. De vierde Afdeeling heeft de menschelijke temperamentnn ten onderwerp. Na een geschiedkundig overzigt dezer leer, spreekt timmer over den oorsprong der temperamenten en de wijze van beschouwing, derzelver getal, onderlinge betrekking en kenmerken; besluitende met eene aanwijzing van het gebruik dezer leer. De vijfde Afdeeling, eindelijk, doet onderzoek naar de waardij en het gebruik der gelaatkunde tot kennis van den mensch. Men
vindt hier een Hoofdstuk over den oorsprong en het onderscheiden doel der gelaatkunde; een over het doel van den Schepper met, en de oorzaken der verschillende denkbeelden over dezelve; een over haar grondbeginsel; een over de gelaatkunde, als een middel tot menschenliefde en deugd beschouwd; een over den vorm van het zinnelijk schoone, en een eindelijk over gelaatstrekken en gebaren.
Het spreekt wel van zelf, dat wij ons met deze dorre opgave moesten vergenoegen. Overal de denkbeelden van den Schrijver uiteen te zetten, ware ondoenlijk, tenzij wij

{==527==} {>>pagina-aanduiding<<}
van deze Recensie een tamelijk boekdeeltje wilden maken. Ook wilden wij kort zijn, om iets meer te kunnen zeggen van de wijze, waarop de Eerw. timmer zich van zijne taak heeft gekweten.
In het algemeen kunnen wij zeggen, het boek met genoegen te hebben gelezen, en ons met de denkbeelden van den Schrijver vrij wel te kunnen vereenigen. Hij is zeer bekend inzonderheid met de schriften van kant, en houdt zich dan ook dikwijls aan de beschouwingen van den Koningsbergschen Wijsgeer. Ook meerdere, ter zake dienende schriften zijn hier aangehaald; hoewel dit gedeelte des werks ons voorkomt, nog veel te wenschen over te laten. Bedriegen wij ons toch niet, dan is het doel van dit werk, eene handleiding te verschaffen bij of tot het beoefenen van dit zoo belangrijke vak van menschelijke kennis; maar wie zich nu aan de leiding van timmer toevertrouwt, mag immers verwachten, dat zijn leidsman hem met het voornaamste, over hetzelve geschreven, bekend make, en hem alzoo in de gelegenheid stelle, anderen te vergelijken? Noch hennert's uitgelezene Verhandelingen (die elk beoefenaar dezer wetenschap wel zal dienen te hebben uitgelezen), noch 's mans wijsgeerige Lessen, vertaald door spaan, noch ook zöllner en lange's Beschouwing der Aarde en hare Bewoners, (een werk, thans minder bekend, en misschien wat op den achtergrond, omdat het ongeveer denzelfden titel heeft met het nieuwere, doch geheel andersoortige, werk van zimmerman) Deel V-X, noch zoo veel meer, als wij zouden kunnen opnoemen, worden hier vermeld; gelijk het ook verkieslijker ware geweest, van zoodanige werken, wier Nederduitsche uitgave zeer, en beter dan het oorspronkelijke, bekend is, de vertaling aan te halen, b.v. van hufeland's Kunst das menschliche Leben zu verlängern, ewald's Menschenbestimmung und Lebensgenuss.
Bij het geleidelijke der orde, die in het onderhavige werk heerscht, had deze toch hier en daar nog wel verbetering kunnen ondergaan. Zoo had de noot, bladz. 218, over de grootte van het menschelijke ligchaam, in Afd. I, Hoofdst. 2, in den tekst behoord. Zoo ware de derde Afdeeling misschien beter vóór de tweede geplaatst, en had eene geheele afscheiding van het physieke en morele menige herhaling doen vermijden; terwijl de twee laatste Hoofdstukken van de

{==528==} {>>pagina-aanduiding<<}
eerste Afdeeling alsdan den weg tot het volgende hadden kunnen banen.
Wat de zaken betreft, wij willen het boek nog eens doorloopen en het een en ander van hetgeen wij aanteekenden in het midden brengen.
Bladz. 9, bij de bronnen en hulpmiddelen der menschkunde: ‘Wij zouden ook de romans en de levensbeschrijvingen, welke sommige personen van zichzelven hebben gegeven, onder de werken der karakterkunde tellen, indien de eerste van eene al te groote overdrijving en de laatste van alle eigenliefde konden vrijgesproken worden.’ Dit heeft geenen genoegzamen grond. Op de hersenvruchten van eenen kotzebue, lafontaine en clauren moge het toepasselijk zijn; maar men neme eens richardson, goldsmith, walter scott en dergelijken! En wat de autobiographiën betreft, wie zal ockerse's Vruchten en Resultaten niet eene rijke bron van mensch- en karakterkunde noemen? En waarom niet met een woord gesproken over de satyrische geschriften, waarvan sommige, zoo als rabener, holberg's Klaas Klim, en inzonderheid sterne's Tristram Shandy, voor dit doel waarlijk onschatbaar zijn, gelijk dat niet minder geldt van eenige spectatoriale werken, die men slechts behoeft te noemen, om eenen swift, addison, en vooral onzen justus van effen in het geheugen te herroepen? - Vreemd is het ook, dat onder de hulpmiddelen ter verkrijging van menschenkennis de Geschiedenis niet genoemd is. Wij zouden die toch boven de Spreekwoorden stellen. - In de eerste Afdeeling hadden wij ook iets gewenscht over het aangename dezer wetenschap en de bezwaren, die tegen hare beoefening zijn ingebragt, als: dat zij den mensch tot een' menschenhater zou maken, en meerderen.
Bladz. 17. ‘Ten opzigte van zijne ligchamelijke grootte staat hij (de mensch) op de middenste (middelste) lijn, en ziet zoowel vele dieren beneden, als boven zich.’ Ja, vele dieren zijn grooter, dan de mensch, maar toch oneindig veel meerdere zijn kleiner.
Bladz. 20. ‘De ondervinding zegt, dat noch bij de grootste, noch bij de kleinste schepselen, zoowel onder de vogelen, als viervoetige dieren, die vatbaarheid bestaat, welke men bij de middelmatigen van elke soort waarneemt.’ Is dan de olifant niet een der vernuftigste die-
{==529==} {>>pagina-aanduiding<<}
ren? En zijn de kleinste vogeltjes niet de beste zangers en veelal de kunstigste nestenmakers?
Bladz. 52. kent de Schrijver aan de dieren, die zintuigen, zenuwen en gewaarwordingen bezitten, eene ziel toe. Het toestemmen of ontkennen der oude twistvraag, of de dieren eene ziel hebben, hangt duidelijk af van de bepaling, die men aan het woord ziel geeft. Maar kan onze Schrijver waarlijk aan de omschrevene dieren eene ziel toekennen, wanneer hij deze, bladz. 63, bepaalt, als ‘eene geestelijke zelfstandigheid, waaraan men, volgens hare werking, duurzaamheid, eenvoudigheid, redelijkheid en zelfbewustheid toeschrijft.’? Althans onzes inziens is deze definitie op hetgeen dan in de dieren ziel zou moeten zijn niet in allen deele toepasselijk.
Bl. 119. in de noot: ‘De wereldburger, of gezellige man, is diegene, welke zeer onderhoudend is in gezelschap.’ Dit is wel waar van den gezelligen man; maar deze uitdrukking wil geheel iets anders zeggen dan wereldburger, ten zij men door dit laatste versta iemand, die overal te huis is; maar verba valent usu, en in eenen wijsgeerigen zin verstaat men door eenen wereldburger iets, veel verschillende van gezelligheid.
Bladz. 125, 126. ‘De mensch bereikt zijne vorming in den tijd van 28 jaren.’ Dit, gelijk ook het daar verder gezegde, zal toch wel zoo vele uitzonderingen lijden, dat het bezwaarlijk een algemeene regel zijn kan.
Bladz. 204. ‘Wij zien dikwijls bij hoofdwonden en ziekte, dat het geheugen afneemt, of geheel vervalt’; en daaruit zou volgen, dat ‘dit meer eene eigenschap der zinnelijkheid, dan des verstands zij, of dat het meer tot het ligchaam, dan tot de ziel behoort.’ Deze gevolgtrekking gaat te ver. De voorbeelden zijn niet zeldzaam, dat bij zware hoofdwonden het geheele verstand verdween, gelijk Rec. zelf iemand gekend heeft, die, ten gevolge van het physieke, in het intellectuéle een' slag van den molen weghad. Zou dan het oordeel, want daaraan haperde het dit ongelukkig voorwerp niet het minst, ook eene eigenschap der zinnelijkheid zijn, en meer tot het ligchaam, dan tot de ziel behooren?
Bladz 269, 270. ‘Ten einde deze kunst (de gelaatkunde) te verhoogen, nemen sommigen eene dierzweeming aan .... en deze achten, dat deze iets van eenen aap, gene van

{==530==} {>>pagina-aanduiding<<}
eene kat, en een ander wederom iets van eenen vogel in het wezen draagt. Aan dat denkbeeld en aan de kennis van den aard der dieren zijn zeer waarschijnlijk de spreekwijzen hunnen oorsprong verschuldigd: zoo dom als een os, zoo valsch als eene kat,’ enz. Onzes inziens is zulk eene physiognomische verklaring dier spreekwijzen zeer onwaarschijnlijk. Zij staan gelijk met: zoo zwart als roet, zoo helder als kristal en derg. Het is niets anders, dan de eigenschap, in zeker voorwerp opgemerkt, te vergelijken met dezelfde eigenschap, die zich in een ander voorwerp het eerste en het sterkste vertoont.
Over het geheel schijnt de Heer timmer eene zeer hooge waarde te hechten aan de gelaatkunde. Reeds in het voorberigt hindert het hem, dat schultze (Menschkunde met betrekking tot de Ziel, bladz. 64) ‘slechts eenige volzinnen heeft, die bestemd zijn, om der gelaatkunde, als middel tot kennis van den mensch, alle waardij te ontzeggen.’ Non nostrum, tantas componere lites; maar het is toch niet te ontkennen, dat de gelaatkunde al zeer dikwijls op de proef gebleken is eene hoogst bedriegelijke wetenschap te zijn. En hoe gevaarlijk wordt zij ligtelijk! ‘Oock is er misbruyck in de beste dinghen,’ zegt spieghel; maar het is hier toch ook, om met kamphuysen te spreken:

‘Al wat van zelver wast, behoeft men niet te zaaijen.’ 


De natuur leert voor het dagelijksche gebruik gelaatkunde genoeg. Haar tot eene wetenschap te verheffen, achten wij gewaagd. Echter erkennen wij gaarne, bij timmer zeer veel goeds aangaande dit onderwerp gevonden te hebben. Zeer belangrijk is over hetzelve het minder bekende werk van a.j. pernety, La connaissance de l'homme moral par celle de l'homme physique, 2 Tomes, Berlin, 1776.
Bladz. 295. ‘Complimenten zijn geene complementen (aanvullingen), maar buigingen, eigenlijk complicamenten.’ De woordafleiding van den Schrijver heeft wel iets van die, door welke becanus zijnen naam zocht te verklaren. Het gelaat van sommige zijner voorouders deed hem vermoeden, dat zij met opzet den naam hadden aangenomen van bek aan neus. Wij lazen dit; waar, is ons ontgaan.
Maar genoeg hiervan. Wij geven het ter nedergestelde den Eerw. Schrijver in bedenking, en maken hem nog met eenige voorbeelden opmerkzaam op den stijl van zijn werk. Dien bloemrijk en elegant te maken, laat zekerlijk de aard

{==531==} {>>pagina-aanduiding<<}
van het onderwerp niet toe; echter is dezelve toch wel wat al te droog. Een groot gebrek, dat vooral geen boek van wijsgeerigen inhoud mogt ontsieren, zijn de veelvuldige onbepaalde en onnaauwkeurige uitdrukkingen, van welke wij eenige, tot staving van ons oordeel, moeten aanstippen:
Bladz. 8. ‘Slecht kompas.’ In den hier bedoelden zin van eenvoudig is dit woord minder algemeen en eenigzins verouderd.
Bladz. 14. ‘Zij (de menschkunde) leert den opvoeder, dat hij zelf een goed mensch moet zijn, om goed te schijnen,’ d.i. zich goed te kunnen voordoen.
Bladz. 17. not. ‘Het metaal is in den donkeren schoot der aarde gezonken; de plant... spreekt reeds van een hooger beginsel;’ moet zijn: In de plant bespeurt men reeds enz.
Bladz. 37. ‘Men mag in de ziekte van het ligchaam zeggen, dat de ziel veel anders denkt, dan diegene, welke bij het afsterven hunner vrienden in de nieuwspapieren doen plaatsen, dat de familie voor geene uitwendige rouwteekenen behoeft te zorgen; terwijl de ziel reeds haar rouwgewaad aantrekt, voordat zij haar stoffelijk werktuig verlaten heeft.’ Eene tirade, maar die ons duister is.
Bladz. 40. ‘Eene vloeistof, die ligter, dan de lucht beschreven wordt;’ het moet zijn: die als ligter dan enz. of, die men beschrijft, als ligter dan enz.
Bladz. 123. not. ‘Zie over het Egoïsme reinhard, Systhem d. Chr. Moral, op het woord Egoism, Selbsucht.’ Zoo haalt men een Woordenboek aan.
Bladz. 129. ‘De mensch zinkt in zijnen moederschoot naakt, hulpbehoeftig en jammerend ter neder.’
Bladz. 133. not. ‘Het gevoel, de eerste zin, die zich in den mensch ontwikkelt, heeft zijne zitplaats in de zenuwen.... Door hetzelve verkrijgt de mensch kennis van de zwaarte, ligtheid, warmte en koude, zoodra de rede het gevoel te hulp komt, en daaruit wordt dan het denkbeeld bij een kind geboren van het leed en onregt, waarover het klaagt. Het is dus ontwijfelbaar, dat zijn kermen op een rededenkbeeld gegrond is, dat hetzelve van het gevoel vormt, en dat altijd aangenaam of onaangenaam, of vermengd is.’ Is dat niet eenvoudige dingen hullen in wijsgeerig klinkende, maar ook slechts klinkende, termen?
Bladz. 137. ‘Bepaaldelijk is de moedermelk het natuur-
{==532==} {>>pagina-aanduiding<<}
lijkste voedsel voor het kind. Hetzelve werd voor zijne geboorte door haar gevoed.’ Waarop slaat dit haar? Op de melk naar de uitdrukking; op de moeder naar bedoeling en waarheid. Er moest dus staan: melk der moeder.
Bladz. 183. not. ‘De mensch- en opvoedkunde bedoelen beide eene onschuldige vrolijkheid.’ Neen! zij laten die toe, en dit bedoelt de Schrijver ook.
Bladz 224. not. ‘Thales vond de zonsverduistering uit.’ Zeker niet; alleen hare berekening; maar dat wil timmer ook zeggen.
Bladz. 265. Wat is ‘doel des Scheppers met de gelaatkunde?’ De zaak is wederom goed gemeend, maar kwalijk uitgedrukt.
Niet goed te keuren zijn: kunde voor wetenschap, bl. 4 r. 17. aanwijs, l. aanwijzing, bl. 36, 159. ontleediging, l. ontleding, bl. 42. not. na dit punt, l. naar, bl. 58. not. tegenwerping op, l. tegen, bl. 66. dienstelingen, bl. 129. Zijn oog, in donkerblaauw vocht bedogen, bl. 131. verduwing van spijze; een Germanismus, die meermalen voorkomt. Okkerse (ck), meisner (sz), perponscher (nch) zijn denkelijk drukfouten, en het zijn niet de eenige.
Wij hebben nog al het een en ander aangemerkt; dit sproot echter niet voort uit vitzucht, maar uit de begeerte, om, door den Schrijver op eenige gebreken opmerkzaam te maken, hem deze in het vervolg te doen vermijden. Wij moedigen hem aan, om dit werk verder zorgvuldig te bearbeiden en te voltooijen; en ons publiek, om het zich aan te schaffen en met aandacht te lezen; het is zulks wel waardig. De uitvoering verdient, behalve de drukfouten, lof, en de prijs is, wat wij anders zeldzaam kunnen zeggen, matig gesteld.





Geschiedenis der Nederlanders buiten Europa. Door N.G. van Kampen. IIIden Deels 1ste Stuk, van 1722-1800. Te Haarlem, bij de Erven F. Bohn. 1832. In gr. 8vo. VI, 398 bl. f 3-90.

Met lofwaardigen ijver zet de arbeidzame van kampen de Geschiedenis onzer Koloniën voort; schoon zijne taak, naar mate hij onze tijden nadert, meer en meer moeijelijk wordt. Voor de vroegere tijdperken, welke reeds in grootere

{==533==} {>>pagina-aanduiding<<}
en kleinere geschriften door velen bearbeid waren, vond hij, uit den aard der zaak, genoegzame bronnen en bouwstoffen voorhanden, om zijne Geschiedenis met volledigheid en oordeelkunde te behandelen; doch waar valentijn en du bois hem verlaten (dat is met de helft der 18de Eeuw) beginnen deze bronnen schaars en afgebroken te vloeijen. Het was dus nu geene oordeelkundige Compilatie meer, die door uitmuntende bewerking vergoeden kon hetgeen zij aan nieuwheid miste, maar een geheel nieuw werk, 't welk hier moest geleverd worden. En hiertoe vond zich van kampen thans in de meest gunstige omstandigheden geplaatst. Hij verkreeg de vergunning, om onbelemmerd gebruik te maken van den rijken schat, in het Koloniaal Archief te Amsterdam voorhanden, en alle de Rapporten en Brieven der Hooge Indische Regering aan de Kamer der Zeventienen in het Vaderland, met alle daartoe behoorende stukken, bevattende. Hierdoor had hij nu niet alleen geen gebrek, maar zelfs een' overvloed van bouwstoffen, die hem in verlegenheid bragt. ‘Dus moest ik,’ zegt hij in de Voorrede, ‘om volledige en aaneengeschakelde berigten op te zamelen nopens den oorlog van 1760-1766 op Ceylon gevoerd (waarvan men elders niet dan hier en daar verstrooid eenige regels vindt) ruim veertig folianten doorloopen, hetgeen mij echter, door de uitstekend goede Registers daarbij voorhanden, gemakkelijker werd. Deze moeite getroostte ik mij ook zeer gaarne, verzekerd, daardoor over een belangrijk en tot nu toe vrij verwaarloosd gedeelte der Vaderlandsche Geschiedenis eenig licht te verspreiden, en iets nieuws aan mijne landgenooten te kunnen leveren.’ Dit laatste zal wel ieder beamen, die met opmerkzaamheid dit boekdeel doorleest. Een zeer groot gedeelte daarvan is alleen uit onuitgegevene en dus tot nu toe als in de vergetelheid
begravene Memoriën, secrete Resolutiën, Rapporten, Brieven enz. zamengesteld. Van dien aard is, onder anderen, het belangrijk verslag der Reis van den Gouverneur Generaal imhoff in 1746 door het Eiland Java, (bl. 58-66) waar wij, onder meer belangrijks, het eerste verslag ontmoeten van den beroemden Tempel te Brambanam, die ons door de beschrijvingen van raffles en crawfurd nader bekend geworden is. ‘Ook imhoff en zijne reisgenooten zagen dien, en begrepen uit de daartoe behoorende beelden, dat de Javanen oudtijds de eerdienst der Hindoes hadden, zoo als

{==534==} {>>pagina-aanduiding<<}
men ook, zegt het Reisverhaal, uit meer andere Oudheden van dien aard hier en elders reeds ontdekt heeft. De Engelschen hebben dus de eer dier ontdekking niet; jammer, dat de Hollanders die slechts in Handschrift bewaard en niet aan de wereld hebben medegedeeld.’ - Vooral uit de Boeken van Ceylon is veel nieuws en wetenswaardigs opgezameld; doch ons bestek verbiedt ons, hierover breeder uit te weiden.
In het belangrijk verslag, 't welk de Schrijver van den toestand der O.I. bezittingen in 1780 geeft, komen een paar opgaven voor, welke wij vermeenen in twijfel te mogen trekken. - 1o. Op bl. 226 wordt gezegd, ‘dat de Actiehouders der O.I.C., tot op 1777, den Staat 6 ten honderd van de oorspronkelijke waarde hunner aandeelen, dat is 180 guldens, betalen moesten, het zij er uitdeeling was of niet.’ Wij hebben wel gehoord van eene belasting van ½ pC., of den 200sten penning; maar dat er tot in 1777 toe eene belasting van 6 pC. op iedere Actie stond, hierin gelooven wij, dat de geëerde Schrijver zich vergist. Hij beroept zich in de aanteekening op saalfeld, Geschichte des Holländischen Kolonialwesens, II Th. S. 34-40, welk werk wij niet bezitten, en op raynal, Ch. 38, waar wij dit echter vergeefs gezocht hebben. Ook in andere geschriften over O.I. vonden wij niets hiervan gemeld.
2o. lezen wij op bl. 228: ‘De magt van het Hof van Justitie te Batavia strekte zich zelfs over den Gouverneur Generaal uit, wien hij voor zich roepen, en, schuldig bevonden wordende, ter dood veroordeelen kon.’ De Schrijver beroept zich op janicon, p. 335. Voor eene zoo hoogst opmerkelijke assertie hadden wij gaarne een beter gezag aangevoerd gezien, dan den Franschman janicon. Wij gelooven ook niet, dat eenig inlandsch Schrijver dit ooit getuigd heeft. Valentijn ten minste, (IVde D. bl. 353) over het Hof van Justitie handelende, zegt het niet. Het komt ons ook, tot nader bewijs, ongelooselijk voor, dat men aan de Justitie op Java ooit de magt zoude verleend hebben, om den Gouverneur Generaal, den man, die met het hoogste uitvoerend bewind bekleed was, ter dood te veroordeelen, terwijl hij nog Gouverneur Generaal was. Want, ja, één magtwoord kon hem afzetten; maar dat magtwoord kwam dan toch uit het Vaderland, niet van het Hof van Justitie op Java. Maar kan men nu ooit beweren, dat hij, die de

{==535==} {>>pagina-aanduiding<<}
magt niet had om af te zetten, wel de magt had om ter dood te veroordeelen? Om dit aan te nemen, is het gezag van janicon zeker niet genoeg.
Met hooge belangstelling zien wij het tweede stuk van dit deel, en daarmede de voltooijing van dit voortreffelijk werk, te gemoet.





Bijzonderheden uit de Geschiedenis der Hervorming in de Provincie Groningen, tusschen de jaren 1545 en 1580, ontleend uit een ongedrukt Handschrift van dien tijd, door Nikolaas Westendorp. Te Groningen, bij J. Oomkens. 1832. In gr. 8vo. 74 Bl f : - 75.

De Kronijkschrijver abel eppens, van Wirdum, in het voormalige Fivelgoo gelegen, heeft zijne berigten omtrent de Hervorming in de Provincie Groningen, onder een aantal andere zaken, verspreid in twee folianten in handschrift. Die alzoo verspreide berigten van een geloofwaardig ooggetuige zijn door den oudheidlievenden Geschiedkenner westendorp uit het groote werk, zonder verandering der zaken, zamengetrokken en tot een op zichzelven staand verhaal gebragt. Deze arbeid schijnt ons zeer verdienstelijk. Op bl. 42 van dit uittreksel zegt eppens: ‘Thans verscheen de pacificatie van Gend, die in het volgende jaar door de Unie van Utrecht werd vervangen.’ Het verwondert ons, hierop, aan den voet der bladzijde, geene teregtwijzende aanteekening van den Heer westendorp te vinden. Immers, de Unie van Utrecht had geenszins ten doel, de pacificatie van Gend te vervangen; dat zou zijn, met vernietiging dier bevrediging, daarvoor in de plaats te treden. De Unie van Utrecht was slechts een naauwere band tusschen de daardoor verbondene gewesten, die deze wel vereenigd hield, toen, door den afval van andere Provinciën, de Gendsche bevrediging verbroken werd, maar niet met oogmerk tot, of ten gevolge van de vernietiging der Gendsche pacificatie, werd aangeknoopt. Waarom is het dikwerf voorkomende papen niet in het thans meer bruikbare priesters veranderd? Dit zou geene verandering in de zaken geweest zijn. - Wij wenschen dit boekje in veler handen, en danken den Heer westendorp voor zijne genomene moeite. Zijn werkje maakt met dat van den

{==536==} {>>pagina-aanduiding<<}
Heer hofstede de groot, de Geschiedenis der Broederenkerk te Groningen, een belangrijk geheel voor den beoefenaar der Kerkelijke Geschiedenis.





Bouwstoffen voor de Nederlandsche Letterkunde en hare Geschiedenis; verzameld, onder Afdeelingen gerangschikt en uitgegeven door Mr. J.C.W. le Jeune. Iste en IIde Stukje. Te Amsterdam, bij J. Immerzeel, Jun. 1829 en 1832. In gr. 8vo. Te zamen 130 bl. f 1-65.

De Heer Mr. le jeune, reeds van elders als beminnaar en oordeelkundig beoefenaar onzer Letterkunde, vooral die van vroegere jaren, bekend, wenscht van tijd tot tijd, met medehulp van alle welwillende letterminnaars, een nommer of stukje van een Tijdschrift uit te geven, dat voorzien moet in alles, wat voor de Geschiedenis onzer Letterkunde nog niet gedaan, of in die Letterkunde nog niet bearbeid is. Welke soort van bouwstoffen hij voor dat Tijdschrift wil verzamelen, wijst hij aan in het eerste stukje, bl. 19 tot 32. Alwat in het Tijdschrift wordt opgenomen, moet namelijk behooren tot ééne der acht gekozene Hoofdafdeelingen, als daar zijn: I. Aanwijzers, Registers, Naamlijsten enz. II. Algemeen Woordenboek der Taal. III. Theoriën, Leerboeken, Handleidingen, die nog niet, of niet voldoende, bearbeid zijn. IV. Letterkundige Geschiedenis, onbearbeide gedeelten daarvan. V. Bijzondere onbearbeide stukken, niet onder vorige hoofden begrepen, b.v. allerlei grammatische toelichtingen. VI. Algemeen letterkundig Woordenboek van Schrijvers in de Nederlandsche Taal. VII. Dichtproeven van weinig bekende, aanmerking verdienende, overledene Dichters. VIII. Taal- en Stijlproeven van weinig bekende, aanmerking verdienende, overledene Prozaschrijvers.
In het tweede stukje vinden wij onderscheidene artikelen uit de VIde Hoofdafdeeling, namelijk het algemeen letterkundig Woordenboek, en de daar behandelde Dichters, of in versmaat zich uitgedrukt hebbende Schrijvers, worden kort, maar vrij juist beoordeeld; terwijl veelal door eenige staaltjes van de manier dier Dichters dat oordeel gestaafd wordt. Zij zijn b. bekker, j. bent, aa. ra. croonenberg, f. de neyn, j. van der noot, a. van overbeke,

{==537==} {>>pagina-aanduiding<<}
mna. pollius, j. pook, a. postelman, s. sylvius, j. zoet, za. ma. van zon. Voorts worden er nog, uit de VIIde Hoofdafdeeling, eenige Dichtproeven medegedeeld van p. aerlebout, j. bent, pht. van borsele, a.r. croonenberg, f. lijftocht, d.p. pers en s. sylvius, waaruit die van pht. van borsele, croonenberg, lijftocht, pers en sylvius ons het beste zouden bevallen. Eindelijk ontmoeten wij van de Taal- en Stijlproeven uit Prozaschrijvers, of uit de VIIIste Hoofdafdeeling, hier nog het een en ander van j. van ghistele, r. hennebo, j. van der noot en d.p. pers. - Minder gewone woorden, welke in de Woordenboeken, met name bij kiliaan, in 't geheel niet, of ten minste dáár in de bij dezen of genen Schrijver gebezigde beteekenis niet te vinden zijn, zullen in de IIde Afdeeling worden behandeld, waarvoor de Heer Mr. le jeune eene ruime plaats in zijn derde stukje bestemt.
Wij zien hier dus slechts het begin van een' veelom vattenden arbeid, die niet, dan door ijverige ondersteuning van velen, te volvoeren is. Deze ondersteuning wenschen wij den Heere le jeune toe, opdat alzoo de door hem verzameld wordende bouwstoffen, volgens zijn oogmerk, strekken mogen tot aanvulling der gapingen in onze letterkundige Geschiedenis, daaruit ontstaande, dat men doorgaans de minstbeduidende Schrijvers voorbijgaat, schoon het toch nuttig is met allen eenigermate bekend te zijn. Het is waar, men kan vragen: waartoe dient het, elken rijmelaar als 't ware te vereeuwigen? Mag dan niemands naam vergeten worden? Doch hier staat tegenover, dat men de vraag hier niet alleen uit een aesthetisch, maar ook uit een geschied-letterkundig oogpunt beantwoorden moet. Uit dat laatste gezigtpunt is eene volledige bekendheid met onze Letterkunde in verschillende eeuwen niet onbelangrijk, en alsdan wordt elke aanvulling van bestaande gaping ons welkom. Bovendien heeft men uit de opsomming der Afdeelingen reeds gezien, dat langzamerhand allerlei soort van onvolledigheden in onze Letterkunde, en hare bearbeiding, door dit Tijdschrift moeten worden verholpen. Voor de bezitters der werken van de Heeren siegenbeek, de vries en anderen, achten wij het dus niet overtollig, zich ook dit Tijdschrift aan te schaffen; voor de beoefenaars onzer Letterkunde keuren wij het prijselijk, er bouwstoffen toe te blijven leveren.






{==538==} {>>pagina-aanduiding<<}

Tijdrekenkundige Tafels voor de Algemeene Geschiedenis, geschikt zoo wel voor de sijnchronistische als ethnographische wyze van voordragt. Door R. van Wijk, Jacobuszoon, Phil. Theoret. Mag. Litt. Hum. Doctor, Kostschoolhouder te Kampen. Te Kampen, bij K. van Hulst. 1832. In 4to. 8 Bl. f : - 15.

Hier en daar hebben wij deze Tafels met andere tijdrekenkundige opgaven vergeleken. Min of meer is het onverschillig, of men bij den naam van een' vermaard' man het oogenblik van zijne geboorte, van zijnen dood, of van eenig gewigtig voorval uit zijn leven neemt. Echter had dit wel mogen zijn opgegeven. Maar de Geschiedenis zelve moet ook bij het gebruik dier Tafelen worden geraadpleegd, en de Tafels dienen slechts tot eene schets, een algemeen overzigt. Daartoe nu zijn ze bij uitnemendheid geschikt, dewijl de opgaaf der jaartallen met toereikende juistheid geschied is, en de vereeniging van het synchronistische met het ethnographische het overzigt gemakkelijk maakt, zoodat men, met éénen blik, telkens den staatkundigen en gedeeltelijk den kerkelijken toestand der volken en landen overzien kan. Daar deze Tafels ook ten gebruike van scholieren zijn opgesteld, was dit eene reden te meer, om voor een naauwlettend nazien der drukproeven te zorgen, hetwelk echter verzuimd is. Op den titel reeds staat synchronistische met eene Hollandsche ij, en wijze met een y-psilon of Grieksche y gespeld. Bovenaan het tijdperk van 500 tot 622 na J.C. staat Jutianus voor Justinianus. Dergelijke onnaauwkeurigheden zijn er meer. Desniettegenstaande kunnen wij deze Tasels, tot behoedzaam en vergelijkend gebruik, zoo in als buiten de scholen, wel aanbevelen. Men vergete niet, dat zij slechts tot te gemoetkoming van het geheugen bestemd zijn, en vooraf kennis der Geschiedenis onderstellen. Vindt men bij voorbeeld 570 na Chr. Mahomed, dan beteekent dat: Mahomed wordt geboren. Vindt men 1831, J.C.J. van Speyk, dan wil dat zeggen: van Speyk sneeft. Het is dus de pligt der onderwijzers, met dezen arbeid van van wijk voorzigtig te
werk te gaan.





Nalezingen van Mr. Willem Bilderdijk. Iste Deel. Te Amsterdam, bij J. Immerzeel, Jun. 1833. In gr. 8vo. VIII en 160 bl. f 3 - :


{==539==} {>>pagina-aanduiding<<}

Deze bundel bevat meest gelegenheidsverzen en dichtregelen in vriendenrollen, alles naar tijdsorde gerangschikt, beginnende met het jaar 1777 en eindigende met 1810. Als men nagaat, hoe weinig verheffing er veelal is in de vroegere, vergeleken met de meeste der latere gedichten, dan vindt men hier inderdaad eene uit proeven zamengevlochtene geschiedenis der ontwikkeling van bilderdijk's kunstvermogen, en leert niet alleen vele bijzonderheden uit 's mans levensloop nader kennen, maar ziet ook gaandewegs zijne somberheid in zwaarmoedigheid overgaan en in zwartgalligheid ontaarden. Want, schoon des Dichters denkbeelden over Godsdienst, regts- en staatsleer, met de grootendeels daarmede in verband staande over de geschiedenis des vaderlands, wel oorspronkelijk dezelfde zijn geweest, die zij, in hoofdzaken, naderhand gebleven zijn, zoo is toch slechts langzamerhand die geest van wrevel bij hem ontstaan, die de tweede helft van zijnen levenstijd meer en meer ging verbitteren. Het schimpdicht op den zeer verdienstelijken, schoon even min, als bilderdijk zelf of iemand anders, onfeilbaren wagenaar, dat tot motto voor bilderdijk's Geschiedenis des Vaderlands is gebezigd, vindt hier ook eene plaats, op bl. 34. Wij zullen er even weinig iets tegen inbrengen, als tegen het losdicht op den Heer de monté, waarin wij lezen, dat eerst ten jare 1788 de burgervrijheid vaststond, NB. na de plundertooneelen in 1787. Wij moeten echter erkennen, van elders vernomen te hebben, dat bilderdijk nooit de plundering der Staatsgezinden had aangeraden. Bij de lezing van het dichtstukje Eigen goed (bl. 81-89) kwam, bij de woorden:

Recht! zoo vind ik heel de rij 
Van mijn gantsch geslacht in mij - 


de vraag bij Recensent op: Is het niet willekeurig, dat men dezen of genen man tot stamvader van zijn geslacht verklaart? Gesteld, die stamvader ware een edelaardig mensch, en zijne zonen en naneven zijn allen waarlijk van zijn bloed: hoe kan dat de voortreffelijkheid van karakter zijner nakomelingen, al ware het slechts eenigermate, waarborgen? Immers, die stamvader had dan zijn bloed en zijn karakter weder van zijnen vader. Aldus opklimmende, komt men tot adam. Alle andere geslachten, naar bilderdijk's eigene

{==540==} {>>pagina-aanduiding<<}
overtuiging, stammen van dien algemeenen vader af. Wat is het dan, dat het eene geslacht van het andere onderscheidt? Wordt ieders bijzonder karakter bepaald door de hem alleen eigene vochtmenging, door opvoeding en uiterlijke omstandigheden, dan moge het ligchaamsgestel van ieders onmiddellijke ouders van invloed zijn op de vochtmenging, en vandaar gedeeltelijk op deszelfs karakter; maar de familietrek des karakters moet reeds na weinige geslachten zoo vele verschillende wijzigingen ondergaan, dat het er niets toe doen kan, of iemands zoogenaamde stamvader, die b.v. 600 jaren geleden leefde, een dapper en verstandig man was. Inzonderheid komt het hier in aanmerking, dat de eerste Edelman van zijn geslacht, schoon doorgaans dapper of vernuftig, niet altijd een braaf man was, en de Ridders uit de Middeleeuwen grootendeels kleine tirannen waren. Bilderdijk's eigene Geschiedenis des Vaderlands getuigt deze waarheid.
Van de vroegere hier medegedeelde gedichten zouden wij dat aan den Heer uylenbroek voor een van de minsten, en dat in de vriendenrol van den Heer j.h. van der palm, toen nog S.S.Th. St., voor een van de besten houden. Uit een eenigzins later tijdvak, toen des Dichters kunstvermogen reeds lang volkomen ontwikkeld was, zijn de naïve stukjes: Op een paling, en: Eens palings klacht, die onder zoo veel sombers eene aangename afwisseling maken, even als sommige fraaije Bruiloftsliederen en Minnedichten. Over het algemeen zal echter des Dichters roem door dezen bundel niet stijgen. Men moet die Nalezingen, waarvan ons nog een deel te wachten staat, meer beschouwen als bijdragen tot de geschiedenis van bilderdijk's talentontwikkeling en karakter, dan als verzameling van kunstjuweelen.






Dierijk en Dorothé, of de Verlossing van Dordrecht. Dramatisch Dichtstuk van Samuel van Hoogstraten. Uitgegeven door Mr. P.S. Schull. Te Dordrecht, bij J. van Houtrijve, Jun. 1833. In gr. 8vo. XII en 81 bl. f 1-30.

De Heer Mr. schull heeft, naar ons inzien, bij het Nederlandsch publiek, ook door de nieuwe uitgaaf van dit in vergetelheid geraakte tooneelstuk uit vroegeren tijd, zich verdienstelijk gemaakt. De reden, waarom hij den titel van

{==541==} {>>pagina-aanduiding<<}
Treurspel in dien van Dramatisch Dichtstuk veranderd heeft, schijnt ons voldoende. Voor eene opvoering ten tooneele is het echter tegenwoordig, ook als Dramatisch Dichtstuk, of hoe men het anders noemen wil, minder geschikt, vooreerst wegens de ingevlochtene reijen, en ten tweede omdat Dorothé te gelijker tijd eene minnares en een allegorisch wezen, namelijk de Stedemaagd van Dordrecht, verbeeldt. Dit veroorzaakt, dat zij als minnares te koel, te bovenaardsch, en als Stedemaagd te menschelijk en te verliefd is; kortom, dat zij, door het bezit van tweederlei karakter, een eigenaardig, zich gelijk blijvend karakter mist. Als Stedemaagd kan zij onze belangstelling niet wekken. Zoo iets zou alleen in eene geheel allegorische voorstelling kunnen slagen; maar nu maakt die Stedemaagd, in gedurige aanraking met gewone menschenkinderen, eene zonderlinge figuur: en laat men de allegorie weg, denkt men zich Dorothé alleen als Burgemeestersdochter, dan is niet alleen het voorgenomen huwelijk van den Graaf met deze maagd uit het getal zijner onderdanen eene onwaarschijnlijke verkiezing, maar hare kalmte bij den dood van haren minnaar is onnatuurlijk, ja, in plaats van medelijden, zou zij daardoor onze verontwaardiging wekken. Dit alles neemt niet weg, dat dit tooneelstuk wel verdient gelezen te worden; dat de handeling goed, de poëzij, schoon niet vrij van de vroegere ruwheden in de versificatie, edel en grootsch, dikwerf zelfs verheven en stout is. De voorafgaande en achteraan volgende ophelderingen, onder verschillenden titel, zetten aan het stuk nog meerdere helderheid en waarde bij. Niet ongepast is hetzelve, als Dordrechts overrompeling en verlossing in 1048 voorstellende, door den nieuwen uitgever, Mr. schull, opgedragen aan den Generaal, Baron chassé.






Gelegenheidsgedichtjes voor de lieve vaderlandsche Jeugd (door P. Moens). Te Leiden, bij de Wed. D. du Saar. 1832. In kl. 8vo VIII en 64 Bl. f : - 40.


Zes vaderlandsche Gezangen, vervaardigd op bekende Zangwijzen, voor de Nederlandsche Jeugd. Door J.F. Beins, te Hoogezand. Tweede Druk. Te Groningen, bij J. Römelingh. 1832. In kl. 8vo. 16 Bl. f : - 10.


{==542==} {>>pagina-aanduiding<<}

Op een ingewikkeld en kiesch gedaan verzoek eens onderwijzers, heeft de achtingwaardige en rijkbegaafde Jufvrouw moens zich wel willen verledigen, deze algemeene Gelegenheidsgedichtjes (b.v. het knaapje op 's vaders verjaardag, op den verjaardag van moeder en dergelijke) te vervaardigen, en daarmede eene wezenlijke dienst aan ouders, opvoeders, onderwijzers en kinderen bewezen. Men vindt wel niet overal dat schijnbaar kunsteloos eenvoudige van den éénigen yan alphen, maar zelden is echter de toon zoo hoog, dat kinderen, vooral de zoodanigen, die hun zevende jaar hebben bereikt en hun veertiende nog niet zijn ingetreden, dien niet zouden kunnen volgen. Het Paaschlied, bl. 59-61, is mogelijk al te stout en beeldrijk, niet als dichtstuk in 't algemeen, maar als een godsdienstig gelegenheidsgedicht voor de jeugd; b.v. de plaats, bl. 60:

Maar, ook in 't lijden Godlijk groot, 
Ontwrong hij, stervend, aan den dood, 
Dien hij met lieflijk morgenlicht 
Omhuld heeft, zijn gepunte schicht, 
En schonk, voor deugd en onschuld, tevens 
De sleutlen hem van 't rijk des levens. 


Op bl. 18 staat taalkundig juist, maar strijdig met de maat, die zonder taalfout had kunnen behouden worden, daar men zoo wel zegt: ik word gehoorzaamd, als: er wordt mij (d.i. aan mij) gehoorzaamd:

Gehoorzaam onzen ouders, dan wordt ge eens een mensch. 


Men leze:


{== afbeelding 	==} {>>afbeelding<<}
    
 | onze 
{== afbeelding 	==} {>>afbeelding<<}
    
 l, dan 
{== afbeelding 	==} {>>afbeelding<<}
    
 ge eens | een 
{== afbeelding 	==} {>>afbeelding<<}
    
. 


Over het geheel zijn de drukproeven met weinig oplettendheid verbeterd.
De zes vaderlandsche zangen van den Heer beins zijn insgelijks voor de jeugd bestemd; maar, in den tweeden druk (!) van een kinderwerkje, zouden wij meerdere naauwkeurigheid in taal, spelling en versificatie verwacht hebben. Hoe hinderlijk zijn regels als deze, bl. 7:

En 't verste nageslachte 
Wijde hem (spreek uit NB. 
{== afbeelding 	==} {>>afbeelding<<}
    
) nog 't dankbaar lied! 


Bl. 11. Ten prijs der vaadren bloed. Dat wil hier zeggen:

{==543==} {>>pagina-aanduiding<<}
Ten prijs van der vaadren bloed. Waarom niet eenvoudig: Door onzer vaadren bloed?
Onleesbaar is de Alexandrijn op bl. 14, en hoe wordt dat dan in den zang!:

Welk goede vaderlander wijde het niet zijn kracht? 


Er had kunnen staan:

Geen burger, of hij wijdt aan dezen grond zijn kracht. 


Naar ons gevoelen is dit bundeltje zeer middelmatig; maar het kost ook slechts 10 centen, en daarbij kwam ons onwillekeurig de anekdote voor den geest van eene trouwgrage, maar leelijke dienstmaagd, wie het gelukte, door middel van hare zuinig opgegaarde spaarpenningen, een' even leelijken vrijer te belezen: toen nu hare meesteres in dezen haren Adonis geen behagen vond, zeide zij: ‘Maar, Mevrouw, wat wil men ook voor tien daalders hebben?’.... Zoo als gezegd is, het boekje kost slechts 10 centen.


De Invalide, uit het Engelsch van M.A. Price. Te Amsterdam, bij Brest van Kempen. 1832. In kl. 8vo. 119 Bl. f : - 75.

Het verhaal, dat ons hier wordt aangeboden, is getrokken uit de werken van het Engelsche Traktaatgenootschap. Wij zijn het met den Vertaler eens, dat dit werk zich gunstig onderscheidt van vele andere voortbrengselen, die eene godsdienstige strekking hebben, door deszelfs onderhoudenden toon en de verlichte godsdienstige begrippen en vruchtbare zedekunde, in hetzelve voorgedragen. Het verhaal zelf is hoofdzakelijk van den volgenden inhoud: Frans wilson en zijne echtgenoote maria edwards redden door hunne liefderijke zorg het leven van eenen hun geheel onbekenden krijgsman, maar herkennen in hem den vader van maria, die, ten gevolge van zware tegenspoeden, Engeland, toen maria nog een kind was, had moeten verlaten, en door haar sedert vele jaren, als verloren voor haar, betreurd was. De brave echtgenooten achten zich door deze ontdekking ruim beloond voor hunne menschlievendheid, en de oude edwards vindt nu vergoeding voor zijne menigvuldige rampen, daar hij in den kring van hen, die hem

{==544==} {>>pagina-aanduiding<<}
het dierbaarste zijn, een' gerusten en aangenamen ouderdom mag doorbrengen. De loop van het verhaal is eenvoudig; maar het verrassende der herkenning, het verhaal der lotgevallen van den Invalide, vooral ook de geschiedenis van maria tot aan haar huwelijk met wilson, houden de aandacht levendig, en verschaffen den lezer aangenaam onderhoud. Maria ontmoet in den dienstbaren staat, waartoe zij hare toevlugt moest nemen bij de scheiding van haren vader, menschen van verschillend karakter, en vooral van verschillende godsdienstige denkwijze, opregte, liefderijke Christenen en huichelaars, verlichte en verdraagzame, maar ook geestdrijvende en bevooroordeelde menschen; en het is vooral de schildering of teregtwijzing van godsdienstige begrippen en handelingen, welke op eene bevattelijke, overtuigende wijze geschiedt en het boekje zeer aanbeveelt. Wij hopen, dat de bekwame Vertaler zich zal aangemoedigd vinden, om dit verhaal, naar zijn aangekondigd voornemen, door eenige anderen van dezelfde soort te doen volgen.


Julius Wartberg, of de donkere wegen der Voorzienigheid. Naar het Hoogduitsch. Te Amsterdam, bij J.C. van Kesteren. In gr. 8vo. 240 Bl. f 2-40.

Omdat het oorspronkelijk werkje in Duitschland met goedkeuring ontvangen en gelezen werd, heeft de Vertaler hetzelve de vertaling niet onwaardig gekeurd. Alleen veranderde hij den titel in zoo verre, dat hij in plaats van: Die dunkeln Wege des Geschicks stelde: De donkere wegen der Voorzienigheid. Naar het oordeel van Rec. had dat geheele bijvoegsel wel kunnen achterwege blijven. Julius wartberg, natuurlijke zoon van een rijk en aanzienlijk vader, is een braaf jongeling, die vele wederwaardigheden heeft, en eindelijk zijn doel bereikt. Lieden, die alleen lezen om zich te vermaken, of eene levendige verbeelding eenigen tijd bezig te houden, zullen dezen Roman met belangstelling lezen. Gevoelt de Vertaler, die zich S.B. teekent, behoefte, om ledige uren op eene aangename en niet onnuttige wijze te besteden, hij zou beter kunnen kiezen, en althans zorg moeten dragen, dat de vertaling niet ontsierd werd door eene menigte lompe fouten. Het zij genoeg, slechts weinigen hier aan te wijzen, zoo als: In den boschwachters woning; na ik vernomen hebt; gij zijn immers; ik vind goed, hij voor als nog blijft; hij liet zijn oog wijden (weiden), alvorens mij in woordenwisseling treden; neiging (nijging, buiging); hij herhaalde (herstelde) zich; ons alle.... na geleidt te zijn, enz. enz. Tegen geslacht en naamval is dikwijls gezondigd, ook meermalen niet het regte woord gekozen; er staan dikwijls punten, waar comma's behoorden te staan; nog en noch worden verwisseld. - Een fraai vignetje versiert het titelblad.






{==545==} {>>pagina-aanduiding<<}

Boekbeschouwing.

Hermanni Bouman Oratio de Historia Philosophiae de Deo sapientiae magistra, dicta publice die 26 m. Martii 1830, quum Academiae regundae munus solenni ritu poneret. Traj. ad Rhen. apud J. Altheer. 1832. Formâ octavâ. Pagg. 104.

Tijdsomstandigheden hebben de uitgaaf van deze geleerde en hoogstgewigtige Redevoering verhinderd. Het onderwerp is van veel belang, als zijnde een allerbeknoptst en daardoor zaakrijk betoog, dat de Geschiedenis der Wijsbegeerte, voor zoo verre deze het leerstuk aangaande God behandelt, leermeesteres der wijsheid is.
‘Deze Geschiedenis (pag. 7.) leert ons den mensch kennen; geeft ons, bij wijsgeerig onderzoek aangaande God en hetgeen op Hem betrekking heeft, nuttige lessen; doet ons Gods voorzienigheid in het zedelijk bestuur der wereld bewonderen; prijst de leer van Christus aangaande God aan, en doet dezelve hoogschatten.’ Door het uiteenzetten van deze vier punten meent de Hoogleeraar, niet te onregte, de wijsbegeerte, als leermeesteres der wijsheid, voldoende aan te bevelen.
Dit nu geschiedt op eene voortreffelijke wijze. Zoo beknopt mogelijk zullen wij den inhoud dezer Redevoering mededeelen, opdat ook anderen, die de Latijnsche taal niet verstaan, zich met de ware wijsbegeerte verzoenen, als die de kostelijke hervormingen, door brekebeenen (philosophastri sunt, qui sibi philosophi videntur) aanbevolen en ondernomen, noch hier noch elders goedkeurt, en daarom ook nergens heeft te verantwoorden.
Deze Geschiedenis doet ons den mensch kennen, en vertoont hem, hoe hij geraakt tot hetgeen hij zoekt, en door welke hindernissen hij in zijn' loop wordt gestuit.

{==546==} {>>pagina-aanduiding<<}
Epicurus en diagoras, door opvoeding in de eerste jeugd, vervallen tot vijandschap van alle Godsdienst en Atheïsme. De Fransche Encyclopedisten. Spinoza, als Jood door de leerstellingen der Kabbala gehinderd, en andere voorbeelden, keurig en met oordeel gekozen, bevestigen het gevoelen des Hoogleeraars. Niet minder leert deze Geschiedenis ons den mensch kennen, waar zij de gevoelens van vroegere en latere wijsgeeren beschouwt, en aanwijst, hoe uit ééne school somtijds veelvuldige meeningen zijn voortgekomen, door opheldering en ontwikkeling van het vroegere, door om te keeren, wat vroegeren geleerd hebben, door het eene met het andere te verbinden, door het inslaan van een' middelweg, of in het leven terug te roepen, wat reeds lang verstorven was. Dit alles leert ons, hoedanige en hoe groote scherpte aan het vernuft der stervelingen door God is verleend, maar ook, hoeveel er nog is, tot hetwelk de sterveling te vergeefs heeft pogen door te dringen. Deze Geschiedenis leert evenzeer de zwakheid der menschen, en doet ons op onze hoede zijn, om niet, door te hoog te vliegen, in de diepte neder te storten. De dwalingen der wijsgeeren worden met dit doel, niet om zich op dezelve te verheffen, aangestipt. Ten slotte wordt aangevoerd spinoza, die, met buitengewoon vernuft en scherpzinnigheid begaafd, evenwel tot ongerijmde begrippen enkel daardoor is vervallen, dat hij zich eene valsche bepaling van zelfstandigheid tot leidsvrouw in zijne wijsgeerige onderzoekingen gekozen had en onafscheidelijk was gevolgd. Pag. 8-22.
Deze Geschiedenis geeft, ten tweede, bij wijsgeerig onderzoek aangaande God en hetgeen op Hem betrekking heeft, ons nuttige lessen en heilzamen raad. Zij leert ons, niet op klanken af te gaan, maar dezelve van de zaken naauwkeurig en zorgvuldig te onderscheiden. ‘Want wie weet niet, dat er voorheen velen geweest zijn, en dat er nog zijn, die de woorden God, schepping, onsterfelijkheid dèr ziel en andere dikwerf ge-
{==547==} {>>pagina-aanduiding<<}
bruiken, maar aan dezelve zulk eene beteekenis geven, dat zij voor de waarheid ijdele woordklanken schijnen in de plaats te willen stellen? Anderen mogen worden medegesleept door dit woordenbedrog, maar nimmer hij, die de Geschiedenis kent en raadpleegt.’ De Geschiedenis wijst op voorbeelden, die in de moeijelijkste tijden leefden, en door geene lijfsgevaren, dreiging of kerker werden afgeschrikt van het onderzoek der waarheid. Zij wijst op verachters dier wijsbegeerte, maar die toch zich van dezelve bedienden, om hunne tegensprekers tot zwijgen te brengen. Zoodat wij van zelve genoopt worden, om de wijsbegeerte hoog te achten en te beoefenen, daar zij, hoezeer door tegenstanders met woorden bekampt, door hun gebruik van dezelve aanbevolen wordt. De Hoogleeraar beroept zich hier op tertullianus. Zou tertullianus evenwel niet meer het oog op de wijsgeeren hebben gehad, in zoo verre deze zich in dien tijd tegen het Christendom verzetteden, dan op de wijsbegeerte zelve? In dat geval was hij het eens met den Apostel paulus, die zich ook geweldig tegen deze vijandige wetenschap ontliet. Dit wordt hier slechts in bedenking gegeven. Dezelfde Geschiedenis wijst op de eenstemmigheid, ook bij verschil van kunstwoorden, met welke hetgeen waar is ten allen tijde is voorgedragen, en doet de tegen elkander over liggende even gevaarlijke klippen vermijden. Pag. 23-31.
Deze Geschiedenis leidt ons, ten derde, op tot bewondering van Gods zedelijk bestuur over de wereld. ‘De voorzienigheid van God namelijk, van welke deze Geschiedenis getuigenis draagt, heeft ten geschikten en gelegenen tijde juist zulke menschen verwekt, door wier arbeid de zuivere leer aangaande God of beoefend werd of ten minste voor vernietiging werd bewaard. De Goddelijke voorzienigheid heeft niet zelden gevaarlijke dwalingen onderdrukt op zulk eene wijze, dat er gezorgd werd, dat zij niet wijd en zijd voortgingen en aller gemoed overmeesterden. Zij

{==548==} {>>pagina-aanduiding<<}
heeft eindelijk, opdat ik alles in één woord noeme, uitgewerkt, dat, evenals in het stoffelijke, zoo ook in het zedelijke bestuur van den Opperkoning, telkens uit duisternis licht, door hevige onweders zuivering van lucht en dampkring, en zelfs uit de vergiften de heilzaamste geneesmiddelen voortkwamen.’ Dit wordt wederom met voorbeelden keurig aangewezen. Pag. 31-38.
Deze Geschiedenis, eindelijk, prijst de leer van christus aangaande God aan, en doet dezelve hoogschatten. Zij doet zien, dat de Christelijke leer aangaande God eerst volkomen en duidelijk en algemeen geleerd heeft, dat er maar één God is, van wien alles oorspronkelijk is; door welk leerstuk de grootste dienst ook aan de wijsbegeerte is bewezen. Wat de Christelijke leer hierin heeft gedaan, blijkt, duidelijk uit plotinus en jamblichus, vergeleken met clemens van Alexandrië en origenes, allen wijsgeeren uit dezelfde school; maar, waar de laatsten christus volgen, vertoonen zij licht te hebben ontvangen, dat de wijsbegeerte behoefde, maar dat door het Christendom alleen ontstoken is. Door de Christelijke leer is de kennis van God, als Schepper, Onderhouder en Bestuurder der wereld, ook voor het niet wijsgeerig denkend volk algemeen goed geworden, zoodat uit dezelfde bron, waaruit het volk zijne zuivere kennis aangaande God en Goddelijke zaken puttede, ook voor de wijsbegeerte leven en vruchtbaarheid voortvloeide. ‘Ja op het allerduidelijkste zal u de Geschiedenis overtuigen, dat de leer van jezus christus, welke uit een' onbekenden hoek lands, waar het licht der menschelijke wijsheid niet scheen, is voortgekomen, en welke toch door voortreffelijkheid van begrippen aangaande God de vroegere beroemde wijsgeeren zeer verre achter zich heeft gelaten, en voor de lateren tot het beklimmen van de hoogte der wijsheid de fakkel ontstoken heeft - dat deze leer van christus, zeg ik, niet de vrucht van eenig menschelijk vernuft, maar eene hemelsche en de eenig Goddelijke bodin en leermeesteres geweest is.’ Pag. 38-42.

{==549==} {>>pagina-aanduiding<<}

Hierop volgt nu het verslag van hetgeen in het afgeloopen Akademiejaar is voorgevallen, en de uitdeeling der prijzen. Pag. 43-80. Het overige gedeelte, pag. 81-104, behelst belangrijke aanteekeningen, welke het gewigt dezer Redevoering, ook voor lezing en herlezing, vergrooten. - Spelfouten, die ons zijn voorgekomen, deelen wij nog mede. Pag. 11. empyricae voor empiricae ab ἐμπέιρω; pag. 37. illigentis, waarschijnlijk uit de verkorting voor intelligentis.





Achtste tiental Leerredenen, door J.H. van der Palm. Te Leyden, bij D. du Mortier en Zoon. 1832. In gr. 8vo. 318 Bl. f 2-50.

Wij zullen van dit deel der Leerredenen van den voortreffelijken Schrijver een eenvoudig verslag geven, en er hier en daar slechts eene aanmerking bijvoegen.
De eerste, over Hebr. V:7, 8, 9, heeft ten opschrift: Jezus' lijden een offer der gehoorzaamheid, en is aldus verdeeld: I. Jezus' lijden was een offer der gehoorzaamheid aan God. II. Het gebeurde in Gethsémané's hof strekt ten bewijze hiervan. III. De oneindige waardij dier gehoorzaamheid. IV. Voor Allen, die hem gehoorzamen, eene oorzaak der eeuwige zaligheid. Na aangemerkt te hebben, dat het moeijelijk is, het (toch onbetwistbare) verband tusschen Jezus' dood en onze schuldvergiffenis te toonen, na vervolgens te hebben doen zien, dat alle zonde ongehoorzaamheid tegen God is, gaat van der palm aldus voort: ‘En wat staat nu hier tegen over, dan gehoorzaamheid, onbepaalde gehoorzaamheid aan den wil van God? Gij ziet daar het gansche menschdom in schuld gezonken, door moedwillige overtreding van alle de eischen der Goddelijke Wet, aan alle hare straffen onderworpen, en, zoo er geen ontferming te vinden is voor den troon des Regters, onherstelbaar verloren! Indien nu het eigen woord diens Goddelijken Regters en Wetgevers deze genade ons aankondigt, maar ons

{==550==} {>>pagina-aanduiding<<}
daarbij openbaart, dat daartoe de tusschenkomst eens offers gevorderd werd, aan de onkreukbaarheid der wet, en de geschonden majesteit des Opperheers..... kunnen wij er ons bijkans een Gode-waardiger voorstelling van vormen, dan dat het bestaan moest in eene openlijke proeve der volmaaktste gehoorzaamheid aan God?’ - Een schoon, helder en stichtelijk stuk, dat de verschillendst denkenden op het bewuste punt... althans niet ergeren zal.
De tweede, over Joan. XIX:5b, heet eenvoudig: Ziet, de mensch! Die tekst, zegt van der palm, bevat alles, wat, in dit Hoofdstuk van Joannes' Evangelie, van vs. 1 tot 7 gevonden wordt, enz. De verdeeling is: I. Ziet hier den mensch in zijne deerniswaardige ellende; II. .... in zijne betreurenswaardige zwakheid; III. .... in al den moedwil en de verharding zijner boosheid; IV. .... in zijne ware grootheid, en aldus ook in de waardij der herstelling, door God hem toegedacht, en door Jezus voor hem verworven; makende aldus de woorden van toepassing op Pilatus zoo wel (in II) en op de soldaten en Priesters enz. (in III), als op Jezus zelven (in I en IV); niet ongepast voorzeker, inzonderheid, zoo men, als van der palm, maar zeer weinige lijdenspreken heeft te doen. Recensent heeft het, alles bij Jezus bepalende, toch wel eens tot eene aanleiding genomen, om over 's menschen grootheid en geringheid te spreken; waarbij het blijkbaar aan stof tot troost, bemoediging en opwekking, vooral tot dankbaarheid aan God, niet ontbreekt.
De derde, over Ps. XCI:1, heeft tot opschrift: De zekerheid en veiligheid der Goddelijke bewaring. I. Verklaring; II. aard der bewaring; III. noodzakelijkheid en genoegzaamheid; IV. doel en strekking. De behandeling, zoo als altijd, wanneer van der palm Oostersche poëzij voor zich heeft, fraai - het overige, bezadigde, Christelijke wijsheid.
De vierde, over Ps. IV:8, heet: De dienst van God de bron der grootste vreugde. In deze heerlijke

{==551==} {>>pagina-aanduiding<<}
leerrede spreidt van der palm, zoo wel bij de ontwikkeling van het gestelde uit den tekst, als in deszelfs betoog vooral, en in de toepassing, die welsprekendheid ten toon, welke nog meer kennis, overvloed en naauwkeurigheid van zaken, dan van juist gekozene woorden, aanduidt. Men zou het ligchaam dezer rede wel elken morgen eens mogen lezen. Nieuw, neen, is de gepredikte waarheid niet, zoo min als brood een nieuw voedsel is, en toch zouden wij het zoo ongaarne eenen morgen op onze tafel missen.
De vijfde, over Mark. X:13-16, heeft tot opschrift: Jezus' gezindheid omtrent kinderen. Van der palm stelt het verhaal onder de vier volgende oogpunten voor: I. als bekoorende tot de Evangeliegeschiedenis (deze schijnbaar geringe boven zoo vele grootsche gebeurtenissen); II. als bevattende een proef van Jezus' karakter (als zoodanig ontwikkeld en betoogd en het belangrijke dezer kennis aangewezen); III. als eene der voornaamste voorwaarden van de aanneming des Evangeliums ons te kennen gevende. In dit deel wordt onderzocht, wat eigenlijk als navolgenswaardig in het kind wordt bedoeld - namelijk vrijheid van vooroordeelen en allerlei ingezogene begrippen. Die ontbrak den leerlingen; die ontbreekt nog altijd bij velen, wier wijsgeerige of andere begrippen der omhelzing of zuivere opvatting van het Evangelie in den weg staan; IV. als den toets behelzende, waaraan wij een iegelijk de opregtheid onzes Christendoms beproeven kunnen. Zou men hierop of hiervan niet mogen vragen: wie kan dan zalig worden?
De zesde en zevende, 2 Kon. XX:1-6. Hizkia. I. De boodschap, dat zijne krankheid doodelijk was; II. Hizkia's diepe mismoedigheid, enz. III. de verhooring van zijn gebed; IV. de daarbij gevoegde aankondiging van den tijd, dien het hem nog vergund zou worden te leven; V. terwijl ik eindelijk uit deze beschouwing, zegt de Schrijver, in haar geheel genomen, en uit het verband, waarin Hizkia's herstelling met de verlossing

{==552==} {>>pagina-aanduiding<<}
van den Joodschen Staat gebragt wordt, eenige gevolgen zal afleiden, tot besturing van onzen wandel, en tot vestiging onzer uitzigten, ook in de omstandigheden, waarin wij ons bevinden. De drie eerste dezer stukken zijn in de zesde, de twee laatste in de zevende behandeld, en leveren menige belangrijke opmerking en les over het menschelijk leven en deszelfs afhankelijkheid van God op, besluitende met een hartig woord ter bemoediging in den nood des vaderlands (1831).
De achtste, over Hand. XXVIII:17-29. Paulus' eerste verrigting te Rome, beschouwd I. als een bewijs der grootheid van Paulus, als dienaar des Evangelies, om II. uit eene vergelijking tusschen hem en zijne hoorders zoodanige toepasselijke gevolgen af te leiden, die ons tot onderlinge opwekking, vermaning en stichting strekken kunnen. Fraai zeker is deze schets van Paulus' grootmoedigheid, ijver, verlichting en getrouwheid, waartegen het ongeloof, de trots en twistzucht der ontbodene voorname Joden niet weinig afsteken. Zou echter een Israëliet van onze dagen niet beweren, dat het eerste wat helder, het laatste wat donker geschilderd, en de behandeling dus niet geheel onpartijdig is? Wat de toepassing betreft, hoe ongezocht en gepast in het algemeen ook en veelal uitnemend, zoo hier als elders komt het kenmerk der oude Hervormde leer, ‘om God niet slechts op het hoogst te verheerlijken, maar ook den mensch op het diepst te vernederen,’ sterker uit, dan velen van Recensents braafste, Christelijkste bekenden van beiderlei kunne zou kunnen behagen of stichten.
De negende, over Hand. XXVIII:30 en 31, bevattende de laatste Bijbelsche berigten aangaande Paulus, welke van der palm uit verschillende Brieven van den Apostel aanvult, wordt door hem aldus verdeeld: I. Paulus' wedervaren in deze gevangenis; II. zijne Apostolische werkzaamheden gedurende dezelve, en zijne Christelijke gemoedsgesteldheid onder deze verdrukking; III. gepaste toespraak en vermaning tot besluit. Eene

{==553==} {>>pagina-aanduiding<<}
rijke, schoone leerrede. Zoo predikt men geleerd en tevens leerzaam, klaar en stichtelijk. Een waardig slot van 's mans allervoortreffelijkste kanselbearbeiding van Paulus' geschiedenis. Maar, men weet, de Letteroefenaars maken meer werk van Christelijke, dan van kerkelijke regtzinnigheid. Kent de eerste eenen verzoenden God, of Vader, om Christus wil? Dat God de wereld met Hemzelven verzoend heeft, haar hare zonden niet toerekenende, weten wij - ook, dat Jezus eene verzoening onzer zonden genoemd wordt; maar brengt ook dit laatste, brengt zelfs de voorstelling in de eerste leerrede van dezen bundel mede, dat men den Onveranderlijke, den Vader van onzen Heer, die de wereld alzoo lief had, enz. als verzoend, bevredigd moet of zelfs mag voorstellen? Ja, gesteld ook, dat het een of ander dit scheen te kunnen regtvaardigen; is het voorzigtig, een woord te bezigen, dat zoo ligt tot onwaardige denkbeelden aanleiding geeft? De Hoogleeraar vergeve ons onze vrijmoedigheid! Zijn voorbeeld is zoo gewigtig.
De tiende is eene Bijbeloefening over Gen. XLIX, en behelst: I. Jakob's vaderlijk afscheid van zijne kinderen, en den zegen, dien hij over elk hunner kon uitspreken; II. des Aartsvaders laatste beschikking aangaande de plaats, waar hij begraven wilde worden, en zijnen daarop gevolgden dood. - Wij willen - zegt van der palm - elk dezer deelen met elkander nagaan; wat opheldering behoeft, kortelijk toelichten, en het nut, dat wij daaruit trekken kunnen, opzamelen. En wij behoeven niet te zeggen, dat hij hieraan met kennis, oordeel en smaak voldoet. Hij roert daarbij de vraag niet aan: is dat alles letterlijk zoo door Jakob uitgesproken? en hebben zijne zonen het kort daarna, bij gezamenlijke herinnering, opgeteekend, of liever, zonder opteekening, door veelvuldige herhaling als tot eene vaste overlevering gemaakt? of hebben wij bij deze en dergelijke stukken eenigermate aan de gewoonte der oude Grieken en Romeinen te denken, die de gehoudene aanspraken van veldheeren en staatsmannen, op hunne wij-
{==554==} {>>pagina-aanduiding<<}
ze, herhaalden, of zelfs geheel verdichtten? En inderdaad, schoon deze vraag, na de verdwijning van het denkbeeld eener geheele letterlijke ingeving des Bijbels, noodzakelijk moest ontstaan, zij is zoo wel hier, als op vele andere plaatsen, allermoeijelijkst te beantwoorden, en behoort inzonderheid welligt op den kansel niet.
Ten slotte danken wij den onvermoeiden Grijsaard voor dit nieuwe geschenk van zijne hand, op te hooger prijs gesteld..... Doch waartoe deze herinnering? Doe de achtbare Man liever, en doen wij allen te dezen aanzien, als onze groote van swinden plagt te zeggen: Ik werk alsof ik nimmer zou behoeven ophouden te werken, altijd maar voortgaande. Want wél hem (meenen wij) dien de Heer vinden zal alzoo doende.
Wij namen in ons verslag doorgaans de inleidingen (als ook de gebeden) niet op, doch vinden ons verpligt, derzelver eenvoudigheid en gepastheid allerbijzonderst te roemen.





Ziekte en Herstelling. Een Christelijk Leesboek, door A. Verwijs, Predikant te Deventer. Te Deventer, bij J.W. de Lange. 1832. In gr. 8vo. XII, 256 bl. f 2-40.

De lezing van dit boek brengt van zelve de overtuiging mede, dat, hetgeen kwaad schijnt, bij goed gebruik zich openbaart een zeer groot goed te wezen. Eene zware krankheid, welke den Eerw. verwijs in October 1828 plotselijk aangreep en hem eene maand lang zwaar deed lijden, gaf de eerste aanleiding tot dit geschrift, dat, onder aanvankelijke herstelling, als op het krankbed ontworpen, bij vermeerdering van krachten en lust tot werken aangevangen, sedert bleef liggen, tot dat de vreeselijke ziekte van het vorige jaar hetzelve deed in het licht komen, nadat de Schrijver door eene ziekte van anderen aard, niet zoo langdurig, maar toch van niet mindere bedenkelijkheid, aanmaning, tijd en drang be-
{==555==} {>>pagina-aanduiding<<}
komen had, om dit zijn werk te hervatten en te voltooijen. Eigen leed en gevaar zetteden den Schrijver aan, en regelden ook bij het schrijven gedachten en gevoelens. Dit juist geeft aan dit geschrift blijvende waarde, niet enkel op het ziekbed, ook na herstelling, en zij, die tot nog toe geen krankbed hadden, zullen in hetzelve vinden, wat hun van velerlei nut kan zijn.
Wij zullen den hoofdinhoud van dit nuttig geschrift opgeven. Ziekte en krankheid. Algemeenheid der ziekten en kwalen. Groote oorzaak der ziekten is de zonde. Elke ziekte is voorbode des doods, niet altijd stellig als van den nabijzijnden dood. Dit denkbeeld zou gevaarlijk zijn. Evenwel blijft elke ziekte een bode des doods. Ongestoorde gezondheid doet bij hooge jaren, en ook vroeger, dit hoogstgewigtig, algemeen nuttig denkbeeld wel eens wegwerpen. Doel en nut der krankheden. Even als de donder in de natuur vernieuwd leven aan alles geeft, zoo bevordert somtijds ziekte de sterkte en gezondheid des ligchaams, maar werkt vooral op den geest, die aan de ziekte als voorbode des doods en gevolg der zonde denkt. Hoofdst. I, bl. 1-16. Het IIde Hoofdst. handelt over het betamelijk gedrag onder krankheden. Niet altijd wordt Gods doel bij krankheden bereikt. Daarvan is de schuld, zoo niet geheel, dan ten minste voor het grootste gedeelte, bij de kranken zelve te zoeken. Daarom wordt hier het betamelijk gedrag onder krankten voorgesteld. De kranke behoort te bidden. Dat moet hij zelf doen, en niet in de voorbidding eenes anderen berusten. Om genezing? Ja. Maar niet alleen om genezing. Bid onder alles telkens voor uzelven, en niet het minst voor uwe onsterfelijke ziel. Dit gebed moet zijn ootmoedig en aanhoudend. Hij moet gebruik maken van goede geneesmiddelen, en wel tijdig, zoo lang het noodig is, en moet de leiding des Geneesmeesters volgen met de meestmogelijke naauwkeurigheid. Hij zij vriendelijk, inschikkelijk en dankbaar omtrent huisgenooten en alle deelnemende helpers. Hij stelle bij tijds orde op zijne zaken. Bl. 17-61. Hoofdst. III behelst woorden van troost en bestuur tot

{==556==} {>>pagina-aanduiding<<}
ernstig-nadenkende kranken, wier krankbed hun sterfbed schijnt te zullen worden. Zoo lang er leven is, is er hoop. Evenwel men moet, schoon niet stellig, spreken over dood en eeuwigheid. Zielskrankheid is geneeslijk voor allen. Het sterven voor den geloovigen gewin. Het sterven zelf niet zoo vreeselijk als het schijnt. De zorgen voor aardsche betrekkingen en belangen op den Heer te werpen. Wat er nog te lijden moge zijn, zal de Heer helpen dragen. Alle Christelijk doorgestaan leed namaals stof van vreugde. Deze gewigtige stukken worden hier regt Evangelisch voorgesteld, bl. 62-96. Hiermede loopt de eerste Afdeeling af, welke tot opschrift heeft: Ziekte en de tot haar behoorende besturingen en vertroostingen.
De tweede Afdeeling voert ten titel: Herstelling uit krankheid en het daaraan beantwoordend gedrag. De herstelling uit krankheid wordt Hoofdst. I van verschillende zijden beschouwd. Zij is Gods werk. Zij is eene groote en onverdiende weldaad. Een woord tot hen, die aarzelen, om hunne levensverlenging als weldaad te beschouwen. Herstelling uit krankheid als gebedsverhooring beschouwd. In betrekking tot verschillend zedelijk bestaan. Ten opzigte van tijdelijke belangen en omstandigheden. Vaak door bijkomende omstandigheden tot nog grootere weldaad gemaakt. Bl. 97-150. Hoofdst. II draagt voor, de verpligting van den uit krankheid herstelde. Hij behoort dankbaar te zijn aan God. Nooit moet hij vergeten zijne krankheid, of hetgeen hij op het ziekbedde dacht, gewaar werd, ondervond en voornam. Hij behoort zijne geloften te volbrengen, zijn overig leven, hetzij voor het eerst of bij vernieuwing, Gode te wijden, en den volgenden tijd beter dan den vorigen te besteden. Zijn pligt blijft het, dankbaarheid te bewijzen aan alle huisgenooten en vrienden, die hulp en deelneming bewezen. Hij koestere en betoone werkdadig medelijden omtrent alle kranken en bezochten, en beseffe de waarde der gezondheid. Bl. 151-187. Het IIIde Hoofdst. stelt het gedrag na herstelling uit krankheid

{==557==} {>>pagina-aanduiding<<}
voor, zoo als dit zich veelal vertoont, zoo wel ten goede als ten kwade. Vaak komt het overeen met pligt en belofte, maar strijdt niet zelden daarmede. Tegen dit laatste wordt opmerking en raad medegedeeld. Wat de ondervinding getuige van ziekbedsberouw en ziekbedsbekeering, wordt daarop aangewezen. Hoe de Voorzienigheid vaak herstelden uit krankheid, ten opzigte van hunne dankbaarheid, opregtheid en trouw, beproeft en oefent. Eindelijk nog het wenschelijk gevolg van een gedrag, dat aan pligt en belofte getrouw, beproefd bevonden wordt. Bl. 188-238. Ten slotte komen bl. 239-255 nog, als Bijlagen, eenige uittreksels voor uit nuttige geschriften.
Hoezeer flaauw, zal echter genoegzaam blijken de waarde van dit geschrift, niet enkel voor zieken, ziekenoppassers en derzelver betrekkingen, maar ook voor gezonden, om het even of zij al of niet krank zijn geweest. De wijze van voorstelling, als uit het hart tot het hart, verhoogt de waardij van dit regt Christelijk Leesboek, dat zoo wel voor gevorderde geestelijken, als voornamelijk voor eerstbeginnenden, een nuttig handboek is en blijft, om met vrucht hun gewigtig, maar niet zeer gemakkelijk, werk aan ziek- en sterfbedden te vervullen.





Catalogus der Letterkundige Nalatenschap van wijlen Jacobus Koning. IIde Deel. Boekwerken. Waarvan de verkooping zal plaats hebben op Maandag den 14 October 1833 en volgende dagen. (Nederduitsch en Fransch.) Te Amsterdam, bij L. van der Vinne en G. Lamberts. In gr. 8vo. XIX, 378 en XVII bl. f 1-50.

Zoo bekomen wij dan hier het tweede en belangrijkste gedeelte van koning's letterschat, zijne boeken. Vroeger (*) hebben wij eenig verslag gedaan van zijne hand-
{==558==} {>>pagina-aanduiding<<}
schriften, waarvan hier nog eene kleine nalezing wordt medegedeeld. Maar verreweg het gewigtigste deel dier verzameling zijn de gedrukte werken. Reeds bij onze aankondiging der handschriften maakten wij, volgens de voorrede der zonen van den overledene, op die verzameling opmerkzaam, en thans kunnen wij onzen lezeren berigten, dat daarin zeer veel voor de vaderlandsche oudheden van allerlei aard wordt gevonden. Koning bepaalde zich in zijne verzamelingen tot dit ééne vak, maar dan ook in deszelfs geheele uitgebreidheid, zoo wel Geschiedenis, Aardrijks- en Penningkunde des Vaderlands, als vaderlandsche Dichtstukken, meestal uit vroegeren tijd. Nog een, door den Schrijver bijzonder geliefd vak, de Bibliographie of boekenkennis, vooral in betrekking tot de Geschiedenis der uitvinding van de Boekdrukkunst, beslaat hier eene aanzienlijke plaats. De waardige zonen van den overledene hebben ons in hunne voorrede weder een beredeneerd overzigt van het geheel gegeven. - De zeldzaamheden betrekkelijk tot de Geschiedenis der Boekdrukkunst beslaan in den Catalogus de eerste plaats. Men ziet daaruit, uit welk eene menigte bronnen van allerlei aard de onvermoeide Man de kennis geput heeft, die hem tot het schrijven zijner bekroonde Verhandeling in staat stelde. Een houten drukvorm, van laurens koster afkomstig, eene echte geslachtlijst diens uitvinders, bij den vorm gevoegd, openen de verzameling, waarbij nog een aantal andere voorwerpen tot staving van het in de Verhandeling ter neêrgestelde kan dienen; hierbij zijn dan ook nog eenige
handschriften des eigenaars over dit onderwerp, en worden door eenige allerzeldzaamste eerste voortbrengselen der drukpers gevolgd; waaronder verscheidene overoude fragmenten van donatus (één leiden de uitgevers van koster's pers zelve af), een nog geheel onbekende druk van den donatus (te Deventer, 1480) enz. Alsdan komen de Schrijvers over de Geschiedenis der Boekdrukkunst, en werken, daarmede meer of min in verband staande. Het daarop volgende gedeelte, Cata-
{==559==} {>>pagina-aanduiding<<}
logussen, zoo van verbodene boeken als andere, hetwelk 29 bladzijden bedraagt, heeft misschien voor vele liefhebbers groote waarde; wij voor ons betuigen, daarin niet te kunnen deelen. Maar, elk zijne liefhebberij; drooge naamlijsten komen ons voor echte kundigheden zoo belangrijk niet voor, dan om er misschien zeldzame boeken in te vinden, die dan ook het bijzondere voorwerp der nasporing van onzen koning uitmaakten. Wij kunnen nog wel begrijpen, dat men prijs stelt op Bibliotheken van beroemde Geleerden (die dan ook hier in grooten getale voorhanden zijn); maar niet, dat men zoo veel hecht aan boekverzamelingen van onbekenden, of zelfs van geheel ongenoemden, waarvoor alleen de naam des boekverkoopers staat. Achter deze naamlijsten volgen ook die van verkochte schilderijen, munten enz. Nu daarentegen vinden wij het belangrijkste gedeelte der verzameling, over de Geschiedenis van ons Vaderland loopende. Ongeloofelijk is het aantal zeldzaam voorkomende werken en kleine geschriften, blaauwboekjes, enz. tot dit onderwerp in betrekking staande, die hier voorhanden zijn, en wij verwijzen onze lezers daaromtrent tot de allezins uitvoerige en beredeneerde vermelding der uitgevers van dezen Catalogus. Het zij genoeg, met een woord aan te stippen, dat, van de vroegste Rijmkronijken tot de burgerlijke onlusten in het laatst der
achttiende Eeuw, bijkans over alle belangrijke gebeurtenissen niet alleen de voorgevallene daadzaken zelve, maar ook de denkwijze des volks daarover in kleine vlugschriften (in dit opzigt de beoordeelende Journalen van vroegeren tijd) hier te vinden zijn. Vele dier blaauwboekjes zijn in pakketten bij elkander gevoegd, maar toch door de vlijt der uitgevers alle genoemd. Ook een groot aantal echte stukken en oorspronkelijke verhalen (zoo als der belegeringen van Haarlem, Alkmaar en Leyden, enz. bl. 163, 164. No. 175-178.) zijn hier te vinden, en als echte bronnen voor de Geschiedenis zekerlijk welkom. Minder onbepaald kunnen wij de verzameling betrekkelijk de Geschiedenissen van Amsterdam aanprijzen:

{==560==} {>>pagina-aanduiding<<}
er komen hier te vele kleinigheden voor, zoo als eene verklaring van het doolhof, eene naamlijst van sedert 1693 tot 1774 te Amsterdam door beulshanden ter dood gebragte personen, met het handschrift van dat stuk, en vermeerderd tot 1800. Ware het nog eene menschkundige geschiedenis dier veroordeelden; maar eene naamlijst! Andere stukken daarentegen, hiertoe betrekkelijk, zijn weder belangrijk. De reis- en landbeschrijvingen bepalen zich, gelijk de geheele verzameling, tot de Nederlanden of derzelver volkplantingen; men vindt daarin geene uitheemsche reisbeschrijvingen, zoo min als geschiedenissen van andere landen. Ook in latere reizen is de voorraad schaarsch; daarentegen zijn de vroegere, vooral onze oudste reizigers naar de Indiën, zeer talrijk, ook de eigene stedebeschrijvingen, waarin onze letterkunde boven die van andere volken altijd zoo uitgemunt heeft. Van de werken over penningkunde en de levensbeschrijvingen zullen wij niet spreken. In het vak der Godgeleerdheid bezat de overledene vroeger eene bijna volledige verzameling van Bijbels, Nieuwe Testamenten, Psalm- en liturgische boeken; maar eene reeks van tegenspoeden noodzaakte hem, dat gedeelte van zijnen letterschat in 1828 te verkoopen. Nogtans zal men in het overgeblevene nog veel merkwaardigs vinden, zoo als een geschrift van den beroemden staatsman van beuningen, (waarschijnlijk reeds in zijne verstandsverbijstering, even als zijne zendbrieven, geschreven) om alle Christenen te vereenigen (1689); ook een aantal zeldzame werken betrekkelijk de Hervorming in Frankrijk en de Nederlanden, en eene bijkans volledige verzameling van Nederduitsche Psalmberijmingen. Na de taal-, letter- en oudheidkunde, regtsgeleerdheid en mengelwerken,
(waaronder eenige oude regtsgeleerde boeken, onder anderen eene vertaling van den Saxenspiegel) gaan wij over tot de dichtkunde. Hier ontmoeten wij eene groote menigte treurspelen uit het begin der zeventiende Eeuw, en dus de opkomst van ons regelmatig tooneel. Uit de zestiende Eeuw vinden wij minder spelen der Rederijkers, (die

{==561==} {>>pagina-aanduiding<<}
ten onregte niet vóór, maar verre achter de tooneelspelen der zeventiende Eeuw gerangschikt zijn) maar wel een vrij groot aantal hunner gedichten. Niet de onze is de liefhebberij van den Heer koning, om de gelegenheidsgedichten, namelijk verjaar-, bruilofts-, huwelijkszangen en lijkdichten, en dus juist het meestal zwakste en onbelangrijkste gedeelte onzer poëzij, in afzonderlijke banden te vereenigen. Voorts vindt men zeer vele, ook zelden voorkomende, Dichters der zeventiende Eeuw, en zoogenoemde mopsjes, of vrolijke liedeboekjes. Een aantal kaarten, platen, portretten, en een Aanhangsel van handschriften, meestal authographa van bekende personen, sluiten den Catalogus.
Wij hebben van deze merkwaardige verzameling dus een beknopt en vrijmoedig verslag gegeven. Het is waar, de naauwkeurigheid van den braven en kundigen overledene verviel wel eens tot kleinigheden, die geene waarde buiten de zeldzaamheid hebben; maar hij heeft toch zeer veel goeds en merkwaardigs, en 't geen men elders niet aantreft, bijeengebragt, en daarbij wijselijk niet vele landen zoeken te omvatten, maar zich tot zijnen geboortegrond bepaald; zoodat wij niet twijfelen, of de zucht onzer landgenooten voor het echt en oud vaderlandsche zal deze, zeldzaam zóó voorkomende, gelegenheid gretiglijk aangrijpen, om hunne boekerijen met belangrijke stukken en bronnen voor de Geschiedenis te verrijken.





Herinneringen uit de Cholera-Epidemie te Scheveningen, en proeve eener oplossing der raadsels van de Aziatische Cholera, door J.F. d'Aumerie, M.D., Geneesheer der Badinrigting te Scheveningen, enz. In 's Gravenhage en te Amsterdam, bij de Gebr. van Cleef. 1833. In gr. 8vo. 188 Bl. f 1-50.

Berigten omtrent de Cholera van eene plaats, waar zij in ons Vaderland het eerst zich ontwikkelde of gebragt

{==562==} {>>pagina-aanduiding<<}
werd, moeten hoogst belangrijk en welkom zijn. Zij mogen het groote vraagstuk, aan welks oplossing reeds zoo veel tijds en arbeids werd opgeofferd, niet geheel beantwoorden; zij mogen dit doel zelfs missen, en vergeefsche pogingen zijn, dat de twistappel, waar hij viel, mogt blijven liggen, - voor de Geschiedenis der Cholera zullen zij altijd eene niet te miskennen waarde hebben, en de Schrijver dezer Herinneringen brengt door derzelver mededeeling ons in de aangename verpligting, hem dank te zeggen, dat hij de vruchten zijns onderzoeks niet voor zich alleen behield. Hij schijnt echter van een bepaald punt, dat der, althans door hem, voor vast aangenomene besmettelijkheid, uit te gaan. Deze eenigzins sterk en stellig uitgesprokene overtuiging zal zijnen arbeid bij hen, die, even sterk en stellig, van een tegenovergesteld gevoelen zijn, niet aanbevelen. Zijn zij echter mannen, wien het om waarheid is te doen, zoo zullen zij de waarde van zulke berigten, op de plaats zelve geput, niet geheel miskennen. Zijn er, wien het slechts te doen is, om in de hun reeds lang eigene gevoelens of thans gedane uitspraak te blijven volharden, voor zulken is alle arbeid te vergeefs; want wat helpt licht, wanneer men zegt: ik wil niet zien? Den onpartijdigen, hem, die, onder het twisten van partijen, telkens zoo levendig gevoelt, dat, indien de strijd immer nog zoude kunnen beslist worden, hij veel te vroeg is begonnen, zijn zulke bijdragen van geene geringe waarde. Het zal alleen door herhaalde daadzaken er toe kunnen komen, dat de woordentwist ophoude, of ten laatste behoorlijker strekking krijge.
Blijkens den Titel en uit de Voorrede, vervalt het geschrift in twee deelen. Het eerste zal behelzen de herinneringen uit de Cholera-Epidemie te Scheveningen, zoo als de Schrijver die opteekende. Al had hij ook volledigen tijd gehad, wij twijfelen, of hij eene volledige Geschiedenis (Voorrede bl. VII) der Cholera-Epidemie te Scheveningen hadde kunnen schrijven. Deze herinneringen, tot een zamenhangend verhaal voorgedra-
{==563==} {>>pagina-aanduiding<<}
gen, beantwoorden, onzes achtens, reeds aan het oogmerk. Hem, op wien enkele welbewezene daadzaken geenen invloed hebben, zullen uitgebreide redeneringen tot geene andere gedachten brengen. En wat zijn de meeste, zoo niet alle de tot nog toe in het licht gekomene berigten over de Cholera? Wij kennen nog geene volledige Geschiedenis, van welke plaats ook. In hetgeen wij het tweede deel noemen, zal de Schrijver, gelijk hij zelf zegt, de koene onderneming bestaan, zich te vermeten, de sluijers van een raadsel op te ligten, die zoo vele Geleerden te vergeefs poogden te ontdekken, en zoo vele meeningen, welke het burgerregt in de geneeskundige wereld schenen verkregen te hebben, driest [driest beteekent eigenlijk dom, hetwelk de Schrijver even min bedoelde, als wij zulks beweren] pogen te wederleggen. (Bl. VIII.) Voorzeker een koen stuk, eene daad van iemand, die geen gevaar schuwt, die stout, ondernemend en onversaagd is! Dit woord wordt door de oude Schrijvers dikwijls voor dapper gebruikt; de herinnering aan het Hoogduitsche woord kühn heeft zeker den Schrijver tot deze uitdrukking, die wij anders voor eene wetenschappelijke poging te sterk zouden achten, gebragt; gelijk men
ook verder nog dikwijls den te sterken invloed der Hoogduitsche taal op zijnen stijl ontwaren zal. Wij toch houden het er voor, dat hij liever door gegronde redenering zal trachten te overtuigen, dan als kampvechter in het strijdperk treden voor eene zaak, omtrent welke beide partijen gevoelens en daadzaken bijbrengen, die bewijzen, dat de waarheid nog gezocht en gevonden moet worden; welk laatste alleen mogelijk is langs den stillen, vreedzamen weg der ondervinding en aan de hand der geleidelijke, bedaarde en helderziende rede. Het is ons voorgekomen, dat de Schrijver in de Voorrede als 't ware zichzelven is vooruitgeloopen, wanneer hij de heerschend gewordene mode, om het contagium van deze ziekte te loochenen, berispt, en nu aanstonds, omdat hij, en met regt, deze mode niet kan huldigen, tot bewijzen overgaat, die la-
{==564==} {>>pagina-aanduiding<<}
ter tot beproeving der oplossing van het raadsel beter zouden gediend hebben. Zij moeten toch dienen ter opheldering van het vraagstuk, hoe de Cholera hier gekomen is. Dit vooronderstellen wij tot nog toe ook een der raadsels te zijn. Maar, laat ons mede niet vooruitloopen. Tot dit onderzoek namelijk, de gedurige overbrenging der besmetting, van den Indostan tot Amerika, worden de nog overige bladzijden der Voorrede besteed. Gaarne nemen wij het aangebodene gunstig aan, en verschoonen, wat de Schrijver zelf voor gebrekkig wil gehouden hebben, om der bedoeling wille; dewijl vele zwarigheden voor de oplossing des raadsels geene geringe hinderpalen opleveren. Maar, hoe zwaarder de strijd, des te grooter de zegepraal.
Wat nu de Verhandeling zelve betreft: omtrent deze zullen wij kort zijn, daar althans het geschiedkundige in zijn geheel gelezen moet worden. Van bl. 1-28 houdt de Schrijver zich bezig met het een en ander mede te deelen, betrekkelijk het ontstaan der Cholera en die personen, welke onder de zware verdenking liggen van haar te hebben aangebragt. Twee, bij name genoemd, liggen onder die verdenking. Het schijnt echter mogelijk, volgens bl. 28, dat k. en h. niet de eenigen geweest zijn, die de Cholera-besmetting op Scheveningen hebben aangebragt. Uit de wijze, waarop de Schrijver in het vervolg het wezen en den zetel der Cholera tracht op te helderen, zoude dit zeer mogelijk kunnen zijn. De Heer arntzenius ontvangt hier eene en andere teregtwijzing, tegen welke hij zich zoude behooren te verdedigen. De Schrijver had zich voorgenomen, zich van alle personaliteiten te zullen onthouden, en de zaak met die rust en kalmte te overwegen, welke een wetenschappelijk onderzoek vordert. Intusschen is hier nog al het een en ander, dat, zoo als men zegt, op den man af gaat. Omtrent het ontstaan der Cholera te Scheveningen herinnere men zich desgelijks de Geschiedkundige Lessen over de Cholera van den Hoogleeraar van der hoeven. In het voorbijgaan merken

{==565==} {>>pagina-aanduiding<<}
wij, bl. 14, een' niet verbeterden en zinstorenden regel op: uit den mond van den Heer V. op de schuit, wiens vader knoester stuurman was.
In hoe verre de Schrijver bewezen heeft, dat men de Cholera als een zeegedrogt te Scheveningen aan wal heeft zien kruipen, laten wij daar. Van bl. 29 af zal hij berigt van haren verderen voortgang geven en de door haar veroorzaakte verwoestingen; gelijktijdig zal hij zich wederom verpligt vinden, eenige aanmerkingen op het geschiedverhaal van den Heer arntzenius te maken, die hier reeds zijn voorganger was. Hier dan ook wordt de verdere verspreiding der smetstof betoogd, en is dit gedeelte mede nog eene soort van twistgeding of wederlegging van Dr. arntzenius, hetwelk de Schrijver onder eenige punten, tot drie toe, afhandelt, en nu, bl. 36, blijde is, den weg van twist te kunnen verlaten: van nu af gaat hij eenzaam voort in het verhaal van de verdere Geschiedenis der Cholera-Epidemie te Scheveningen. De gang der Epidemie en de aard der ziekte worden beschreven. Hier treft ons, als bijzonder, het gezegde: over het algemeen heb ik nimmer zulke volle opgezette polsen in Scheveningen, alwaar, zoo als boven gezegd is, ontstekingsziekten zeer zeldzaam zijn, waargenomen, dan bij deze buitengewone omstandigheden. Verder worden de Geneeskundigen vermeld, die te Scheveningen gevestigd waren, of van elders te hulp kwamen. De kortstondige verschijning van den Chirurgijn-Majoor de beer (daartoe geroepen, of zelf het verzocht hebbende?) komt hier zonderling tusschenbeiden. Voorts beschrijft de Heer d'aumerie de verdere verspreiding der Cholera, met plaatselijke, daartoe betrekking hebbende bijzonderheden. Het schijnt, bl. 48, dat de Heer arntzenius ook ten opzigte der zindelijkheid zich vergist heeft. De
besmettelijkheid wordt bl. 51 verv., gelijk den Schrijver dunkt, ten sterkste gestaafd. Wij vermelden echter deze daadzaken niet; dit gedeelte moet vooral in zijn geheel en zamenhangend gelezen worden: elk deskundig lezer wordt daardoor het best in staat gesteld, zulke gevolgtrekkingen te maken, of zulk een oordeel te vellen, als met zijne overtuiging het best zal overeenkomen. Van bl. 61 zal de Schrijver, na de Geschiedenis der Epidemie in het algemeen geschetst te hebben, haar in het bijzonder, zoo als dezelve zich verder te Scheveningen vertoond heeft, beschouwen. Hiermede gaat hij voort tot bl. 96, en nu volgen tot bl. 116 eenige ziektege-
{==566==} {>>pagina-aanduiding<<}
vallen, en onder deze eenige, welke moeten dienen, om het nut van de nitras sodae in een helder daglicht te stellen. Dit is even zoo min voor een uittreksel vatbaar.
Zoo komen wij tot het gedeelte, waar van de verschijning der Aziatische Cholera op den bodem van Oud-Nederland gezegd wordt: Zij geeft ten opzigte van de beoefenaren der Geneeskunde in hetzelve (alleen Oud-Nederland?) aan hare raadsels eene zekere gelijkenis met die der Thebaansche Sphinx. Wordt diegene, die misraadt, niet zelf verslonden, zoo worden toch vele anderen door zijne mislukte poging ter dood gewijd. Eens schijnt het, dat men misgeraden heeft, en duizenden zijn alreeds de prooi van het ondier geworden!! Met voordacht schrijven wij dezen zin geheel over; want - belijden wij het gul - hij kwam ons niet zeer verstaanbaar voor. Over het geheel schijnen sommige gedeelten wat te sterk gekleurd, en de voorstelling bij overdragt niet altijd even juist. Hier en daar is eene soort van navolging in het oog loopend, en wordt men als onwillekeurig aan de schilderingen in de reeds genoemde Geschiedkundige Lessen herinnerd. Dit geeft aanleiding tot vergelijking, en men komt al ligt tot de vraag: van waar het treffend eenvoudige en echter niet min verhevene in de Lessen; van waar het hoogdravende en soms gezwollene in deze proeve? Zoude men ook tot zulk eene schrijfwijze kunnen vervallen, wanneer men te veel aan de nieuwere Schrijvers gehoor geeft, inzonderheid wanneer men den opgeblazen' stijl van vele Duitschers zich tot voorbeeld stelt? Anders schildert men, wanneer men homerus, hippocrates of celsus navolgt! Doch, elk zijne manier. Langs verschillende wegen bereikt men somwijlen hetzelfde doel, en het streven naar waarheid, onpartijdige waarheid is bij den Heer d'aumerie niet te miskennen. Wij willen om deze aanmerking ons niet gelijk gesteld
zien met zekeren Recensent, in den toon zijner beoordeeling, in der tijd gevoerd tegen den Heer d'aumerie (*), en beschouwen uitdrukkingen, onder anderen, als badmeesterlijke welsprekendheid, enz. meer als uitingen van platheid, dan wel van geestigheid.
Besteden wij nu nog eenige oogenblikken met de overweging van de ontknooping der raadsels. Zij zijn drie of

{==567==} {>>pagina-aanduiding<<}
liever vier in getal, waarvan de eersten tot het verledene, het laatste tot de toekomst behoort: I. De wijze van verbreiding der ziekte. II. Het wezen en de zetel der Aziatische Cholera. III. De beste geneeswijze der Cholera. Deze, zegt de Schrijver, gaf ons de nood op; het volgende is het gevolg der nieuwsgierigheid, namelijk: IV. Hebben wij herhaalde bezoeken der Cholera te duchten?
Indien het wezen en de zetel der Cholera wezenlijk een raadsel is, hadden wij de oplossing der raadsels liefst begonnen met een onderzoek naar het wezen en den zetel der ziekte. Met deze oplossing zoude de beste geneeswijze als van zelf in het licht moeten komen. Desgelijks, ware de wijze van verbreiding, uit het wezen en den zetel afgeleid, niet zoo dadelijk op den voorgrond gekomen, de Schrijver zoude des te onpartijdiger gebleven znn. Het schijnt nu, of vooringenomenheid met het denkbeeld der besmettelijkheid hem dadelijk tot dit eerste betoog gebragt heeft. En kan men over de verspreiding eener ziekte wel juist oordeelen, indien men niet vooraf haar wezen en haren zetel heeft onderzocht, zoo verre dit mogelijk is? Hiertoe heeft een tijdvak van 15 jaren en langer nog al gelegenheid gegeven.
De orde daargelaten, twijfelen wij echter zeer, of zij, die van een ander gevoelen zijn, met deze oplossing van het eerste deel tevreden zullen zijn, dat de Cholera Asiatica zich buiten Oost-Indiën door besmetting, en niet anders dan door besmetting, heeft voortgeplant. Wij, geen der beide gevoelens uit den aard der zake stellig toegedaan kunnende zijn, achten dit raadsel op deze wijze vooral niet opgelost. Gaarne volgden wij den Schrijver op den voet; maar dan werd onze beoordeeling zelve een boekdeeltje. Slechts eene enkele aanmerking dus, bij de verdere proeven ter oplossing.
Zonderling kwam het ons voor, dat de Schrijver, bl. 125, het gevoelen van hufeland laakt, en zelf, bl. 133, de smetstof met het plantenzaad vergelijkt.
Die het oog van eenen aan Egyptische oogontsteking lijdenden aanstaart, bl. 135, doet meer, dan aan de werking der sympathie zich blootstellen.
Wat nu het wezen en den zetel der ziekte betreft, de Schrijver brengt, zoo veel mogelijk, de voornaamste gevoelens te berde, wikt en weegt, toetst, bestrijdt, verdedigt, beroept zich op zijne ondervinding; maar het raadsel wordt

{==568==} {>>pagina-aanduiding<<}
hiermede, althans voor ons, niet geheel opgelost. Zijne poging ter oplossing is wel schrander en scherpzinnig, en toont den denker, die van de ondervinding weet partij te trekken; maar, of de oorspronkelijke ziekte, die de Cholera-verschijnsels voortbrengt, als eene uitslagziekte der ingewanden (exanthema intestinorum) moet beschreven worden, - geene Cholera, maar rubeola intestinorum zij, dit is een moeijelijk vraagstuk, ondanks de anders scherpzinnige gronden, op bl. 153 en verv. ontwikkeld. Wij kunnen, in weerwil derzelven, met den Schrijver niet instemmen, bl. 175: Zoo hebben wij in het exanthema den draad gevonden!
Met eenige bevreemding zagen wij de bloedsverandering, bl. 144, als ter loops behandeld: bij den invloed der zenuwen was hij uitvoeriger; waarom bij dit belangrijk punt zoo kort af? De verandering van het bloed, als oorzaak of gevolg, is niet genoeg in aanmerking genomen.
De op bl. 141 vermelde kramp van het hart is ons meer als een gevoel van volheid uit de bloedsophooping, dan als kramp, toegeschenen.
Wij wenschen vurig, dat de Schrijver het moge geraden hebben, dat het niet waarschijnlijk is, dat de Cholera zal terugkeeren; wij voor ons vreezen, dat de rubeola intestinorum zich zeer wel zoude kunnen hervatten! En dan - wat geeft het Roodvonk op den duur niet te doen?
Vele, soms stuitende, drukfouten ontsieren het werk op vele plaatsen.
Ten besluite: ook wij hebben gegeven, wat wij vermogten, wat wij voor waar en waarschijnlijk al of niet dachten te mogen houden; en wij danken den Heer d'aumerie voor zijne moeite. Is hij in zijne proeve, om de raadsels op te lossen, ook niet geslaagd, hij heeft altijd eene hoogstbelangrijke bijdrage tot de Geschiedenis der Cholera in ons Vaderland geleverd.

Naschrift. - Deze beoordeeling was reeds geschreven vóór dat de hervatting der Cholera zeker bekend werd. Onze hoop, dat de Schrijver het mogt geraden hebben, die toen en altijd met vrees gepaard ging, zoo zij door haar niet overtroffen werd, is niet vervuld; de Cholera is teruggekeerd, gelijk wij dit vermoedden. Ach, dat zij op den duur door terugkeering ons niet bezig houde, en telkens ons stof tot ernstiger overweging geve! Ofschoon er in de Cholera zoo

{==569==} {>>pagina-aanduiding<<}
veel raadselachtigs niet is als men vermoedt of voorwendt, zij blijft gaandeweg onze aandacht bezig houden, en levert nog genoeg op, hetwelk eene naauwkeurige nasporing waardig is.


Londen en deszelfs Bewoners, of Engelsche Zeden en Gewoonten. Naar het Fransch van Santo Domingo. Te Amsterdam, bij J.C. van Kesteren. 1832. In gr. 8vo. 294 Bl. f 2-75.

In dit werk van een' bij ons, in een letterkundig opzigt, gunstig bekend' Schrijver, worden de Engelsche zeden en gewoonten, voor zoo ver die te Londen kunnen worden waargenomen, vrij onpartijdig en op eene onderhoudende wijze geschilderd. Dit boek is dus zeer geschikt voor eene lectuur bij ontbijten theetafel; en, daar het nuttige en zaakrijke zich met het aangename vereenigt, zal men zich den tijd, ter lezing daarvan besteed, niet beklagen. Wenschelijk zou het intusschen zijn geweest, dat de vertaling door eene meer kundige hand volvoerd, en de verbetering der drukproeven naauwkeuriger geschied ware. Dan zou men, bl. 2, niet lezen het mijnen; bl. 4, het jonge meisje wenschten ons; bl. 91, geschept voor geschapen; bl. 99, een' volzin als deze: ‘Dokter hume, die, nadat hij in de Indiën geneesheer en koopman is geweest, is thans een der ijverigste voorstanders van de Oppositie,’ en een aantal andere onnaauwkeurigheden meer. Het is soms, alsof het vertalen per stoommachine geschiedt, en de beschrevene bladen onovergelezen ter drukperse gezonden worden! Dit is altijd te bejammeren, maar inzonderheid dán, wanneer het oorspronkelijke werk niet zonder verdiensten is.





Vruchten ingezameld door de aloude Rederijkkamer de Wijngaardranken, onder de zinspreuk: Liefde boven al, te Haarlem. Te Haarlem, bij V. Loosjes. 1833. In gr. 8vo. VIII, 221 bl. f 2-50.

Daar is voorzeker geene stad in ons vaderland, welke Haarlem, in het aankweeken en verspreiden van nuttige kundigheden onder de inwoners, in het instandhouden van alwat

{==570==} {>>pagina-aanduiding<<}
goed en edel is, en in het daarstellen van nieuwe heilzame inrigtingen, overtreft. Het door ons aangekondigde geschrift levert eene bijdrage tot bevestiging van ons gezegde.
In den jare 1504 werd de Rederijkkamer de Wijngaardranken aldaar opgerigt, en bestond na verloop van driehonderd-twintig jaren nog, wel is waar veel veranderd en verouderd, met weinig uiterlijke teekenen van bloei en leven, maar de wortel van den stam was noch uitgeroeid noch verdord. Dit stond in den jare 1824 te vreezen; toen eenige burgers der stad den naam, de regten, papieren en overgeblevene versierselen van de toenmalige eigenaars wettig aankochten, den ouden stam zorgvuldig opkweekten, en, om van vorige niet te spreken, nu deze vruchten aan het letter- en vaderlandlievend publiek aanbieden. Het werkje is afgedeeld in prozaïsche en poëtische stukken, door geenen naam der vervaardigers onderteekend, welke alzoo aan Recensent onbekend zijn, ofschoon hij in een en ander vers den vogel aan den zang meent te herkennen. Wij zullen onzen lezeren den inhoud van het geheel kortelijk mededeelen.
Lofrede op dirk volkertz. koornhert. Eene waardige hulde, aan koornhert, als wijsgeer, staatsman, beminnaar des vaderlands, opbouwer van Neêrlands taal, dichter, en verlicht Christen, toegebragt. Dit stuk is met warmte en deftigheid gesteld. De Schrijver schijnt zeer wel bekend te zijn met de oude Litteratuur. Het is eene schoone lofrede.
Het Leven van jan huygen van linschoten. Wat deze in 1563 te Haarlem geboren beroemde zeereiziger verrigt heeft, wordt met veel kennis van zaken, met vermelding van door den Schrijver geraadpleegde geschriften en documenten, in een' duidelijken en aangenamen stijl, verhaald.
Het Leven van nikolaes ruychaver. De daden van dezen dapperen Watergeus, eerst ter zee, naderhand, met meer orde, beleid en onwrikbaren moed, te lande uitgevoerd, worden in een' netten historischen stijl vermeld.
Levenschets van willem brouwer bosch. De levens schets van dezen zeer ervarenen Geueesheer en liefderijken menschenvriend beviel ons zeer, en om den vorm, en om den inhoud. Het is zeer loffelijk, dat men de gedachtenis van min algemeen bekende verdienstelijke mannen voor de vergetelheid beware.
Levensberigt van p. van woensel. Met geen minder genoegen zal men deze min bekende berigten over den ge-
{==571==} {>>pagina-aanduiding<<}
leerden, geestigen en zonderlingen van woensel lezen. De Schrijver kenmerkt zich door eenen bedaarden geest van onderzoek, welke lofwaardig is.
Levensberigt van hendrik waardenburg. De steller van dit stuk heeft den braven, zedigen en geleerden waardenburg niet alleen goed gekend en gewaardeerd, maar ook in deze bladen naar waarheid en met liefde geschetst. Beminnaars en hoogschatters der oude Letterkunde vooral zullen dit portret met graagte ontvangen.
Herinneringen uit het Leven van jacob vosmaer. Wie kent den geestigen Schrijver van Maarten Vroeg niet? Welkom zijn ons deze herinneringen, geput uit zijnen omgang, leven en geschriften, door eenen vriend, welken het voorzeker aan eenen opmerkzamen geest en bekwaamheid, om zijne gedachten uit te drukken, niet hapert. Vosmaer was met de gave der luimigheid en drooge scherts geboren. Begrijpt dit toch, imitatores servum pecus!
Eenige punten van vergelijking tusschen den Trojaanschen Oorlog en de Kruistogten. Het is een bekend gezegde, dat alle vergelijking mank gaat. Dit is bijzonder het geval in historische vergelijkingen, van welken aard ook. Met dat al ontbreekt het den Schrijver van dit betoog niet aan eene goede manier van zien.
Na dit kortelijk gezegd te hebben over de prozaïsche stukken, blijft ons overig, om ook het dichterlijke gedeelte vlugtig aan te stippen.
Bordet, 1573. Bordet laat zich uit wanhoop, en omdat hij niet in handen der Spanjaarden wil vallen, door een' zijner soldaten doodschieten. Een schoon, krachtig vers.
Nicolaas berchem. De lof van den grooten Schilder, ‘sinds wiens geboort' Aan Kenmerland. bevoorregt oord Natuur meer schoonheid scheen te geven,’ wordt op welluidende toonen bezongen, met vermelding van eenige stukken van die meesterhand.
Ripperda. De Rederijkkamer heeft ter eere van dezen Held een' Gedenksteen op de zaal van den Stadsdoelen te Haarlem doen plaatsen. Ook dit vers is zijner nagedachtenisse waardig.
De Troost, Jaarzang. De Factor verstaat zijn ministerie wél. Dit blijkt ook uit: Wereldburgerschap en Vaderland.
Pieter dirkszoon hasselaar. ‘Hij roept: Laat los, eer gij volendt. Zoo gij den Vaandrig zoekt, ik ben 't! Grijpt mij; 'k stel me in uw handen.’

{==572==} {>>pagina-aanduiding<<}

Bij het graf van bilderdijk, en: Bij mijne 73ste verjaring, kenschetsen eenen Dichter, die ook in zijne manier (want ieder heeft zijne manier) voortreffelijk in de kunst is.
Met één woord, wanneer wij het fraaije Titelvignet van den smaakvollen michaëlis aanschouwen, en die vruchten, welke daar aan den ouden stam langs dien vervallen' muur hangen, in het geschrift zelve als 't ware proeven, doen zij ons naar meer verlangen, vooral van die soort, welke de verdiensten van beroemde Haarlemsche en andere vaderlandsche mannen en vrouwen bekroont en opluistert.





Memoria amici integerrimi Henrici Gulielmi Waardenburg, Medicinae Doctoris Naardensis, defuncti amicis scripsit Guil. Henr. de Vriese. Lugd. Batav. apud C.C. van der Hoek. 1833. 8vo. pp. IV, 23. f : - 30.

Dit kleine, lieve boekje verdient eene zeer loffelijke melding. Het is een vereerend gedenkstuk, zoo wel voor den overledenen waardenburg, als voor zijnen nog levenden vriend de vriese, Med. Doctor te Rotterdam, zoo wij ons niet bedriegen. Wij leeren daaruit het beminnelijke karakter, den goeden smaak, den ijver, de geleerdheid en kundigheden van waardenburg, als kind, jongeling en man, kennen, en treuren met den vriend, dat een mensch van zoo vele verwachting en zulke hoedanigheden, te Naarden, alwaar hij de Geneeskunst uitoefende, zoo vroeg aan zijne dierbare betrekkingen ontrukt is.
Indien de vriese zich hier in een zeer gunstig licht vertoont ten aanzien van zijn hart, niet minder gunstig is dat licht ten aanzien van zijnen smaak. De vorm en Latiniteit van deze Memoria zijn uitstekend fraai en bevallig. Jonge Geneesheeren, en vooral Studenten in de Geneeskunde, zullen het ons dank weten, dat wij hunne aandacht op dit werkje gevestigd hebben.





De Pleegzoon. Een Verhaal, door Mr. J. van Lennep. In II Deelen. Te Amsterdam, bij P. Meijer Warnars. 1833. In gr. 8vo. Te zamen 736 Bl. f 7-20.

Onze Letterkunde is nog zoo rijk niet aan goede proza-
{==573==} {>>pagina-aanduiding<<}
geschriften, dat niet een Roman van iemand van jacob van lennep's talenten daarin zeer welkom zou wezen. Men verwacht met regt in den gelukkigen dichterlijken navolger van walter scott die zelfde kennis van de zeden en gebruiken des tijds, waarin hij zijn verhaal plaatst, en die zelfke gave van schildering, ook in proza. Gretig namen wij dan ook dezen Roman in handen, waarin een geval uit den tachtigjarigen oorlog tegen Spanje, bij het einde van het twaalfjarig Bestand, wordt geschilderd. Dat het een vaderlandsch onderwerp zou wezen, was van den Dichter der Nederlandsche Legenden te verwachten; en dat het onderhoudend zou zijn, daaraan kon ook wel niet worden getwijfeld. Inderdaad bezit van lennep het talent van verhalen in eene zeldzame mate. Rec. kon bijkans niet uitscheiden, eer hij het verhaal had ten einde gebragt, en dit is in eene nog sterkere mate bij mannen van solide geleerdheid en gezuiverden historischen smaak het geval geweest, die hij zou kunnen noemen. Trouwens, wij behoeven ook slechts het getuigenis van den Schrijver, dat, ‘toen hij in den voorlaatsten zomer hetzelve in den huiselijken kring zijns Vaders voorlas, hij het genoegen had van te bespeuren en de verzekering te ontvangen, dat het noch zijne ouders, noch zijne jongere toehoorders had verveeld.’ De goedkeuring van eenen man als david jacob van lennep, die bij de meestomvattende kunde den fijnsten smaak voegt, is zekerlijk van zeer groote waarde; en wanneer de geheele verdienste van den Roman in de opwekking, het levendig houden en de voldoende bevrediging der belangstelling in de verhaalde geschiedenis bestaat, zoo heeft de Pleegzoon in de hoogste mate aan die vereischten voldaan. De personen
worden er, even als bij homerus, (si parva licet componere magnis) meest altijd zelve sprekende ingevoerd, en zij spreken doorgaans goed naar de rol, die de Schrijver hun toegedeeld heeft. De goedhartige, rondborstige, maar wel eens wat al te driftige Sonheuvel; zijn knecht Bouke, dien men moet lief krijgen, en die altijd met spreekwoorden in de weer is; de Freule van Sonheuvel, die vooral in den beginne (naderhand minder) onze belangstelling in eene hooge mate opwekt; de eerlijke, hoewel zonderlinge Dominé Raesfelt; de laaghartige, maar voorzigtige verrader Mom; de laffe zwetser van Botbergen; de held van het stuk zelve, dien wij mede met een kloppend hart bij zijne wisselende avonturen

{==574==} {>>pagina-aanduiding<<}
verzellen, en nog zoo vele andere personen, getuigen van de gave van schildering, die van lennep in eene hooge mate bezit. Op den Jezuit, die eigenlijk meer de held is dan Joan, zullen wij straks terugkomen.
Doch dit talent is het eenige niet, hetwelk een goede Romanschrijver moet bezitten. Er zijn onderscheidene, zeer uiteenloopende soorten van Romans. De sentimentele, waarvan august lafontaine de laatste voorstander was, is zachtelijk uitgestorven; men leest ze niet meer. De karakterschilderende, die in de achttiende Eeuw de meesterstukken van rousseau en richardson (hoezeer uiteenloopend) voortbragt, en die ook bij ons in de Sara Burgerhart, Willem Levend en Susanna Bronkhorst zulke belangrijke tafereelen leverde, zoekt geenszins naar eene opeenstapeling van zonderlinge lotgevallen, maar ontwikkelt veelmeer de karakters. Zoo is de knoop in de Clarissa en den Grandison doodeenvoudig; het geheele verhaal zou in eene bladzijde of drie, vier kunnen afloopen; maar daarmede zou men geene scheppingen van het Genie, als Clarissa, Lovelace, Sir Charles en Clementina, hebben. Daarom kan ook de vorm van brieven hier zeer goed dienen. Eene andere soort is die van fielding, die meer luimig en meer avontuurlijk is, waar zich de gebeurtenissen en zonderlinge lotgevallen meer verdringen; maar altijd blijft nog de held de hoofdpersoon, om wien zich alles groepeert, en de ontwikkeling van wiens karakter de hoofdzaak blijft. De derde of vierde soort zijn de historische, die, eene ware geschiedenis tot grondslag leggende, of ten minste den held des verhaals op het veld der Geschiedenis overbrengende, de vrijheid heeft van verdichten, maar zich tevens in de verpligting stelt van getrouwelijk de zeden en het costuum der voorgestelde tijden en menschen te schilderen. Hetgeen hij verhaalt, is misschien, is waarschijnlijk niet
gebeurd, maar het kon gebeurd zijn. Hierin is walter scott een schier onbereikbaar Meester, dien, naar ons gevoel, zelfs cooper slechts in één' zijner Romans, the last of the Mohicans, evenaart. In scott vereenigt zich de karakterschildering (wie denkt niet aan Flora en haren broeder in de Waverley, aan den tempelridder, den boogschutter, den eerlijken Saksischen Franklin in de Ivanhoe, aan de onvergelijkelijke Jenny Deans en haren vader in de Heart of Mid-Lothian? enz.) met groote verscheidenheid van lotgevallen en met de waarheid der voor-
{==575==} {>>pagina-aanduiding<<}
stelling, niet wat daden, maar wat zeden betreft. De held der geschiedenis is daarbij niet altijd de belangrijkste persoon; dikwerf zelfs op verre na niet, gelijk in Quentin Durward, die zeer ver in belangrijkheid bij lodewijk XI achterstaat. Zoo is ook in spindler's Jood de Ben David op verre na niet diegeen, waarin wij het meeste belang stellen; maar Zodick is de man, op wien de meeste gebeurtenissen uitloopen, schoon meer dan menschelijke boosheid in zijne borst woont. De Heer van lennep heeft zich blijkbaar deze soort tot voorbeeld gekozen. Ook bij hem is de Pleegzoon eigenlijk niet die persoon, die ons het meest interesseert. Dit is blijkbaar een ander, een Jezuit namelijk, maar zoo duivelsch, dat wij ter eere der menschheid gelooven, dat uit de school van loyola slechts weinig zulke leerlingen zijn voortgekomen. De Satan van milton (ook de held van diens gedicht) is, bij hem, een goede Engel.
Men begrijpe ons wél: het belang, dat wij in den Jezuit Eugenio stellen, is de wensch, hem voor zijne snoodheden naar verdiensten gestraft, hem openlijk ter dood gebragt te zien. Het is waar, zijn einde is afgrijselijk, maar toch niet zóó, als de straffende Geregtigheid het zou wenschen. In het geheim, in een oogenblik, braakt hij zijne duivelenziel uit, wel door de handen van het voornaamste werktuig zijner snoodheid, maar toch op eene wijze, die ons gevoel niet voldoet, die ons zelfs zekere deernis met den booswicht doet ontwaren. Waarom niet hem benevens de overigen door zijnen zoon en zijn werktuig doen verraden, en dus openlijk boeten voor eene reeks van bedrevene of ontworpene misdaden, die duizend dooden verdienden? - Ook is het aantal der personen zoo talrijk, de knoop daardoor zoo ingewikkeld, en de ontwikkeling zoo snel, (immers het voornaamste der ontknooping, de ontdekking van het verraad door Ludwig aan maurits en de daarop gevolgde verzoening van dezen met frederik hendrik, wordt slechts voorondersteld, niet verhaald) dat, wel is waar, de nieuwsgierigheid daardoor zeer gespannen blijft, maar de ontwikkeling der karakters niet zoo goed plaats kan hebben, en ook meermalen tegen de waarschijnlijkheid wordt gezondigd. Of is het tooneel in de geheime Remonstrantsche Vergadering, (IIde D. bl. 287-295) waar zich maurits en frederik hendrik beide bevinden, wel met de waarschijnlijkheid overeen te brengen? Is het zelfs, de gesteldheid dier tijden in 't oog

{==576==} {>>pagina-aanduiding<<}
houdende, wel mogelijk? Maar vele Romanschrijvers van onzen tijd stellen zich bovenal voor, effect te doen, waarvoor natuurlijk dergelijke tooneelen wel berekend zijn, die echter vooral in eenen historischen Roman, waar men het karakter en de gesteldheid der bekende handelende personen bovenal moet in 't oog houden, kwalijk voegen.
Gewigtige personen uit de Geschiedenis moeten in zulk eenen Roman ook met de meestmogelijke waarheid en onpartijdigheid worden geteekend. Dit heeft walter scott omtrent elizabeth en jacob II en spindler in zijnen (anders veel te avontuurlijken) Bastaard omtrent Keizer rudolf II gedaan. Maar is dit hier ook het geval omtrent maurits? Zou zulk een man, op een oogenblik, dat de naderende afloop van het Bestand wel alle zijne zorgen in den Hage vereischte, vermomd, met zijn' broeder, onder de namen van Kapiteins Holtvast en Schwanck, in Gelderland rondzwerven, al is het dan ook voor militaire oogmerken? Maar bovenal maurits wordt hier te gunstig geteekend. In het tooneel met frederik hendrik, dat anders een der schoonst uitgevoerde van het boek is, en ons den dramatischen Dichter doet kennen, is eene zekere navolging van homerus, waar maurits evenzeer door het tegenover hem hangende beeld zijns Vaders, als Achilles door de achter hem staande Minerva, van het onvoorzigtige trekken van zijn zwaard wordt teruggehouden. De Dichter van den Roman maakt ons zelfs op die navolging opmerkzaam, door aan maurits Achilles' heldenmoed en kinderlijke opregtheid toe te schrijven, en te zeggen, dat hij, gelijk deze, even spoedig tot vergiffenis als tot toorn geneigd was. In zulke karakters kan echter niet ligt haat wortel schieten; en toch erkent hij, twee bladzijden verder, dat hij den Advocaat haatte. Een Achilles zou zijnen Phoenix in geen geval hebben laten ter dood brengen; maar de Stadhouder kon niet
verkroppen, dat de oude, eerlijke Staatsdienaar hem in de zaak van het Bestand te magtig was geweest, en daarom moest hij, tien jaren later, van kant. Doch neen! dus beschouwt onze Schrijver de zaak niet. Deze strafoefening was veelmeer een bewijs der verhevenste deugd, die den roem bij het nageslacht (eenen Held meer dan het leven) aan het welzijn des Vaderlands opoffert! Ziehier de geheele plaats: ‘Hoor Frits! weet gij, wat het is, regtvaardig te moeten wezen? Hebt gij, als ik, u immer in de omstan-
{==577==} {>>pagina-aanduiding<<}
digheden bevonden, van, omdat de veiligheid, het belang, ja het geheele welzijn van dit arme volk het vorderden, eenen ouden Staatsdienaar, eenen grijsaard, die met den voet in 't graf stond, eenen man, die oneindige diensten aan mij en aan het Gemeenebest bewezen had, en die, ter dood veroordeeld, geene genade vragen wilde, te moeten overgeven aan de wraak dier gehoonde wet? Weet gij, wat het zegt, eenen welverdienden en met moeite verkregen' roem van regtvaardigheid te hebben opgeofferd, om der regtvaardigheid wille? - Ik heb het vonnis van oldenbarneveldt bekrachtigd, omdat hij schuldig was; ik heb het bekrachtigd, ofschoon ik hem haatte, den ouden heerschzuchtige! Ik zoude het evenzeer bekrachtigd hebben, al had ik hem lief gehad. Nu weet ik, dat men binnen- en buitenslands mij van wreedheid, van ondankbaarheid beschuldigt; dat het niet altijd billijk nageslacht, op de daad meer dan op de drijfveren lettende, mijne vijanden na zal praten, en, zich vermetel als regter mijner daden opwerpende, in mijne grootste zelfopoffering niets dan zelfbelang en vuige staatzucht zien zal. Ik weet dit; nog meer, ik wist dit alles, toen ik schreijend het doodsbevel onderteekende; en echter, ik heb de zorg voor mijnen roem, voor mijne eer bij de nakomelingschap, laten varen, en alleen het belang des lands en de handhaving der wet geraadpleegd.’ Zulk eene buitensporige verklaring van
het gedrag des Prinsen omtrent den Advocaat hebben wij nog nergens, zelfs niet bij zijne warmste verdedigers, gevonden. Hoe! was het leven van Hollands grootsten Staatsman volstrekt onbestaanbaar geworden met Hollands welzijn en veiligheid? Zou zelfs eene eeuwige gevangenis, gelijk die, over de groot uitgesproken, daartoe niet hebben kunnen volstaan? Moest het bloed van den grijsaard noodzakelijk stroomen, zoo Holland zou blijven bestaan? Wij gelooven, dat van lennep hier Prinsgezinder is dan de Prins, en dat maurits nimmer zoo ver gedacht heeft, maar wel - om den ouden man zijne heerschzucht, (dat woord ontsnapte hem toch, bl. 309) die niet naar zijne pijpen dansen wilde, betaald te zetten. Maar over 't geheel schijnt onze Schrijver omtrent den Advocaat en zijne vrienden zeer ongunstig te oordeelen, en dit oordeel heeft merkbaren invloed op zijne voorstelling. Als wachtwoord der landverraders geldt het gezegde: St. Jan is dood (oldenbarneveldt), waarop de ander dan moest

{==578==} {>>pagina-aanduiding<<}
antwoorden: Maar alle hoop nog niet ontvlood. Oldenbarneveldt was dus Spaanschgezind; iets, dat zijne Regters niet eens in zijn vonnis hebben durven plaatsen. De aanslag van mom, in 1621, om Tiel aan de Spanjaarden over te leveren, moet noodzakelijk in verband worden gebragt met de zamenzwering der Zonen van oldenbarneveldt en andere misnoegde Remonstranten in 1623, ten einde de laatsten als met den vijand heulende te kunnen voorstellen; iets, hetwelk volstrekt tegen de Geschiedenis strijdt, daar men weet, hoe rondborstig en stellig uitenbogaard en de uitgewekene Remonstranten spinola's verleidelijke aanbiedingen tegen hun ondankbare Vaderland van de hand wezen; eene aanmerking, die ook door den bekwamen beoordeelaar van dit boek in den Vriend des Vaderlands wordt gemaakt. Vooral maakt de groot in dezen Roman eene ellendige figuur, niet veel beter dan die van een' schoolvos. Hij komt slechts eene enkele maal voor, in 's Hertogenbosch, (IIde D. bl. 181-184) met uitenbogaard en grevinkhoven; de beide laatsten spreken bijna geen woord, en delport schermt, als een ware Pedant, alleen met zijne geleerdheid uit de Romeinsche Historie, en het verbeteren der Latijnsche taalfouten van een' Spaanschen Officier. Omrrent de hun gedane aanbiedingen schijnen zij te weifelen! - Over 't geheel hebben de historische personen in dezen Roman ons het minste behaagd. Het karakter van den Graaf van Falkenstein, Heer van het slot Bruck, (of liever Bröck, bij Mulheim aan de Roer) is wél aangelegd; maar hij verdwijnt te vroeg van het tooneel. Zijn
vriend, de Baron van Sonheuvel, de pleegvader van den held des verhaals, is zoo goed en beminnelijk, gepaard met fiere krijgsmansdengd, dat het ons waarlijk moeit, dat de Schrijver hem daarna, geheel zonder noodzakelijkheid voor de ontknooping des werks, tot den drank laat vervallen. (Iste D. bl. 298.) Ludwig, eene der spillen, waarop het verhaal draait, is bekwaam en doortrapt, maar verachtelijk en lafhartig. Kon zijne moeder Magdalena, die door verkleefdheid aan haar geloof tot de grootste snoodheid de hand leent, ons ligt doen denken, dat de Roomsche Godsdienst zelve de misdaad bevorderde, zoo leert ons echter de uitmuntende Pater Ambrosius, een waardig Evangeliedienaar even als Raesfelt, schoon van zeer verschillende belijdenissen, het tegendeel. Even zoo staat tegenover den slechten Remonstrantschen Predikant Groen-
{==579==} {>>pagina-aanduiding<<}
hovius de brave Hendrik Raesfelt. De rijknecht Bouke, de standvastige vriend van Joan, hoezeer ook de schijn tegen hem zij, is een der best volgehoudene, best geteekende karakters.
Behalve meer onwaarschijnlijkheden of onbegrijpelijkheden, die in het verhaal voorkomen, is deze wel de ergste, dat de held, toevallig te Tiel in eene onderaardsche vergadering der Pausgezinde zamenzweerders gekomen, zich niet onvoorwaardelijk verbinden willende, om deze hoogst verdachte bijeenkomst voor de Overheid te verzwijgen, daarop met hechtenis bedreigd wordt, maar zich een' weg ter ontkoming baant, en nogtans, in vrijheid gekomen, van het geheele geval geen woord rept, waar het zaak zou geweest zijn dit te doen. Zekerlijk had die aangifte den Roman te spoedig doen eindigen; maar na het gebeurde is het verzuim daarvan volstrekt onverklaarbaar.
Ten slotte komt ons gevoelen hierop neder, dat deze Roman, als onderhoudende lectuur, als voorbeeld in de kunst van verhalen en dialogiseren, in een' schitterenden, somtijds luimigen en geestigen, elders hooggestemden stijl geschreven, en vol vernuft en vindingskracht, zijne maker groote eere aandoet, en onze beste voortbrengselen in dien trant op zijde streeft. Maar vraagt men naar waarheid, naar waarschijnlijkheid van karakters der daarin voorkomende historische personen, en der Natie zelve, zoo als zij toen was, dan heeft de Schrijver zich wel alle moeite gegeven, om het costuum van het begin der zeventiende Eeuw voor te stellen; maar het portret der Natie zelve is door hem niet getroffen, en aan haar voorkomen is bezwaarlijk regt gedaan. Zij was misschien te eenvoudig voor zoo veel ridderlijke avonturen. Ook hare deugden zijn te weinig in het licht gesteld. Men zegt vrij algemeen en kraait het elkander na, dat onze voorvaderen ons land hebben vrijgevochten, zegt van lennep (Iste D. bl. 98), en wil die eer liever aan vreemde, Fransche, Engelsche en Duitsche, huurbenden toekennen! Die zouden toch, zonder den geest, die de geheele Natie ter zee en te lande bezielde, wel te kort zijn geschoten. De massa bestond ook altijd nog uit Nederlanders, (de uitgewekene Walen en Vlamingen daaronder gerekend.) Het poespas van Engelsch, Fransch, Vlaamsch en allerellendigst Hoogduitsch, (waarom is dit juist alleen zoo mishandeld en onkenbaar geworden? is het omdat vele Duitschers in ons

{==580==} {>>pagina-aanduiding<<}
land hunne eigene moedertaal verleeren, zonder daarom beter Hollandsch te kennen?) dit jammerlijke mengelmoes, in den mond der eerste krijgsbevelhebbers van dien tijd gelegd, is ook een grove wansmaak, waarvoor wij den Heer van lennep niet vatbaar zouden hebben geacht, want zijne geestigheden zijn anders doorgaans van de echte soort.
De geachte Schrijver houde ons deze bedenkingen ten goede, die slechts het belang der Letteren ons heeft in de pen gegeven! Maar van iemand van zijne talenten mag veel gevorderd worden, en de kritiek, die bij anderen eenigzins toegevend kan zijn, omdat het tamelijke bij hen reeds wél is en hun voorbeeld geen nadeel zal doen, mag en moet gestrenger zijn bij eenen man, die bij ons, maar met oneindig meer waardigheid, smaak en beginselen, dan een victor hugo, de romantische school vertegenwoordigt. Hij mag naar de zeldzame eer streven, eenmaal onze walter scott te worden.





Wat Tyler, een historisch Tafereel van den Opstand der Landlieden onder de Regering van Richard II, Koning van Engeland. Naar het Hoogduitsch van Wilhelm Blumenhagen, door C.H.S.F. Moorrees. Te Groningen, bij H. Eekhoff, Hz. 1833. In gr. 8vo. 96 Bl. f 1 - :

De vertaling van dit historisch-romantisch verhaal wordt uitgegeven ten voordeele der slagtoffers van den noodlottigen Veenbrand te Zevenhuizen, bij de Leek, op den 11 en 12 Junij ll. Onze geëerbiedigde Koning schreef in voor 100 exemplaren; een aantal Inteekenaren volgde dat edel voorbeeld; en wij kunnen niet nalaten, dit fiksch en vurig gemaald Tafereel van den mislukten opstand van 1380, onder den Britschen masaniello, den Leidekker walter hilliard, gezegd wat tyler, ook buiten het weldadig doel, ter lezing aan te bevelen.
Wij hebben echter ééne aanmerking, het boekje zelve - en eenige andere, den Vertaler rakende, welke wij te gereeder mededeelen, daar zij het vertier, dat wij zoo hartelijk wenschen, niet zullen belemmeren.
Hoezeer wij het eens zijn met den Vertaler, in diens Voorrede, wanneer hij zegt: ‘Vroeg of laat, eenmaal zeker, worden baldadige tuimelzucht en opstand tegen eene wettige

{==581==} {>>pagina-aanduiding<<}
Regering aan de Rebellen zelve gestraft;’ zoo moeten wij evenwel zeggen, dat alreeds bladz. 8-13 een staaltje wordt gegeven van eene zoo gruwelijke en zoo tergende dwingelandij, dat de daad van wat tyler, zoo niet verdedig-, dan toch allezins verschoonbaar wordt voor de regtbank van het menschelijk gevoel; terwijl vervolgens door het opgewonden Volk barbaarschheden werden gepleegd, welker aanleiding almede in die snoode dwingelandij zelve tastbaar te vinden is, waardoor de als algemeene waarheid geldige hoofdleering in de toepassing aanmerkelijk wordt verzwakt.
Den Vertaler moeten wij voorts, te zijner waarschuwing tegen overhaasting, opmerkzaam maken opeenige Germanismen, verkeerde uitdrukkingen en taalfouten, welke het werkje niet weinig ontsieren.
Onder de eerste tellen wij: de verdienst, bl. 6; gendde, 8; de poort inslagen, 15; geschrei, op vele plaatsen, voor geschreeuw; de laarzen drukken, 39; het pantser aanleggen, 55; de statige jongeling, 57; de gemeenzame zaak, 78, enz.
Onder de tweede: duistere blik, geringe blos, bl. 3; zijn' dorst vergrooten, 4; hoofdgeld, op eene godslasterlijke wijze opgelegd; knoopte aan zijn' gordel, 6; dun geduld, 13; wij komen spoedig na, 23; boosaardig, lees wraakgierig, 26; eene schoon gebouwde jonkvrouw, 28; bloedmensch, 36; verblijfplaats, 54; Saul's dender? 66; Lady, bij herhaling, voor Miss; bloedvuisten, 71; zucht naar genoegens, lees vermaken, 96, enz.
Onder de taalfouten eindelijk: gij zult een' echten Koning zijn, bl. 60; welke, voor welken, 74, enz. enz.
Eere zij overigens Vertaler en Uitgever voor eene menschlievendheid en belangeloosheid, bij onzen Landaard zoo algemeen, dat zulks alleen behoeft te worden vermeld, om de vereischte ondersteuning te erlangen. Waarlijk, wij zijn er grootsch op, Nederlanders te zijn!





Militaire Loopbaan en Lotgevallen van den Vrijwilliger Goose Morre, door G. Engelberts Gerrits. Met Portret en Romance. Ten voordeele van den deerlijk verminkten Held. Te Amsterdam, bij G. Portielje. 1833. In gr. vo. IV, 39 Bl. f : - 90.


{==582==} {>>pagina-aanduiding<<}

Met een geroerd hart namen wij dit boekje in handen, met geestverheffing lazen wij het, en met een' traan in het oog legden wij het neder. Wij vinden hier de schoonste en edelste aandoeningen en gewaarwordingen der menschheid ten toon gespreid en wederkeerig opgewekt. Alles wettigt hier den uitroep, met welken wij het voorgaande verslag sloten. Vaderlandsliefde, moed, volharding in den strijd, mannelijke kloekheid bij het ondergaan van zware kunstbewerkingen, in onze brave krijgslieden; menschlievendheid, zelfverzaking en vrome Christenzin, boven onzen lof, in oranje's edele Gemalinne; edelmoedige hulpvaardigheid in vijanden, in Franschen, ja zelfs in Belgen; dankbaarheid voor bewezene weldaden in hen, die daarop de regtmatigste aanspraak hadden; opoffering van eigen geldelijk belang, eindelijk, in Schrijver, Uitgever en Kunstenaars, die te zamen die wél geschrevene en keurig uitgevoerde werkje alzoo het licht deden zien. En zou dan nu het Publiek in gebreke kunnen of mogen blijven, om dezer edele poging de bedoelde en gewenschte vrucht te doen dragen? Neen, voorzeker! Ook al ware het Portret minder fraai, het Muzijkstukje min bevallig, dan beide werkelijk zijn, dat doel zou niet falen. Nu, echter, is hier, bij den bovendien zeer goedkoop gestelden prijs, dubbele aansporing ter bevordering van het ruimste vertier. Wij willen dan ook, door eenig verslag van den inhoud, de uitgelokte weetgierigheid en kooplust verzadigen noch verzwakken.


Reis naar Columbia, in de jaren 1825 en 1826, van Carl August Gosselman, Luitenant ter Zee van Z.M. den Koning van Zweden. In II Deelen. Met eene Kaart en eene Plaat. Te Haarlem, bij de Wed. A. Loosjes, Pz. 1832. In gr. 8vo. Te zamen 598 bl. f 5-60.

Men beklaagt zich wel eens over het groot aantal vertalingen, uit het Hoogduitsch inzonderheid, waarmede wij overstelpt worden; maar vooreerst maakt de innerlijke waarde van het oorspronkelijke, en ten tweede de wijze van overzetting soms eene uitzondering. Er zijn boeken, over wier welgeslaagde overbrenging men zich verheugt, en onder deze behoort voorzeker de aangenaam en oordeelkundig geschrevene

{==583==} {>>pagina-aanduiding<<}
Reis van gosselman naar de zoo onvolledig bekende Republiek Columbia. Over de naauwkeurigheid van des reizigers berigten kunnen wij wel niet met genoegzame kennis van zaken oordeelen, omdat, met uitzondering van hetgeen op gansch Zuid-Amerika toepasselijk of reeds uit de geschiedenis bekend is, er zoo weinig of bijna geen bronnen ter vergelijking van het hier medegedeelde zijn; maar alles is zoo onopgesmukt en natuurlijk, en met zoo veel innerlijke blijken van waarheidsliefde des verhalers geschreven, dat men, redelijkerwijze, aan de juistheid en opregtheid zijner opgaven niet twijfelen kan. Dus is dit werk nuttig en leerzaam. Bovendien is des reizigers wijze van verhalen zoo onderhoudend en de vertaling zoo vloeijend en zuiver, dat men met genoegen de beide boekdeelen ten einde leest. Zeer belangrijk zijn onder anderen, in het tweede Deel, het zeventiende Hoofdstuk: De Republiek Columbia, en het achttiende: De Columbianen; waarbij men nog wel het negentiende voegen mag: Bezoek van [den waterval bij] Tequendama. Uit dat laatste schrijven wij, tot proeve van den humoristischen stijl, het volgende af:
‘Hoe zal ik den indruk beschrijven, dien dit verheven natuurtooneel op den bedwelmden aanschouwer maakt! - Hier was waarlijk eene heerlijke gelegenheid, om, gelijk vele reizigers, aan te vangen met den uitroep: “onverbeeldelijke verrukking!” - “nameloos gevoel!” - onuitsprekelijk, bekoorlijk!’ enz.; dan voort te gaan met: ‘beven, gemengd met verbazing!’ - ‘schrikkelijk schoon!’ - ‘het gevoel overweldigend!’ enz., en ten laatste te eindigen met uitdrukkingen: ‘de pen is te zwak!’ - ‘men kan het niet beschrijven!’ - ‘het is onmogelijk af te malen!’ - ‘men moet het zelf gezien hebben, om er zich een denkbeeld van te kunnen vormen!’ enz. En waarlijk, ik geraakte bijna in verzoeking hetzelfde te doen; en, zoo ik dan ten minste ééne bladzijde met deze en dergelijke fraaije spreekwijzen had volgeschreven, zoude ik de volgende hebben moeten beginnen met de gulle bekentenis, dat de gansche beschrijving niets deugde, en dat de lezer zelf noodzakelijk herwaarts moest reizen, om zich een begrip van de genoemde plaats te vormen. Maar, schoon zulk eene methode gewisselijk zeer goed, en bovendien de uitnoodiging aan het einde op zichzelf zoo waar en treffend is, dat zij misschien het verstandigste en opregtste motto zijn zoude, hetwelk een

{==584==} {>>pagina-aanduiding<<}
reiziger voor zijn werk plaatsen kon, komt het mij echter voor, dat men hier even zoo min met hartstogtelijke uitroepingen, als met de daarop volgende schuldbekentenis, en den naïven raad, om zelf op reis te gaan, gediend zijn zoude, vooral dewijl zulk eene uitnoodiging, als men reeds zoo ver in het boek en in het land is gevorderd, te laat en te onbeleefd zoude zijn, naardien de reis herwaarts zoo ongemeen groot en moeijelijk is. Wij willen dus eenen anderen weg inslaan, en, in plaats van den lezer zijn' koffer voor den langen togt te helpen pakken, zullen wij, gelijk te voren, liever vooronderstellen, dat hij, op de plaats zelve, aan onze zijde staat, en, terwijl wij hem de eene en den gids de andere hand toereiken, plaatsen wij ons getroost aan den steilen en duizeligen afgrond van den vreeselijken waterval.
‘Gehuld in eenen hevigen regen, en verdoofd door een donderend geraas, staan wij op eene kale rots van graniet, maar weinig vademen ter regterzijde van de watermassa, die in de diepte ter neder stort. Deze watermassa rolt, een weinig achterwaarts, tusschen twee loodregte wanden ingedrongen, met toenemende snelheid meer en meer over de hellende bedding naar beneden, tot dat deze, wat lager dan het standpunt van den beschouwer, [na eenen val van 650 voet, volgens het verder aangeteekende] geheel verdwijnt, en den vrijen stroom met schuimende woede in eenen voor het oog onmetelijken afgrond woest laat nederstorten. Aan beide zijden van den waterval verheffen zich uit de diepte loodregte rotsen van graniet, die, op de kruinen met groote, overhangende boomen begroeid, in eene schoone harmonie staan met de huiveringwekkende grootheid van het gansch tooneel. Tusschen twee zulke boomen, op den top van den regter rotswand, staat de aanschouwer, die, om in de hoogste mate dit schouwspel te kunnen genieten, zijnen geleider met de eene hand den boom en met de andere hand zichzelven laat vasthouden, en zich dan over den kant van de loodregte rots henenbuigt,’ - enz. want wij mogen niet alles uitschrijven. Een weinig verder vervolgt de Schrijver:
‘Een half jaar later stond ik bij den meer bekenden val van de Niagara; maar de aandoeningen, die het aanschouwen van denzelven verwekte, waren niet zoo sterk als die, welke de val bij Tequendama veroorzaakte. Den eersten zoude men het krachtigste werk der natuur kunnen noemen, en als bij het beeld van hare verhevenheid en majesteit ge-
{==585==} {>>pagina-aanduiding<<}
gevoelt men zich verrast door eene eerbiedige verrukking, terwijl men ziet, hoe het water zich, als eene zee, gelijkmatig over den stellen kant, in het wijde bekken naar beneden wentelt, vergezeld van een gedruisch, dat sterker is dan de donder; de laatste daarentegen is het ideaal der natuur in hare grootste woestheid en stuiptrekkende razernij, en de beschouwing van de waterkolom, die van de rotswanden nederstort, moet zonder twijfel den mensch met verbazende, schrikbarende bewondering vervullen. Niagara kon men bij eene schoone en indruk makende opera; Tequendama daarentegen, bij een verheven treurspel, dat elke zenuw in trillende beweging brengt, vergelijken. Het eene is wegslepend en aangenaam bezighoudend, het andere schrikwekkend en op den duur afmattend. Men zoude eenen ganschen dag de Niagara kunnen bewonderen, maar men hield het misschien geen uur bij Tequendama uit.’
Wij hopen, dat de mededeeling van dit nog verbrokkelde fragment lezers en koopers zal uitlokken.





Keur van gedenkwaardige Tafereelen uit de Geschiedenis van Schotland. Naar het Engelsch van Sir Walter Scott, door G. Engelberts Gerrits. Iste Deel. Met Platen. Te Amsterdam, bij G. Portielje. 1832. In 8vo. XVI en 224 bl. f 2-40.

Dat de beroemde Romanschrijver walter scott een ijverig beoefenaar der geschiedenis en oudheden van zijn vaderland, Schotland, was, is van algemeene bekendheid: immers die geschiedenis op eene aangename wijze mede te deelen, die oudheden als in het voorbijgaan aan te wijzen, is het oogmerk, met hetwelk hij zijne meeste Romans geschreven heeft. Doch het werk, welks eerste Deel wij hier aankondigen, is geen Roman; het behelst eenvoudig en bevallig voorgestelde tafereelen uit de onvervalschte geschiedenis van Schotland, en is door den Schrijver aan zijnen jeugdigen kleinzoon opgedragen. Het ware vereenigt zich hier met het avontuurlijke; en daarom kan dit werk met even veel grond aan de beminnaars van historische studiën, als aan het talrijke romaniezend publiek, worden aanbevolen: want, terwijl men niet dan eenvoudige verhalen van wezenlijke gebeurtenissen leest, is alles zoo afwijkend van het alledaagsche, dat men

{==586==} {>>pagina-aanduiding<<}
veelal eene opgesierde, zoo niet eene gansch verzierde geschiedenis zou wanen geboekt te vinden. Ook de fraaije plaatjes verhoogen de waarde van het boek. Op bl. 160 hinderde ons eene Engelsche manier van spreken: ‘Ruim 500 jaren later, dat wil zeggen voor omtrent 40 jaren, een metselaar in de puinhoopen van dit kasteel gravende, drong door tot in eenen kelder,’ enz. In goed Hollandsch zegt men: Ruim 500 jaren later, dat wil zeggen vóór omtrent 40 jaren, groef een metselaar in, enz. drong door, enz. Het tegenwoordig deelwoord gravende maakt den volzin, in onze taal, kwalijk zamenhangend en lam. Anders schijnt ons de vertaling gelukkig tot dusverre volbragt te zijn.





Werner en Kaystut, eene Gebeurtenis uit den Bekeeringsoorlog der Duitsche Orde, in de veertiende Eeuw. Door A. von Tromlitz. Uit het Hoogduitsch. Te Amsterdam, bij J.C. van Kesteren. 1833. In gr. 8vo. VI en 256 bl. f 2-80.


Laurens Starck, of Vader en Zoon. Naar het Hoogduitsch van J.J. Engel. Te Amsterdam, bij C.L. Schleijer. 1833. In gr. 8vo. XII en 225 bl. f 2-40.


De Alhambra, of nieuwe Schetsen en Portretten. Naar het Engelsch van Washington Irving, door H. Frijlink. In II Deelen. Te Amsterdam, bij H. Frijlink. 1833. In gr. 8vo. Te zamen 483 bl. f 4-80.

De menigte der tegenwoordig uitkomende boeken en geschriften noodzaakt ons tegen wil en dank, deze drie vertaalde werken te zamen aan te kondigen, met korte opgaaf van ons gevoelen over elk werk in het bijzonder. Denkelijk zullen allen wel in de leesgezelschappen rondgaan: eene schets van den inhoud te geven, is derhalve overtollig.
Von tromlitz is als Schrijver van geschiedkundige Romans reeds met zoo veel lof bekend, dat het genoeg zal zijn, van zijnen Werner en Kaystut te zeggen: ook hier handhaaft de Schrijver zijnen welverkregenen roem. Schoon de persoon van Werner, even als die van Bernuta, de beminde en naderhand gade van Kaystut, benevens eenige anderen, en dus ook de gansche handeling, voor zoo ver dezelve over liefdebetrekkingen loopt, verdicht is; de ge-
{==587==} {>>pagina-aanduiding<<}
schiedenis vindt men getrouw gevolgd, waar het op openbare gebeurtenissen, veldslagen enz. aankomt, en nergens schijnt ons de Schrijver de zeden, begrippen en gewoonten, hetzij der Ordebroeders, hetzij der Heidensche Lithauers, te miskennen.
Maar, indien de Werner en Kaystut van tromlitz aanbeveling verdient wegens de karakterschildering van volken en tijden, het werk van wijlen johann jacob engel, dat door eene levensschets van dien verdienstelijken man wordt voorafgegaan, verdient in een ander opzigt geenen minderen lof. De Laurens Starck is een tafereel, dat geheel in de tegenwoordige tijden te huis behoort. Het tooneel der handeling is Duitschland. De Roman heeft weinig ingewikkelds; alles gaat eenvoudig en zeer natuurlijk toe. Maar de karakters zijn uitmuntend volgehouden en met waarheid geteekend; de stijl is zeer onderhoudend, en de ontknooping zoo bevredigend als verrassend. Veel valt er uit dit nuttige boek, vooral voor ouders en opvoeders, te leeren. Wij hopen, dat zij de hun gegevene wenken en lessen zullen behartigen. Om kleinigheden en enkele drukfeilen niet aan te stippen, merken wij slechts aan, dat op bl. 154 naauwgezetheid zeker ten onregte het eerste woord dier bladzijde is: de zamenhang vordert bekrompenheid of gierigheid. De zoon was dikwerf door zijnen vader berispt, niet wegens te groote gemoedelijkheid (want deze voor overdrijving vatbare deugd noemen wij naauwgezetheid), maar omdat hij niet edelmoedig, niet weldadig genoeg was, dus wegens te groote bekrompenheid.
Zijn intusschen beide Romans, hoe verschillend in soort en strekking, daarin elkander gelijk, dat zij de aandacht boeijen en levendig houden, het derde hier aangekondigde werk, de Alhambra, door den beroemden washington irving, behoeft, schoon eigenlijk geen Roman zijnde, in dat opzigt voor de twee anderen niet onder te doen. In de lente van 1829 ondernam de Schrijver, dien de nieuwsgierigheid naar Spanje gedreven had, een uitstapje van Sevilië naar Granada, in gezelschap van eenen vriend, die medelid was van de Russische ambassade te Madrid. Het was op den 1 Mei, toen hij met zijnen reisgenoot Sevilië verliet en zich naar Granada op weg begaf. Reeds de beschrijving van dezen togt is onderhoudend en leerzaam. Weldra bezochten nu de reizigers de Alhambra, een gedeeltelijk vervallen, gedeeltelijk nog wél onderhouden, nu nog eenigermate, doch bevorens zeer sterk bevestigd paleis, door de Moorsche Vorsten te Granada gesticht. De reizigers kregen zelfs verlof, om de ledig staande vertrekken te bewonen. Aldra moest echter de reisgenoot van den Schrijver, ten gevolge zijner ambtsbetrekkingen, terugkeeren; maar voorloopig bleef de Schrijver zelf in de Alhambra voor eenige maanden huisvesten. Dat paleis wordt nu, zoo in zijnen voormaligen als in zijnen tegenwoordigen toestand, beschreven. Allerlei legenden van aldaar verborgene schatten, betooverde plaatsen en per-
{==588==} {>>pagina-aanduiding<<}
sonen, geestverschijningen, opdelving van kostbaarheden enz. zijn aldaar in omloop. Het gemengde van Gothischen en Arabischen aard, hetwelk de ziel dier vertellingen is, maakt dezelve tot een aangenaam voedsel voor de verbeeldingskracht: en dat voedsel wordt door den Schrijver op eene smaakvolle wijze opgedischt. Inmiddels wordt de ware geschiedenis der Alhambra, en van het geheele Koningrijk Granada, voor zoo ver dezelve tot dat heerlijk gewrocht der Arabische bouwkunst
in betrekking staat, niet vergeten: zoodat men door de lezing van dit werk den kring zijner kundigheden in waarheid uitbreidt, en tevens op eene bekoorlijke wijze nu en dan door het avontuurlijke en wonderbare van de medegedeelde volksoverleveringen wordt weggesleept. Denkelijk zal dit werk de algemeene goedkeuring wegdragen.


Tafereelen uit het huiselijk leven. Naar het Hoogduitsch van C. Pichler, Blumenhagen, Schopenhauer en anderen. Te Nijmegen, bij J.F. Thieme. 1832. In gr. 8vo. 236 Bl. f 2-10.

De hier medegedeelde verhalen zijn: I. De Paaschnacht. II. De Terugkomst. III. Mattheus schubart, een Tafereel uit de tijden der Hervorming. IV. De Kersavond. V. Het deugdzame Zwitsersche Huisgezin. VI. Cecilia, of het vermogen der deugd. VII. De een-en-twintigste Mei. VIII. Het Testament. IX. De Robijnenring. Alle zijn naar het Hoogduitsch, uitgezonderd het zesde verhaal, naar het Fransch van balzac. De Paaschnacht is het uitgebreidste, ingewikkeldste en belangrijkste verhaal; maar het heeft zulk eene mystieke tint, dat het denkelijk den Nederlandschen lezer zoo goed niet als den Duitschen behagen zal. De aanhaling van en de toespeling op twee regels uit een kerklied: O groote nood! God zelf is dood, zal meer doen lagchen dan huiveren, terwijl echter het laatste de bedoeling is. Als het op innerlijke waarde aankomt, zou ons de Terugkomst, het tweede verhaal, beter bevallen, dan het anders nog kunstiger eerste, ofschoon ook dit zeer leerzaam en stichtelijk is. Trouwens, van eene zedelijke zijde beschouwd, verdient geheel de verzameling onze aanbeveling; terwijl al de verhalen, schoon op verschillende wijze, belangwekkend en onderhoudend zijn. Bl. 141 en 142, in het deugdzame Zwitsersche Huisgezin, vonden wij: de kastanjebruine lokken kronkelden zich als slangen rondom den, een weinig door de zon verbranden hals [van Jeannette]. Dat beeld bevalt ons niet; dan nog liever, als guirlandes, of mogelijk beter: kronkelden zich achteloos en bevallig om den enz. In cecilia, verhaalt deze, de heldin van het stuk, zelve hare geschiedenis, te beginnen van toen zij vijftien maanden
oud was: zij had wel mogen zeggen, wie haar met de bijzonderheden uit dat tijdperk van onnoozelheid had bekend gemaakt. Voorts krielt het boek van spel- en taalfouten. Dit is jammer: want de inhoud is te goed voor zulk eene slordige bewerking.






{==589==} {>>pagina-aanduiding<<}

Boekbeschouwing.

Tiental Leerredenen van wijlen C. Fransen van Eck. Uitgegeven door A. van Eck. Te Deventer, bij J. de Lange. 1831. In gr. 8vo. X en 251 bl. f 2-20.

Deze Leerredenen, eerst in Aug. 1832 bij de Redactie ontvangen, bleven toevallig nog geruimen tijd liggen, ofschoon ze, wegens den rijken inhoud, spoediger aankondiging verdiend hadden. De vrienden des Overledenen bezitten buiten twijfel reeds lang den bundel; ten behoeve van anderen, welke dit werk des bekwamen Predikers niet mogten kennen, willen wij eene korte opgave laten volgen.
De Zoon des verdienstelijken Hoogleeraars zegt in de Voorrede, dat zijn Vader, alhoewel het geenszins zijne gewoonte was, der drukpers veel werk te geven, echter het stellige voornemen had, nog één tiental zijner Leerredenen het licht te doen zien. Men wist echter niet, welke daartoe bestemd waren. Evenwel bestond er reden, om te denken, dat de hier aangebodene opstellen bijzondere waarde in de oogen des vervaardigers hadden. Hoe dit zijn moge, wij vertrouwen, dat de Zoon eene goede keuze uit den ruimen voorraad des Vaders gedaan heeft.
In de eerste Leerrede, over Pred. XII:5, stelt de Hoogleeraar de heilzame uitwerking voor, welke de waarheid: ‘De mensch gaat naar zijn eeuwig huis,’ op ons hebben moet. Het onderwerp is hoog ernstig, en de behandeling kan niet nalaten, indruk op het gemoed te maken; alhoewel wij misschien, over dezen tekst willende prediken, naar een ander plan zouden te werk gegaan zijn.
De tweede is over Klaagl. van Jerem. III:33. Na de opheldering van den tekst, wordt het gezegde, dat

{==590==} {>>pagina-aanduiding<<}
God niet van harte des menschen kinderen plaagt en bedroeft, overwogen, en de uitwerking opgegeven, welke die overtuiging op ons moet hebben. Deze preek bevat treffende aanmerkingen, die bijzonder geschikt zijn, om in tegenheden op te beuren en door teregtwijzing te bemoedigen.
Onze verpligting, om steeds overeenkomstig onze eigene overtuiging te handelen, wordt in de derde, over Rom. XIV:22, 23, aangewezen en met klem van redenen aangedrongen. De begrippen zijn helder, de aanmerkingen menschkundig, de waarschuwingen en vermaningen juist en gepast.
In de vierde, over Ephes. II:
{== afbeelding 	==} {>>afbeelding<<}
    
, stelt de Prediker het Christendom voor, als bij uitnemendheid geschikt, om de band van onderlinge vereeniging tusschen de volken der aarde te wezen. Een waar en heilzaam woord, ook bijzonder voor onze dagen. Ja, zóó kan en moet er vrede komen op aarde!
In de vijfde, over 2 Timoth. IV:6-8, worden de uitzigten van den Apostel paulus in de eeuwigheid beschouwd.
De zesde heeft dit opschrift: Het ongeluk, van door ons hart veroordeeld, en het geluk, van door hetzelve niet veroordeeld te worden; tekst 1 joan. III:20, 21. Een onderwerp, dat niet gemakkelijk te behandelen is. Men mag verwachten, dat hetgeen door eenen man, als fransen van eck, hierover werd gezegd, behartiging verdient. Wij moeten echter bekennen, dat wij nog wel iets meer verlangd zouden hebben. Des menschen oordeel over eigen gedrag wordt gewijzigd door meerdere of mindere helderheid en juistheid zijner begrippen van goed en kwaad. Wij zouden meenen, dat hierop de opmerkzaamheid meer bijzonder gevestigd had moeten worden. Echter lazen wij de preek met veel genoegen. Over den echt Christelijken geest derzelve oordeele men naar het volgende: ‘Ook de gelukkigste onder hen, die door hun hart niet veroordeeld worden, smaken dit geluk niet zoo ongemengd,

{==591==} {>>pagina-aanduiding<<}
dat het niet door de treurige ontdekkingen hunner zelfkennis, dat het niet door de levendige bewustheid van hun veelvuldig pligtverzuim, dat het niet door de bange huiveringen van verledene, openbare en verborgene zonden, grootelijks zoude worden verbitterd. Om eene vrijmoedigheid voor God te hebben, die de proeve van nood en dood, van eeuwigheid en jongst gerigt kan doorstaan, hebben wij eene andere sterkte noodig, dan die wij in onze steeds wankelende en vallende, steeds ontrouwe en bevlekte deugd hebben.’ Na vermelding van de kracht en waarde des Christelijken geloofs te dezen opzigte, vervolgt de Prediker aldus: ‘Maar het is even waarachtig, dat dit zelfde geloof ons niet kan vertroosten, indien het ons niet verbetert; dat het ons geweten voor het verledene niet kan bevredigen, indien het ook ons geweten niet voortaan van de doode werken der ongeregtigheid reinigt; dat wij met al dat geloof door ons hart zullen veroordeeld, ja nog luider en heviger zullen veroordeeld worden, indien wij de leer der vergeving misbruiken, om ons hart des te meer te bezoedelen; en dat ons zoogenaamd geloof het wezen des waren geloofs mist, een ijdel, een dood, wat zeg ik, een zielverdervend geloof is, indien het de liefde tot het kwaad bij ons niet verdooft, indien het ons niet beweegt, niet dringt, niet aanvuurt, om, uit dankbaarheid voor de ontvangene genade, van nu af aan, Gods geboden te bewaren, en te doen, hetgene behagelijk is voor Hem.’
Naar aanleiding van joan. III:19-21, wordt in de zevende geschetst de invloed, welken gehechtheid aan de zonde op haat tegen de waarheid, gehechtheid aan de deugd op liefde tot de waarheid in de Godsdienst oefent. Het hier gezegde zal steeds toepasselijk blijven, zoo lang het Christendom niet alle tegenkanting heeft overwonnen.
De inhoud der achtste, over luk. XI:27, 28, wordt met deze woorden opgegeven: Het is niet genoeg, om door het hooren van Gods woord levendig

{==592==} {>>pagina-aanduiding<<}
en diep te worden getroffen; maar, om zalig te worden, moet er noodwendig dit bijkomen, dat men hetzelve ook bewaart. Eene heilzame waarschuwing, die misschien voor menig hoorder van nut zou kunnen zijn, en welligt ook voor dezen of genen Prediker, wiens hoofddoel soms schijnt te zijn, door eene schitterende voordragt, de gemoederen slechts voor eenige oogenblikken te roeren.
In de negende, over Hebr. II:15, wordt jezus christus voorgesteld en aangeprezen als Verlosser der menschen van de vreeze des doods. De Prediker doet opmerken, van hoedanigen aard deze verlossing is, en waartoe dezelve ons verpligt.
De laatste is eene Gelegenheidsrede, op het Feest der Kerkhervorming, den 2 Nov. 1817, uitgesproken. De tekst, luk. XI:35, diende hier slechts als motto, waaruit de Spreker aanleiding nam, om te waarschuwen tegen eenige voorname oorzaken, welke zouden kunnen te weeg brengen, dat het licht, hetwelk onder ons is, duisternis wierd. Als zoodanige oorzaken worden opgegeven onkunde, onverschilligheid, bijgeloof, ongeloof, ondeugd. Beweegredenen, welke ons moeten doen toezien, dat dit niet geschiede, maken het tweede gedeelte der Feestrede uit. Ook hier getuigt alles van een diep inzien in het wezen des Christendoms en in de behoeften van onze dagen. Tot proeve schrijven wij nog dit af: ‘En wanneer ik welmeenende, doch onberadene pogingen zie aanwenden, om onze eerdienst meer en meer zinnelijk te maken, en de ongodsdienstigheid, die diep in het hart schuilt, door de streeling der zinnen te genezen; wanneer ik luther met soortgelijke kerkpraal en feestgebaar zie vereeren, als waarmede de oude Moederkerk hare Heiligen vereert; wanneer ik de viering van een doodenfeest zie instellen; o! het kan zijn, dat ik te zwaarmoedig denke, maar dan kan ik niet nalaten te vreezen, dat de Protestantsche Kerk meer en meer zal ontaarden van hare grondbeginselen. Geliefden! wachten wij ons van daartoe

{==593==} {>>pagina-aanduiding<<}
mede te werken. Er moge weinig reden tot schroom wezen, dat het bijgeloof, onder deszelfs grove gedaanten zich vertoonende, onze genegenheid zal winnen; maar dat het ook onder deszelfs verfijnde en naar de beschaving onzer dagen zich gedienstig schikkende gedaanten ons geenszins bekore! Scherpen wij onszelven steeds in, dat het ware wezen des Christendoms daarin bestaat: God, die een Geest is, in geest en waarheid te aanbidden.’
Belangrijkheid van onderwerpen strekt tot aanbeveling van dit tiental Leerredenen. Onbekrompene denkwijze en hooge ernst stralen overal door. Zijn de plannen misschien niet allen naar de regelen der kunst ontworpen, wie voedsel voor verstand en hart verlangt, ziet meer op rijkdom van zaken. Kan men den stijl welligt hier en daar minder sierlijk noemen, dezelve is steeds duidelijk, krachtig, deftig, den kansel waardig. Ook zijn druk en papier bijzonder goed.


Over de Bezetenen van het Nieuwe Testament. Te Leiden, bij de Wed. D. du Saar. 1833. In gr. 8vo. IV, 80 bl. f : - 90.

‘De vraag over de Bezetenen in het N.V. is onder het beschaafd maar ongeletterd publiek verre van afgedaan, en vele lieden van helder verstand en oordeel, zoo zij het oud vooroordeel niet nog zijn toegedaan, hinken op twee gedachten. Voor dezulken is in de moedertaal weinig of niets voorhanden.’ Wij zeggen, dat dit gebrek althans niet minder is geworden, nadat dit ligte stukje zonder licht te voorschijn is getreden. In plaats van het oude vooroordeel, heeft de ongenoemde een nieuw vooroordeel aangegrepen. Vooroordeel wordt door nieuwheid niet beter, en is althans niet gegronder dan het oude bij hen, die onbevooroordeeld de zaak willen onderzoeken, zoo als zij is, en niet eerst maken, zoo als men haar gaarne heeft.
‘Door de Bezetenen des N.T.’ verstaat de Schrij-
{==594==} {>>pagina-aanduiding<<}
ver, bl. 1, ‘dezulken, van welke wij in de geschiedverhalen der Evangelisten melding gemaakt vinden, als van menschen, in welke booze of onreine geesten, Démons genoemd, gezeteld waren, die hunne ligchamen op de wreedaardigste wijze mishandelden (mark. IX:18, 22), hunne zinnen verbijsterden, en hen alzoo ten prooi hunner woedende begeerten maakten. - Door alle Evangelisten’ (ook door joannes?) ‘wordt de zaak behandeld, als hadden zij zelve over deze kwaal der lijders geen ander denkbeeld gevoed; het zij dan, dat zij zich van de taal hunner tijdgenooten bedienden, en zich naar hunne begrippen schikten; het zij dat ook zij zelve ten dezen aanzien in geene andere meening stonden. Dit laatste evenwel, als buiten de grenzen van ons tegenwoordig bestek, zullen wij zonder verdere bemoeijingen voorbijgaan.’ Dit laatste spreekt niet voor de deugdelijkheid van het gemaakte bestek. De Evangelisten mogten ook wel gehoord worden in eene zaak, welke zij vermelden, en in welke zij voor ons meer licht kunnen ontsteken dan hesiodus, homerus, thales, plato, wier goede en kwade Geleigeesten althans geheel andere wezens schijnen geweest te zijn, dan de Démons in het N.V. Ook had hij veilig kunnen laten rusten den Schrijver van het Apokryphe boek Tobias, josephus, philo en de Rabbijnen, al worden deze ook geraadpleegd door b. bekker in zijne Betooverde Wereld.
Dat de Staten-Bijbel ten onregte altijd van bezetenen van den Duivel spreekt, en het woord Duivel invoegt, is eene te losse beschuldiging. Het geschiedt alleen ter vertaling van δαιμονιζόμενος, bedémonde, zoo wil het de Schrijver. Het N.T. kent maar éénen Duivel, doch aan wien de Démons, als aan hun hoofd, onderworpen zijn; en daar deze Démons genoemd worden booze, onreine geesten, kan die vertaling, welke niets invoegt, wel geduld worden, al moet men, naar het spraakgebruik van het N.T., juister maar van éénen Duivel spreken. Dat bedémonde is al een raar en naar en duis-
{==595==} {>>pagina-aanduiding<<}
ter woord. Doch door dit woord komen ter bane al die vreemde namen, welke wij hebben opgenoemd, en welke zoo min als hippocrates en auleus hier regt van stemming hebben. ‘De Bezetenen in het bijzonder zijn dan lijders, bij wier krankheid zich, naar het beschreven gevoelen, een Démon voegde, welke altijd bij de ziekte werd genoemd; zoodat zelfs die onreine geesten onder de gebreken en kwalen zelve gerekend werden.’ En nadat nu enkele plaatsen worden aangehaald, waaronder ééne, waar dezelfde kwaal in denzelfden lijder nu eens den naam van Démon of onreinen geest, dan weder dien van ziekte draagt, matth. XVII:15, verg. mark. IX:17, luk. VIII:39, (wij zullen niet eens aanmerken, dat verschillende personen verschillend kunnen spreken, zonder dat dit iets bewijst) volgt dadelijk: ‘Hieruit blijkt, dat deze Démons zekere hevige ziekten waren, voornamelijk de
zoodanigen, die, in meerdere of mindere mate, het denkvermogen krenkten, en somtijds van zware toevallen vergezeld waren.’ Dit zal de man onwederlegbaar bevestigen. Hij schijnt dit ten minste te willen zeggen op het einde van bl. 9. Nu ja, de man meent dit te kunnen. Maar dan zullen de lezers eerst moeten laten doorgaan, dat hij, zoo als op deze aangehaalde plaats, causa en effectus door elkande haspelt, alles voor gelijkluidend en van dezelfde beteekenis houdt, wat op dezelfde plaats door verschillenden genoemd wordt. Een magnus Apollo is hij niet. De lezer wachte hier dus niet veel!
Doch wij zullen, zoo beknopt dit ons mogelijk is, althans het beloop van dit stukje opgeven. In de 14 eerste paragraphen ontwikkelt de Schrijver zijn gevoelen, en geeft, bl. 26, 27, dus zijn plan op: ‘Wij hebben dan uit al het voorgaande de leer der Démons bij de Ouden leeren kennen, den invloed hiervan op hunne denkwijze omtrent sommige ziekten en kwalen gezien, den oorsprong van dit gevoelen opgespoord, en eindelijk aangetoond, dat jezus met beleid in deze denk-
{==596==} {>>pagina-aanduiding<<}
wijze toegaf; terwijl wij de voornaamste bedenking, tegen deze waarheden’ (waarheden? welke?) ‘ingebragt, hebben opgeheven en weggenomen.’ Dit alles geschiedt, zoo als het dan geschiedt, van bl. 1-26. Zekerlijk zeer beknopt. Alles is dus kort, maar - ook duidelijk en overtuigend? ‘Thans,’ dus leest men verder, ‘is het van belang, de verhalen der Evangelisten, die hierop betrekking hebben, allen in het bijzonder na te gaan, daar wij, bij eene verklaring, op de vorige aanmerkingen gegrond, in de gebeurtenissen van dien aard juist eene veel natuurlijker kleur, en minder geheimzinnige en gewrongene trekken zullen opmerken.’ Hij wil zeggen, dat hij nu de verhalen, aangaande de bezetenen of bedémonden in de Evangeliën, naar zijn gevoelen verklaren zal. Dit geschiedt § § 15-27. De hiertoe betrekkelijke plaatsen geven wij op: matth. VIII:28-32, verg. mark. en luk. - mark. I:23-27, verg. luk. - matth. IX:32, luk. XI:14, verg. matth. XII:22 - matth. XVII:14-21, verg. mark. en luk. - matth. XV:21-28, verg. mark. - mark. XVI:9, luk. VIII:2. - Hoe dit alles hier afgehandeld is, zeggen wij liefst niet. Ons oordeel mogt ook eenigzins afsteken bij hetgeen hier als eigenlof des
Schrijvers bl. 60 wordt medegedeeld: ‘Alles moet dus worden afgedaan met de oordeelkundige verklaring der Bijbel-verhalen zelve. De onze heeft voor ons gevoel niets stuitends, niets gewrongens, niets duisters; alles is eenvoudigheid, het kenmerk der waarheid; alles natuur, het eenige ware en schoone.’ Nu volgt nog, § § 29, 30, verklaring van Hand. XIX:13, en § § 31, 32 van Hand. XVI:16. - De Schrijver handelt eindelijk, § § 33-37 over de benamingen Duivel en Satan, welke voorkomen Hand. X:38 en luk. XIII:10-16, zoo, als iemand, die spoedig aan het einde wil zijn; dat is hier, nog oppervlakkiger, dan al het overige is. Tot motto had voor het geheele stukje wel kunnen dienen: Veel geschreeuw, weinig wol. - Tantum.






{==597==} {>>pagina-aanduiding<<}

Het Lidmaatschap bij de Hervormde Gemeente hier te lande mij willekeurig belet. Vooraf gaat mijne afzetting als Luthersch Proponent. Echte bescheiden van H.F. Kohlbrügge, Doctor in de Godgeleerdheid. Te Amsterdam, bij J.H. den Ouden. 1833. In gr. 8vo. XX en 166 bl. f 1-25.

Elk Schrijver heeft, met de openlijke uitgave van zijn geschrijf, een bepaald oogmerk, en van een Doctor in de Godgeleerdheid mag men dit inzonderheid verwachten. Laat ons zien, wat het oogmerk van den Heer kohlbrügge zij met de uitgave van deze bladzijden.
De man schrijft dan, 1o. [zie Voorafwoord (*)] om, als man, in het openbaar, te handhaven de zedigheid eener dierbare en getrouwe gade, mede gekrenkt in het openbaar, vooral door de Synode. En tevens, om, als vader, zijnen kinderen het beste na te laten, wat een vader kan, een' goeden naam namelijk, en dien gered van de bedriegelijke tong. 2o. Wilde de Schrijver evenmin deze stukken verborgen houden, ten einde onze geeerbiedigde Koning, en alle Regenten, die het Recht liefhebben, mogen weten de meer verborgene oorzaken der Oordeelen Gods over ons Vaderland en Kerk. 3o. Rekende zich de Schrijver dit boekje verschuldigd aan zijne hartevrienden en aan de Kerke Gods, die hem (de man zegt het onbewimpeld) als haar waarachtig en levend lidmaat erkent. 4o. Moeten deze bladen dienen, om een bewijs te meer te leveren voor de oogen en ooren van het Nederlandsche volk, opdat niemand gemeenschap hebbe met de onvruchtbare werken der duisternisse, etc. etc. 5o. En eindelijk moet dit boek dienen, om hen, die alles aangewend hebben, wat zij bedenken konden, ten einde den Schrijver te verdringen en te verdrukken,
open-
{==598==} {>>pagina-aanduiding<<}
lijk uit te noodigen tot onderzoeking hunner eigene conscientie, en dit wel op zeven punten, bl. 17 en 18 vermeld.
De genoemde onderwerpen hadden, immers in zoo verre No. 2, 3 en 5 betreft, naar ons oordeel, beter en meer doeltreffend, bij een eerbiedig adres aan Z.M. en rondgaande brieven aan de belanghebbenden, kunnen behandeld worden. Dan, de Theol. Doct. begeerde dien stillen, onopgemerkten gang niet; zijne hoofdbedoeling was, dat er van zijne zaak, in het openbaar, zou gesproken worden, en, ziedaar! de man heeft zijn oogmerk bereikt.
Met de openlijke behandeling van No. 1 is echter niets, ter zake dienende, bijgebragt, en, na eene aandachtige lezing van hetgeen de overledene vrouw van den Heer kohlbrügge betreft, vragen wij: ‘Vrouw! waar zijn uwe beschuldigers?’ Verder, en of en in hoeverre dit geschrijf den kinderen van genoemden Heer nuttig of nadeelig zijn kan, willen wij niet beslissen.
Meer is de ware bedoeling des Schrijvers bij No. 4 bereikt, kennelijk leidende, om bij de Hervormde Gemeenten, in ons vaderland, achterdocht en minachting te wekken voor hen, die, van wege het Rijksbestuur, met de algemeene of bijzondere regeling der kerkelijke aangelegenheden en belangen zijn belast geworden: immers duidt hij hen aan, bl. 16, als de vijanden der leer van Gods heerschappijvoerende genade! - Hoe is het mogelijk, vroegen wij onszelven, dat een man, als de Heer kohlbrügge, kennelijk zijne spijt aan den dag legt, niet te zijn opgenomen in eene Kerkgemeenschap, waarover het bestuur uit mannen bestaat, die de wet verlaten en den Godtloosen prijsen? - Dan, lieve Lezers! de Heer kohlbrügge heeft het antwoord gereed: Maer die de wet bewaren, mengen sich (in strijt) tegens hen. De quade lieden (de Synode, Classicaal Bestuur, Kerkeraad enz.) en verstaen het recht niet: maer die den Heere soecken, (de Heer kohlbrügge cum suis) verstaen alles, Spreuk. XXVIII:4, 5; en wie weigert hier den Schrijver geloof?...
Het boek zelf behelst niets, dan een eentoonig,

{==599==} {>>pagina-aanduiding<<}
regt vervelend verhaal van kibbelarijen tusschen den Heer kohlbrügge en het Bestuur der Herstelde Luthersche Gemeente te Amsterdam, en het gebeurde bij en met de mislukte poging des Schrijvers, om als Lidmaat der Hervormde Gemeente te Utrecht te worden aangenomen. Zoo lang partijen niet verkiezen, zich, aangaande deze onderwerpen, te doen hooren, en de Theol. Doct., in een' weinig onderhoudenden stijl, in zijne eigene zaak redevoert, zal het moeijelijk blijven te beslissen, wat men voor waarheid te houden hebbe; met uitzondering evenwel van de officiéle briefwisselingen, in deze brochure medegedeeld, en die den Lezer met den loop dezer verdrietige zaak bekendmaken.
Wij noemen deze zaak verdrietig, en zij was dit, inderdaad, voor de daarin betrokkene Kerkelijke Authoriteiten zoo wel, als voor kohlbrügge, die door dezelve zijne kennelijke bedoeling, om aanvankelijk Lidmaat en daarna Predikant bij de Hervormden te worden, geheel heeft zien mislukken.
De inzage der officiéle stukken heeft ons bevreemd doe staan over de weigering van het Provinciaal Kerkbestuur van Noord-Holland, om aan den Heer kohlbrügge de gronden te openbaren, waarom men vermeende zijne aanneming tot Lidmaat der Hervormde Gemeente niet te mogen toestaan. - Wij treden hierbij niet in de questie, of kohlbrügge het regt had, op de mededeeling van die gronden aan te dringen, en of het zoo aanstonds genoemd Kerkbestuur bevoegd was, 's mans aanvraag, daartoe strekkende, te wijzen van de hand. Neen; wij wenschten alleen, dat men den man, door eene rondborstige mededeeling, alle aanleiding benomen had, om over die weigering een groot woord te voeren, als ware hij buitengesloten, zonder te mogen weten waarom!
En waren die redenen van niet admissibel te zijn niet zeer duidelijk en voor de hand liggende? - De man had, nog jongeling zijnde, zich in de Herstelde Luthersche Gemeente doen kennen als iemand van een'

{==600==} {>>pagina-aanduiding<<}
onrustigen aard. In stede van den, door hem van negatieve onregtzinnigheid verdachten, Leeraar, naar de les van het Evangelie, bescheiden en broederlijk, onder vier oogen, daarover te onderhouden, klaagt hij dezen, onverhoord, aan voor de Kerkelijke Authoriteiten, even als waren alle middelen, om den vermeenden dwalenden Broeder, met liefde, te winnen, geheel uitgeput. Tot vervelens toe beklaagt zich de Heer kohlbrügge, toen de zaak door hem bedorven was, dat 
{== afbeelding 	==} {>>afbeelding<<}
    
 uckerman hem een mondeling onderhoud weigerde. Wij vragen: waarom is hij met een verzoek daartoe niet begonnen? Hierdoor had de Heer kohlbrügge een dadelijk bewijs van zijne vredelievende gezindheden aan den dag gelegd; een bewijs, meer waardig in ons oog, dan alle zijne betuigingen van nederigheid, ootmoed enz., die wij nu, bij gebrek aan bewijs, voor kennisgeving aannemen.
Verder schreef de Heer kohlbrügge later, op vrij hoogen, voor 't minst onvoegzamen toon, aan Kerkelijke Authoriteiten, in een Kerkgenootschap, waarin hij verlangde opgenomen te worden; en waartoe, vragen wij, diende dat toewerpen van den handschoen aan de Utrechtsche Predikanten? Waarlijk, alleen dit een en ander ware genoegzaam, om de vrees te regtvaardigen, dat het Hervormd Kerkgenootschap van de inlijving des Heeren kohlbrügge weinig genoegen, rust en vrede zou hebben ingeoogst, en tevens het oordeel van 's mans afwijzing te billijken!
Het doorgaand zedelijk gedrag van den Theol. Doct. kon, bij deze beoordeeling, geheel onbesproken blijven; er bestond toch geen questie over een eigenlijk gezegd ergerlijk levensgedrag; maar over het gevaar, dat er, voor de Hervormden, in gelegen was, iemand op- en aan te nemen, die zoo vele bewijzen van zijnen onrustigen geest had aan den dag gelegd.
Naar ons oordeel, waren deze gronden, voor het Provinciaal Kerkbestuur, genoegzaam, om het verzoek des Heeren kohlbrügge te wijzen van de hand;

{==601==} {>>pagina-aanduiding<<}
maar ook tevens hadden dezelve zeer wel genoemd mogen worden. Of, verdient het berisping, wanneer men iemand, die elders, onbedachtzaam, brand veroorzaakte, buitensluit, uit vreeze, dat hij, in onze eigene woning, onvoorzigtig met vuur en licht zal te werk gaan? Maar men had dit, vrijuit, aan kohlbrügge moeten bekendmaken.
Wij voorzien wel, dat de man zou gezegd hebben: ‘Niet ik - een ander heeft dien brand gesticht! Ik ben zoo voorzigtig mogelijk! Over mij zal er, in uw huisgezin, geene klagt zijn!’ Dan, men had daarop kunnen antwoorden: ‘Wij begeeren desaangaande geen risico te loopen. Uwe betuigingen zijn, als waarborgen daarvoor, niet genoegzaam.’
Het gehouden gesprek met Prof. heringa, zoo als dit door den Schrijver wordt opgegeven, doet hem reeds kennen als iemand, die niet ongaarne over betwistbare punten geschil voert. Wat zou het geweest zijn, ware hij eenmaal Lidmaat en daarna Predikant geworden! Lezen wij dan niet, in de blaauwboekjes van den dag, herhaalde aankondigingen, dat de vaderlandsche Kerk in gevaar is; dat er slechts een gering aantal getrouwe wachters op Sions muren waken; dat Akademiën en Atheneums kweekscholen zijn van Neologie; dat Kerkbesturen, Hoogleeraren en Predikanten de waarheid verdonkeren, en een verfijnd Heidendom, het koste wat het wil, pogen in te voeren? enz. enz. Hoe ligt had de Heer kohlbrügge, eenmaal in het Hervormd Genootschap als Lid opgenomen en later als Predikant opgetreden zijnde, kunnen goedvinden, om dezen of genen Leeraar of Hoogleeraar van negatieve of positieve Neologie enz. enz. enz. te verdenken en aan te klagen; alles - en dit spreekt van zelf - om den wille der waarheid; maar met opoffering van de rust der Kerk, van eendragt, vrede en Christelijke liefde, die niet wijs begeert te zijn boven hetgeen er geschreven is, en de verborgene dingen overlaat aan den Heer. Voor al die onrust en

{==602==} {>>pagina-aanduiding<<}
beroering is de Hervormde Gemeente, althans van de zijde des Heeren kohlbrügge, thans gewaarborgd. Mogten hare rust en inwendige vrede evenzeer boven de raadslagen van geheime bestrijders verheven zijn! Derzelver bedoelingen schijnen naar het vestigen eener Herstelde Gereformeerde Gemeente te leiden: wat wonder, in eene Eeuw, waarin omkeeringen van de bestaande orde der dingen tot eene gewoonte zijn geworden! maar ook, welk eene verantwoording voor de Zeloten en achitophels onzer dagen! Gelukkig voor de vaderlandsche Kerk, dat Nederland een' Koning bezit, die de zinspreuk van zijn Stamhuis: Je maintiendrai, ook hier zal weten te doen eerbiedigen! Driewerf gelukkig, dat het Opperbestuur over de Gemeente des Heeren in de handen berust van Hem, die alle dingen - ook het kwade - zal doen medewerken ten goede!





Pathologisch en Physisch Betoog, dat de Aziatische Braakloop, zoodanig als dezelve in Europa en ook hier te lande is waargenomen, eene besmettelijke of contagieuze ziekte is. Door H.J. Schouten, Med. Dr. Te Amsterdam, bij L. van Es. 1833. In gr. 8vo. f 1-40. Voorrede en Naschrift XXII, en verder 122 bl.

Que de progrøs solides aurait fait la médecine, si, .......... ou bien le désir de fixer l'attention publique par quelque opinion paradoxale.
Dit Motto, aan pinel ontleend, hetwelk de Schrijver, met nog eenige tusschenzinnen, aan het hoofd van zijn betoog heeft geplaatst, stellen wij slechts met behoud van het laatste gedeelte boven deze beoordeeling. Wij doen dit echter niet, om het gevoelen van den Heer schouten, waarvoor hij thans rond uitkomt, de besmettelijkheid der Cholera, voor parodox te verklaren. Maar het gedurig terugkomen op een onder-
{==603==} {>>pagina-aanduiding<<}
werp, op een punt van geschil, over hetwelk nog altijd zoo veel voor als tegen kan gezegd worden, en vooral, wanneer men, ter beslechting van hetzelve, niets meer kan doen, dan herhalen, hetgeen reeds door anderen is gezegd, of zich op de uitspraak der Scholen beroepen, begint dit niet iets te krijgen van fixer l'attention publique par .....?
Wat doet het er toch toe, of anderen plotselijk veranderen, omkeeren? Die gevoelt bij het eenmaal aangenomene en beledene denkbeeld niet te kunnen volharden, wel nu! hij verandere, wanneer dit met zijne overtuiging beter overeenkomt. Die de Cholera voor besmettelijk blijft houden, blijve in deze gevoelens. Elk streve, om, door afdoende voorbeelden, het gevoelen te staven, hetwelk hem, op deugdelijke gronden, als het best te bewijzen voorkomt. De besmettelijkheid of niet besmettelijkheid worde slechts geen hobbyhorse, zoo als tristram shandy dit noemt; en vooral verlieze hij, die zijn stokpaard berijdt, de gewigtige les van kant niet uit het oog, dat elk zoo lang en zoo hard kan rijden als het hem lust, mits hij maar niet verge, dat een ander bij hem achterop kome zitten.
Bij den twist over de al of niet besmettelijkheid, en het lezen van al het geschrijf daarover, gevoelt men soms dezelfde gewaarwording, die eens onze borger ondervond, na het lezen van zoo vele geschriften over het Mysticismus. (*)
Wij moeten van dit Betoog zeggen, dat er leerstellig niet meer tegen te zeggen valt, dan de Schrijver zelf zegt, die niet wil beweren, dat in zijn werkje (bl. VIII) op sommige punten geene bedenkingen, geene leemten, geene gebreken zullen te vinden zijn. Wanneer men

{==604==} {>>pagina-aanduiding<<}
echter het leerstellige op hetgeen de ondervinding heeft geleerd volstrekt wil toepassen, of de Natuur in het rijglijf der Schole pennen, dan is er wel het een en ander, hetwelk botst of aan bedenking onderhevig is. Tot eene wederlegging van sommige dezer punten gevoelen wij ons evenwel niet geroepen; want wat baat het, over stellingen te twisten, waar de ondervinding ons nog geene genoegzame daadzaken, het zij voor of tegen, heeft verschaft? Het ontbreekt beide partijen niet aan wapenen, om zich te kunnen bevechten. Gelukkig, dat dusverre de Geneeskunde, als de Diplomatie, tot geene dwangmiddelen de toevlugt kan nemen, om, door Embargo of overmagt van wapenen, eene der beide partijen tot toegeeflijkheid, te dwingen al had zij ook het regt aan hare zijde!
Wij rekenen ons Vaderland gelukkig, dat de wensch van den Heer schouten nog niet verwezenlijkt is, door de oprigting eener Akademie van Geneeskunde (Voorrede, bl. V). Zulk een doctum corpus voert gaarne den Conferentietoon, en had in der tijd ook zijne Protocollen; men raadplege slechts de geschiedenis van het Magnetismus in Frankrijk. Eene Akademie van Geneeskunde zoude, onzes oordeels, de coteriën (bl. V) meer in de hand dan tegenwerken. Zonder sectiën kan eene Akademie niet bestaan, en ziedaar de deur voor coteriën, bekleed met magt en gezag, geopend! Het is juist zulk eene Akademie, die het legio van geusurpeerde en ongegronde reputatiën zoude vermeerderen, in plaats van ze te ontmaskeren. Wij verzoeken derhalve den Heere schouten eerbiedig, dit zijn voorstel nog eens in overweging te willen nemen.
Die den grondregel huldigen: Nul n'aura d'esprit! laten zij zich dit verbeelden; daardoor zullen de ooren des te sterker uitkomen, en wij ons met derzelver bedrijf evenzeer vermaken als met de vertooning van het geestige stuk van moliere, waaruit deze regels ontleend zijn.
Wat eene vaderlandsche, eene eigene Geneeskunde be-
{==605==} {>>pagina-aanduiding<<}
treft, (bl. VI) wij vinden dit denkbeeld wat sterk nationaal, nog sterker dan die van het gewenschte en in zeker opzigt wenschelijke, maar niet tot stand gekomene kostuum, dank zij de Fransche en andere Modes! Het kon wel eens leiden, dat voor het doctum corpus, het legio van geneeskundige lesgevers niet uitgezonderd, met beter gevolg een nationaal kostuum werd voorgesteld; en men beweegt zich thans zoo gemakkelijk en vrij, sedert men niet meer met tabberd, bef en allongepruik, noch met degen, haarzak en punthoed, als een geleerde zich behoeft te onderscheiden. Trachten wij in de Geneeskunde naar het wereldburgerschap, terwijl wij desniettemin onzen geboortegrond getrouw blijven.
Wij zijn dit met den Heer schouten, en ook met zekeren Professor, den bekenden Vertaler Professor (?) bl. VIII, volmaakt eens, dat de geneeskundige opvoeding, onder anderen, ook nog veel te wenschen overlaat; de ellendigste (?) school en leerboeken onzer kunst (*) (bl. VI) zijn een kwart eeuw in de vorderingen der wetenschappen achteruit. Het is betreurenswaardig! wij leven in de vernedering, wij zijn tot die laagte gevallen, dat wij die school- en leerboeken onzer kunst bij vreemden moeten zoeken of uit vreemde talen moeten overnemen. (†) Ja, vele reeds volbragte geneeskundige opvoedingen laten, ondanks de uitbundige loftoezwaaijingen van het Genootschap van onderlinge en wederzijdsche bewondering, welke men dagelijks opmerkt, nog veel om te wenschen over!
Maar, hoe zal zoo veel kwaads verholpen, hoe zullen de inrigtingen van het lager (geneeskundig?) onderwijs verbeterd worden? hoe zullen wij aan eigene voortreffelijke leer- en schoolboeken komen? hoe zal het

{==606==} {>>pagina-aanduiding<<}
legio geneeskundige lesgevers (worden de Professoren hier al of niet onder gerekend?) verder beter opgevoed en gedresseerd worden? De Galérie crapuleuse et burlesque etc. van den Heer schouten (bl. VII) zal hiervan meer zeggen; zij zal de leeuwenvacht opligten, en het ezelsoor zal van onder de vacht uitsteken; ieder, die niet zoo dom is, als de muts hem staat, zal dan zien, waar het eigenlijk scheelt, en - maar wij vragen, met den Heer schouten, den lezer verschooning voor deze uitweiding. Wij zijn het overigens met den Schrijver geheel eens: ‘dat men verpligt is, om, bij de verkondiging van de niet besmettelijkheid eener bepaalde ziekte, steeds op den voorgrond te stellen, dat, ofschoon die ziekte eigenlijk niet besmettelijk of aanstekend is, echter alle noodelooze en overtollige gemeenschap, bij alle hevige ziekten, even zoo nadeelig voor den zieke, als voor den bezoeker is.’ Welke dan ook de gevoelens omtrent het geschilpunt (bl. XV) mogen zijn, op deze wijze zoude er een punt van aanraking kunnen gevonden worden, op hetwelk de grondbeginselen der kunst, bevordering van het algemeene welzijn, vooreerst kunnen blijven rusten.


Practische Aanteekeningen betreffende de Cholera te Scheveningen, door J.G. Waardenburg, Med. Doctor. Te Leyden, bij J.C. Cijfveer. 1832. In gr. 8vo. 85 Bl. f : - 90.

De Schrijver dezer practische Aanteekeningen, van Leyden naar Scheveningen ter behandeling van de Cholera gegaan, wenscht aan het verlangen zijner vrienden te voldoen door mededeeling van hetgeen hij daar zag. Toen hij dezen wensch vernam, ontbrak het hem daar ter plaatse aan tijd, en toen ook nog aan voorraad. Thans zal hij, de gezegde bezwaren geweken zijnde, dien gehoor geven.

{==607==} {>>pagina-aanduiding<<}

Terwijl hij deze letteren hoofdzakelijk aan zijne vrienden rigt, voegt hij er tevens bij, dat het geene bespiegelingen over den aard der ziekte zullen zijn, geene bijdragen tot, noch onderzoek over de al of niet besmettelijkheid derzelve; alleen een beknopt verhaal van hetgeen hij in deze ziekte gezien en gedaan heeft, en wel bepaaldelijk van die zieken, welke, in de aan zijne zorg toevertrouwde wijk, aan hunne huizen behandeld zijn. Hij zal hier dus de waargenomene graden of vormen dezer ziekte zoo kort mogelijk beschrijven, derzelver behandeling opgeven, eenige ziektegeschiedenissen er bijvoegen, en hierop eenige meer algemeene opmerkingen betreffende deze ziekte laten volgen.
Zulk eene wijze van behandeling achten wij de ware te zijn, en wilde de Heer waardenburg, als jong Arts, aan geene andere zich wagen, hij deed wél, en menig ouder Arts mogt er een voorbeeld aan nemen; met twisten en haarkloven vordert de wetenschap niet.
De Schrijver schijnt de volgende vormen te hebben aangenomen, of dezelve op de Cholera te hebben toegepast: Goedaardige buikloop (de zoogenaamde Fransche Cholerine); goedaardige Cholera; kwaadaardiger Cholera (erethica); kwaadaardige buikloop; kwaadaardigste Cholera (pessima, paralytica, asphyctica.) Deze verdeeling heeft hare gebreken, zoo wel als vele andere. Daar zij echter door den Schrijver op zijne bevindingen schijnt gegrond te zijn, zoo blijve zij voor zijne rekening, tot dat wij eens de Cholera onder stellige en afdoende vormen zullen gebragt zien.
Overeenkomstig zijne verdeeling, loopt de Schrijver derzelver erkenning, voorzegging, verloop en behandeling door. Dit gedeelte is voor geen uittreksel vatbaar; het behoort door elken Geneeskundige in zijn geheel en verband gelezen te worden; ieder merke voor zich aan, wat zijne aandacht treft, doe er winst mede, of trachte den Schrijver te wederleggen, als hij dit noodig oordeelt.

{==608==} {>>pagina-aanduiding<<}

Algemeene aanmerkingen hebben wij niet, en met enkele bijzonderheden behoeft men het algemeen niet lastig te vallen, vooral wanneer zij van geen algemeen belang zijn.
Der aandacht waardig is de aanmerking, waarmede de Schrijver zijnen arbeid besluit, over de ziekteäandoening op het laatst der Cholera, die met haar in verband scheen te staan. Rec. meent dergelijk verband niet onduidelijk in ziekten gezien te hebben, welke de Cholera langer of korter zijn voorafgegaan.
De waarneming, dat, zoo slechts één hevig geval zich in eene buurt (bl. 77) of in een slopje vertoonde, dadelijk meerdere menschen werden aangetast, enz. is, als daadzaak, gewigtig. Zij wordt door bewijzen metderdaad gestaafd.
Wij beschouwen deze practische Aanteekeningen, ook om den geest, waarin zij gesteld zijn, hare plaats waardig te zijn, en wenschen den Schrijver, op dit voetspoor voortgaande, die voldoening, welke een onmisbaar gevolg is van het streven naar de waarheid door gepaste middelen.


Onontbeerlijk Gedenkblad voor Vroedmeesters en Vroedvrouwen, of Zwangerheidsalmanak, naar het Hoogduitsch door C.L. Happel, Heel- en Vroedmeester (te Leyden). Te Leyden, bij H. van Oorde. 1832. Almanaksformaat. f : - 60.

Een vadé-mecum voor beoefenaars der edele Verlos kunst, vooral geschikt, om hun de berekening van het juiste tijdperk der verlossing gemakkelijk te maken, en hetwelk wij, als zoodanig, aan allen, voor wie het bestemd is, gerustelijk durven aanbevelen. Alleen de woorden: Onontbeerlijk Gedenkblad, zijn, voor onzen landaard, wat winderig gekozen.






{==609==} {>>pagina-aanduiding<<}

Beredeneerd algemeen Register op de Staten van Landbouw in het Koningrijk der Nederlanden, over de jaren 1814 tot 1828 ingesloten; door Jan Kops, Hoogleeraar in de Kruid- en Landhuishoudkunde te Utrecht, enz. Te Utrecht, bij van Paddenburg en Comp. 1832. In gr. 8vo. XVIII, VIII en 50 bl. f : - 90.

De Heer kops geeft in een uitvoerig voorberigt de geschiedenis op der staten van Landbouw, met wier opmaking hij vroeger belast was, als Commissaris van Landbouw, volgens eene door hemzelven ontworpene instructie, en later belast bleef, toen de post van Hoogleeraar in het aan ons akademisch onderwijs toegevoegde vak der Landhuishoudkunde aan hem was opgedragen. De Hoogleeraar betreurt het, dat zijn vroegere post onvervuld bleef. Dat men hem later ook ontsloeg van het opmaken dier staten, en deze zorg aan de Huishoudelijke Maatschappij overliet, schijnt hem mede niet zeer aangenaam geweest te zijn. Althans de Missive van den Heer Administrateur voor de Nationale Nijverheid aan gemelde Maatschappij geeft hem aanleiding tot eenige tegenbedenkingen.
Hoe dit ook zij, het voor ons liggend beredeneerd Register geeft een nieuw bewijs, dat het den Hoogleeraar althans niet aan ijver ontbreekt, en dat hij geene moeite ontziet, om den vaderlandschen Landbouw te helpen bevorderen. Voor de bezitters der meergemelde staten zal dan ook dit Register zeer welkom zijn, en wij kunnen volstaan met hen er opmerkzaam op te maken, dewijl een werk als het onderhavige volstrekt voor geene eigenlijke beoordeeling vatbaar is, en dus met geen ander doel, dan meer algemeene bekendmaking, aan de Redactie kan zijn ingezonden.





Voorlezingen over de Geschiedenis der beeldende Kunsten bij de oude Volken, door J.A. Bakker, Iste Deel. Te Rotterdam, bij L. Vermeer. 1832. In gr. 8vo. 207 Bl. f 2-50.


{==610==} {>>pagina-aanduiding<<}

De letterlievende Schilder, de Heer bakker, reeds voordeelig bekend door eenige bekroonde en andere Verhandelingen over onderwerpen van Letterkunde, nadert in dit stuk meer het vak van zijn eigenlijke beroep. De halve of dus genoemde Fransche titel noemt dit werk: Geschiedenis der beeldende Kunsten bij de oude Volken; meer behaagde ons de eigenlijke titel: Voorlezingen over de Geschiedenis der beeldende Kunsten enz. Immers, eene volledige Geschiedenis zou veel meer vereischen, dan hier geleverd wordt; en ook de Schrijver erkent in zijne Voorrede, dat die verre boven zijn vermogen en hulpmiddelen zou gaan, en ook nog niet in eenige taal volledig bestaat. Immers, de Heer bakker wil, indien hij eenige aanmoediging vindt, het niet bij de Ouden laten berusten, maar de Geschiedenis der Kunst tot op den tegenwoordigen tijd brengen, zich echter slechts bij de hoofdzaken bepalende. Hij zag, dat de kennis van de theorie en Geschiedenis der Kunst met derzelver beoefening in Nederland geenen gelijken tred hield; hij wenschte den jongen kunstenaar daaromtrent te gemoet te komen, te liever, daar die theoretische en historische kennis ook op de beoefening der kunst van grooten invloed kan zijn, om zich voor verkeerde stelsels en zijpaden te wachten.
Het zijn dus Voorlezingen, gehouden in het Teekengenootschap: Hierdoor tot hooger, te Rotterdam. Wij weten niet, uit welke personen deze kring bestaat; maar wel, dat de Redenaar in die leden veel, zeer veel vooronderstelt. Het zijn in het eerste, theoretische gedeelte doorgaans zeer afgetrokkene wijsgeerige bespiegelingen in de nieuwere Duitsche manier (waarvan niet alleen de zaken, maar ook de taal en voordragt zeer duidelijke blijken dragen); het historische gedeelte dringt de geheele Oostersche, Egyptische en oude Grieksche Kunstgeschiedenis in een kort bestek bijeen, en noemt eene menigte namen, zoo van landen als personen, op, die bij kunstbeoefenaars en liefhebbers, met de Archeologie en Kunstgeschiedenis zoo min, als met de AEsthetica, zeer vertrouwd, ook wel tot de terra incognita zullen behooren. De Heer bakker heeft misschien te veel zichzelven en de Duitsche kunstenaars op het oog gehad, maar - wij spreken vrijmoedig - hij is in kennis der Geschiedenis en Litteratuur onder onze jongere kunstenaars een

{==611==} {>>pagina-aanduiding<<}
Phenomen, en ook de Duitschers overtreffen hen daarin. Wij vreezen waarlijk, dat vele Indische en Egyptische namen, ja zelfs sommige Grieksche, door degenen, voor welke de Heer bakker voornamelijk dit werk bestemde, niet verstaan zullen worden. Bij de lectuur zal dit echter misschien nog beter gaan dan bij de voorlezing, waarin zoo vele zaken en vreemde voorwerpen even als toovergedaanten de ziel voorbijzweven, zonder een' vasten indruk op het geheugen of de verbeelding te kunnen maken.
Het geheel is verdeeld in zes vrij uitgebreide Voorlezingen: eene tot Inleiding; voorts, over de Geschiedenis der beeldende Kunsten bij de aloude Oostersche Volken, zoo als Indianen, Babyloniërs, Pheniciërs (waartoe ook de tempel van Jeruzalem behoort, onder salomo door Phenicische kunstenaars opgerigt) en Perzen, b.v. de runen van Persepolis en Pasargada (Parsegaard); over de Bouw, Beeldhouw- en Schilderkunst der Egyptenaren, in twee Voorlezingen; over de Geschiedenis der beeldende Kunsten bij de Grieken in het eerste tijdvak, mede in twee Voorlezingen. Er is zeer veel kunde in deze stukken ten toon gespreid; doch misschien is dezelve wat te veel opeengestapeld. Terwijl de regelen in de Inleiding met alle gestrengheid en afgetrokken worden voorgesteld, loopt de Kunstgeschiedenis misschien wat al te veel in concrete bijzonderheden. Zou men nu niet wél gedaan hebben, wanneer men er die regelen wat meer op had toegepast?
Er is, onzes inziens, nog een ander gebrek in deze Kunsttheorie en Geschiedenis; namelijk de duisterheid, waarin dezelve menigmalen gewikkeld is. De Heer bakker heeft blijkbaar veel Hoogduitsch gelezen, en het kenschetsende van den tegenwoordigen Duitschen stijl, vooral bij eenigzins wijsgeerige onderwerpen, gebrek aan duidelijkheid, niet zelden overgenomen. Een aantal Germanismen, en eene niet zelden verwaarloosde interpunctie, voegt zich bierbij, om den stijl moeijelijk en minder bevallig te maken. Somtijds wordt ook de taal geweldig verwaarloosd. Wat beteekent b.v. het volgende, bl. 20? ‘Eene volkomene plastische voorstelling verbiedt het onderscheid der levende, tusschen de doode stof, die de beeldhouwkunst slechts ter harer beschikking heeft. De eene stof is meer dan de andere voor eene aan de werkelijkheid nadere voorstelling geschikt.’ (Dit nadere zal wel naderende moeten zijn.) Bl.

{==612==} {>>pagina-aanduiding<<}
27: ‘De godsdienst zal des te voordeeliger voor de ontwikkeling des kunstzins en vooral voor den beeldenden zijn, hoe meer zijne voorstellingen in de vormen van het bewerktuigde leven op eene gelijkende (adequate) wijze daar te stellen zijn.’ Bl. 28: ‘Verder dan de kunstvorm, die een volledig beantwoorden en een innig doordringen van het uiterlijke met het innerlijke vordert, gaat het symbool,’ (waarom niet zinnebeeld?) ‘dat op eenen zamenbang van zinnelijke voorwerpen met goddelijke wezens berust, die slechts voor het godsdienstig geloof bestaat, en daar meer vergezochte verbindingen dan de kunstvorm toelaat.’ Dit is Hoogduitsch van den hedendaagschen stempel met Hollandsche woorden; en het spijt ons van den jongen, veelbelovenden Schrijver, wiens vroegere bekroonde Verhandelingen dat karakter niet dragen, dat hij zoo doende eenen verkeerden weg inslaat, der tale geweld aandoet, en geen goed voorbeeld aan andere Schrijvers over de kunst geeft. Onmatig lang is de periode bl. 51; daarenboven is dezelve gebrekkig en hapert in 't midden. Wat is ook ‘een innige trek, die de Babyloniers, gelijk andere volken uit deze streken, vroegtijdig tot eene groote volksmenigte zamendrong?’ Bl. 52: Afleidingszeeën, lees: meren ter afleiding, (Hoogd. Seën.) Zeeën omringt men met geene steenen muren. Bl. 124: ‘Hunne poging, om ieder deel des ligchaams op eene gelijk duidelijke en kennelijke wijze daar te stellen, werkt hier overal op eene streng bepalende wijze in.’ Hier zijn drie grove Germanismen. Daar te stellen (wij behoeven dit woord volstrekt niet, daar ons oude Hollandsche voorstellen hetzelfde uitdrukt);
gelijk voor even (gleich); en op iets inwerken (auf etwas einwirken) in plaats van op iets invloed hebben, is een der ergsten, die wij aangetroffen hebben, alleen het elders gevondene besteken voor omkoopen uitgezonderd. Nog ééne plaats; zij zal de laatste zijn. Bl. 143: ‘Zoo vormde zich, even als in het gansche Egyptische leven, ook in de kunst, op den grondslag eener eigenaardige natuur en wereldbeschouwing, die door de godsdienst als het ware versteend en vereeuwigd was, en op eenen veelal door de verbeeldingskracht daargestelden bodem (Boden, grond) (*), een nuchter en droog

{==613==} {>>pagina-aanduiding<<}
verstandsleven, dat de buitenwereld met groote scherpzinnigheid in duizendvoudige onderscheidingen opvat, en hier, bij de vruchten eener aloude phantasie, elke zeldzame symbool als gegevene vormen aanwendt, en met eene koele naauwkeurigheid soms ontleedt, soms zamenstelt, maar daarbij doorgaans van die warmte en levendigheid der aanschouwing, die de eigenlijke en eeuwige beteekenis der natuurvormen raadt, en van die juiste zamenstelling van het inwendig gevoel met de zinnelijkheid, waaruit alleen de ware kunst kan voortspruiten, hemelsbreed verwijderd blijft.’ Welk een zin! Wij gelooven niet, dat hooft en brandt, wat zeg ik? dat van effen en stijl er een woord van verstaan zouden hebben; van der palm zou er stellig bij glimlagchen of het hoofd schudden, en dat zijn toch onze Modellen. Het is waarlijk jammer van den Heer bakker! Nogmaals raden wij hem welmeenend, meer echt Hollandsche Schrijvers en wat minder Duitsche te lezen, wanneer hij (zoo als wij hopen) ons verder de slotsom zijner wezenlijk niet geringe kunde wil mededeelen.
De zes Voorlezingen zijn zoo rijk aan zaken, dat het ons onmogelijk is, daarvan een uittreksel te geven, eenigzins geëvenredigd aan dien voorraad. Door zeer veel in een kort bestek te willen zeggen, wordt de stijl wel eens droog. Niet alleen oudere, maar ook de beste nieuwere, vooral Duitsche werken, heeft de Heer bakker daarbij gebruikt, doorgaans met oordeel, maar ook wel eens met al te veel vertrouwen op de Schrijvers, die hij volgt. B.v. in het zoo even medegedeelde oordeel over de Egyptische kunst. Het is namelijk het oude, gewone; maar de Fransche Geleerden in Egypte hebben doen zien, dat er ook heerlijke en door schoonheid en bevalligheid uitstekende gewrochten der Egyptenaren uit het bloeijendste tijdperk hunner kunst worden gevonden; zie daarover de Ideën van heeren. Bakker's verdeeling der kunsten in zoodanige, die hare vormen in meetkundige evenredigheid, en dezulke, die dezelve in navolging van bewerktuigde natuurvormen zoeken, is opmerkelijk, en doet, wel is waar, in de eerste klasse sommige schijnbaar verbazend uiteenloopende kunsten, gelijk de muzijk, dans- en - bouwkunst, bijeenstellen, maar er is nogtans in die alle zekere symmetrie (het woord is aan de bouwkunst, maar de zaak ook aan de beide andere

{==614==} {>>pagina-aanduiding<<}
eigen). Nogtans heeft, van een' anderen kant, de bouwkunst weder door hare uitbreiding in de ruimte, en omdat zij het kunstidée in eenen zigtbaren vorm uitdrukt, zoo veel overeenkomst met de beeldhouw- en schilderkunst, die bewerktuigde vormen nabootsen, dat men dezelve te zamen onder den naam van beeldende Kunsten bevat (bl. 23, 34). Het verschil nogtans tusschen deze tweederlei kunstvormen vertoont zich sprekend bij de oude Grieken. Terwijl in het eerste tijdvak der Grieksche beschaving de bouwkunst en de daarmede verwante kunsten zich boven de onderwerping aan eenen vasten grondvorm of typus verhieven, die in Egypte steeds den kunstenaar boeide, (zoodat ook nergens zijn naam vermeld wordt; het was altijd slechts de kunst naar de voorgeschrevene regelmaat, die zich vertoont) was dit met de eigenlijke beeldende kunsten, beeldhouw- en schilderkunst, niet het geval; deze bleven nog gehecht aan die, door de Godsdienst eenmaal voorgeschrevene, heilige vormen, op de stijve Egyptische wijze (zie bl. 150. 160. 176. 206). Den overgang schijnen de door cockrell ontdekte standbeelden van minerva in den tempel van jupiter panhellenius op AEgina te hebben gemaakt, die wel reeds een' vrijen stand en volkomene ontwikkeling, maar nog eene stijve houding en eenen vorm van overeenkomst (de convenance) hebben, niet de bezielde uitdrukking der eigenlijke en ware Grieksche kunst.
Ten slotte moeten wij den Heer bakker, voor het vervolg van zijn werk, oplettend maken op de spelling der oude namen, die hier niet altijd juist is, en waaraan iemand, die (zoo als bij hem het geval schijnt) de oude talen niet magtig is, dubbele zorg moet besteden. Zoo staat er Mycena, in plaats van het meervoudige Mycenae of Mycene; Delphos, in den vierden naamval, in plaats van Delphi; Epyrus, voor Epirus; Neptunes, voor Neptunus; Orchomena, voor Orchomenus; Cycicus, voor Cyzikus; Erythaische, in plaats van Erythreïsche (Zee); thalomoi, voor thalamoi, enz. Ook is het een weinig gemaakt, juist overal, in navolging der Duitschers, de Grieksche Godennamen in plaats der algemeen bekende Latijnsche te zetten, vooral wanneer men deze laatste, gelijk de Schrijver doet, er toch bijvoegt. Maar dit moet men dan ook niet verzuimen juist bij de minst algemeen bekende dier Godennamen, zoo als Eros voor Amor, of den Mingod, en de Chariten voor de Cratiën of Bevalligheden, op bl. 184.

{==615==} {>>pagina-aanduiding<<}

De Heer bakker is te zeer doordrongen van liefde voor Kunsten en Letteren, dan dat de bovenstaande aanmerkingen, die alleen in derzelver belang gemaakt worden, hem zouden belgen. Ware het werk compleet, zoo zouden wij misschien sommige derzelven hebben teruggehouden; nu hielden wij de mededeeling voor nuttig, opdat de Schrijver, des verkiezende, daarvan in een volgend Deel nog gebruik zou kunnen maken. Wij achten den geheel uit zichzelven gevormden Man hoog, en kunnen dus geen oogmerk hebben, om hem iets onaangenaams te zeggen; alleen het belang der Letteren, en de vrees, dat een met roem bekende naam andere jonge Schrijvers - en ook hemzelv' in volgende geschriften - eene verkeerde, voor onze taal noodlottige rigting zou kunnen geven, heeft ons bezield.
Een volgend Deel, de Grieken in derzelver bloei bevattende, moet voor de Kunstgeschiedenis nog veel belangrijker zijn dan het tegenwoordige.





Geschiedenis van den vijftienjarigen Vrede in Europa, sedert den Vrede te Parijs in 1815 tot op de tweede Fransche Omwenteling in 1830. Door N.G. van Kampen. In II Deelen. Te Haarlem, bij de Erven F. Bohn. 1832. In gr. 8vo. Te zamen XL en 962 bl. f 9 - :

In dit werk levert de Heer van kampen een zeer volledig en, in ons oog, uitmuntend overzigt der gebeurtenissen gedurende den vijftienjarigen Vrede in Europa. Genoegzaam alles, wat bij de onderscheidene Natiën, niet alleen in ons Werelddeel, maar ook in de Volkplantingen en in de Noord- en Zuidelijke Staten van Amerika, is voorgevallen, en voor ons en den nakomeling van geschiedkundig belang kan gerekend worden, is hier opgenomen, helder uiteengezet en kunstmatig aaneengeschakeld. Onder de lezing vonden wij ons getroffen, zoo wel door den rijkdom van zaken, als door de wijze van behandeling, en meer bijzonder door de juiste opmerkingen, waarmede de Schrijver bijna elke gebeurtenis vergezelt, en door de echt-liberale gevoelens, welke hij overal ten toon spreidt. Daar het werk, uit den aard der zaak, voor geen uittreksel, zelfs voor geene schets, vatbaar is, zullen wij liever iets meer zeggen van den geest, waarin het geschreven is, en daardoor vertrouwen wij dan ook hetzelve het best te zullen kenschetsen.

{==616==} {>>pagina-aanduiding<<}

‘Gestrenge onzijdigheid,’ dus spreekt de Heer van kampen in de Voorrede, ‘heeft mijne pen bestuurd. Ik ben noch liberaal (naar het spraakgebruik onzer tijden) noch serviel, maar met geestdrift bezield voor eene geregelde Vrijheid, zoo als wij die thans in Holland genieten, en ook onder de Republiek genoten. - Zoo mijn boek eenige waarde bezit, zal het misschien die zijn, van even gestreng omtrent de uitersten, als toegevend omtrent edele en welwillende mannen van alle partijen te zijn. Ferdinand VII, infantado, miguel en maitland, maar ook pepé en riégo zullen in mij geene voorspraak vinden; maar alexander van Rusland, chateaubriand, royer-collard en canning hebben, mijns inziens, aanspraak op de hulde van tijdgenoot en nakomelingschap, als vaderlands- en menschenvrienden van eene verschillende wijze van zien. - Overal heb ik getracht mijnen eigenen weg te bewandelen, zonder mij slaafs aan iemands oordeel te onderwerpen, en zonder Vorsten of Grooten, maar ook zonder de veeltijds zoo noodlottige dusgenaamde publieke opinie (opinie der dagbladschrijvers) te ontzien.’
Wij hebben wel meer van die Geloofsbelijdenissen in Voorredenen en Inleidingen gezien, waarvan het werk zelf de volmaaktste tegenhanger was. Beter nageleefd dan hier, zagen wij ze nimmer. Met de grootste vrijmoedigheid, en zonder iets te ontzien, beoordeelt van kampen het gedrag der Monarchen van Europa, en zegt de waarheid - die meestal geene vleijende waarheid is. Onbekrompen lof gevende aan wien lof toekomt, gematigd en omzigtig, waar een streng oordeel misschien onregtvaardig zou kunnen zijn, is hij onverbiddelijk gestreng tegen de uitersten. Van dit laatste geest, onder vele andere, de beoordeeling van Don miguel een merkwaardig blijk. (Iste D. bl. 404.) Maar ook de zoogenoemde Liberalen (in de laatste tijden Revolutionairen) worden hier naar verdienste ten toon gesteld. Ééne uitmuntende aanmerking kunnen wij ons niet weêrhouden hier, tot een voorbeeld, mede te deelen. De Schrijver had in den tekst (IIde D. bl. 341) gesproken van den ‘vermaarden Volksdichter beranger,’ en nu teekent hij daarbij aan: ‘Wij schamen ons bijna, dat woord, met zoo veel regt van onzen vromen, deugdlievenden cats gebezigd, ook te gebruiken van eenen man, die het heiligste met eene bal-
{==617==} {>>pagina-aanduiding<<}
dadige hand durfde aanranden, die zedeloosheid en ongodsdienstigheid misschien meer dan iemand sedert voltaire heeft voortgeplant. Maar kan men toch minder zeggen van eenen Dichter, van wiens gezangen men op éénen dag, eer zij konden verboden worden, 8000 exemplaren verkocht? Maar er zijn Volken en Volken, en gelijk het de schoonste lofspraak der Nederlanders in de Zeventiende Eeuw is, dat cats hun Volksdichter was, zoo is de Fransche Natie der
Negentiende geoordeeld, wanneer men weet, dat zij eenen Volksdichter had in - beranger!’
Wij twijfelen bijna niet, of velen, die dit werk van den Heer van kampen met zijne vroegere geschriften vergelijken, zullen zeggen: Van kampen's Liberalismus is merkelijk bekoeld. Wij voor ons zijn van oordeel, dat alleen het woord liberaal in de laatste tijden zeer van zin veranderd is. Toen een karelde X Frankrijk, met schending van Grondwet en gezond verstand, tot één groot klooster trachtte te maken; toen het Jezuitismus met opzet in de hoogte geholpen werd, om het opkomende geslacht met Middeleeuwsche denkbeelden te vergiftigen; toen alwat in Frankrijk wél dacht zich evenzeer, als het graauw, tegen deze schaamtelooze pogingen aankantte; toen Liberalismus de handhaving eener Grondwet was, - toen was elk weldenkend Nederlander een Liberaal, in den waren zin des woords. Maar sedert zij, die het op niets toeleggen dan op het omverwerpen van alle orde in den Staat en op het verlammen van alle wettig gezag, om, op het puin der Troonen en Staten, hunne eigene Theoriën, met hunne personen daarbij, aan het roer van een half zinkend schip te plaatsen; sedert zij zich Liberalen en hunne zaak Liberalismus noemen, - sedert dien tijd is het woord van zin veranderd, en gruwen wij, met van kampen, van zoodanig Liberalismus!
De stijl van den Heer van kampen, met name zijn Historische stijl, is genoegzaam bekend en gewaardeerd, en in dit werk vooral niet minder dan in zijne vorige. Zelfs vonden wij hier nog meer warmte, en geen spoor dier overhaasting, welke men, bij eene zoo vruchtbare pen, als 't ware a priori vooronderstellen zoude. Als bronnen heeft de Schrijver zich bediend van een aantal der beste in- en buitenlandsche geschriften, maar wel voornamelijk van venturini's Chronik des neunzehnten Jahrhunderts, welke zijne hoofdbron en de grondslag van zijn werk is, zonder dat hij hem

{==618==} {>>pagina-aanduiding<<}
echter volgt in zijne doorgaans te hevige en onbillijke beoordeelingen van Vorsten en Regeringen.
Ofschoon dit verslag reeds meer de gedaante eener lofrede dan van eene beoordeeling heeft, zullen wij hier nog dit bijvoegen: dat wij in het bijzonder aan Nederlands Jongelingschap den welgemeenden raad geven, om zich dit werk aan te schaffen. In eenen tijd, waarin het staatkundige als 't ware de Geest der Eeuw is, en staatkundige aangelegenheden het onderwerp der meeste gesprekken uitmaken, leere men toch vooral datgene kennen, waarover men spreekt, en leere men tevens regtvaardig, gematigd en gezond over personen, zaken en Theoriën oordeelen! En hiertoe kennen wij geen werk meer bevorderlijk, dan het onderhavige.






Herinneringen uit Japan (,) van Hendrik Doeff, Ridder der Orde van den Nederlandschen Leeuw, oud Opperhoofd der Nederlanders in Japan (,) op het Eiland Decima. Te Haarlem, bij de Erven F. Bohn. 1833. In gr. 8vo. VIII en 268 bl. f 2-50.

Negentien jaren, en daaronder vijftien als Opperhoofd der Nederlanders, heeft de Heer doeff in Japan doorgebragt. In dien tusschentijd heeft hij, ook door dat jaren lang alle gemeenschap was afgebroken, en hij derhalve te vrijer over zijne uren beschikken kon, zeer veel kunnen opmerken en aanteekenen; onder anderen had hij een uitvoerig Japansch- en Nederlandsch Woordenboek opgesteld. Nadat hij, met even veel moed als beleid, zorg had gedragen, dat de Nederlandsche vlag op het Eiland Decima steeds was blijven wapperen, zonder dat hij, als Opperhoofd, immer Fransch of Engelsch gezag erkend had, ontving hij in 1817, tot belooning zijner getrouwheid aan de zaak des vaderlands, van Z.M. de Orde van den Nederl. Leeuw, en werd van zijnen zoo lang vervulden moeijelijken post ontslagen, welken hij nu, bij voordeeliger omstandigheden, aan den Heer blomhoff overgaf. Van Batavia vertrok hij vervolgens, met het oorlogschip de Admiraal Evertsen, naar het vaderland; doch, daar de manschap en de reizigers dien reddeloos lek geworden bodem, zonder het Eiland Diego-Garcia te kunnen bereiken, verlaten moesten en op eene Ameri-
{==619==} {>>pagina-aanduiding<<}
kaansche brik overgaan, zag de Heer doeff zich genoodzaakt, alle verzamelde zeldzaamheden en vele papieren, onder anderen de kopij van het gezegde Woordenboek, achter te laten. Derhalve moet hij zich nu tot het mededeelen dezer wel min breedvoerige, maar toch zeer belangrijke herinneringen bepalen, en, ten opzigte van het Woordenboek, zich vergenoegen met het bewijs te geven, dat hij zelf het had opgesteld; terwijl, met behulp van een achtergelaten exemplaar te Nagasaky of van daarvan vervaardigde afschriften en uittreksels,
de Heeren von siebold en overmeer fischer hunne Woordenboeken hebben opgesteld, en ook anderen uit kladden en dubbelds van zijn werk het eene en andere, ten behoeve van hunnen eigenen arbeid, hebben geput.
Alwie het hier aangekondigde werk van den Heer doeff bezit, en hetzelve aanvult en vergelijkt met dat van den Heer meylan, (Japan in Schetsen, Amsterdam, bij m. westerman en zoon, 1830) heeft, naar ons inzien, een voortreffelijk geheel over Japan. Echter moeten wij hier opmerken, dat, hetgeen de Heer meylan over de Japansche taal zegt, zeer wel uit het dubbel der papieren van den Heer doeff, dat op Japan is achtergelaten, kan zijn overgenomen; dat wijders de geschiedenis van Japan en de aard van het den Dairi nog overgebleven gezag blijkbaar beter door den Heer doeff, dan door den Heer meylan, worden voorgesteld. Over de zeden en gewoonten der Japanners is meylan weder vollediger. Doch over de betrekking der Nederlanders tot Japan geeft de Heer doeff, die zijne eigene herinneringen mededeelt, alles, wat men verlangen kan. Met genoegen zal ieder Nederlander zien, hoe uitmuntend zich doeff, in de neteligste omstandigheden, heeft staande gehouden. Met verontwaardiging zal hij daarentegen opmerken, hoe ondankbaar en slecht zich de Russen - met verfoeijing, hoe laag en snood zich de Engelschen omtrent ons gedragen hebben. Om slechts iets te noemen tot bewijs van het laatste: de geleerde en smaakvolle, maar hatelijke en gewetenlooze th. stamford raffles, had reeds de tijding ontvangen van de Omwenteling in 1813; op Batavia was de herstelling onzer onafhankelijkheid bekend; de Heer blomhoff was door den Heer doeff, die nog niets van het hier te lande in 1813
gebeurde vernomen had, tot onderhandeling met den

{==620==} {>>pagina-aanduiding<<}
Engelschen Gouverneur raffles, uit Japan naar Batavia gezonden; maar raffles zond den Parlementair blomhoff in krijgsgevangenschap naar Engeland: zoo schond hij het Regt der Volken, dat hij had behooren te eerbiedigen zelfs met opzigt tot eene vijandige Mogendheid; maar hij schond het hier met betrekking tot eenen Bondgenoot! Waarlijk, om zoodanig alle gevoel van eer en regtvaardigheid te verzaken, moet men Engelschman zijn! Men vindt dat geval verhaald bij doeff, bl. 250. Trouwens uit dit werk kan men zien, hoe zeer de Regering en het Volk in Japan aan ons gehecht zijn, en van welke lage middelen de vreemdelingen, inzonderheid de Engelschen, zich bedienen, om ons en onze Bondgenooten te kwellen. Ook dit werk kome in veler handen!





Willem Tell. Zwitsersche Tafereelen. Door A. van der Hoop, jr. Te Amsterdam, bij Brest van Kempen. 1833. In gr. 8vo. XIV, 187 Bl. f 2-60.

De voor ons liggende dichtbundel bevat, even als des Dichters vroegere bundel, warschau getiteld, eenige losse en onzamenhangende tafereelen, die men niet als een aaneengeschakeld geheel, maar als afzonderlijke gezangen, onder éénen titel verzameld, heeft te beschouwen. De Dichter zelf erkent dit, en hij doet er opregter en beter aan, dan dat hij ons deze onderscheidene stukken voor een enkel uitvoerig geheel wilde opdisschen, gelijk hij met zijnen vorigen bundel beproefd heeft. - Wij zullen dan ook nu weder, even gelijk wij met de Poolsche tafereelen gedaan hebben, deze afzonderlijke gedichten, ieder op zichzelf, doorloopen, om ten slotte eenige algemeene opmerkingen mede te deelen, en ons oordeel over de waarde van dit kunstwerk zamen te trekken.
De bundel heeft eene Opdragt aan den Heer en Mr. f. frets aan 't hoofd, welke gevolgd wordt door eenen voorzang, den éénigen bilderdijk toegehuldigd. (*) Dit stukje is in twee gedeelten gesplitst: van het eerste komt men door een' stouten oversprong, als van den eenen oever op den anderen, tot het tweede; doch de beide ge-
{==621==} {>>pagina-aanduiding<<}
deelten zijn, niettemin, volstrekt zonder verband. In het eerste bezingt de Heer van der hoop zijne droefheid over den dood van den ontslapen Bard; in het tweede kondigt hij zijn voornemen aan, om den lof van willem tell te bezingen. - Op het einde van dit onzamenhangende gedicht zegt hij, dat hij in den vorm de vrijheid eert, als de ziel der Poëzij. Hoezeer ons dit gezegde niet regt duidelijk is, gissen wij echter, dat hij daardoor inzonderheid den tweeslachtigen inhoud van dezen Voorzang, waarvan hijzelf het onvereenigbare zal hebben gevoeld, wenscht te vergoelijken en te verdedigen.
Het tweede gedicht draagt ten opschrift: de hut in het dal. Dit opschrift slaat niet op het onderwerp, maar op de plaatsing van het tooneel. De zoon van tell, namelijk, zoekt bij den Berghermiet, die het dal bewoont, een nachtverblijf voor zich, zijne moeder en melchtal. De laatste verhaalt aan den gastheer, die nog niets van dat alles schijnt vernomen te hebben, de gruwelen, aan zijnen vader door landenberg's soldaten gepleegd; waarna de vrouw van tell, afgewisseld door haren zoon en melchtal, de bekende overlevering mededeelt van het afschieten des appels door tell van het hoofd zijns zoons. Dit verhaal is snel, bezield en warm. Een enkele stoplap, als op bladz. 37: En 't hart u sloeg van teedre zorgen, is den voortgang wel eenigzins hinderlijk, maar het ontbreekt hier niet aan zeer fraaije regels, waarvan de twee laatste de fraaiste zouden zijn, zonder de dubbelzinnigheid, of, namelijk, God of de slaap de oogleden kust: een gebrek van onjuistheid, dat den Dichter op vele plaatsen aankleeft.
De storm op het meir is het derde der gedichten, en behelst het verhaal van tell's ontkomen, door op het strand te springen, de hulk in de golven terug te stooten, en den dwingeland gesler ter neêr te schieten. Dit tafereel keuren wij nog fraaijer dan het vorige; maar onder de schoone en schilderachtige brokken willen wij volstrekt niet geteld hebben de zonderlinge comparatie, die op bladz. 54 en 55 voorkomt, waarin tell, nog gekromd in zijne boeijen liggende en het uur der wraak afwachtende, vergeleken wordt bij een jong poëet, die, door een nietig Midasrot gehoond, nogtans trotsch op zijne roeping blijft, en van zijne onbeklimb're rots (hoe is de poëet er dan op

{==622==} {>>pagina-aanduiding<<}
gekomen?) aan de, op hunne beurt, in 't stof geboeide Midassen vraagt: Wie onzer is een adelaar?

Zoo daagde ook, rein als de uchtendstraal, 
Voor tell het uur der zegepraal. 


Het vierde tafereel bevat den slag van morgarten. Het is vol van krachtige regels en telt menig gespierd en dichterlijk couplet. Wij zouden echter den Autheur, die in dit stuk getoond heeft, genoegzamen adem te hebben, om den forschen strijdzang waardiglijk aan te heffen, in bedenking wenschen te geven, of zijne afgemeten vierregelige coupletten den snellen voortgang van het verhaal niet op meer dan ééne plaats belemmeren, en of eene doorloopende maat den gloed van het geheel niet beter zou hebben doen uitblinken? Voorzeker ook zou het zangerige van het ruiterlied en het zegelied der Zwitsers te kennelijker uitgekomen zijn, indien deze gezangen niet tusschen andere coupletten, maar ter afwisseling van doorloopende versregels, ingevlochten geweest waren.
De overstrooming is de titel en het onderwerp van het vijfde tafereel. De grijze tell redt een zinkend kind, en voert het in de armen van de moeder terug. De inleiding van dit stukje is regt bevallig. Schilderachtig zijn dergelijke regels:

Dan houdt geen bed de beek in toom; 
Dan zwelt de zilv'ren Schakerstroom, 
En vloeit, (*) gezweept door 't felle Noord, 
Met holle en breede baren voort, 
En spoelt den (†) kamperfoelieheg, 
De veldroos en de grasbloem weg. 


Het vervolg van dit tafereel is echter merkelijk minder fraai, juist omdat de Dichter zich er toe gezet schijnt te hebben, om het regt fraai op te schikken. 't Is hardkleurig en bont van verwen. Amathisten, zoomrig zonnestoven, topaasgesteent', haken van kristal, en dergelijke poëtische snuisterijen meer, zijn klatergoud. Evenmin kunnen wij hier op bladz. 110, als elders op bladz. 60 en 61, eenige schoonheid vinden in regels, die uit louter punten of stip-
{==623==} {>>pagina-aanduiding<<}
pen bestaan, waarvan de verborgen zin ons onverstaanbaar en onverklaarbaar is gebleven.
De kapel van tell is het zesde of laatste tafereel. In tegenstelling met den aanhef van het vorige stukje, is de inleiding van dit gedicht zeer zwierig en opgetooid. Wij hadden gewenscht hier minder gloeijend inkarnaat, keurtopazen en smijdig morgengoud te vinden, en meerder

Woorden, rijk aan kracht, maar arm aan kunstsieraden, 


zoo als de Dichter op bladz. 127 zegt, dat door den Priester aan het altaar gesproken werden. Het verhaal is het minst bezielde van den bundel; maar de slotzang, op bladz. 133 aanvangende, is weêr zeer bevallig door welluidendheid en eenvoudige schoonheid.
Het toegift, besluit genaamd, had veilig achterwege kunnen blijven. De Dichter stort er zijne verwenschingen op den kop der vrijheidskraaijers in uit, die door hem geschuwd worden, zoo als de geest van 't water door dien van 't vuur; en, gelijk hij ons reeds in zijne toehuldiging herinnerd had, dat hij den lof van peter's rijk en het bloedgerigt der Polen heeft bezongen, zoo zegt hij ons nogmaals hier, dat hij, die Polens straf en 't regt der kroon bezong, geen offers brengt aan de Phrygiaansche muts. Geweldig is de vloek, dien hij op de schuldbeladen ziel der vrijheidsdwingelanden uitstort. Hij wenscht daardoor hunne soltering bij des afgronds strafgloedschijn nog te vermeerderen, enz. enz. Eindelijk bedaart hij, zich herinnerende, dat God den zondaar redding aanbiedt door christus' offerdood, die aan het vreeselijk regt voldaan heeft; en hij eindigt met te zeggen, dat hij de citer neêrlegt, tot hem weder eene andere stof het zangerig bloed (*) zal doen bruisen! - Er zou, wij herhalen het, weinig aan verloren geweest zijn, indien, met de toehuldiging, ook dit besluit en deszelfs wonderlijke mengeling van denkbeelden achterwege ware gebleven. In beide spreekt de Dichter ook te veel van zichzelven.
Ook de aanteekeningen, die het boekje met ruim 40 bladzijden vermeerderen, had men voor een goed gedeelte kunnen missen. Des Dichters staatkundige geloofsbelijdenis heeft voor een' derden geen belang, evenmin de brief, dien

{==624==} {>>pagina-aanduiding<<}
bilderdijk hem, ter dankzegging voor eene Opdragt en een pracht-exemplaar, heeft geschreven. Het kon niet anders, of een dergelijke brief moest beleefd en vleijend zijn; het tegendeel ware eene lompheid geweest. Maar wie laat dergelijke aan hemzelven gerigte complimenten openlijk bij zijne werken drukken?...
Ons oordeel over deze verzameling van Zwitsersche tafereelen zamentrekkende, erkennen wij met blijdschap, dat zij in onze schatting veel hooger staan, dan des Dichters Poolsche tafereelen, en dat hij een' kennelijken stap voorwaarts gezet heeft. Dit geldt echter niet ten aanzien van zijnen dichtvorm, die ons noch gelukkig noch aanprijzens-waardig toeschijnt, gelijk wij evenmin eene onbeperkte vrijheid deswege voor de ziel der Poëzij zouden durven verklaren; - maar de vordering des Dichters bestaat in de natuurlijker, eenvoudiger dictie; in meer gevoel en waarheid, dat wij - niet overal, maar toch op vele plaatsen - in dezen bundel opgemerkt hebben. Ook hebben wij hier op zulk eene verbazende menigte vreemdslachtige koppel-woorden niet gestooten. Wij vonden nog wel wrokmisbaar, ongevalverkonderen, avondzonvuurglimmen en dergelijke; maar dusdanige wonderlijke composita zijn even schaars in dezen als overdadig in den vorigen bundel. Wenschelijk ware het geweest, dat zich de Dichter ook andere teregtwijzingen ten nutte had willen maken. Wij vinden hier niet alleen het ongelukkige ontgroende voor groen geworden weder, maar wij lezen ook gehalsgareeld, begloend voor beglansd, breede verwen voor breede trekken enz. Op bladz. 20 noodigt wolf zijne gasten op vleesch, zoo zacht als wasch (was), 't geen den eetlust wel niet bijzonder zal opgewekt hebben, het zij wolf gesmolten of ongesmolten was moge hebben bedoeld. Op bladz. 67 ziet tell gesler's hoofdhair door den angst borstelen, waarmede de Dichter waarschijnlijk bedoelde te zeggen, dat de angst het hair van
gesler als borstels deed oprijzen, maar waarmede hij inderdaad niets anders zegt, dan dat de angst gesler's hoofdhair uitschuijert. Dergelijke gewaagde jagt naar vreemdheid en kwalijk begrepene oorspronkelijkheid raden wij den Dichter nogmaals welmeenend af.
Ook wenschten wij, dat hij onze vroegere aanwijzing niet onopgemerkt gelaten had, toen wij hem onder het oog bragten, dat het woordje men (gelijk weinige andere van dien stempel) nooit lang gemaakt kan worden, zonder een

{==625==} {>>pagina-aanduiding<<}
kiesch gehoor geweldig te beleedigen, en dat de onvolmaakt verleden tijd van het werkwoord leggen niet lag, maar leî of legde is. Bij herhaling schrijft de Dichter ook vleit en zelfs vleidt, waar het vlijt moet zijn, van vlijen, nederstrekken. Men kan hier deze misstellingen voor geen drukfeilen aanzien, dewijl zij als rijmwoorden voorkomen. Voorts: ik juichtte; hij behoeft de(n) bijstand; tell lispte (voor lispelde; lispen is een spraakgebrek.) Een goed Poëet behoort ook vooral zijne taal goed te verstaan. Bilderdijk, wiens leerling zich de Heer van der hoop zegt te zijn, heeft deze les meermalen nadrukkelijk gegeven.
Wij hebben deze onze vlugtige beschouwing met een gemengd gevoel medegedeeld. De Heer van der hoop, die zelf Recensent is, zoo wel zonder als met zijnen naam, zal ons, hopen wij, verstaan, en bij ondervinding weten, hoe genoegelijk het is, in zijnen Autheur schoonheden op te merken, en hoe ongaarne men gebreken in hem ontmoet. Beter, dan menig ander, zal hij dan kunnen beoordeelen, met welke tevredenheid wij zijne vorderingen hebben aangewezen, en met hoe veel wederzin wij van zijne nog onverbeterde gebreken hebben gewaagd.
Ten slotte herhalen wij, wat wij reeds vroeger hebben opgemerkt, dat, namelijk, de Heer van der hoop door de natuur gansch niet stiefmoederlijk met dichterlijken aanleg is bedeeld, maar dat hij zich te ernstiger voor afwijkingen van hetgeen oorbaar en gepast is moet leeren wachten, naar mate hem te meerdere neiging tot dichterlijke losbandigheid aankleeft. Ook zij hij spaarzamer, of althans langzamer, met de uitgave van zijne werken, en schenke ons minder, dat tevens beter is. Hij zegt wel in de slotregels van zijn' onderhavigen bundel, dat hij in maatgezang verkoeling vindt voor het vuur, dat hem beurtelings koestert en verslindt; maar wij zien nog niet, dat hij daarom al de verzen, die hem deze koortsachtige toestand doet maken, met zulk eene onvoorzigtige haast moet laten drukken en uitgeven. Hij late zich daartoe vooral niet verleiden door het luidruchtig handgeklap en het overschreeuwend bravo-roepen van kunstkenners als, bij voorbeeld, de Heer wap, wiens refutatie van onze recensie van den bundel warschau wij met innig medelijden over zoo veel aanmatiging bij zoo veel oppervlakkigheid hebben gelezen. Evenmin verheffe hij zich op het Berigt van Inteekening des Heeren clavareau, die, zijne vertaling van dien bundel aankondigende, er van op-
{==626==} {>>pagina-aanduiding<<}
geeft: que ce poème est une des plus riches productions de la littérature moderne hollandaise, et mérite d'être connu et répandu à l'étranger. Vader bilderdijk zou daaromtrent, met meerder regt, dan ten aanzien van een werkje van onzen zoo verdienstelijken feith, hebben mogen zeggen, dat, toen de warschau vertaald was, (ten zij die vertaling, hetgeen zeer mogelijk is, het oorspronkelijke overtreffe) de vreemdeling geen lust had, om iets meer van de
Hollandsche letteren te weten.


Verhaal der Inwijding van het Gedenkteeken ter Nagedachtenis van L.J.W. Beeckman, gesneuveld als vrijwillig Jager der Leydsche Hoogeschool. Door J.H. van der Palm. Te Leyden, bij D. du Mortier en Zoon. 1832. In gr. 8vo. 47 Bl. f : - 50.


Alle braven worden door eenen onzigtbaren en onverbreekbaren, zedelijken band omstrengeld. Redevoering, door Mr. A. Modderman. Te Groningen, bij H. Eekhoff, Hz. 1833. In gr. 8vo. IV en 46 Bl. f : - 60.


Vlugtige Gedachten bij de Aankomst der Verlofgangers, uit ons Leger, te Utrecht, in Junij 1833. Te Utrecht, bij N. van der Monde. 1833. In gr. 8vo. 16 Bl. f : - 15.


Lijkreeden over wijlen sijne Hoogheid Willem IV, enz. Door Jonkheer Onno Zwier van Haren. Nieuwe Druk. Te Amsterdam, bij J.C. van Kesteren. 1833. In kl. 8vo. VIII en 77 Bl. f : - 60.


H. Tollens, Cz. Aan Chassé en zijne Krijgsmakkers, bij hunne Terugkomst in het Vaderland (Junij 1833). Te Rotterdam, bij M. Wijt en Zonen. In gr. 8vo. 8 Bl. f : - 25.


Bij de Terugkomst van de vaderlandsche Helden Chassé en Koopman uit Frankrijk, enz. Door Petronella Moens. Te Utrecht, bij N. van der Monde. 1833. In gr. 8vo. 14 Bl. f : - 20.


Beoordeeling van eene door Jan J.F. Wap uigegeven Hollandsche Navolging van het Fransche Dichtstuk: Napoleon

{==627==} {>>pagina-aanduiding<<}
II, par Victor Hugo; door P.T.L. von Eichstorff, Kapitein der Artillerie, enz. Te Breda, bij F.P. Sterk. 1832. In gr. 8vo. 16 Bl. f : - 25.

Denkelijk is het hier aangekondigde Verhaal der inwijding van het Gedenkteeken ter nagedachtenis van den Student beeckman aan de pen van den Hoogleeraar van der palm in groote haast ontsnapt: want zoo wel in het Verhaal zelve, als in de Redevoering, misten wij die gemakkelijkheid, eenvoudigheid en schoonheid van stijl, die anders de schriften van den beroemden Man zoo uitnemend onderscheiden. Hoe gerekt en moeijelijk in den zamenhang is in het Verhaal, bl. 8 en 9, de volzin: Geen woelige of woeste krijgsmansgeest - veel te hoog werd aangerekend; en in de Redevoering zelve, bl. 27 en 28, de volzin: Gij hebt welgedaan, Jongelingen! - zijne nagedachtenis toewijdt. En nog gebrekkiger is het onmiddellijk volgende: Een gedenkteeken - zal overbrengen. Waarlijk, zoo de titel het niet vermeldde, zouden wij nooit gedaght hebben, hier de taal van eenen van der palm te lezen!
Bij uitstek wél beviel ons, over het geheel, het tweede hier aangekondigde werkje, de Redevoering, met de daarbij behoorende Gezangen, van den Heer Mr. modderman. Wij verheugen ons over de uitgaaf.
De vlugtige Gedachten van eenen ongenoemden, bij de aankomst der Verlofgangers uit ons leger, te Utrecht, beantwoorden aan den titel. Het zijn - vlugtige gedachten.
Met vermaak zagen wij, dat er van de Lijkreeden op Prins willem IV, door o.z. van haren, waarvan de vorige druk bij den hengst en zoon door ons in No. XIV voor 1832 werd aangekondigd, weder een druk verschenen was bij van kesteren. De laatste, even als de vorige druk (die insgelijks Nieuwe Druk heette en ook was), wordt voorafgegaan door eene Voorrede van den Heer koenen. Wij ontwaarden echter weldra, dat wij hier dezelfde uitgave, slechts veranderd van uitgever, voor ons hadden.
Het gedicht van den Heer tollens aan chassé en zijne krijgsmakkers, hetwelk wij behoorlijk, of liever onbehoorlijk nagedrukt aantroffen in het Amsterdamsche Handelsblad, schoon de Dichter het vers afzonderlijk had uitgegeven bij wijt en zonen te Rotterdam, is schoon en krachtig.
Gunstig is desgelijks ons oordeel over het dichtstuk van

{==628==} {>>pagina-aanduiding<<}
Mejufvrouw p. moens, bij de terugkomst van de vaderlandsche helden chassé en koopman. - Indien plaatsgebrek het niet verbood, zouden wij gaarne uit beide verzen iets mededeelen.
De Heer eichstorff was sedert lang niet tevreden over de wijze, waarop de Heer wap lamartine en andere Fransche Dichters in zijne vertalingen overbrengt. Nu laatstelijk had wap een der moeijelijkste en schoonste gedichten van victor-hugo, Napoleon II, op zijne manier nagevolgd, doch zóó, dat hij zelf vooraf verklaarde, in zijne vertolking de gebreken van het oorspronkelijke te willen verbeteren: en inderdaad, hij heeft er ziel en leven aan ontnomen! Ja, victor-hugo is wel eens wat wild, en Recensent loopt zoo hoog niet met de Dichters uit de nieuwere Fransche School, als de Heer eichstorff en vele anderen schijnen te doen. Maar wie hen vertalen wil, moet hun het hun eigen karakter niet ontnemen, of hij verminkt hunne voortbrengselen, in plaats van die te verbeteren. Doch de waarheid der zaak is deze: wap is een goed beoordeelaar, zoo dikwijls scherpzinnigheid en vernuft alleen beslissen moeten; maar zoo dra smaak en gevoel, zoo dra wetenschap en wijsgeerige zin in het Gemeenebest der Letteren uitspraak moeten doen, bevindt zich de man op een grondgebied, dat hem vreemd is. En dan is hij nog altijd, zoo goed of zoo kwaad het wezen moge, beter in staat om anderen te berispen, dan om zelf iets degelijks te leveren. Desniettegenstaande willen wij gaarne den Heere wap gelijk geven, dat het uitgebreide gedicht van victor-hugo, Napoleon II, eigenaardiger eene Dithyrambe, dan eene Ode genoemd wordt; en de Heer eichstorff had de verkeerde betiteling, overeenkomstig de thans heerschende verwarring van denkbeelden over het karakter der Ode, niet moeten in bescherming nemen. Intusschen doet de titel minder ter zake; en eichstorff
heeft zijne hoofdstelling toereikend bewezen, dat namelijk wap het dichtstuk van victor-hugo, in zijne vertaling, verknoeid heeft.






Op het Gorkumsche Heidendom. Door Mr. I. da Costa. Te Amsterdam, bij J.H. den Ouden. 1833. In gr. 8vo. f : - 5 c.

Naar gelange de Heer da costa zijne bijzondere gods-
{==629==} {>>pagina-aanduiding<<}
dienstige, of liever godgeleerde, gevoelens meer openlijk verbreidt, vindt het verstandig, godsdienstig gedeelte onzer Landgenooten redenen te meer, om den man diep te beklagen.
Te Gorkum verwelkomde men, op den 22 Junij ll., een gedeelte van de in het Vaderland teruggekeerde dappere verdedigers der Citadel van Antwerpen met groote hartelijkheid. Er had eene feestelijke vertooning plaats. Tomben waren er opgerigt, en men zag twee Grieksche drievoeten, op welke later het offervuur gebragt werd. Twee jonge Dames plaatsten zich achter dezelve, en plengden, bij het defiléren der troepen, den wierook, die ter gedachtenis van de roemvol gesneuvelden opklom, enz.
Deze hulde heeft de verontwaardiging des Heeren da costa zoodanig opgewekt, dat hij gemeend heeft, aan dezelve, in poëzij en proza, lucht te moeten geven; en, diensvolgens, zijn dan nu de Gorkumsche Christenen en Joden, Roomschen en Onroomschen, door zijn Ed., zeer liefderijk voorzeker, voor Heidenen uitgekreten!
Niemand onzer Gorkumsche Medeburgers zal zich het Maranatha des Heeren da costa erg aantrekken, ja het naauwelijks de eere van het deponéren ter griffie waardig keuren, maar zich, wellige, opgewekt gevoelen, den Heere da costa in ernstige overweging te geven, om, in een kras en gemoedelijk dichtstuk, een' nieuwerwetschen beeld- en sieraadstorm, in de Hervormde kerken, (na bekomen verlof evenwel) aan te prijzen. Op de Graftomben onzer oude Zeehelden (let wel, Mr. da costa!) zijn, door onze Vaderen, Heidensche Goden- en Godinnen-beelden, drievoeten, gebluschte en brandende fakkels, kransen enz., alles van Griekschen en Romeinschen oorsprong, geplaatst, en, lacy! nog in wezen.
Die Vaderen dachten er wel niet aan, dat zij een Heidensch werk verrigteden, evenmin als de brave Burgerij van Gorkum, in onze dagen; dan, wanneer een man als de Heer da costa dit stellig beweert, en zijne leerlingen het hem nazeggen, dan zal er, tot die regtzinnige roezemoezerij, in het breken van beelden en sieraden, van Heidenschen oorsprong, niets anders noodig wezen, dan de goedkeuring van het Hoog Bewind des Rijks; en de kroon.... foei!... weg met dat Grieksch-Heidensch denkbeeld! neen: Sions psalmgezang zal den roem des Heeren da costa aan het tegenwoordig levend geslacht verkondigen!
Hoe diep is de mensch te beklagen, die, door een' ijver

{==630==} {>>pagina-aanduiding<<}
zonder verstand gedreven, ook het onschuldigste bedrijf met het vergrootglas van den hoogmoed en des eigenwaans beschouwt, anderen liefdeloos oordeelt en verdoemt, en velen uitlokt en opwekt, om daarin te deelen! Hoe weinig is zulk een gemoedsbestaan met den echten zin en geest van het Christendom overeenkomstig! Dan, er is niets nieuws onder de zon; en de groote paulus had reeds in zijnen tijd, in de Gemeente des Heeren, niet het minste te kampen met hen, die uit de Besnijdenis waren!


Staatkundige Catechismus, voor eerlijke lieden. Te 's Gravenhage, bij A. van Hoogstraten, Jr. 1833. In kl. 8vo. 124. Bl. f : - 50.

Dit stukje is, blijkens den titel, uit het Fransch vertaald naar de Petit Catéchisme Politique à l'usage des honnêtes gens, ‘in de maand Junij j. l. te Luik bij p.s. collardin uitgekomen, in het openbaar verkocht, gelezen en alom verspreid.’
Hetzelve stelt de glorieuze Belgische revolutie en derzelver bewerkers in een waar, dat is, in een afschuwelijk daglicht. Voor Belgen in het algemeen, en voor een' enkelen oud-Nederlander in het bijzonder, bevat het vele belangrijke wenken, en kan de lezing en behartiging, welligt, eenig nut bevorderen. Men ziet uit dit kleine geschrift, hoe ergerlijk er in België, en in het Bisdom Luik, over den opstand in 1830 gedacht en geschreven wordt; en, goedschiks of kwaadschiks, de revolutiemannen moeten de uitgave van zulke geschriften gedoogen: want in het mildgezegend België bestaat vrijheid in alles en voor allen, tot hongerlijden en gebrek hebben inclosa!
Al die Catechismussen moeten onze voormalige Stiefbroeders maar niet doen denken, dat er aan eene wederaanknooping der door hen verbrokene banden kan gedacht worden! Die pseudo-broederschap is ons, oud-Nederlanders, op te veel dierbaar bloeds en millioenen schats te staan gekomen, dan dat wij ons, door de zoetsappige taal van een te laat gewekt galgenberouw, anderwerf in slaap zouden laten wiegen! Vrede, ja, moet men met Heidenen en Mahomedanen onderhouden, en waarom dan ook niet met nietswaardige Belgen? Maar om weder broederschap met hen te drinken, daartoe is de klove tusschen licht en duisternis te groot! De Belgen - Regenten, Adel en Geestelijkheid - hebben hun geluk met voe-
{==631==} {>>pagina-aanduiding<<}
ten getreden, en den besten der Koningen, als een misdadiger, verworpen! Zij hebben hunnen dierbaren leopold; welnu, laat die hen, à la Saxe-Cobourg, gelukkig maken! Wij wenschen hem en de zijnen heil en beterschap, en roepen, in onze zoogenaamde moerassen, van Belgen bevrijd: Leve de Koning!
De uitmuntende Volksgeest, die zich onder onze Landgenooten duurzaam blijft vertoonen, kan, onzes inziens, niet genoeg worden aangeprezen en bevorderd, als een der beste middelen, om elke wedervereeniging met snoode Stiefbroeders verre, zeer verre uit de rij onzer denkbeelden te verwijderen. Elke bijdrage hiertoe heeft eene hooge waarde; en het verheugde ons, nog onlangs, eene zeer voortreffelijke te ontvangen in de Redevoering, ter opening van de 49ste Algemeene Vergadering der Maatschappij: Tot Nut van 't Algemeen, door den Algemeenen Voorzitter, den Heer Mr. j.j. uytwerf sterling, over het onderhouden van den oud-Nederlandschen Volksgeest. Derzelver uitgave en verspreiding, bij duizenden exemplaren, kan niet anders dan van een gewenscht gevolg en eene heilrijke uitwerking zijn. Laat ons behouden, wat wij hebben, opdat niemand ons onze kroon ontneme!


Woodstock. Geschiedkundig Tafereel uit de tijden van Cromwell. Naar het Engelsch van Sir W. Scott. In II Deelen. Te Groningen, bij W. van Boekeren. In gr. 8vo. Te zamen 844 bl. f 7-20.

De manier des beroemden Schrijvers is bekend. Wij behoeven van dezelve dus niets te zeggen. Het op den titel aangeduide tijdperk gaf overvloedige stof tot het teekenen van verschillende hartstogten en karakters. Wij stellen dit werk in belangrijkheid niet beneden andere voortbrengselen van w. scott. Integendeel, wij mogen hetzelve allezins aanprijzen. Lezers, welke de geschiedenis der burgerlijke en kerkelijke beroeringen in Engeland, omstreeks het midden der zeventiende eeuw, kennen, zullen bevinden, dat de Schrijver den zonderlingen geest dier onrustige dagen met veel onpartijdigheid in de gesprekken en gedragingen der handelende personen voorstelt; en anderen, die er minder van weten, kunnen uit dezen welgeschreven' Roman een vrij juist

{==632==} {>>pagina-aanduiding<<}
begrip van de | gesteldheid van den, door sommigen hooggeroemden, goeden ouden tijd erlangen. Men ziet heethoofdige en gematigde Koningsgezinden, dweepzieke en bezadigde Republikeinen, Presbyterianen, Independenten enz. in hun waar karakter optreden. Scott doet de verschillende gebreken der onderscheidene partijen uitkomen - ook de goede hoedanigheden van dezen en genen, die hij soms belangrijke gezegden in den mond legt.
Het tooneel is grootendeels een oud kasteel bij Woodstock - vandaar de naam. Karel I, die, door het volgen van dwaze staatkunde, reden tot misnoegen had gegeven, was op het schavot gestorven. De Koningsgezinden hadden bij Worcester eene bloedige nederlaag geleden. Hunne zaak scheen hopeloos te staan. Karel II moest vermomd en onder een' verdichten naam vlugten en omzwerven. De slimme cromwell wist hem op het spoor te komen; doch de Prins ontsnapte, en ontkwam ter zee.
De Schrijver bewimpelt of vergoelijkt geenszins de gebreken van den ligtzinnigen en losbandigen Koningszoon; maar hij verschoont even min de fouten dier geestdrijvers, welke, bij hunnen wilden ijver voor volksvrijheid, altijd schriftuurteksten in gereedheid hadden, om de onbillijkste en wreedste daden, die zij zich veroorloofden, te regtvaardigen. Het moeijelijk te doorgronden karakter van cromwell komt hier vooral uit, en schijnt ons toe, wél getroffen te zijn.
Onder het lezen van dit werk konden wij niet nalaten, aan zekere verschijnselen van onzen leeftijd te denken: Koningen, die willekeurig handelen, verliezen de genegenheid hunner onderdanen, en dan staan hunne troonen zeer wankel; Volken, welke door overdrevene vrijheidszucht zich laten verbijsteren, worden zwak door inwendige verdeeldheid, en eindelijk, het rusteloos woelen moede, onderwerpen zij zich aan nog harderen dwingeland, daar, gelijk de Abt millot aanmerkt, eene oproerige vrijheid erger is, dan de ras voorbijgaande willekeurige regering van één' Vorst.
De vertaling is wél. De geslachten der woorden hadden naauwkeuriger in acht genomen kunnen worden. De bekende david joris van Delft wordt D. II. bl. 248, in eene noot, david george genoemd.
No. XII. Boekbesch.	bl. 520. reg. 23. lees meermalen.
- XIII. -	bl. 549. reg. 21. lees allen.
-	bl. 574. reg. 3 v.o. lees den Ivanhoe.
- XII. Mengelw.	bl. 579. reg. 12. lees gedeelte.




{==633==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van de Christelijke Godsdienst tegen derzelver hedendaagsche bestrijders. Voor het jaar 1831. In 's Gravenhage, bij de Erve(n) J. Thierry en C. Mensing en Zoon. 1832. In gr. 8vo. 457 Bl. f 3 25.

Twee Verhandelingen bevat dit boekdeel, over het hooggaande lijden van jezus in Gethsemané, van welke die van den Heer riehm met goud, die van den Heer van der willigen met zilver bekroond is, uit een zesentwintigtal, dat ter beoordeeling was ingezonden.
Sedert de bestrijders van de geopenbaarde Godsdienst schijnen te rusten, werd het voor het Haagsche Genootschap telkens moeijelijker, prijsvragen uit te schrijven overeenkomstig met het oorspronkelijke doel. Al is er wel het een en ander over, in vroegere antwoorden, dat ter nalezing dienen kan, dan heeft men toch reden om tevreden te zijn, wanneer men op uitgeschrevene prijsvragen zulke antwoorden bekomt, als in dit boekdeel worden aangeboden, ofschoon zij niet regtstreeks dienen tegen hedendaagsche bestrijders. De dubbele gouden medaille was beloofd (zie Programma voor 1829), eene gouden medaille werd verleend (zie Progr. voor 1831), zonder dat er reden van die ingekrompene belooning gegeven wordt. Doch dit slechts in het voorbijgaan.
De Verhandeling van riehm, welke wij eerst dienen aan te kondigen, is reeds in het Christelijk Maandschrift voor den beschaafden stand, Nos. II en III van dit jaar, door 's mans ambtgenoot wildschut in uitvoerig uittreksel medegedeeld. Hiernaar verwijzen wij zulke lezers, die met onze beknoptheid niet mogten tevreden zijn. - Riehm heeft zijne Verhandeling verdeeld in vier Hoofdstukken. H.I. Oordeelkundige aanmerkingen, betreffende het verhaal der Evangelisten. Hier vat

{==634==} {>>pagina-aanduiding<<}
riehm de taak rigtig aan, en stelt alles meer in logische orde, dan dit in de prijsvraag het geval was. Zich stipt aan die vraag houdende, zou men, in plaats van ééne, twee Verhandelingen leveren, welke alleen door het onderwerp verwant zouden zijn. Zoo iets is van der willigen overkomen. In dit Hoofdstuk wordt de geloofwaardigheid der Evangelische verhalen in het algemeen aangewezen; in het bijzonder wordt gehandeld over den Engel, bij lucas vermeld, en over het stilzwijgen van joannes. Bl. 11-42. - H. II. Opheldering van 's Heilands lijden. Aard en graad van jezus' lijden. Verklaring der bede. Jezus' laatste lijden hierdoor te verstaan. Hoezeer ook van der willigen hiermede instemt, is het uitlegkundig eenvoudiger, aan het lijden in Gethsemané te denken. Gelijkluidende plaatsen brengen op den doolweg. Wat op de eene plaats drinkbeker en wie is, dat is het daarom nog niet op al de andere. Over de versterking van jezus door den Engel, niet naar het ligchaam, maar naar den geest. Beloop van jezus' lijden. Er was opklimming en afdaling daarin zigtbaar. Verklaring van den uitroep aan het kruis. Ook deze werd in het Programma van 1829 verlangd, hoezeer minder strookende met het hoofdonderwerp der Verhandeling. Riehm verklaart, alsof jezus had gebeden: Mijn God, mijn God, verlaat mij niet en wees niet verre van mij, maar verlos mij! en beschouwt den daarop gevolgden dood des Heeren als verhooring dier bede. Eveneens vat het ook van der
willigen op. Men zou in dit: waarom? zoo veel zwarigheid niet gevonden hebben, indien men had op het oog gehouden, dat jezus niet enkel zijne bespotters, ook de anderen had willen wijzen op den geheelen inhoud van den Psalm, welks einde op dit: waarom? zoo voortreffelijk antwoord geeft. De luide stem, welke Hij nog eens, bij het ook voor anderen troostrijke: het is volbragt, bezigde, doet van zelve vermoeden, dat Hij bij het naderen van den dood op het doel en de zalige vruchten van zijne diepe vernedering, naar aanlei-
{==635==} {>>pagina-aanduiding<<}
ding van den XXIIsten Psalm, heeft willen wijzen. De klagt van jezus aan het kruis wordt te zeer ondersteld alleen klagt geweest te zijn. Die opvatting voegde in den mond der spotters; maar eenvoudiger wordt alles, wanneer men hier hetzelfde doel des Heeren voor oogen houdt, als waarmede Hij vijf dagen vroeger zijnen intogt in Jeruzalem deed. Dit Hoofdstuk loopt van bl. 43-105. - H. III. Onderzoek naar de oorzaken van 's Heilands lijden. Met regt noemt men dit de hoofdzaak der Verhandeling, het onderzoek namelijk naar de meest waarschijnlijke oorzaken der vreemde versaagdheid, bittere bedroefdheid, en van den verschrikkelijken doodsangst, welke onzen Heer in Gethsemané hebben aangegrepen. Hieromtrent zeggen de H. Schrijvers niets. Dit is de reden, dat er zoo vele gevoelens ontstaan, van welke riehm de voornaamste opgeeft en beoordeelt. Één hoofddenkbeeld heeft zich van jezus' ziel bemagtigd - dat, namelijk, van zijn lijden en sterven. Tegen den kruisdood moest jezus hoog opzien, vooral omdat dezelve de bezoldiging der zonde was. Dat dit het geval was, wordt nu aangewezen uit jezus' geaardheid, karakter en bestemming. Hij
was mensch naar ligchaam en ziel. Hij moest door lijden geheiligd worden. De kruisdood had, als vrucht der zonde, te meerdere bitterheid voor Hem in. Dit blijkt ook uit vroegere sporen zijner ontroering bij de gedachte aan zijnen dood. Die ontroering werd bij den Heer sterker, hoe nader het lijdensuur kwam. Eveneens stemt hiermede in, tijd en plaats van dit lijden en het getuigenis der H. Schrift; de woorden van jezus worden hier bedoeld in zijn gebed, en zijne toespraak aan de Apostelen, en Hebr. V: 7, 8. Deze laatste plaats bewijst hier te minder, hoe onzekerder het is, dat hier op 's Heilands gebed in Gethsemané gezinspeeld wordt. Bl. 106-165. - H. IV. Oplossing van bedenkingen en verdediging van 's Heilands hooge waardigheid en onbevlekt karakter. Oplossing van geschied- en zielkundige bedenkingen. Dit vooruitzigt van den kruisdood moest den Heer niet alleen

{==636==} {>>pagina-aanduiding<<}
met droefheid, maar ook met angst vervullen. Die angst strijdt niet met 's Heilands voorkennis van zijnen dood, noch van zijne aanstaande verhooging, noch met zijne kloekmoedigheid. Oplossing van leerstellige bedenkingen. De vreeze des doods is in den Heiland niet in strijd met zijne vrijwilligheid, noch met zijn onbevlekt karakter. Zij was geene kleingeloovigheid, en streed niet met de bewustheid zijner onschuld. Ook was zij geene lafhartigheid, noch onbestaanbaar met zijne Goddelijke natuur. Handhaving van 's Heilands eer in zijnen uitroep aan het kruis. Hij bidt om spoedige verlossing. Dit voegt aan zijn vroeger bestaan, aan de omstandigheden van het oogenblik, en komt overeen met den wil van God. Het openbaart noch wantrouwen noch ontevredenheid, maar vertoont veeleer de ware grootheid des Heeren. Het is niet de hardvochtigheid, welke zich boven pijn en smarten trotschelijk verheft. Dit was den Heiland der wereld niet waardig. Hij ziet over moordenaren henen, God alleen, en in Hem den beschikker van zijn lot, op wien Hij onwrikbaar vertrouwen stelt. Ootmoed, lijdzaamheid, en geloovig verbeiden van den Vader, openbaart jezus in die bede, welke God, door spoedige verhooring, goedkeurde. Die bede werpt daarenboven een aanminnig en belangrijk licht op de overige kruiswoorden. Jezus' grootheid in zijn lijden. Jezus verschijnt ons in Gethsemané zoo wel, als op (aan) het kruis, geheel als mensch. Hij leed in het volle gevoel zijner smarten. Hierbij vertoont zich opregtheid, eenvoudigheid en nederigheid, met welke de Heer zijne aandoeningen uit. Hij poogt daarenboven nog nuttig te wezen voor de zijnen. Hij neemt de toevlugt tot het gebed.
Voornamelijk komen uit in Gethsemané de ootmoedigste en volkomenste onderwerping, onbepaalde gehoorzaamheid aan God, en onbevlekte heiligheid en geloofsvertrouwen. Vooral bewonderenswaardig is 's Heilands gadelooze liefde in zijn lijden. Vruchten van dit lijden. Die vruchten waren, voor den Heiland zelven, heiliging en volmaking. Hij werd alzoo gevormd tot eenen barmhartigen, liefderij-
{==637==} {>>pagina-aanduiding<<}
ken en goedertierenen Heer, en werd, om en van wege dat lijden, verhoogd tot Hoofd en Heer boven alle dingen. Doch niet alleen voor onzen Heer zelven leverde dit lijden de heerlijkste vruchten op; maar er is ook voor ons een overvloedige rijkdom van wijsheid, raad, bestuur en vertroosting in hetzelve opgesloten. Het lijden van jezus stemt ons tot verootmoediging en schaamte. Als toonbeeld van Gods opvoedende liefde, leert Hij ons, langs welke wegen de hemelsche Vader onze vorming tot de toekomstige zaligheid tracht uit te werken. Zijn voorbeeld dient tot navolging. Gods helpende nabijheid wordt ons in 's Heilands lijden treffend afgebeeld. Zelfs de vruchten, welke de Heer inoogstte van zijn lijden, komen ook ons ten goede. Want al wat de Heer is, en door zijn lijden geworden is, dat strekt ook ons tot voordeel. Bl. 165-248.
De Heer van der willigen is meer den draad der opgegevene prijsvraag gevolgd, dan door riehm is geschied, en heeft dus natuurlijk eene andere orde van behandeling. Na eene korte Inleiding, wordt de Verhandeling in twee Hoofdstukken verdeeld. Hoofdst. I. bevat een onderzoek naar den zin en de bedoeling van jezus' bede in Gethsemané en, tegen het einde van de drieurige duisternis, aan het kruis; en naar de waarschijnlijke oorzaken van zijne gemoedsgesteldheid bij het doen dier beden: tot verdediging van het onbevlekt karakter en de hooge waardigheid van den Goddelijken Lijder. Dit Hoofdstuk verdeelt zich van zelve in twee Onderafdeelingen, van welke de laatste de verdediging van 's Heilands karakter en hooge waardigheid, de eerste het overige bevat van hetgeen door van der willigen als inhoud van het eerste Hoofdstuk is opgegeven. Na het verhaal van het gebeurde in Gethsemané, en eene opgaaf der omstandigheden op het einde van 's Heilands leven aan het kruis, wordt de verklaring gegeven van den zin en de bedoeling van jezus' bede in den hof en van zijnen uitroep aan het kruis. Hier stemt van der willigen in met riehm, zoodat het

{==638==} {>>pagina-aanduiding<<}
vroeger door ons aangemerkte, als op beide Verhandelingen van toepassing, hier niet behoeft herhaald te worden. Vóórdat in het onderzoek getreden wordt naar de waarschijnlijke oorzaken van 's Heilands gemoedsgesteldheid, wordt die gemoedsgesteldheid juist en naauwkeurig bepaald, als versaagdheid, angst en droefenis, bitter en verschrikkelijk, en in zoo verre vreemd, zonderling en geheel verschillende van de Hem anders eigene geestgesteldheid bij het vooruitzigt van zijn lijden, als de genoemde aandoeningen daar zoo zeer hooggaande en hevig waren, dat zijne geschiedenis er geen voorbeeld van oplevert, dat zij immer te voren, bij eenige gelegenheid, zulk eenen hoogen trap hebben bereikt, even min als naderhand bij de dadelijke ondervinding van zijn lijden. Evenwel gingen die aandoeningen gepaard met vol vertrouwen op zijnen Vader en volkomene onderwerping. Aan het kruis was jezus, volgens het meest aangenomen gevoelen, geprangd geweest door eene zeer ontroerende beangstheid en levendige smart, bij het gemis van alle licht en troost, die Hij anders onder zijn lijden genoot. Doch dit gevoelen heeft te weinig grond, ook niet in het woord verlaten. Hij verlangde hartelijk en vurig, maar tevens vertrouwend en onderworpen, uit zijn lijden te worden verlost door een' spoedigen dood. Hierop laat van der willigen, na onderscheidene gevoelens beoordeeld te hebben, eene en andere aanmerking volgen en komt, op psychologische gronden, tot het besluit, dat er slechts ééne eenige oorzaak van die gemoedsgesteldheid in Gethsemané was, ‘eene min duidelijke, alles wat Hem dreigde als tot éénen hoogen last ophoopende en zich te gelijk voor den geest brengende voorstelling van zijn
aanstaande lijden, hetwelk binnen weinige oogenblikken over Hem stond te komen, en niet zou eindigen dan in den smadelijksten en smartelijksten dood. Onder medewerking der omstandigheden schijnt mij deze voorstelling met ongebroken en onverdeelde kracht op den mensch jezus christus te hebben gewerkt, en Hem zoo met

{==639==} {>>pagina-aanduiding<<}
droefheid en angst te hebben overstelpt; terwijl ik geen grond vinde, om naar andere oorzaken hiervan om te zien.’ Aan het kruis was de oorzaak van 's Heilands gemoedsgesteldheid de overtuiging en het gevoel, dat zijn einde naderde, na reeds zoo veel te hebben uitgestaan, en misschien ook de drieurige duisternis zelve, en hetgeen deze tot verzwaring van jezus' omstandigheden had toegebragt. Bl. 1-92. - In de tweede Onderafdeeling, ter verdediging van het onbevlekte karakter en de hooge waardigheid van den Goddelijken Lijder in Gethsemané en bij zijnen uitroep aan het kruis, wordt betoogd, ‘dat zulk eene gemoedsgesteldheid, als wij in jezus onzen Heer hebben opgemerkt, terwijl Hij in Gethsemané was en bij zijnen uitroep van het kruis, en wel afgeleid uit de aangewezene oorzaken, geen vlek werpt op zijn karakter, en geenen gegronden twijfel oplevert tegen de hooge waardigheid van zijnen persoon.’ Na de bepaling van onbevlekt karakter en hooge waardigheid des Heeren, in de prijsvraag bedoeld, als zijnde volstrekte zedelijke vlekkeloosheid in den Heer als mensch, in zijne waardigheid als van den grootsten Godsgezant, Zaligmaker en Zoon van God, wordt nu aangetoond, beknoptelijk ten opzigte van den uitroep aan het kruis, maar meer uitvoerig ten aanzien van 's Heilands gedrag in Gethsemané, dat niets in Hem gevonden wordt, dat eenigen zweem heeft van gebrek aan kloekmoedigheid, van te groote vrees en angst, dan met onschuld bestaanbaar is, van gebrek aan onderwerping en gehoorzaamheid; dat er geen strijd is met zijne waardigheid als Gezant van God, Zaligmaker van zondaren, en Zoon van God. De bezwaren, door vriend en vijand der Goddelijke Openbaring hier ingebragt, worden aangevoerd en voldoende uit den weg geruimd. Bl.
92-149. - Hoofdst. II behelst eene nasporing van de redenen, welke joannes kan schijnen gehad te hebben, waarom hij, in zijn Evangelie, noch van het lijden des Verlossers in Gethsemané, noch van zijnen uitroep aan het kruis melding maakt. De prijs-
{==640==} {>>pagina-aanduiding<<}
vraag gaf tot deze afzonderlijke behandeling aanleiding; schoon ieder, die meer dan eens de Evangeliën onderling heeft vergeleken, dit onderzoek voor niet zoo gewigtig houdt, dat daaraan zoo veel ruimte moet worden besteed, als hiervoor door de prijsvraag gevergd wordt. Riehm had de vrijheid genomen, de uitschrijving te verbeteren. Van der willigen volgt in alles stiptelijk, dus ook de verdeeling, met welke de prijsvraag was opgegeven. Daaraan is toe te schrijven, dat van der willigen zelfs meer in dit Hoofdstuk heeft opgenomen, dan anders wel het geval zou zijn geweest, opdat namelijk aan dit onderzoek eene meerdere lengte bezorgd wierd. Daarom toont van der willigen aan, dat, zoo als goldhorn meende, het verhaal joann. XII:20 volgg. op het gebeurde in Gethsemané geene betrekking heeft. Het stilzwijgen van joannes benadeelt het gezag der overigen niet. Dit blijkt ten duidelijkste, als men redenen voor dit stilzwijgen kan bijbrengen. Eerst vindt men eenige vermeld, uit welke het stilzwijgen niet te verklaren schijnt, en vervolgens eene en andere reden voor dit stilzwijgen opgegeven; de voornaamste is de meer bijzondere inrigting van zijn Evangelie, welke hier wordt geschetst, en daarvan worden de oorzaken vermeld, als gelegen in den tijd, in welken joannes schreef, en in de individualiteit van zijn'
persoon en karakter. Bl. 150-197.
Van beide de Verhandelingen, over welker betrekkelijke waarde Bestuurders van het Haagsche Genootschap uitspraak hebben gedaan, meenden wij alleen beknoptelijk verslag te moeten geven. Voor onszelven volgen wij eene andere verklaring van de bede in Gethsemané zoo wel, als van den uitroep des Heeren aan het kruis, en treffen dan ook minder moeijelijkheden aan, dan de andere verklaring aanbiedt. Doch wij wilden aan anderen, die met beide de Schrijvers in dezelfde meening deelen, het genoegen niet ontnemen, hun gevoelen zoo voortreffelijk gestaafd te zien, als dit maar kan gewacht worden. Dezulken, die er niet weinigen zijn, zullen

{==641==} {>>pagina-aanduiding<<}
Bestuurders voornoemd en den Heeren Verhandelaars grooten dank schuldig blijven. Dezen niet slechts, maar allen, die waarheid liefhebben en geen onderzoek schuwen, zij dan ook, door ons verslag, het werk dezer beide geleerde Heeren ten ernstigste aanbevolen!





Twaalf Leerredenen, door A. van Bemmelen, Predikant te Oosterhout. Te Amsterdam, bij J. van der Hey en Zoon. 1832. In gr. 8vo. XII en 299 bl. f 2-90.

De Eerw. van bemmelen handhaaft in dezen bundel ten volle den roem van voortreffelijk Kanselredenaar, dien hij zich door vroeger uitgegevene Leerredenen verwierf. Men moge in zijne opstellen niet dat verrassende, schitterende, vernuftige aantreffen, waardoor het slechts weinigen gegeven is zich te onderscheiden; het licht, dat hij verspreidt, is zacht, helder en weldadig. Zulke preken onderwijzen, terwijl zij stichten, en wij gelooven niet te gunstig over den voor ons liggenden bundel te oordeelen, wanneer wij er geleidelijke orde, klaarheid van denkbeelden en voorstelling, en inzonderheid hooge gepastheid naar de behoeften des tijds, aan toekennen. Reeds de opschriften en teksten getuigen daarvan. Ze zijn: I. Het geloof aan God, als God van den mensch. Psalm XXXI:15b. II. Gods onpartijdige goedheid in het uitdeelen der natuur-weldaden. Matth. V:45b. III. Het bestuur van God over heil en onheil. Jes. XLV:7. IV. De dankbare herinnering van Gods vorige hulp, eene sterking van onzen moed, in tegenwoordige en toekomende nooden. Psalm XLVI:2, 3. (*). V. Jezus en de Hoofdman te Capernaum [waarom niet K.?] Matth. VIII:5-13. VI. Jezus, de overwinnaar der wereld. Joan. XVI:33b. VII. Petrus en joannes voor den Joodschen Raad, eene historische proeve van voor-
{==642==} {>>pagina-aanduiding<<}
stand en tegenstand der Evangelische waarheid. Hand. IV:1-22. VIII. Gamaliel's oordeel over het Christendom. Hand. V:34-39. IX. De dood van jacobus,
en de verlossing van petrus, eene proeve van het Godsbestuur over het Christendom. Hand. XII:1-17. X. De verantwoording van paulus voor festus en agrippa, vooral in hare uitwerking beschouwd. Hand. XXVI:24-32. XI. Het ware wezen des Christendoms. Rom. XIV:17, 18. XII. De vergoeding van doorgestane moeijelijkheden. Psalm CXXVI:5, 6.
Rec. kan het niet van zich verkrijgen, hiermede van dezen bundel af te stappen; maar hij is verlegen, hoe het aan te leggen, deels om zich te vrijwaren van de beschuldiging, alsof hij slechts onbewezene magtspreuken opdischte, deels om buiten een breedvoerig verslag van de onderscheidene Leerredenen te blijven, hetgeen trouwens bij de aankondiging van het werk eens zoo bekenden en geachten Redenaars onnoodig bladzijden-vullen zou wezen. Hij zal zich dus bij ééne bepalen, en wel bij de IXde; terwijl, na den ruimen en welgemeenden lof, wel niemand de aanmerkingen, die hij op dat stuk wil in het midden brengen, aan onbescheidene vitzucht toeschrijven zal. De beschouwing van de toedragt der gebeurtenis, die het eerste deel uitmaakt, lazen wij met genoegen, maar vonden enkele bijzonderheden voorbijgegaan. Het kan wel naauwelijks anders, dan reeds bij de bloote lezing de opmerkzaamheid trekken, wanneer men van petrus leest, dat hij den nacht vóór zijne teregtstelling sliep; en geen wonder dan, dat men ook daarin eene proeve heeft gevonden van de kracht des vrijen gewetens en des vertroostenden Christendoms. Omtrent deze bijzonderheid vinden wij hier niets. Hoe! hebben wij wel eens gedacht; indien petrus zich eens de woorden van den Heer, Jo. XXI:18, hebbe herinnerd, moest hij immers verwachten, dat zijne zaak eenen keer nemen zou, die hoop gaf op vervulling der toezegging, dat hij oud zou worden? Zoo voert ook de Redenaar geen enkel woord aan ten betooge, dat hier

{==643==} {>>pagina-aanduiding<<}
waarlijk petrus door een' Engel uit de gevangenis zij geleid. Wij weten wel, dat zulks veilig in eene landgemeente kan voorbijgegaan worden; maar uitgegevene Leerredenen komen in handen van allerlei menschen. Ook lezen wij, vs. 17: ‘boodschapt dit aan jacobus en de broederen.’ Waarom zoo bepaald aan jacobus? Zulks hadde ligt eenige melding verdiend.
In het tweede deel let de Eerw. van bemmelen op het Godsbestuur, zoo als het in deze merkwaardige gebeurtenis ten behoeve van het Christendom gebleken is; en wel aldus: jacobus kwam om; petrus werd verlost. Hier is het Godsbestuur raadselachtig. Wij begrijpen dien weg wel niet geheel; maar bij de uitkomst is toch iets van Gods wijsheid in zijn bestuur te zien. De dood van jacobus kon dienen tot sterking van der Christenen standvastigheid. Bovendien is zeker die marteldood voor den omgebragten Apostel zelven de weg geweest tot eeuwige zaligheid. En nu wijst de Redenaar het Godsbestuur ten behoeve van het Christendom aan in de verlossing van petrus in de vier volgende bijzonderheden: hierdoor werd de woede der vijanden van het Christendom verijdeld en beteugeld - de wondermagt van God ter bevestiging van het Evangelie getoond - een zeer nuttig Apostel voor de Christenheid bewaard, en - de Jeruzalemsche Gemeente verblijd, vertroost, in geloof en moed versterkt. Alles uitmuntend; maar hoe kon van bemmelen hier geheel over het hoofd zien datgene, wat het opschrift der Leerrede (eene proeve, niet proeven) ons deed vermoeden, dat hier hoofdzaak zijn zou? Wij althans dachten terstond, dat de wijsheid en goedheid van het Godsbestuur zou worden aangewezen in beide gebeurtenissen, met elkander vereenigd. De marteldood toch van een' Apostel, van jacobus, een der voornaamsten, kon alligt den moed der Christenen uitblusschen, en hunne standvastigheid bij het uitzigt op meerdere vervolging niet bestand doen zijn tegen eene zoo zware proef. Maar nu wordt petrus, ook een der voornaamsten, maar toch de
Apos-
{==644==} {>>pagina-aanduiding<<}
tel, die zich tegen jezus zoo zwaar had bezondigd, verlost; terwijl jacobus den marteldood sterft. Welk eene bemoediging voor de Christenen! gelijk dit dan ook in het vierde punt wordt gezegd, maar zonder genoeg op jacobus te letten. Doch aan den anderen kant ook weder: de verlossing van petrus op zichzelve kon den Christenen weder een al te goed vertrouwen op gunstigen afloop hebben ingeboezemd; de marteldood van jacobus doet hen daarvan terugkomen: die wekt hen tot ernstig nadenken, en om zich op zulk eene uitkomst voor te bereiden. In dit licht zijn beide gebeurtenissen, wij zeggen het nog eens, met elkander vereenigd, eene treffende proeve van Gods wijsheid en liefderijk bestuur over de eerste Christengemeente. Bij van bemmelen staan zij meer op zichzelve; vandaar, dat de eenheid eenigzins last lijdt, en dat het uiteinde van jacobus te veel op den achtergrond staat. De Eerw. Redenaar zal onze aanmerking waarschijnlijk toestemmen. Het derde of toepasselijke gedeelte is fraai, en de geheele, netjes gedrukte en vrij goedkoope (*) bundel de lezing en overdenking volkomen waardig, waarover Hij, van wien de wasdom is, zegen gebiede!





Brief van een Lidmaat der Nederlandsche Hervormde Kerk aan een' Vriend, over het Geschrift van den Theol. Doctor H.F. Kohlbrügge, getiteld: Het Lidmaatschap bij de Hervormde Gemeente hier te lande mij willekeurig belet, enz. Te Utrecht, bij van Paddenburg en Comp. 1833. In gr. 8vo. 37 Bl. f : - 40.


{==645==} {>>pagina-aanduiding<<}

De steller der recensie van de brochure des Heeren kohlbrügge ontving van de Redactie dezen Brief, nadat hij zijne beoordeeling over eerstgenoemd geschrijf had opgemaakt, en de lezing van denzelven heeft hem in zijn uitgebragt gevoelen nader bevestigd. De Briefschrijver is een man van groote gematigdheid, die met kennis van zaken het woord voert, en waarheidsliefde aan gemoedelijken ernst weet te verbinden. Wij wenschen dezen Brief in veler handen, inzonderheid in die van hen, die het gekozen Motto van gellert (Velen zijn er, die de Godsdienst verachten, en dezelve niet kennen; doch veel meer zijn er nog, die de Godsdienst hoogschatten, en evenwel geene kennis van dezelve hebben) op zichzelven kunnen toepassen.
Op bescheiden', maar tevens ernstigen toon worden de gedragingen des Heeren kohlbrügge in al hare naaktheid ten toon gesteld. Mogt de man zich, om den wille dier naaktheid, schamen en verootmoedigen! of, gelijk het de Briefschrijver zoo deelnemend heeft uitgedrukt, bl. 36: Och of hij dan (namelijk, indien hij alles wilde hervormen en verbeteren) met zichzelven een' aanvang maakte, en al aanstonds nederigheid, bescheidenheid, ootmoed en een, aan zijne jaren zoo zeer voegend, betamelijk wantrouwen op zichzelven leerde beoefenen; en vooral zich dagelijks toelegde op de regte kennis, en het in praktijk brengen, van den voortreffelijken inhoud van het 13de Hoofdstuk van paulus 1sten Brief aan die van Korinthe! Opdat hij, eer hij wil hervormen en verbeteren, of als aanklager der broederen optreden, leere verstaan en gelooven, wat de groote Apostel bedoelt, wanneer hij zegt: ‘Al bezat ik de gave der profetie, zoo dat ik alle verborgenheden verstond, en al wat kennis heet wist; en al had ik het geloof, zelfs om bergen te verzetten; zoo ik de liefde niet had, ik ware niets!’
De Briefschrijver vermeldt, bl. 34: Van goederhand heb ik vernomen, dat, ofschoon Prof. heringa zich het gesprek, pag. 73 voorkomende, niet meer bepaal-
{==646==} {>>pagina-aanduiding<<}
delijk kan herinneren, zijn Hoog Eerw. echter zeer goed weet, dat het zoodanig niet kan geweest zijn, als kohlbrügge het daar voordraagt. Ook is het beweerde aangaande Prof. roijaards pag. 50 bezijden de waarheid, enz. Recensent voegt, ter aanvulling, hiernevens, dat ook het gesprek met den Wel Eerw. van slogteren verminkt en met opzettelijke uitlatingen door den Theol. Doctor is voorgedragen, gelijk hij, dezer dagen, uit eene goede bron vernam. - In waarheid, hoe meer de brochure van den Heer kohlbrügge van nabij beschouwd wordt, des te meer blijkt zijn gebrek aan bescheidenheid en waarheidsliefde; des te duidelijker zijn toeleg, om zich den lof en de goedkeuring zijner vrienden en begunstigers, par fas et nefas, te verzekeren.
Met betrekking tot de handelwijze der in deze zaak betrokkene Kerkelijke Collegiën, bevat deze Brief belangrijke bijzonderheden. De weigering van het Provinciaal Kerkbestuur (toen kohlbrügge wilde, dat men hem stellige en uiteengezette opgave zoude doen van de redenen, die 
{== afbeelding 	==} {>>afbeelding<<}
    
. Bestuur tot deszelfs uitspraak hadden bewogen) wordt zeer voldoende toegelicht, en echter.... hadden wij gaarne gewenscht, dat men termen hadde kunnen vinden, om den Theol. Doctor, met gepaste waardigheid en ernst, de waarheid te openbaren. Dan, genoeg hiervan!
Opmerkelijk is de vermelding, bl. 35, dat de Heer kohlbrügge, tijdens zijne bekende promotie, zijn vroeger gehouden gedrag afkeurde en beterschap beloofde, edoch dit, als geenszins met zijne bedoelingen strookende, in zijne brochure met stilzwijgen voorbijgaat: dit kan evenwel hetgeen gedaan is niet ongedaan maken - en nu vragen wij: wat moet men denken van een' man, die gisteren zijn gehouden gedrag afkeurt en beterschap belooft, en heden, als ware het, hemel en aarde tot getuigen roept zijner onschuld en de boosheid zijner zoogenaamde vijanden? - In waarheid, de Heer kohlbrügge mag de door hem op anderen toegepaste

{==647==} {>>pagina-aanduiding<<}
woorden, Ps. 64: Sy houden sprake van stricken te verbergen, wel eens tot zichzelven rigten, alvorens anderen liefdeloos te veroordeelen.
Wij prijzen dezen Brief ter lezing aan bij een' ieder, die de door kohlbrügge in zijne eigene zaak en op zijne wijze voorgedragene punten ook gaarne van eene andere zijde zou wenschen te beschouwen. - Lezenswaardig is de aanwijzing bl. 9 en volg., hoe kohlbrügge zijne lezers op een geheel verkeerd terrein zoekt te brengen, als ware hij om zijne godsdienstbegrippen van het Proponentschap ontzet; alsmede het betoog bl. 16 en volg., waaruit duidelijk is af te leiden, hoe het belang de groote spil zijner handelingen, de hefboom zijner woelingen heeft uitgemaakt. Het aldaar, met kennis van zaken, aangevoerde zal de Theol. Doctor moeijelijk kunnen wegredeneren. Wegredeneren, zeggen wij; want magtspreuken en te onpas bijgebragte bijbelteksten kunnen het kromme niet regt maken.
Maar neen! hartelijk wenschen wij, dat het lezen van dezen Brief den Heer kohlbrügge tot ernstig nadenken over zichzelven en zijne verkeerde gedragingen moge brengen, en dat hij, onder gevoel van diep berouw en leedwezen over het kwade door hem gesticht, voor God zijne dwalingen moge belijden en zich bekeere van zijnen boozen weg! Dan, maar dan ook alleen, zal hij zich een levend Lidmaat der Gemeente des Heeren mogen heeten. Dat zij zoo!





Over de Ondervinding in de Geneeskunde. Door Dr. Joh. Georg Ritter (*) von Zimmermann, K. Lijfmedicus en Hofraad in Hannover, enz. Vertaald uit het Hoogd., naar de 3de Uitgave, door A. Potgieter, Heel- en Verloskundige te Leiden. Iste Deel. Te Leiden, bij J.C. Cijfveer. 1832. In gr. 8vo. 272 Bl. f 2-50.


{==648==} {>>pagina-aanduiding<<}

Nadat er vierenzestig jaren verloopen waren, besloot men in 1831 te Zurich tot eene derde uitgave van het voortreffelijk werk van zimmermann over de Ondervinding (von der Erfahrung); in welke uitgave, op raad van een uitmuntend Geneesheer, met uitzondering van eenige kleine taalverbeteringen, alles onveranderd is gebleven. Men deed wèl. Een groot man sterft niet voor de wereld. Aan zijn leven, niet aan de kracht van zijnen geest, wordt door den tijd perk en paal gesteld (*). Het werk zelve moge niet aan den wensch des Schrijvers (1 Junij 1763) beantwoord hebben; welk waarlijk groot man was ooit over zijnen arbeid voldaan? - Dit heeft niet slechts bij den jongeling geenen onaangenamen indruk gemaakt; mannen van gevorderde jaren en beproefde ondervinding keeren telkens met vernieuwden lust tot dit werk terug. Mogt het bij de jongelieden, welke tot de beoefening der Geneeskunde zich voorbereiden, meer dan bij name bekend worden, meer dan eenen aangenamen indruk maken!
De Heer potgieter heeft eenen verdienstelijken arbeid ondernomen. Het zijn eigenlijk zulke werken, die de eer der vertaling toekomt, als met waardigheid zich verheffende uit dien drom van vertalingen, waarmede men meent zich niet genoeg te kunnen haasten, ten

{==649==} {>>pagina-aanduiding<<}
einde hetgeen in Parijs wordt uitgesproken dadelijk eenen weêrklank hier te doen vinden; alsof er niet reeds genoeg zeepbellen uit onze vertaal-fabrijken van Romans enz. opgeblazen werden! Maar alle deze schrale uitvloeisels van den dag verschillen dan ook bij zulken stevigen arbeid, even als men bij virgilius, volgens de vertaling van vondel, leest:

‘Maar deze ..... steeckt het hoofd zoo hoogh alleene 
om hoogh,.... - - - - - - - - 
Als een cypres verscheelt van 't laeghe lynen kruit.’ 


Men kan op het onderhavige werk zimmermann's eigen oordeel over de geschriften van hippocrates, sydenham en boerhaave toepassen: ‘Zij zijn niet op ligte bladen, die van eenen dag zijn, geschreven; die het verstand verwerpt, de natuur loochent, en de tijd doet verstuiven; zij zijn op metalen tafelen gegraveerd, een duurzame schat, een levendig beeld der natuur.’ Bl. 74.
Bij de overtuiging, dat de Heer potgieter een' verdienstelijken arbeid ondernomen heeft, mag men hem ook toestemmen, dat dezelve niet vrij van moeijelijkheid en bezwaren is. Wij erkennen, dat de stijl of schrijfwijze van zimmermann zijne moeijelijkheden heeft, maar verschillen hierin van den Vertaler, dat het Zwitsersche dialect daarvan de grootste schuld draagt. Wij zoeken het meer daarin, dat hij de vruchtbaarheid en weelderigheid zijner denkbeelden te veel zamendrong, en daardoor somwijlen tot eenige stroefheid vervallen is, die in enkele gevallen aan onduidelijkheid grenst; men moet althans zulke plaatsen meer dan eens overlezen, om ze wèl te verstaan. Die zimmermann's werken wil vertalen, mag het derhalve niet bij eene enkele lezing laten berusten; slechts door eene herhaalde dringt men tot den geest zijner werken door; maar, dit gelukt zijnde, vindt men ook in eene andere, in zijne eigene, rijke moedertaal van zelf de woorden. Wanneer wij met den Vertaler

{==650==} {>>pagina-aanduiding<<}
(Voorrede, bl. VIII) instemmen, dat aan zimmermann de lof niet kan ontgaan van schoon en edel te denken, meenen wij van hem te moeten verschillen, dat zimmermann de lof niet zou toekomen van over het algemeen ook schoon te schrijven. Dat hij niet fraai geschreven hebbe, moge zoo zijn; die edel en schoon denkt, moet schoon schrijven. Wij zouden echter kunnen vragen: wat is eigenlijk schoon schrijven? wat is een schoone stijl? Die van tacitus hooft heeft zijne gebreken, en men zal toch niet kunnen zeggen, dat hij over het algemeen niet schoon is. Deze schept meer behagen in de zachte, zamensmeltende omtrekken van het vrouwebeeld; genen behaagt meer het krachtige, gespierde, scherp afgebakende van den man. - Doch, waartoe langer hierbij getoefd? De Heer potgieter getuigt zelf (Voorrede, bl. VII): ‘En wat de voortbrengselen van zijnen geest betreft: daaraan zijn wij den meesten dank verschuldigd; wij vinden daarin de kern van zijne veelomvattende kennis, door eene levendige verbeeldingskracht en den gloed van zijn Genie nieuw licht en leven bijgezet.’ Het spreekt dus van zelf, dat in zulk werk het verstand en het hart voedsel zullen vinden. Was er immer een Schrijver, die de kunst verstond tot beide te spreken, het was zimmermann. Met enkele uitzonderingen, voorziet het voornaamste, hetwelk uit zijne pen gevloeid is, in beider behoefte. Het zij dat in het eene het verstand meer voedsel ontvange, in het andere het hart en gevoel meer toespraak en troost vinde, zimmermann wist overal zijne menschenkennis aan beide dienstbaar te maken. Als elk mensch, had hij zijne zwakke zijde, die vooral met het klimmen zijner jaren zigtbaar werd, en te meer afstak, naarmate bij uitstekende menschen hunne onvolkomenheden
meer in het oog vallen; zij kunnen schaduw, maar geene vlekken op zijn karakter werpen; zij kunnen nooit het helder licht verduisteren, hetwelk zoo overvloedig van hem is uitgegaan. De ijdelheid, zulk een' man niet passende, ten toon

{==651==} {>>pagina-aanduiding<<}
gespreid in zijne geschriften over frederik den grooten, wordt dubbel opgewogen door zijnen arbeid over de Eenzaamheid en over den Volkshoogmoed. Die den Schrijver uit deze werken, met het onderhavige, in zijne verschillende betrekkingen heeft leeren kennen, moet hem beminnen en hoogachten, zelfs bewonderen. Dat de vaak zoo zeer in het maatschappelijk en huiselijk leven beproefde man in den ouderdom eene zwakheid aan den dag legde, welke men van zulk eene in der tijd sterke ziel niet zou verwacht hebben, toont ons, dat de krachten der natuur ook bij den sterksten, in eenen langen worstelstrijd, uitgeput kunnen worden, vooral wanneer het ligchaam gebukt gaat onder de algemeene wet der slooping.
De Heer potgieter, die met weinige trekken zimmermann's karakter geschetst heeft, zoude het publiek zeer verpligt hebben, indien hij dit werk door eene volledige biographie had laten voorafgaan. Daarbij moesten dan de voornaamste werken van zimmermann geraadpleegd worden. Slechts uit zijne over verschillende onderwerpen geschrevene werken kan men hem als mensch en arts behoorlijk leeren kennen en regt laten wedervaren. Dit vordert eene gezette en langdurige studie van dit en zijne andere reeds vermelde werken. Zijn wij wèl onderrigt, zoo mogen wij welligt van eenen onzer vaderlandsche kunstgenooten zulk een' arbeid verwachten.
Er bestaan onderscheidene biographiën van zimmermann. Allen, zoo verre zij ons bekend zijn geworden, beschouwen hem meer, zoo als hij door zijnen stand in, en betrekking tot de maatschappij zich voordeed; geene heeft den man uit dit oogpunt en tevens, zoo als hij in zijne schriften zich vertoont, doen kennen. Op deze wijze heeft men herder, schiller, jean paul (richter) geschetst; zimmermann behoorde op dezelfde wijze geschilderd te worden.
Dank hebbe de Heer potgieter, dat hij, spre-
{==652==} {>>pagina-aanduiding<<}
kende over de uitstekende verdiensten van zimmermann, ons den scherpzinnigen en geestigen vosmaer herinnert. Deze, bij zijn leven niet genoeg gewaardeerde, en na zijnen dood nog niet genoeg onderscheiden, wijsgeerige Arts, uitmuntende Leeraar en geestige Schrijver verdiende onder ons meer nog te leven. Als Arts kan men hem onder de besten rangschikken; als Mensch verdient hij naast de edelsten eene plaats, en als Schrijver rustte op hem de geest, die ook sterne, rabener, may, zimmermann en andere uitstekende vernuften bezielde. Zijne geestig hekelende pen werd bestuurd door een edel, menschlievend en gevoelig hart. Zijn vroege dood sloeg eene diepe wonde aan de Utrechtsche Hoogeschool, van welke hij een sieraad was. De studerende jeugd verloor in hem een' leidsman, zoo als zij behooren te zijn, die tot zulk eene gewigtige betrekking geroepen worden. De geleerde wereld en de maatschappij zagen in hem een van derzelver waardigste leden afsterven. Te regt werd en wordt hij nog diep betreurd door allen, die hem kenden; en, mogt zijn sterven door geen' wijdverspreiden, algemeenen rouw vergezeld gaan, weinigen valt het ten deel, zoo ongeveinsd, zoo hartelijk, met zoo vele deelneming betreurd te worden, als vosmaer, door zijne ambtgenooten en leerlingen en dezulken, die hem persoonlijk en uit zijne schriften kenden. Niet meer onder ons, moge op hem het reeds gezegde toepasselijk zijn: Een groot man sterft niet! Hij blijve door zijne werken leven!

(Het vervolg en slot hierna.)





Beschrijving van gegotene ijzeren Molenassen met gekoppelde roeden, door J.A. Scholten, Hz., Fabrijk- en Landmeter van Schieland. Met eene Plaat. Te Rotterdam, bij Wed. van der Meer en Verbruggen. 1833. In gr. 8vo. 25 Bl. f : - 70.

Dit kleine stukje verdient meer algemeen bekend te

{==653==} {>>pagina-aanduiding<<}
worden, dan misschien, om den weinigen omvang, deszelfs lot zal zijn. Wij kunnen daarom niet nalaten, hetzelve aan alle besturen, die over een groot aantal molens het beheer hebben, en aan alle molenmakers en verdere beoefenaars van den molenbouw aan te bevelen, ten einde zich met den inhoud bekend te maken, als de middelen aanwijzende, om, door eene zeer eenvoudige zamenstelling, in den gewonen bouw der molens, in het vervolg, aanmerkelijke bezuinigingen daar te stellen, die dus, in het belang der reeds zoo zeer belaste polders, van het grootste nut kunnen zijn. De Heer scholten heeft met de openbaarmaking van zijne ondervinding (die trouwens nog wel voor verbeteringen vatbaar schijnt) aan den molenbouw eene werkelijke dienst bewezen.





Een Reisje van elf weken en vijf dagen van Aleppo naar Jeruzalem, enz.; door H. Maundrell. Op nieuw bewerkt en met ophelderende Aanmerkingen vermeerderd door J.A. Oostkamp. Met Platen. Te Groningen, bij J. Oomkens. 1831. In gr. 8vo. VIII en 353 bl. f 3-60.

Maundrell's Journey from Aleppo to Jerusalem is een bekend en geacht reisverhaal, hetwelk in Engeland herhaalde malen gedrukt en ook in andere talen is overgebragt. Maundrell was Engelsch Predikant te Aleppo, en ondernam in 1098 deze reis, welke van den 26 Februarij tot 19 Mei duurde. Zijn gezelschap bestond uit eene kleine karavane van Engelsche kooplieden en uit bedienden. Te Acre voegde zich dit gezelschap bij eene karavane van den Franschen Consul van Sidon, die zich jaarlijks naar Jeruzalem moest begeven.
Wij hebben hier voor ons een reisverhaal in den vorm van een dagboek, en wij volgen de reizigers alzoo op hunnen togt van stap tot stap. Eerst langzaam en door velerlei beletselen opgehouden, reizen zij later, nadat zij zich in gezelschap van gemelden Consul bevinden, met

{==654==} {>>pagina-aanduiding<<}
blijkbaar meerderen spoed. De terugtogt ging over Damascus en Balbek.
Aan de bewerking evenwel van dit boek, en aan de nieuwe uitgave van hetzelve, zoo als die daar voor ons ligt, kunnen wij onze onbepaalde goedkeuring niet geven. Die uitgave is blijkbaar voor jonge lieden geschied; zulks wordt door regtstreeksche toespraak (‘jonge lezers of lezeressen,’ ‘jonge vrienden’ enz.) meer dan eens in den tekst aangeduid; de toon der tusschengevlochtene aanmerkingen bewijst het mede. Maar waarom is dit dan niet op den titel vermeld? - Wij twijfelen evenwel, of zich deze uitgave van maundrell's Reize voor jonge lieden wel verdedigen laat; hoezeer wij gevoelen, dat deze twijfeling stoutmoedig genoeg is, omdat de Vertaler in zijne Voorrede verzekert, dat deze uitgave bij deskundigen wel geene verschooning zal behoeven. Wij willen dan, in gevaar van door den Vertaler niet tot de deskundigen gerekend te worden, eenvoudig deze bedenkingen in het midden brengen. Elk Schrijver of Vertaler beoogt met zijn werk, zoo mag men althans billijk vooronderstellen, zeker doel. Hij schrijft of voor zijne lezers, of voor zichzelven, of voor zijnen uitgever. Wij willen vooronderstellen, voor zijne lezers schreef de Vertaler, want wij hebben geene enkele reden om anders te denken. Nu wil hij deze lezers onderrigten of vermaken, of wel onderrigten en vermaken tevens. Wij willen niet denken, dat hij hen enkel had willen vermaken; daarvoor is dit reisverhaal ongeschikt; maar wij kunnen ook niet denken, dat hij hen enkel heeft willen onderrigten. Is het van zoo groot belang, dat jonge lieden de gesteldheid van Palestina naauwkeurig kennen, welnu, geef hun dan een uittreksel uit de beste reisverhalen, nieuwere en oudere, beknopt bijeen. Maundrell heeft toch veel onbezocht gelaten, en over de natuurlijke gesteldheid van het land, over de physische geographie kon ook een man van zijne studie en bij een zoo kortstondig verblijf weinig opheldering
geven. De Vertaler heeft ons willen vermaken en onderrigten. Dat

{==655==} {>>pagina-aanduiding<<}
is loffelijk. Voor de jeugd zóó te schrijven, dat zij het onderrigt met vermaak aanneemt, is iets zeer uitnemends. Maar het is eene moeijelijke kunst. Wie zal gelooven, dat de jeugd vermaak kan vinden in die onophoudelijke toepassingen en tusschengevlochtene aanmerkingen, welke den indruk moeten kenschetsen, dien het verhaal, volgens den Vertaler, op de jeugdige lezers maken moet? Wij gelooven, dat men deze opmerkingen aan de jeugdige lezers zelve kan overlaten, mits men maar zóó verhale, dat zij er natuurlijke aanleiding toe vinden. Ook is helder, duidelijk en verstandig onderrigt voor verstandige jonge lieden op zichzelve reeds een vermaak. Maar wat nuttigheid kan het hebben, een dor verslag te lezen van de door maundrell te Jeruzalem bezochte plaatsen, die, volgens overleveringen van monniken, door bepaalde gebeurtenissen merkwaardig zijn; aan welke verhalen evenwel de eerwaarde reiziger zelf geen geloof hechten kon? Daarenboven is de wijs, waarop over deze overleveringen gesproken wordt, dikwerf hoogst ongepast, moet voor hen, die in de begrippen der Roomsche Kerk zijn opgevoed, het boek onbruikbaar maken, en kan aan welgezinde Protestanten geen genoegen geven. Wij zwijgen van platte uitdrukkingen, zoo als de woorden Joost, zwarte Piet, oude leepert enz. Zoo men behoedzaam schrijven moet, het is vooral, wanneer men voor de jeugd schrijft.
Het boek is goed gedrukt en met drie platen versierd, voorstellende een gezigt op den berg Tabor en deszelfs omstreken, een gezigt van Balbek, en eene afbeelding van het nog staande voorste gedeelte van den tempel dier stad, het voormaals zoo beroemde Heliopolis. Adansonia Degetata, gelijk men tweemalen in eene aanteekening op bl. 200 leest, moet Adansonia digitata zijn.







Verhaal der feestelijke ontvangst te Gorinchem van een gedeelte der dappere bezetting van de Citadel van Antwerpen, 22 en 23 Junij 1833. Te Gorinchem, bij H. Horneer. 1833. In gr. 8vo. 65 Bl. f 1-50.


{==656==} {>>pagina-aanduiding<<}

Een groot gedeelte der dappere, hier feestelijk onthaalde, krijgslieden had, tot het laatst van Augustus 1830, de bezetting der vesting Gorinchem uitgemaakt, en was, met grooten spoed, naar de oproerige gewesten gesneld, vele onder dezelve hunne naauwste betrekkingen aldaar achterlatende; en het was dus niet te verwonderen, dat Gorinchems burgerij, inzonderheid, met hartelijk en broederlijk verlangen, (gelijk in de Inleiding gezegd wordt) het tijdstip te gemoet zag, waarop de blijde maar der terugkomst van Neêrlands dapperen zou worden verwezenlijkt.
De Generaal Majoor muller, Bevelhebber der vesting, door het Departement van Oorlog met de taak der feestelijke ontvangst vereerd, vond dan ook bij het stedelijk bestuur gereede en onbekrompene medewerking, waarvan het Verhaal zelf de overvloedige blijken oplevert. - Als Bijlagen, vindt men hier het Programma der plegtigheden; de beschrijving van het Monument, door eene uitvoerige steendrukplaat opgehelderd; de Feestzangen, door de Dichters boxman en de thouars vervaardigd, en gezongen door een honderdtal leerlingen van de stads Armenschool; de Toasten, op het feestmaal, aan H.H. Officieren gegeven, ingesteld; en, ten slotte, eenig gewag van het feest, door den Opperbevelhebber der vesting aan de kinderen gegeven, die, door hun welluidend gezang, zoo veel hadden bijgedragen tot veraangenaming der plegtige feestviering. Achter het Verhaal zelf vindt men, van bl. 23 tot 29, eenige teregtwijzing van Mr. i. da costa, ter zake van zijn uitgegeven stukje: op het Gorkumsche Heidendom. Recensent, die van 's mans bemoeizucht bereids melding maakte, komt ongaarne andermaal op dit onderwerp terug; maar aangenaam was het hem, hier, ter beschaming van Mr. da costa en allen, die hem napraten, te lezen: ‘Die Christelijke pligt der dankbaarheid is hier door de dapperen volbragt, in gemeenschap eener groote schaar van Christenen, gelijk zij doordrongen van dat godsdienstig gevoel. Zij hebben, voorgegaan

{==657==} {>>pagina-aanduiding<<}
door de Bedienaars der Godsdienst, van wier lippen de hartelijkste opwekking vloeide, als vrome Nederlanders in ootmoed erkend: dat god hen beschermd heeft; dat hem alleen daarvoor de eere toekomt.’
Treffend en gepast waren ook de woorden, in de Aanspraak des Opperbevelhebbers: ‘Zegt steeds, als gij de hand in uwen boezem steekt en ze blank van vaderlandsche deugden weder daaruittrekt, alles daalt van boven op ons neder. - Beoefent met die deugden godsdienstige gezindheden, het ware beginsel, waardoor de nietige mensch tot een groot, edel en nuttig wezen voor de maatschappij verheven wordt, en vergeet nimmer, dat Hij, die de zonne der geregtigheid over deugdzamen en boozen doet opgaan, nooit ophoudt te zegenen, die Hem beminnen.’
Wat zegt gij, da costa! van de taal van dezen Christelijken krijgsman? Vergelijk met dezelve uwe liefdelooze oordeelvellingen, en beken met schaamte, hoe verkeerd gij te dezen hebt geoordeeld en gehandeld! Inderdaad, bij deze Gorinchemsche Heidenen mogt gij wel eens ter schole gaan, en iets van dien ootmoed leeren, die het schoonste sieraad van den Christen uitmaakt!
Als eene allezins gepaste bijdrage tot de geschiedenis van onzen, voor Nederland zoo rampvollen, maar ook tevens roemrijken tijd, zal dit werkje eene blijvende waarde behouden, en, als zoodanig, vermeenen wij hetzelve ruimschoots te mogen aanprijzen. Eere zij eene stad en bevolking, die, op eene zoo treffende wijze, bijdroegen, om de dapperen van Antwerpens Citadel te vereeren, en de waardige tolken eener dankbare Natie te zijn!


Hartelijke en broederlijke Vermaning aan mijne Medeleden der Hervormde Kerk in Nederland. Te 's Gravenhage, bij A. Kloots. 1833. In gr. 8vo. 32 Bl. f : - 40.

Even als des Schrijvers korte bewoording der vraag: Wat moet men denken van die Leden der Nederl. Herv. Kerk, welke in het begrip staan, dat hunne Leeraars van de zui-
{==658==} {>>pagina-aanduiding<<}
vere leer zijn afgeweken, en uit dien hoofde zich aan derzelver prediking onttrekken? ademt ook dit stukje liefderijken ernst en eenen vreedzamen geest; terwijl met de woorden van brakel wordt aangewezen, dat sommigen dien zoogenaamden goeden ouden tijd weleens te hoog roemen. Moge het boeksken met onpartijdige waarheidsliefde gelezen worden door hen, ten wier behoeve voornamelijk hetzelve werd geschreven!





Eene week in de Lente op het land. Door Petronella Moens. Te Haarlem, bij de Wed. A. Loosjes, Pz. 1833. In gr. 8vo. VI en 210 bl. f 2-50.

‘Wat de redelijke bewoner der aarde, wiens hart voor reine dankbaarheid, voor zachte verrukking, en wiens verstand voor de verhevenste bewondering vatbaar is, in den lentetijd gevoelen moet, poogde ik, door het schilderen van de schoonste lentedagen, (hoe gebrekkig en flaauw penseel en verwen dan ook zijn mogen) uit te drukken.’ - ‘Vurig wensch ik, dat ook deze bladen, die aan het jeugdige jaargetijde gewijd zijn, in het hart van mijne lezers, liefdevol ontzag voor den Almagtige, die de Natuur uit haren doodslaap doet ontwaken, eerbied voor zijne volmaakte wijsheid, die alles op den gepasten tijd schenkt, en blijmoedige dankbaarheid voor zijne onbegrensde liefde verwekken mogen.’ Met deze eigene woorden der Schrijfster aan hare Lezers (bl. V, VI) meent Rec. haar oogmerk het best te kunnen uitdrukken. In hoe verre het boek zelf daaraan, naar zijn inzien, beantwoordt, met bescheidenheid te kennen te geven, is thans zijne taak. - De tijdruimte, door haar genomen, zou hij wat grooter, dan op den titel staat, gewenscht, en voor eene nuttige beschouwing van de voortgaande ontwikkeling der lente vruchtbaarder geacht hebben. Doch zien wij, wat zij geeft; en, daar de vooraan geplaatste Inhoud niets anders dan eene opgave van de namen der dagen van de week is, maken wij ons met den wezenlijken inhoud een weinig nader bekend!
Wat in dit boek tot het boven aangeduide oogmerk regtstreeks behoort, is daartoe ook doelmatig, en bevat regt aangename beschouwingen van de natuurtafereelen der lente, waardoor verstand en hart tot eerbied en dank jegens den

{==659==} {>>pagina-aanduiding<<}
wijzen en weldadigen Maker kan opgeleid worden. Nemen wij echter alles bijeen, wat hieromtrent in dit werk verspreid is, dan zal het te zamen niet veel meer dan dertig bladzijden uitmaken; het overige bevat uitweidingen, bespiegelingen, verdichte verhalen, die wel op zichzelve over het geheel goed en nuttig zijn, maar die geene bijzondere betrekking op de lente hebben, en even goed op een' anderen tijd kunnen voorgedragen worden. Dit spijt ons, daar op deze wijze aan het eigenlijke doel van het geschrift niet voldaan wordt. Laat ons dit uit eene opgave van den inhoud doen blijken! - Op Zondag wordt eerst (bl. 1-5) de veranderde staat der Natuur in de lente, in vergelijking van den winter, geschilderd; doch aldra vindt men (bl. 5-23) eene uitweiding over den Israëlitischen rustdag en den Christelijken zondag, die, op weinig na, even goed b.v. in den zomer kan gemaakt worden; gelijk het daarop volgende verhaal (bl. 23-29) van een waardig leeraar, die een vondeling, een gevallen meisje en haar kind redt, hoe fraai ook op zichzelf, nogtans met eene lentebeschouwing niets gemeen heeft. Levert de Maandag, ofschoon mede niet vrij van uitweidingen, over het geheel nog iets meer eigenaardig lenteächtigs, b.v. de schildering van de morgenwerkzaamheden op het land, een lente-onthaal of feest bij eenen dorpleeraar, een lenteavond; de Dingsdag, daarentegen, leidt ons rond op eene verwoeste buitenplaats, en verhaalt ons derzelver lotgevallen, gelijk ook die van derzelver bewoners en hunne afstammelingen, van waar wederom over de vrijheid en het toekomend bestaan der menschen wordt uitgeweid. Na zeer korte melding van den lentemorgen, geeft hij ons iets over zijnen naam, als zijnde aan hermes of mercurius gewijd, en alzoo ook over den koophandel. (Mars is immers de Patroon van dezen dag, mercurius die van
den Woensdag; er heeft dus zeker hier bij deze beide dagen eene vergissing plaats.) Zoo geeft de lentemorgen van den Woensdag, na korte bespiegeling over de schoonheid der Natuur, aldra onder anderen een overzigt van de geschiedenis onzes vaderlands (bl. 91-101). De Donderdag begint met de opmerking, dat de lentedag ook over lijdenden schijnt, in den lentenacht ook velen hunne dierbaren verliezen, en bevat dan verder, voor het grootste gedeelte, eene verdichte, anders gansch niet onbelangrijke, romaneske geschiedenis, die goed afloopt. Na eene godvruchtige overpeinzing, bij het ontwa-
{==660==} {>>pagina-aanduiding<<}
ken op den lentemorgen van Vrijdag, (bl. 133-138) bestaan de voornaamste uitweidingen in de beschouwing van dien dag, als gedenkdag van jezus' dood, waarbij de geschiedenis van zijn leven, vooral van zijn laatste lijden, breedvoerig verhaald wordt (bl. 138-154), en verder, na eenige tusschenrede, in een verdicht romanesk verhaal van twee gelieven (bl. 157-172). De Zaturdag, eindelijk, is eene morgenwandeling naar de begraafplaats van een dorp, met eenen bejaarden vriend, welke tot verschillende uitweidingen en gesprekken, zoo als over het begraven in of buiten de kerk, over de scheppingsgeschiedenis, over het sterven, over eenige daar begravenen, enz, aanleiding geeft. - Uit deze hoofdzakelijke inhoudsopgave blijkt, dat hier voor de verscheidenheid genoegzaam gezorgd is; maar of de eenheid des onderwerps, volgens het opgegeven hoofddoel der Schrijfster, daardoor niet geheel verloren ga, is eene vraag, die wij wenschten ontkennend te kunnen beantwoorden.
Rec. wil met het bovenstaande niemand afraden, ook dit werkje bij de overige der begaafde Schrijfster te voegen. Integendeel, wie niet te veel aan den titel denkt, die zal ook hier zeer veel goeds vinden. - Trant en stijl zijn te over bekend, dan dat het noodig zou zijn, eenig uittreksel te geven, of op het een en ander eenige aanmerkingen te maken. Daarenboven, zoo iemand der Nederlandsche Schrijvers of Schrijfsters aanspraak heeft op hoogachting wegens aanhoudend nuttige werkzaamheid, en tevens op toegevendheid in het beoordeelen, voorzeker dan is het Mejufvrouw p. moens, ‘welker gezangen reeds in de kindschheid aan de lente gewijd waren,’ (Rec. herdenkt nog altijd, met welk een genoegen hij, nog jongeling, haar dichtstuk de Lente las en herlas) en voor welke nogtans niet anders dan ‘de verbeelding de schoone lustprieelen der lente ontsluiten kon, waarin zij de treurigste gedachten niet zelden ontvlugtte;’ en die in dezen toestand nog voortgaat, hare klimmende jaren aan Natuur en Godsdienst, aan deugd en menschenheil toe te wijden. Moge de voortreffelijke Vrouw hiervan, voor zichzelve zoo wel, als bij het algemeen, steeds de beste voldoening oogsten!







{==661==} {>>pagina-aanduiding<<}

Leyden ontzet, in 1574. Dichterlijk Verhaal. Door A. van der Hoop, jr. Te Amsterdam, bij Brest van Kempen. 1833 In gr. 8vo. XIV, 86 Bl. f 2 - :


Hou op, mijn goede vriend, hou op! 
Halt ein! cessez! piano! stop! 


Zoo roept vader bilderdijk een' zijner vrienden toe, wiens huwelijkskoets te rijk gezegend werd, en zoo meenen wij den Heer van der hoop te mogen toeroepen, die zijnen letterakker met al te veel voortvarendheid beploegt.
Naauwelijks hadden wij zijnen willem tell uit de hand gelegd, en schepten adem na de voleindigde lezing van dien bundel, of ons oog werd getrokken door breede aanplakbiljetten, die wij aan poorten en muren gehecht zagen, en waarop met ongemeen groote letters te lezen stond - even gelijk een troep paardrijders of koorddansers zijne vertooningen aankondigt - dat het dichtstuk Leyden ontzet van den Heer van der hoop was in 't licht verschenen, met eene Opdragt aan Zijne Majesteit den Koning aan 't hoofd, Wij ontveinzen niet, dat dit hier te lande ongewone schouwspel een' onaangenamen indruk op ons maakte, en ons de markt te Brussel voor den geest riep, waar wij bijna geheele gebouwen met dergelijke weidsche boekaankondigingen, op papier van alle kleuren gedrukt, beplakt gezien hebben; - eene opzigtelijke vertooning, ten eenemale in strijd met de meerdere zedigheid en bescheidenheid, die tot heden de kenmerken van onzen landaard, gelijk van onze meest geachte Dichters en Schrijvers, zijn, en, hopen wij, steeds zullen blijven.
Deze alzoo op eene Belgische wijze aangekondigde bundel ligt ter beoordeeling voor ons, en wij vangen de taak aan, om onzen Lezeren weder verslag te doen van dit nieuwe voortbrengsel van den Heer van der hoop.
De Dichter noemt zijn stuk een Verhaal. Wij willen over den naam niet twisten, ofschoon het ons voorkomt, dat het juister geweest ware, indien hij zijn tegenwoordig werk, even als zijne vroegere bundels, Tafereelen had getiteld. Althans wij vinden hier drie afzonderlijke stukken, de Volharding, de Onzekerheid en het Ontzet genaamd, waarvan ieder te veel op zichzelv' staat, om gezamenlijk als een doorloopend verhaal te kunnen beschouwd worden. - Zoo als gewoonlijk, spreekt de Dichter ook nu weder in zijn Voorberigt van den

{==662==} {>>pagina-aanduiding<<}
vorm zijns arbeids. Hij zegt, dat deze verschilt van dien des Lierzangs van de lannoy en van dien des Treurspels van van merken. Niets is natuurlijker, want zijn gedicht is noch een Lierzang noch een Treurspel. Hij zegt alverder, dat men dien vorm niet met die dichtsoort moet verwarren, welke men gewoon is descriptive poëzij te noemen, noch dien moet rangschikken tot de Legende, door van lennep bij ons ingevoerd. (Men ziet, dat de Dichter zelf hier den vorm en de dichtsoort op eene wonderlijke wijze verwart.) Wat de descriptive poëzij betreft, wij stemmen hem volkomen toe, dat men zijnen arbeid niet tot die dichtsoort moet betrekken; althans wij bezitten stukken in dat genre, waarbij het zijne te zeer afsteken zou. Maar dat zijn gedicht hemelschbreed verscheiden is (gelijk hij zegt) van de Legende van van lennep, kunnen wij minder toestemmen. Integendeel, het gelijkt daaraan op vele plaatsen, en in vorm en in behandeling, zoodanig, dat het vermoeden bij ons oprijst, of niet de Dichter door dit voorwendsel de blaam van navolging van zich tracht af te wenden en ons knollen voor citroenen zoekt te verkoopen. - ‘Misschien (vervolgt hij) behoort mijn Gedicht tot dat genre, hetgeen de Engelschen narritive poetry heeten;’ en daarmede kunnen wij vrede hebben; vooreerst, omdat de Legende van den Heer van lennep ook daartoe behoort, en de Engelschen in 't algemeen zeer ruim met die benaming zijn; en ten andere, omdat de Heer van der hoop, zoo als meer onzer jongere Dichters, veelal bij de
Engelschen ter schole gaat, en zijne aldaar geleerde les zeer goed weet te onthouden. (*)

{==663==} {>>pagina-aanduiding<<}

Niettemin echter is zijn voor ons liggende bundel bijzonder schraal uitgevallen, en merkelijk armer aan schoonheden, dan die onder den titel van willem tell. Het is kennelijk een ligt en los opgeslagen stukje, dat, behalve het doorgaans vlug en vloeijend rijm, zeer weinige waarde heeft. De teekening van het toilet van magdalena moons op bladz. 13 en volg. is, zoo wel als die van valdez op bladz. 21 en volg., geheel naar scott gemodelleerd. Daarentegen echter heeft hier de edele van der werf weinig gelijkenis met dien van hooft. Behalve dat deze den waardigen Burgemeester niet geschilderd heeft als een opvliegend en onbeschaafd man, die eene maagd, zoo edel als een koningin, onheusch zou bejegenen, en, in drift en woede ontsteken, haar, als welkomgroet, wat voert u hier? zou afvragen, zoo heeft ook onze Geschiedschrijver geen karikatuur van den trouwen burgervader gemaakt, door hem, bij herhaling, spreekwoorden in den mond te leggen, gelijk onze Dichter doet; als op bladz. 6:

Wanneer de vooglaar 't zoetste fluit, 
Dan is hij 't meest op vangen uit. 


of op bladz. 9:

De tijd, mijn vriend! zal rozen baren! 
Na regen komt de zonneschijn. 


waarop douza, om niet onder te doen, nog onmiddellijk dit derde laat volgen:

En na de nacht verschijnt de morgen. 


Wijders is het ons zeer duister gebleven, welke hoop

{==664==} {>>pagina-aanduiding<<}
magdalena moons op het voor drie dagen uitstellen van den storm vestigde, of het zou die moeten geweest zijn, dat de uitgehongerde stad zich toch binnen dien tijd aan de bekende genade van den Spanjaard zou moeten overgeven! Misschien echter verhoogt juist dit duistere de waarde der voorstelling, en geeft den Lezer gelegenheid, om de Devinations-Gabe in oefening te brengen, hetgeen door den Heer schull op bladz. 210 van het IIde deel van zijn Tijdschrift in goeden ernst wordt aangeprezen!
De inleiding tot den tweeden zang deed ons op meerdere schoonheden hopen; maar al spoedig vonden wij niets, dan het los en weelderig gerijm van den voorgaanden zang, weder. De doode vrouw, die met haren zuigeling aan de deur zit of staat, is meer afgrijselijk dan natuurlijk. Ook in den derden zang (die alweder niet boven de vorigen uitmunt) is de schildering van de verminkte Watergeuzen meer afschuwelijk dan dichterlijk. Dergelijke te sterk gekleurde tafereelen duiden wederom de zucht tot navolging - en wel hier van een' jules janin, een' victor hugo, een' casimir delavigne en andere meesters der nieuwere Fransche school - kennelijk aan; maar de voorstelling is te naakt en de verwen zijn te hard, om een' gekuischten smaak te kunnen behagen. De afwisseling der versmaten is ook, vooral in dezen laatsten zang, meer willekeurig dan oordeelkundig; en in één woord - wij zeggen het met leedwezen - de tegenwoordige bundel heeft ons veel minder dan de laatstvoorgaande van onzen Dichter willen bevallen.
Met genoegen echter hebben wij opgemerkt, dat de Heer van der hoop zich eenige onzer vroegere aanwijzingen ten nutte gemaakt heeft, en dat hij van zijne onmatige zucht tot het smeden van uitgesponnen en vreemdsoortige koppelwoorden schijnt te genezen. 't Is er nogtans verre van daan, dat hij niet bij voortduring omzigtig zou moeten zijn in het schoppen van zaamgestelde woorden: roemkleinood, staalgeklik en dergelijke zijn niet aanprijzenswaardig. Evenmin is zijne wijze van zeggen altijd boven bedenking verheven. Van den regter Rijn-oever mag het bij voorb. niet heeten:

Ter regter hand van 't kabblen van den Rhijn, 


en lokkig git voor zwarte lokken is, ten beste genomen, zeer gewaagd. Ook ten aanzien van vergelijkingen, hetzij vlug-
{==665==} {>>pagina-aanduiding<<}
tige of meer uitgewerkte, is vooral juistheid noodig. Wij twijfelen, of de volgende, bij voorb., (bl. 61) aan dat vereischte wel in allen deele voldoet:

Dan zal dees doek met breed gewuif 
U tegenwaaijen als een duif. 


Wij laten het breed gewuif in zijne waarde, en willen alleen den Dichter doen opmerken, dat, gelijk doeken niet vliegen als duiven, zoo ook duiven niet waaijen als doeken.
Meerder - veel meerder aanmerkingen, die wij al lezende opgeteekend hebben, zouden wij hier kunnen bijvoegen. Bij voorb., dat van der werf eene dwaasheid zegt, als hij, op bladz. 49, den muitenden burgers zijn zwoegend lijf tot voedsel wil overgeven, als het eenige, wat hem tot voedsel overschiet; en dat valdez, op bladz. 26, niet verstandiger spreekt, als hij zegt, dat hij zijn' voetstap op schans en muur zal drukken, al moest hij Leydens stedewal aan 't vonklend stargewelf ontrukken. Doch dergelijke overdrevene uitroepen en zoo vele platprozaïsche regels, als wij er tegen over stellen konden, zouden wij den Dichter niet ten duurste willen aanrekenen, indien hij deze slechts door daar tegen opwegende en hem toebehoorende schoonheden had vergoed.
De Heer van der hoop heeft, als gewoonlijk, eene Opdragt voor zijnen bundel geplaatst. Wij schijnen tot de eeuw der Opdragten terug te keeren, en onze jonge Poëten er zich wèl bij te bevinden! Zelfs de Heer de thouars heeft, volgens berigt der Dagbladen, voor zijne Opdragt aan den Koning van Pruissen, eene kostbare gouden medalje van dien Vorst ontvangen, en een' beleefden brief daarenboven, waarin de Monarch aan den Marquis verzekert, dat zijne navolging van körner's Treurspel zriny uitmuntend is. Waarlijk, dat is zeer vleijend, ook schoon wij wenschen zouden, de vrijheid te mogen nemen, van met zijne Pruissische Majesteit, misschien wel inzonderheid aangetrokken door de Germaansche kleur der overzetting, eenigermate in kunstoordeel te verschillen. Wat daarvan zij, de Heer van der hoop heeft, gelijk wij boven zagen, zijnen tegenwoordigen bundel aan onzen geëerbiedigden Koning toegewijd, en daarom vooral hadden wij wel gewenscht, dat zijn gedicht fraaijer uitgevallen ware. De Opdragt zelve is echter op verre na niet het minste van den bundel, ofschoon

{==666==} {>>pagina-aanduiding<<}
zij ook ontsierd wordt door dubbelzinnigheden, als, bij voorb., in dezen regel:

De Koningrij, die God met macht bekleedde. 


waarmede de Dichter meent, die door God met magt bekleed werd, doch waaruit men ook het omgekeerde zou kunnen verstaan. Dit echter over het hoofd ziende, moeten wij toch den Heere van der hoop in bedenking geven, of zijn toon niet wat al te gemeenzaam, ja oneerbiedig wordt, als hij tegen den Koning zegt:

Ga, Willem! voort op de ingeslagen wegen. 


Zoodanig spreekt men zijn' minderen, of ten hoogste zijn' gelijken aan, hem daarbij welwillend en goedkeurend op den schouder tikkende.
Wij willen ons verslag niet eindigen, zonder bij deze gelegenheid de opmerking te maken, dat er sedert eenigen tijd een poëtische revolutiegeest bij ons schijnt te willen ontstaan. Dank zij den Hemel, dat het slechts een poëtische is! Hij draagt de kenmerken van elken anderen revolutiegeest, namelijk, dat hij meestal in jongere menschen opflikkert en uit den vreemde is aangeblazen, zoodat de poëtische opstandelingen evenzeer navolgers van anderen zijn als hunne politieke verwanten. De Heer van der hoop schijnt ons toe, tot hen te behooren, en zelfs wel zich eenigzins aan hun hoofd te willen plaatsen. Hij heeft daar ongelijk aan; vooreerst, omdat zijn voorbeeld bij ons, die zoo weinig revolutiegezind zijn, nooit diepe wortelen zal schieten, en ten andere, omdat hij er de achting meê waagt, die hem zijn gunstige aanleg, mits goed geleid en gewijzigd, zou kunnen aanbrengen. Mogt hij dezen wenk niet in den wind slaan, en mogt hij vooral ook den raad van bilderdijk opvolgen, dien wij aan het hoofd van ons verslag hebben gesteld! De Heer van der hoop werkt te veel en te haastig. Is hem zulks eene behoefte, dan worde hij althans spaarzamer met uitgeven, en zende zijne voortbrengselen trager en gekuischter in het licht. Hij herinnere zich de les van pope, die wil, dat men met geestdrift dichte, maar met kalmte beschave. Hij vergete ook de waarschuwing van laharpe niet, die opmerkt, dat men moeijelijk den tempel

{==667==} {>>pagina-aanduiding<<}
der onsterfelijkheid bereikt, als men gekromd gaat onder eene te zware vracht van werken; waarom hij dan ook zijnen tijdgenoot mercier voorspelde, dat deze het nooit tot dien tempel brengen zou, belast met zoo veel Dramaas en geschriften, als naauwelijks zijn Kruiwagen van den Azijnverkooper zou kunnen bevatten. Eindelijk zij den Heere van der hoop nogmaals welmeenend onder het oog gebragt, dat het Gerucht iets anders is dan de Roem, en dat het handgeklap van eenige goede vrienden, die men op zijne beurt weder bewierookt, geen voldingend bewijs is voor de goedkeuring van onbevooroordeelden en onzijdigen. Een der vrienden van onzen Dichter is reeds zoo verre gegaan, van - het spijt ons, dat wij de zaak bij haren naam moeten noemen - met eene echte straatjongens-uitdrukking te verklaren, dat men bereids van der hoop niet meer aandurft; waarmede hij schijnt te bedoelen, dat het werk van zijnen Coöperateur te hoog staat voor aanmerking en berisping! Wij hebben aanvankelijk getwijfeld, of het scherts of ernst ware; maar, hoe buitensporig de ernst ook zijn moge, de scherts zou een al te hatelijke persiflage zijn. Hoedanig men echter het gezegde van den Heer schull moge opnemen, zijn vriend zal er hem weinig dank voor verschuldigd zijn.


Neue Knospen von Ludwig Marchand. Utrecht, bei van Paddenburg & Comp. In kl. 8vo. VIII en 100 bl. f : - 90.

Zes vorige bundeltjes van den nog jeugdigen Dichter marchand, uit het Duitsch sprekend gedeelte van Luxemburg, waartoe die hoofdstad zelve behoort, worden thans door deze nieuwe Bloemknoppen opgevolgd. Den Dichteren spandaw en lulofs is het bundeltje, in eene fraaije Elegie, opgedragen, en het verdient allezins aan zulke mannen te worden toegewijd. Alvorens tot verder verslag over te gaan, zij den Dichter gewaarschuwd, dat er eenige weinige drukfeilen zijn ingeslopen, b.v. bl. 1. Purpergluthen, voor Purpurgluthen; met, bl. 16, voor mit; Köper, bl. 42, voor Körper. Bl. 60 daarentegen is het vers:

Oder war es ein Traum, der mir die Seele durchbebt? 


blijkbaar zoo nedergeschreven; maar aldus is de laatste voet

{==668==} {>>pagina-aanduiding<<}
van dien Asclepiadeus een Anapaestus in plaats van een' Jambus. Het zal moeten zijn:

Oder war es ein Traum, der mir das Herz durchbebt? 


of iets dergelijks.
Met genoegen en deelneming heeft Recensent deze kiesche dichtverzameling doorlezen. Zij ademt grootendeels den geest van schiller, ja somwijlen heeft de vervaardiger opzettelijk een' tegenhanger willen leveren, gelijk bl. 77 in de Sinnlose Worte, waar de zinledige woorden Vriendschap, Liefde en Trouw (zinledig genoemd in eene droefgeestige luim des Dichters) overstaan tegen de woorden Vrijheid, Deugd en God, vol van zin of wigtig van inhoud (inhaltschwer) bij schiller, Die Worte des Glaubens. Ook kunnen Die Sinnlose Worte beschouwd worden als eene navolging van Die Worte des Wahns. Elders weder zijn denkbeeld en spraakwending van schiller ontleend, b.v. bl. 87. Der Knabe ist zum Jüngling aufgeblühet, enz. naar aanleiding van Die Ideale; terwijl er ook telkens herinneringen uit Das Lied von der Glocke voorkomen, en uit zoo veel andere van schiller's Gedichte, dat het te veel is alles op te noemen. Recensent houdt het daarvoor, dat de Heer marchand schiller zoo goed van buiten kent, en tevens zoo zeer van deszelfs gedachten en gevoelens doordrongen is, dat hij denkbeelden en schilderingen overneemt, zonder het zelf te weten. Immers alles schijnt hem uit eigen hart te zijn opgeweld, en dat zal ook waarlijk zoo zijn. Marchand is onwillekeurig zoo Schilleriaansch, als onze m.c. van hall Horatiaansch geworden.
Zoodra wij de verzen van marchand Schilleriaansch noemen, begrijpt reeds ieder, dat hier meer dan alledaagsche verzenmakerij, neen! dat hier echte, hooge en edele poëzij wordt geleverd; en dat is zoo. Inzonderheid behaagden ons Jünglings Lebensfahrt, Leere Wünsche, Der Greis und der Derwisch, An den Abend, Des Mädchens Gefühle, Der Tyran, Hännchen, Sonnett an Mina, Auch ein Neujahrswunsch, Vergänglichkeit, Der Jüngling an den Mond, An van den bergh, und van den bergh an marchand, Blumen und Schmetterlinge, Der fromme Mann (zeer schoon), Ein Wort der Freundschaft, Sinnlose Worte, Ein Blumenkränzchen, Ein Nachklang, en Meiner Liebe Schwanensang. - Hünn-
{==669==} {>>pagina-aanduiding<<}
chen, Vergünglichkeit, Der fromme Mann en Meiner Liebe Schwanensang zouden wij uit de opgenoemde stukjes weder de fraaiste vinden. Ook de andere hier voorkomende gedichten zijn niet zonder verdienste. Der Freigeist im Sturme (bl. 48) is zelfs zeer stout; maar het geheel heeft zulk een onnatuurlijk voorkomen: het vers heeft meer van schiller's eerste, dan wel van zijne tweede en derde manier van dichten.
De Heer marchand munt uit in het wijsgeerig-aandoenlijke; echter weet hij ook het luimige en bevallige, b.v. in de Zeitlitanei, in O Zeiten, o Sitten! Auch ein Neujahrs-wunsch, Blumen und Schmetterlinge en Ein Blumenkränzchen, goed te behandelen. Tot proeve het volgende:

	Blumen und Schmetterlinge. An ein junges Mädchen. (Utrecht, 1829.)
Blümlein prangt im ersten Lenze 
Auf der grünen Flur, 
Und ein Kleid so reich gesticket 
Gab ihm die Natur. 
Zart und lieblich, reich an Düften, 
Lebt in reinen Frühlingslüften 
Blümlein auf der Flur. 
 
Schmetterlinge, tausendfarbig, 
Locket Blümlein an, 
Und auf leichten Aetherflügeln 
Schweben sie hinan, 
Spielen, kosen, hüpfen, scherzen, 
Naschen, küssen, lieben, herzen 
Blümlein auf der Flur. 
 
Du auch, Mädchen, bist ein Blümchen, 
Still herangeblüht, 
Dessen zarte Jugendwange 
Sanft und mild erglüht, 
Schön, wie Thau im Morgenscheine, 
Und voll Unschuld, wie das reine 
Blümlein auf der Flur. 
 
Feine Herrchen, neti und zierlich, 
Werden bald dich seh'n, 
Und nach deinen jungen Rosen 
Wollustathmend späh'n, 

{==670==} {>>pagina-aanduiding<<}

Werden schäckern, schmeicheln, kirren, 
Lüstern Blickes dich umschwirren, 
Blümlein auf der Flur. 
 
Wisse, dass auch feine Herrchen 
Schmetterlinge sind; 
Beide naschen unbeständig, 
Fliehen dann geschwind; 
Bleibst dann, Mädchen, von den Schwarme 
Kalt verlassen, wie das arme 
Blümlein auf der Flur. 









Mislukte Aanslag op Sluis in Vlaanderen, den 12 Junij 1606, een kluchtig Heldenbedrijf, beschreven door P. Meesters. (Overgenomen uit de Nieuwe Keur van Mengelingen.) Te Amsterdam, bij J.C. van Kesteren. 1833. In gr. 8vo. 30 Bl. f : - 40.

‘Het zijn al geen koks, die lange messen dragen.’ (Bl. 13.) Regt zoo, vriend meesters! En wij voegen er nog bij: ‘Het zijn al geen fokke's, die hem pogen na te doen.’ Geen wigtje althans van diens vernuft, en vooral van diens veelzijdige kennis, (want bij hem was de vorm altijd meer middel, dan doel) hebben wij in dit stukje ontmoet. En zulke kost moest nog wel tweemaal worden opgedischt! Zonder een welvoorzien zoutvat nevens zich, achten wij het niet raadzaam, denzelven te nuttigen. Al de 30 bladzijden mogen onze uitspraak regtvaardigen. Ten bewijze slechts deze weinige regels: ‘Over eene kleine tuimeling door het te driftig afklimmen veroorzaakt, alzoo het eenigzins luidruchtig gestoei van een paar kerkuilen, welke juist dien avond een pretje onder elkander hadden, onzen Held eenige vrees hadden (had) aangejaagd, zullen wij nader hooren, daar dit ook al medewerkte tot behoud van onze stad.’ - ‘'s Kosters dierbare wederhelft had zich, den avond te voren, al dikwijls in het geval bevonden van haar sentiment te moeten zeggen, des zij meer op hare woorden had gelet, dan op hetgeen zij met de handen deed, en had, zoo doende, een stukje of wat te veel in den mond gestoken, dewelke den gewonen weg naar beneden gaande, haar, des nachts, eerst zeer incommodeerden, en, vervolgens,

{==671==} {>>pagina-aanduiding<<}
ook ten bedde uitjoegen.’..... Wat dunkt u, Lezer! zeggen wij te veel, wanneer wij dit boekje eene doorloopende drukfeil noemen?


Wegwijzer door 's Gravenhage, enz. Door H. van der Poth. Met eene Plattegrond-teekening. Te 's Gravenhage, bij A. Kloots. 1832. In kl. 8vo. 34 Bl. f : - 60.

Rec. had dezen zomer, bij een uitstapje naar de Hofstad, veel genoegen van dit boeksken. Dankbaar voor bewezen dienst, ziet men gaarne een en ander over het hoofd, waar het onderrigt eens faalt, of niet volkomen naauwkeurig wordt bevonden. Onder deze kleine voorbehouding, kunne wij dezen Wegwijzer gerustelijk aanbevelen.


Avondstonden aan scherts en vrolijkheid gewijd. Luimige Vertellingen van Th. Huber, C. Spindler en anderen. In één Boekdeel compleet. Te Amsterdam, bij H. Frijlink. 1832. In gr. 8vo. 301 Bl. f 2-90.

I. De vrolijke lieden van Knöringen. Zeer profijtelijk voor ouders of voogden, om hun kroost of pupillen te genezen van romaneske dweeperij. Nanny en Wallis waren nichten van eenen bejaarden Malthezer Ridder. In hare hersenen spookte het van Afrikanen, provençalen, troubadours en minnezangers. Haar oom hoorde haar, tot vervelens toe, over de zalige leefwijze van zulk eenen zanger allerhande sentimentele aardigheden praten, en neemt het zonderlinge besluit, om haar bij ondervinding het leven der zwervende toonkunstenaars te doen kennen. Geassisteerd door den minnaar van Nanny, geleidt hij zijne beide vrouwelijke Virtuosen in eene landstreek, waar zij niet bekend waren, op boerenbruiloften en dorpkermissen. De ruwe behandeling, waaraan de beide meisjes te midden der meer onbeschaafde volksklasse waren blootgesteld, verdrijft spoedig het vooroordeel der jonge Freules. Zij keeren met oom naar haar kasteel terug, en laten zich zonder tegenstribbeling aan beminnenswaardige mannen verbinden.
II. Het Blijspel in den Reiswagen. Een jong meisje vangt, nog op de kostschool zijnde, eenen minnehandel aan met

{==672==} {>>pagina-aanduiding<<}
eenen haar geheel onbekenden mensch, wien zij slechts eenmaal op een kinderbal, bij gelegenheid van de uitdeeling der prijzen op de school, ontmoet had. Dadelijk laat zij zich door hem schaken. Maar reeds in den reiswagen bemerkt zij, dat zij met eenen dwaas opgescheept is, geeft hem nog bij tijds de bons, en neemt hare toevlugt tot eene goede tante, die haar gunstig aanneemt, en haar zelfs behulpzaam is, om hare vlugt verborgen te doen blijven. In den ouden tijd zou dat zoo gemakkelijk, zeker niet zonder eene gevoelige kastijding van dat groote kind met de roede, zijn afgeloopen. Jonge dames moeten, bij kinderachtige onnoozelheid, al zeer manziek zijn, om dit verhaal als geneesmiddel te doen geïndiceerd zijn.
III. Oom en Neef. De eerste een door de jicht gekwelde zestiger, de andere een schoon en bloeijend jongman, dingen beide naar de hand van het achttienjarige Netje. Ooms aanzoek wordt bij Netje's bloedverwanten krachtig ondersteund door zijnen rijkdom; terwijl neef, die bij oom het genadebrood eet, geen hoop meer heeft, dat zijne liefde met eenig gelukkig gevolg zal bekroond worden. Oom, echter, bemerkt nog in tijds, dat bij Netje neef Constantijn eigenlijk de uitgelezene is. ‘Gek!’ zegt hij, ‘waarom hebt gij mij dat niet maar dadelijk gezegd? Gij hadt uzelven veel verdriet en mij vele moeite bespaard; want de liefde op mijne jaren is kerelswerk. Uit dien hoofde, dunkt mij, moest gij haar maar in mijne plaats trouwen; neem mijn huis hier in de stad voorts tot een geschenk van mij aan. Ik wensch u, haal mij de Duivel, met al mijn hart, alle mogelijke geluk,’ enz.
IV. De moderne Fortunatus is eigenlijk Gabriël Mosterd uit Geluhausen, reiziger voor de alom beroemde wijnkoopers Steinlein en Zoon te Frankfort a.M. Hij slaat zijnen geëerden principalen eene speculatie voor op Konstantinopel, in de hoop, dat de Turken, die tegenwoordig toch zoo veel moeten slikken, zich, onder andere nieuwigheden, dan toch ook zijnen wijn wel zouden laten smaken. De wijnen vonden een' buitengemeen grooten aftrek; zelfs de Mufti was Gabriël's klant geworden. Terwijl deze nu te Konstantinopel naar de afrekening met zijne Turksche klanten wacht, brengen een paar vrienden hem in een opiumhuis, en dwingen hem tot eenen opiumroes. Nu vindt hij het onuitputbare beursje en wenschhoedje van Fortunatus,

{==673==} {>>pagina-aanduiding<<}
vliegt door deszelfs tooverkracht in een oogenblik naar Duitschland, naar de Piek van Teneriffe, naar Rio di Janeiro, wordt daar als Marchese Della Mostarda ingeleid bij de schoonste aller schoonen, de Prinses Angelica Cremonio, krijgt tot mededinger Doctor Faust, die, geholpen door Mephistopheles, hem zijne schoone ontvoert. Hij snelt haar op eenen vurigen wagen door de lucht na, en redt haar uit de magt van den boozen geest. Op het oogenblik, echter, dat hij zijne geliefde tot zijne gemalin zal verkrijgen, is de bedwelming, en dus ook zijn Prinsdom, schatten en aanzienlijk huwelijk, ten einde.
Wat nu alle vier deze Verhalen betreft: leering is er niet in; strijdig met de goede zeden zijn zij ook niet; derzelver grootste nuttigheid zal dan wel zijn, vermakelijke tijdkorting in oogenblikken, in welke men voor meer ernstige lektuur ongeschikt is.





Penélopé, of Maandwerk aan het Vrouwelijk Geslacht toegewijd. Door Wed. A.B. van Meerten, geb. Schilperoort. VIIden Deels 1ste Stuk. (No. 1-6.) Te Amsterdam, bij G.J.A. Beijerinck. 1832. In gr. 8vo. f 7-50.

Na herhaalde keeren gewaagd te hebben van deze Penélopé, welker inrigting en bewerking zich volkomen gelijk blijft, kunnen en moeten wij volstaan met de voortzetting te vermelden. De Beschrijving en Afbeelding der verschillende Handwerken zoo wel, als de daarop volgende vrouwelijke Lektuur, zijn en blijven vernuftig en onderhoudend tevens. Zoo wij eenige verandering opmerkten, dan zou dit de Platen gelden, welke, tegen de doorgaande gewoonte aan, veeleer verfraaijen dan verminderen. Inderdaad, verscheidene derzelven, waaronder zeer fraai gekleurde, zijn even geschikt ter oefening in het teekenen, als om tot modèl van handwerken te dienen. - Leve dus Penélopé!





Nieuwe Keur van belangrijke Verhalen, uit geloofwaardige Schrijvers bijeenverzameld door R. Arrenberg. Il Deeltjes. Met Platen. Te Haarlem, bij de Erven F. Bohn. In kl. 8vo. Te zamen 356 bl. f 2-50.


{==674==} {>>pagina-aanduiding<<}

Deze boekjes geven, wat zij beloven. Derzelver lezing is der jeugd aan te bevelen, verre boven de zoutelooze, vaak zedebedervende en de verbeelding verhittende of verwilderende Fransche lektuur, welke onze openbare Leesinstellingen niet alleen gedienstig aanbieden, maar zelfs, helaas! de Nederlandsche pers, tuk op onedel winstbejag, gretig nadrukt. Wij wenschen dit werkje een ruim vertier.


Adeline en Augusta. Een Verhaal. Naar het Hoogduitsch van Ame(a?)lia Schoppe, geb. Weis(s?)e. Met Platen. Te Leeuwarden, bij G.T.N. Suringar. 1833. In kl. 8vo. 208 Bl.

In lang hebben wij geen vertaald boekje gelezen, zoo geschikt ook voor onze jeugd, zoo leerzaam, zoo onderhoudend, zoo kinderlijk en toch niet kinderachtig geschreven! De hoofdleering is het bevorderen van tevredenheid met en in den nederigen stand, waarin de Voorzienigheid ons plaatste, aangedrongen door het treffend voorbeeld van twee geheel verwende jonge meisjes uit den hoogeren kring, die, naar het plan van den verstandigen vader, den Minister von Stein, door de voortreffelijke moeder der kinderen uit eerstgemelde klasse op den regten weg tot het waar geluk worden teruggeleid, echter niet dan na het, door eigene schuld, ondergaan van moeijelijke beproevingen; zoodat zij in het einde door schade en schande wijs worden. Wij willen onze jonge Lezeressen (want voor dezulken is het werkje inzonderheid bestemd, althans geschikt) de verrassing niet ontnemen, door meer van den inhoud op te geven; maar alleen nog zeggen, dat het lieve boekje zich bovendien zoo bevallig en netjes voordoet, (de plaatjes echter zijn wat donker uitgevallen) dat het, na het reeds vermelde, zich zijnen weg tot de kinderboekerij en het kinderhart zelve wel banen zal.





Merkwaardigheden uit het Dierenrijk. Een Leesboek voor de Nederlandsche Jeugd. Door Mr. C.P.E. Robidé van der Aa. Met 32 Platen. Te Amsterdam, bij G.J.A. Beijerinck. 1833. In kl. 8vo. 160 Bl. f 3 - :


{==675==} {>>pagina-aanduiding<<}

De Boekhandelaar bezat mooije prentjes (zonder tekst?) en zocht den Schrijver aan, om daarbij een nuttig en onderhoudend boekje voor de Nederlandsche jeugd te maken. Dit is de gewone orde omgekeerd, dewijl anders platen gemeenlijk dienen, om het reeds geschrevene op te helderen, te verzinnelijken, of den indruk te verlevendigen en te bestendigen. Gelukkig, evenwel, gold het hier de wetenschap, en wel die der Natuurlijke Historie. De Heer robidé van der aa wilde of konde het aanzoek van zijnen vriend niet afslaan; en hetgene hij, als jongeling, uit linnaeus, buffon, blumenbach en anderen opteekende, en later aanvulde en wijzigde, ten gebruike bij de Lessen, op de Herinneringschool van het Leeuwarder Departement Tot Nut van 't Algemeen over de Natuurlijke Geschiedenis gehouden, (door den Schrijver?) leverde hem de bouwstoffen. Hij bepaalde zich (waarschijnlijk omdat de plaatjes zulks deden) enkel tot het Dierenrijk, in uitgebreiden zin. Het plan van den Heer beijerinck, die te dezen in zijne keuze geen' ongelukkigen greep deed, is, over het geheel, door zijnen vriend zoo wèl uitgewerkt, als ons in de gegevene omstandigheden mogelijk schijnt. De Heer van der aa heeft zich de gave, om voor kinderen en jongelieden te schrijven, eigen gemaakt, en weet, ook bij het vermelden der meest bekende bijzonderheden, daaraan iets onderhoudends en den leeslust prikkelends bij te zetten. Zoodat wij dit keurig uitgevoerde en netjes ingebonden werkje, met zoo vele lieve plaatjes, bijzonder geschikt keuren, om tot een geschenk te dienen ter belooning van kinderdeugd en kindervlijt. In bijzonderheden, ter staving van deze onze uitspraak, mogen wij niet treden.


Aanprijzenswaardige werkjes voor de jeugd.

Voorvallen en Merkwaardigheden uit het Leven van den kleinen Andries. Uit het Hoogduitsch van j.a.c. löhr. Met Platen. Tweede Druk. Te Amsterdam, bij G. Portielje. 1833. In kl. 8vo. 144 Bl. f 1-20.




Een tiental nieuwe, aangename en op de Geschiedenis gegronde Verhalen. Een Leesboek voor de hoogste klasse. Tweede Uitgave. Te Zwolle, bij J. Zeehuisen, Jr. 1832. In kl. 8vo. 116 Bl. f : - 25.

{==676==} {>>pagina-aanduiding<<}
Vertellingen van Meester Kindervriend, enz. Door h. kroeze ramaker. Bij denzelfden. 1832. In kl. 8vo. 78 Bl. f. : - 40.




De Natuur, of de Heer der Natuur, in den Zomer, naar de Leerwijze van j.h. nieuwold, door w.a. baars en p. joling, oz. Bij denzelfden. 1832. In kl. 8vo. 60 Bl. f : - 20.




Albertus, of de brave Boerenzoon, door dezelfden en bij denzelfden. 1832. In kl. 8vo. 40 Bl. f : - 12½.




Johanna, of het brave Landmeisje, door dezelfden en bij denzelfden. 1832. In kl. 8vo. 40 Bl. f : - 12½.




Nuttig Geschenk voor de Jeugd. Door Wed. a.b. van meerten, en Mr. c.p.e. robidé van der aa. Met Plaatjes. Te Amsterdam, bij G.J.A. Beijerinck. 1833. Almanaksform. 103 Bl. f : - 80.




Geschenk voor lieve Kinderen. Door j.j. böeseken, geb. peltenburg. Met Platen. Te Amsterdam, bij Schalekamp en van de Grampel. 1833. In kl. 8vo. 62 Bl. f : - 70.


Almanak voor de Jeugd, voor 1834. Te Amsterdam, bij G.J.A. Beijerinck. f : - 90.

Welkom, hartelijk welkom zal dit lettergeschenk, als voorheen, hetzij op St. Nikolaas of Nieuwjaar, der lieve jeugd onmisbaar zijn. Mevrouw van meerten zorgde, in vijf stukjes, voor het proza-, de Heer robidé van der aa, in vier andere, voor het poëtische gedeelte. Beide maakten zich wederom verdienstelijk bij het aankomende geflacht. Een en ander is voorts op vroegere, reeds bekende leest geschoeid. Het bedorven Kind, een Tooneelspel, oorspronkelijk van c. van engelen, die het De verbeterde Zoon noemde, (gelijk ons Mevr. van meerten zelve berigt) is eigenlijk niets meer of minder of anders, dan het bekende lieve nastukje: Fanfan en Klaas, of de twee Zoogbroeders. Het is leerzaam en stichtend voor mal moêrtje en mal kindje beide.

Door onachtzaamheid in het corrigeren der laatste proeven, zijn wij verpligt, de navolgende zetfouten aan te wijzen:
No. XIV. Boekbesch.	bl. 595. reg. 14. v.o. moet zijn: elkander.
-	bl. 604. reg. 14: tot toegeeflijkheid te dwingen, al
-	bl. 617. reg. 16: karel de X.
- Mengelw.	bl. 635. reg. 5 v.o. onbeperkte.
-	bl. 646. reg 8: het lachverwekkende, uit waarheid en natuur ontsproten.
-	bl. 671. reg. 18: hem.







{==677==} {>>pagina-aanduiding<<}

Boekbeschouwing.

Oratio de Religionis Christianae efficacitate in Bellum, cum plane singulari, tum maxime salutari, quam habuit die VII Februarii MDCCCXXXII. Wesselius Albertus van Hengel, Theol. Doct. et Prof. ord. Lugd. Batav. apud S. et J. Luchtmans. Forma quartâ. Pagg. 18. f : - 30.

Deze schoone Redevoering heeft een gewigtig en voor de tijdsomstandigheden zeer gepast onderwerp, de weldadige invloed van het Christendom op den Oorlog. Zoo beknopt mogelijk zullen wij het beloop opgeven.
Het Christendom beteugelt de oorlogzuchtigheid. Oorlog ontstaat nooit zonder boosheid, meest uit onderscheidene verkeerde begeerten der stervelingen, heeft dan reeds bij de eene der strijdende partijen Goddelijke en menschelijke wetten vertrapt; bij deszelfs woede wordt de mensch erger dan leeuwen en tijgers, wreed jegens zijn eigen geslacht; terwijl hij alles met moord, brand en roof vervult, en zich niet stoort aan het gebed en de tranen van onschuldigen, grijsaards, vrouwen en kinderen. Zoo ongunstig oordeelt ook de oudheid, bij de minste beschaving, over den krijg. Maar die zelfde oudheid, die het betere kende, volgde het slechtere, en leefde, als in haar element, in den krijg, zoodat de geschiedenis vóór christus bijna alleen oorlogsdaden weet te vermelden. Men sla hier over de Assyriërs, Babyloniërs, Perzen en verdere Oosterlingen, die als slaven van hunne beheerschers afhingen, de Galliërs, Cimbriërs, Teutonen en den overigen losgebarsten stroom uit Azië. Men lette slechts op Grieken en Romeinen, wier burgerstaat gewoonlijk zoo hoog geroemd wordt. Men merke op hunnen haat jegens vreemden. Van de jeugd af wordt de man, niet de vrouw, opgevoed. Er wordt slechts

{==678==} {>>pagina-aanduiding<<}
aangebragt sterkte, oefening van ligchaamskrachten, geschiktheid tot den krijg. Dit had niet enkel plaats te Sparta, waar zich de jeugd, door willekeurig vermoorden van Heloten, in den moord oefende, en den toegang tot beschaafde letteren voor zich gesloten vond, maar ook in het geleerde Athene, ook in het op hare beschaving trotsche Rome. Door woeste spelen tot wreedheid aangezet, werden zij door de wijsgeeren niet betoomd, als die meer de strekking hadden, om eene school te stichten, dan om het volk algemeen te beschaven. De strijd der Goden onderling en met de menschen, ter navolging voorgesteld, de aard van den Staat, die vooral te Rome zonder oorlog niet kon blijven staan, de benaming deugd, bij Latijnen en Grieken ontleend van hetgeen in den oorlog thuis behoort, dienden tot het ontvlammen voor den krijg en tot verwildering der gemoederen.
Christus en deszelfs Apostelen hebben het voeren van den oorlog niet veroordeeld- Zij onthielden zich van elk oordeel over het staatkundige. Dit hun stilzwijgen bewijst dus geenszins, dat zij dit kwaad goedkeurden. Integendeel, het plan, door jezus gevolgd, bedoelde den vrede onder de menschen en hunne innige vereeniging. Dit plan, door niemand te voren gevormd, deelde Hij door de Apostelen aan zijne volgers mede. Die leer dus, die God doet kennen als den Schepper en barmhartigen Vader van geheel het menschelijk geslacht, stelt zich lijnregt tegen die partijdige gezindheid van het eene volk tegen het andere, welke de onderscheidene Godsdiensten der Ouden zoo zeer bevorderden. Die leer beweert, dat niemand waarlijk Christen kan zijn, indien hij niet zijne liefde jegens God betoont, door alle menschen, vijand zoo wel als vriend, lief te hebben. Hier komt bij, dat in het Christendom godsvrucht en deugd alleen gelegen is in een opregt en deugdzaam hart; dat, op Goddelijk gezag, haat, nijd, wraakzucht en dergelijke onedele hartstogten worden veroordeeld, en integendeel aangeprezen barmhartigheid, liefde, zachtmoedigheid jegens hen, die

{==679==} {>>pagina-aanduiding<<}
misdoen, en vergetelheid van onregt, naar het voorbeeld van God zelven. Eindelijk werkt hiertoe nog mede de hoop op heil na den dood, welke afhoudt om datgene te ondernemen, wat slechts in dit kortstondige leven grooten naam, roem, geluk, om het even hoe dit alles verkregen wordt, bezorgen kan. Indien, zoo als arnobius zegt, alle menschen het oor wilden leenen aan deze leer, dan zou de wereld in de zachtste rust gestadig verkeeren. Men werpe niet tegen de blijvende oorlogzuchtigheid van de Christen geworden Wandalen, Swaben, Gothen, Franken, de onmenschelijkheid der Kruisvaarders, het vervolgen der ketters, ook door luther en calvijn niet geheel veroordeeld. De oorlogzuchtigheid verminderde toch bij de Burgondiërs, Alemannen en zelfs bij de Gothen. Het betere is gekomen en zal nog verder komen, bij grootere getrouwheid aan de bevelen des Christendoms. Zelfs onze tijd bevestigt dit. Men onderscheide menschen, voor het uitwendige Christenen, maar wezenlijk slaven van hen, die vrijheid en godsdienst voorwenden en het ligtgeloovige volkje gemakkelijk om den tuin leiden. Niet genoeg is de leer des Christendoms tot de Hoven doorgedrongen, om Vorsten tot zulk een Christelijk gedrag te brengen, hetwelk aan het wufte volk elke aanleiding tot oproer beneemt. En met dat alles, hoe onrustig het thans ook moge schijnen, is de tijd, dien wij beleven, toch vreedzamer, dan de dagen vóór het Christendom, of die van deszelfs miskenning; zoodat het Christendom zich boven de leer van mohammed en de wetten der Indiërs verre verheft.
Het Christendom versacht de wreedheid van den krijg. Hiertoe is niet noodig op te halen de gruwelen, eertijds door cambyses en xerxes, later door gengiskan en tamerlan bij het voeren van den oorlog gepleegd, noch de woestheid van de Nieuw-Zeelanders. De wreedheid en afschuwelijke onmenschelijkheid, hier levendig geteekend, zoo als niet enkel de Hunnen en Heruliërs, maar de Romeinen en Grieken, en wel de menschelijkste

{==680==} {>>pagina-aanduiding<<}
Veldheeren onder de beschaafde Romeinen, paullus aemilius, p. scipio, titus, betoond hebben, ziet men thans zoo vreeselijk in den oorlog niet. Geheel geweken is die afschuwelijkheid niet, het minst bij volken, die, zoo als de Italianen, Spanjaarden, Portugezen, enz. omtrent het wezenlijke Christendom nog zoo diep onkundig zijn; maar toch vindt men, zelfs bij oproer en het gisten der hartstogten, minder gruwelen, dan vóór het Christendom meestal plaats hadden. De oorlog blijft altijd eene vreeselijke ramp, maar is thans niet zoo verderfelijk, als in die oude tijden, toen het vrijgeven van een meisje zonder losgeld, als iets ongehoords, scipio boven de wolken verhief, en hem in den rang der Goden, voor die buitengewone goedheid, plaatste. Het is zoo, karel de Groote tegen de Saksers, otto tegen de Denen, de Duitsche Ridders tegen de Pruisen, de Kruisvaarders in Konstantinopel aan hunne woede den teugel vierende, de mishandeling der Waldenzen, Albigenzen, Hussiten, Mooren, Amerikanen, onzer voorouders onder alba, schijnen bewijzen op te leveren tegen den weldadigen invloed van het Christendom op den oorlog. Doch het Christendom dier menschen was Christendom in naam; maar het Christendom oefende te meer kracht en invloed, hoe meer het gezuiverd werd van dat alles, waarmede bedrog en bijgeloof het hadden bezoedeld. De meerdere menschelijkheid in den krijg, indien niet aan het Christendom toe te kennen, kan men niet toeschrijven aan wijsbegeerte en fraaije letteren. Hare kracht bleek daartoe onvoldoende te zijn. Het Christendom, werkende op elken stand en elken
leeftijd, werkt, maar onmerkbaar en bij trappen, al dit goede en menschelijke.
Het Christendom bluscht de oorlogsvlammen uit. De tijd is er nog niet, dat algemeene vrede op aarde heerschen zal. Maar het Christendom leidt tot dien vrede op. Het veroordeelt alle onbillijke en onregtvaardige oor zaken van den krijg, bestraft alle ondeugden, die tot den oorlog leiden, blinde en onverzadelijke roemzucht,

{==681==} {>>pagina-aanduiding<<}
de kleingeestigheid, welke in wraak behagen schept, onbetembare heb- en heerschzucht. Ook de Ouden keurden dit alles af, maar niet zoo voortreffelijk als het Christendom, dat alle luiheid veroordeelt en tot arbeidzaamheid opwekt, zoodat ieder naar vermogen aan geheel de maatschappij zoekt nuttig te zijn. Het Christendom bevordert die werkzaamheid, en boezemt ieder de begeerte naar vrede in, om in gerustheid en veiligheid te beter te kunnen arbeiden. De vrede, door den arbeidzamen Christen begeerd, is geenszins die vrede, dien de vadzige slaaf koopt, door den nek te krommen onder het hardste juk, maar een eerlijke, vaste en voor den Staat heilzame vrede. Bayle, die beweert, dat geen Burgerstaat van louter Christenen kan stand houden, verwart, met de ligtzinnigheid der wijsgeeren, afzonderlijke pligten met die aan den Staat verschuldigd. Tegen dit voorwendsel voert van hengel de Christelijke Godsdienst sprekende in; welk voortreffelijk stuk der Redevoering wij wel wilden, maar, uit vrees voor te groote uitvoerigheid, niet kunnen overnemen. Ook de geschiedenis spreekt hier den wijsgeer tegen. Het bijgeloof heeft de luiheid der Monniken tot godsvrucht verheven; maar de domheid maakte die vadzigheid niet tot het wezen des Christendoms, dan alleen voor zichzelve. Ook ons vaderland had zijne regulussen. Als Christenhelden schitteren en zullen altijd uitblinken de Zweedsche gustaaf adolf, de Nederlandsche michiel de ruyter, de Amerikaan george washington, de Bohemers, Zwitsers, Duitschers. ‘En gij, o voorvaders, van den ouden stam der Bataven oorspronkelijk, die, onder aanvoering van dien beroemden vader des vaderlands, willem I, liever wildet het dierbaarste in gevaar stellen en tot het uiterste
verdedigen, dan met kinderen en naneven verdragen de harde slavernij onder philips, die burgerlijke en godsdienstige regten roekeloos schond; gij hebt in deze stad zelve, in deze Leydsche Hoogeschool, welke ten koste van uw bloed gesticht is, een gedenkteeken van

{==682==} {>>pagina-aanduiding<<}
uwen moed en dapperheid, duurzamer dan metaal!’ Dit voorbeeld werd gevolgd door hen, die zich tegen napoleon vereenigden, en nog onlangs door ons volk tegen verbondbrekers, die als wild in het bosch werden verjaagd. En hoe dierbaarder christus de zaak des vaderlands voor ons zal hebben gemaakt, des te naauwgezetter zullen wij dit voorbeeld volgen, om een' eerlijken vrede te erlangen. - Hierop volgt eene hartelijke toespraak aan de Leydsche Jongelingschap, die de letteroefeningen voor een' tijd staakten, om zich te verzetten tegen bijgeloof en ongeloof, welke, om alle regering omver te werpen, vrijheid voorwenden, en, na hierin geslaagd te zijn, de vrijheid zelve zullen onderdrukken.
Hierbij zullen wij het nu laten. Als drukfouten hebben wij onder het lezen aangeteekend: luculentur voor luculenter, p. 4; vacar voor vacare, p. 10; Patre voor Patris, p. 15.






Leerrede over 2 Tim. II:8a. Door P. Boeles, Predikant te Noorddijk, uitgesproken bij de bevestiging van Ds. A. teebens van der Tuuk, als Herder en Leeraar van Middelbert, op den 4 Nov. 1832. Te Groningen, bij W. van Boekeren. 1832. In gr. 8vo. 33 Bl. f : - 40.

Ds. boeles had geen voornemen, om deze Bevestigingsrede ter drukperse te geven. De Gemeente van Middelbert verlangde het echter, en niet zonder reden. Hierbij kwam de herinnering, dat tevens een weldadig doel bereikt zoude kunnen worden. Boeles besloot dus tot de uitgave, ter bevordering der opbouwing van de afgebrande Kerk der Hervormden te Zierikzee. Elk billijk beoordeelaar zou gaarne de in het Voorberigt gevraagde verschooning laten gelden, zoo dit noodig ware. Doch niet alleen voor de Gemeente van Middelbert heeft deze Leerrede blijvende waarde; ook ieder, die belang stelt in het Christendom, zal met wezenlijke stichting

{==683==} {>>pagina-aanduiding<<}
lezen, wat hier gezegd wordt over den heilrijken invloed der gepaste herinnering aan Jezus' opstanding voor den Christenleeraar. Ons bestek laat niet toe, dit in bijzonderheden aan te wijzen. Eene geleidelijke orde is gevolgd. De begrippen zijn helder en gezond. Het geheel ademt eenen regt Christelijken geest. Boeles heeft een' duidelijken, levendigen, vloeijenden stijl, misschien op eene enkele plaats wel een weinig te weelderig. Ons althans bevalt in eene preek geenszins het volgende: ‘Van senden, die ... Maar neen! ik zal niets zeggen van hem, wien geheel Nederland kent; wiens verdiensten de schitterende hulde zelfs van vreemde Vorsten ontvingen; wiens werken dan nog zijne eerzuil zullen uitmaken, wanneer zoo vele bewonderde luchtverhevelingen in de boekenwereld van onzen tijd lang in het niet verdwenen zullen zijn.’ - Van de hulde van vreemde Vorsten, aan welke ons vaderland luttel verpligting heeft, en die daarenboven meestal het gevolg is van vleijende opdragten of verzen, zouden wij althans geene lofspraak ontleenen, veel min dezelve op den kansel vermelden.
Drukfouten zijn, groove in plaats van grove, toeberen voor toebehooren, waar zedigheid in plaats van wier zedigheid, en der voorspoed en der tegenspoed.
Op de keerzijde van het titelblad staan eenige dichtregelen uit gijsbert japix. Waartoe dit? De landlieden te Middelbert verstaan immers die taal niet.





Leerredenen, bij gelegenheid der ordening en inzegening van twee Kandidaten, benoemd tot Veldpredikers voor de Hervormde Krijgslieden bij het leger te velde, uitgesproken te 's Hertogenbosch (door J.C. Masman en J. van Aaken). Te 's Hertogenbosch, bij H. Palier en Zoon. 1833. In gr. 8vo. 60 Bl. f 1 - :


{==684==} {>>pagina-aanduiding<<}

De uitgave dezer Gelegenheidsredenen heeft een weldadig doel - ten voordeele van het Vaderland. De Weleerw. masman, Pred. te St. Michiels-Gestel, moest den Kandidaat d.t. van woelderen inzegenen, tot de heilige bediening, en sprak over 1 Cor. III:13a., om het hoog gewigt der Evangelie-bediening te betoogen. Na korte inleiding en tekstverklaring, geeft dezelve de verdeeling van zijn onderwerp aldus op: ‘Wij zijn gereed, om met u het hooggewigt (hoog gewigt - zou zwaar gewigt niet beter zijn?) der Evangelie - bediening nader te beschouwen, en wel met betrekking tot ons Christen-leeraren, vooreerst om de aanstelling die wij hebben, zij is niet minder dan die van God (dan van God, dit bedoelt de Prediker, blijkens den zamenhang), door jezus christus; ten tweede om den inhoud (?) van het werk der bediening ons opgedragen; en ten derde om de groote verantwoording die op ons rust, en die wij eenmaal geven zullen.’ Wat 1. over de aanstelling tot het Leeraarsambt gezegd wordt, komt niet zoo geheel overeen met onze wijze van zien. De Weleerw. masman beroept zich op de ordening, die met oplegging der handen geschiedt en tot op onzen tijd onafgebroken voortduurt. Hij drukt vooral op het woord onafgebroken, en brengt, als reden, bij, dat ook onze Hervormers en zich onder de hervormde Leeraren voegende Priesteren, geordende Geestelijken waren, die het regt, door de Kerk erkend, deugdelijk bezaten om ook anderen in te wijden. Wij beschouwen den Leeraar als voorganger of eersten onder de broederen, en zouden dus niet, in den zin van
masman, ons willen beroemen, dat wij onze aanstelling van God door jezus christus hebben. - Het tweede punt, dat zeker de hoofdzaak is, bevat menige goede aanmerking. Wij kuni nen echter bij eenige bijzonderheden, die wij aanstipten, verder niet stilstaan, maar moeten in het algemeen bekennen, dat, naar ons oordeel, de geheele Ordeningsrede beter aan het doel zou beantwoorden, zoo de Prediker het algemeene, dat ook bij andere gelegenheden

{==685==} {>>pagina-aanduiding<<}
kan gezegd worden, had daargelaten of althans bekort, en meer bepaaldelijk de belangrijke betrekking, waarin een Veldprediker komt, onder het oog gehouden.
De Weleerw. van aaken, Pred. te Tilburg, geroepen om den Kandidaat j.g. zieprecht in te zegenen, vond in de prediking van joannes den dooper (Luk. III:18) regtstreeks aanleiding, om te spreken over het werk van den Christenleeraar, die onder krijgslieden optreedt, om het Evangelie te verkondigen. Hij nam echter het onderwerp zijner rede in geen' zoo bepaalden zin, maar beschouwde des Doopers prediking als een voorbeeld voor alle Evangeliedienaars, en gaf hier en daar belangrijke wenken aan den Kandidaat, welke te dier gelegenheid voor de dienst bij het leger te velde ingezegend moest worden.
Moge er zegen op het werk der Veldpredikers rusten, en hunne prediking mede toebrengen, om een' goeden geest onder de wakkere verdedigers des Vaderlands te bewaren!


Over de Ondervinding in de Geneeskunde. Door Dr. Joh. Georg von Zimmermann.

(Vervolg en slot van bl. 652.)
Wat nu het werk zelve betreft: wij zullen ons bepalen bij eene opgaaf van den inhoud. De waarde, die het na meer dan eene halve eeuw heeft behouden, maakt eene beoordeeling overbodig. Ook zoude deze zeer moeijelijk vallen. Bij eene slechts korte beoordeeling zoude zij de gewone grenzen van dit Tijdschrift verre moeten overschrijden. De voorgestelde waarheden en daadzaken, de afgeleide gevolgtrekkingen hangen op het naauwst te zamen, zoodat onder de beoordeeling het grootste gedeelte zoude overgeschreven moeten worden.
Het werk over de Ondervinding is in vier Boeken verdeeld. Drie behooren tot den inhoud van het eerste

{==686==} {>>pagina-aanduiding<<}
voor ons liggende vertaalde Deel; het vierde Boek zal het onderwerp van het tweede Deel worden.
De Ondervinding in het algemeen wordt in drie Hoofdstukken nader onderzocht, en wel in het eerste de verscheidenheid onzer kennis, in het tweede de valsche, in het derde de ware Ondervinding.
In het eerste Hoofdstuk wordt het doel des werks aangewezen. Het zal in het algemeen eene reeks der grondstellingen bevatten, welker kennis en toepassing de Ondervinding is, wat Ondervinding in de Geneeskunde zij, en de wegen der Natuur, die tot de Ondervinding leiden.
De Ondervinding, volgens het algemeen vooroordeel, enkel een voortbrengsel der zinnen, zal als de valsche gegispt worden. Zij wordt door het gemeen (le vulgaire) voorgestaan, bl. 6. Door puntige, soms scherpe voorbeelden tracht de Schrijver zijne gevoelens te staven.
Tegen de valsche Ondervinding wordt in het derde Hoofdstuk de ware overgesteld, het verstand tegen den onzin. Zij rust op goede waarnemingen en proeven. De geleerdheid geeft de geschiedkundige kennis, de waarnemingsgeest leert zien, de Genius besluiten. De ware Ondervinding hangt hoofdzakelijk van den kop (*) (Kopf, beter hoofd of brein) des genen af, die ondervinden wil. De Ondervinding, Εμπειρία, wordt onderzocht, het verschil der verstandige en domme empirie aangewezen, en ten gevolge van dien ook de Empirici onder de klassen gerangschikt, waartoe zij behooren.
Het gansche werk van zimmermann is tegen het gepeupel in het algemeen en in het bijzonder tegen de hedendaagsche (1763) Empirici, of, gelijk zij zich noemen, de Practici, gerigt. (Men kan het echter tot het jaar 1833 en denkelijk nog verder overbrengen.) ‘Elke Empiricus noemt zich in onzen tijd’ (1763, ook nog in 1833) ‘eenen Practicus, en ik versta al-
{==687==} {>>pagina-aanduiding<<}
toos onder eenen Practicus een' Empiricus.’ Dat het hier aan geene snedige gezegden en voor velen gansch niet malsche aanmerkingen ontbreekt, spreekt van zelf.
In het tweede Boek zal de Schrijver over de Geleerdheid en haren invloed op de Ondervinding spreken. Wat Geleerdheid in het algemeen zij, gaat vooraf (H. 1). Zij moet met vooroordeelen worstelen (H. 2). Maar zij heeft veel in haar voordeel. Aan de hand der Geleerdheid worden wij aan den beperkten kring onttrokken, waarin hij verkeert, die volstrekt niets leest, in de wereld niets ziet buiten hemzelven (H. 3). Het lezen is de middellijke omgang met de Natuur, het waarnemen de onmiddellijke. In het vierde Hoofdstuk zegt de Schrijver deze veelbeteekenende woorden: dat slechts weinige Geleerden waarlijk geleerd zijn, en onderscheidt hij geheugenisgeleerdheid (érudition) van ware geleerdheid (science), tusschen eenen Geheugenisgeleerde (un érudit) en den waren Geleerde (un savant). Dit brengt er toe, om over den eigenlijken aard van de Geleerdheid des Geneesheers te spreken. Paracelsus en j.b. van helmont worden hier doorgehaald, en krijgen de Nederlandsche wijzen, ter gunste van den laatsten, zoo men zegt, een' veeg uit de pan. De Geneesheer moet zijn verstand meer ophelderen, dan zijn geheugen opvullen. In het vijfde Hoofdstuk wordt, ten slotte, de invloed der Geleerdheid op de Ondervinding aangewezen. Met de wetenschap der voorgangeren heeft men ook hunne ervaring, bl. 76.
Het derde Boek stelt den waarnemingsgeest en deszelfs invloed op de ondervinding voor. De Schrijver tracht zijnen lezer hier op het regte standpunt te brengen, door hem bij den aanvang van dit Boek te zeggen: ‘Ik noem waarnemingsgeest in het algemeen de vatbaarheid, om elk voorwerp zoo te kennen gelijk het is. De waarnemingskunst is de vaardigheid in het waarnemen; het waarnemen is het onderzoeken naar eene zaak, die zich van zelve aanbiedt; de waarneming is de uitslag van dat onderzoek.’

{==688==} {>>pagina-aanduiding<<}

In het eerste Hoofdstuk van dit Boek zal de Schrijver over den waarnemingsgeest in het algemeen handelen. Wanneer hij al aanstonds zegt: weinige menschen zien; de oogen van een gewoon mensch zijn open, maar zijn geest is blind, kan men begrijpen, dat reeds in den mensch vele hinderpalen van den waarnemingsgeest (H. 2) gevonden worden, welke hij breedvoeriger ontwikkelt. Wanneer men verder hoort, dat zeer vele Geneesheeren den waarnemingsgeest niet (bl. 99) of anderen hem maar half hebben (bl. 100)..... ach! arme Geneeskunde, die op waarnemingen rust; nog ongelukkiger lijders, wier heil van juiste waarnemingen afhangt! Wien derhalve deze eigenschappen ontbreken, mogt men wel toeroepen: abite profani! Wanneer echter Keizer hadrianus op zijn' grafsteen liet zetten (bl. 103): De menigte der Geneesheeren heeft den Keizer gedood, is dit nog geen bewijs, dat de Geneesheeren niet zagen, of velen den waarnemingsgeest slechts half hadden. Waarom was Keizer hadrianus niet met éénen Geneesheer, die wèl zag en waarnam, tevreden! Gelukkiger daglooner, wiens sober daggeld hem niet veroorlooft consultatiën te beleggen! Maar vele der hinderpalen, aan welker overweging H. 2 gewijd is, liggen buiten den Geneesheer. Wat het aanstekende of niet aanstekende der ziekten betreft, zien wij, (bl. 109) dat het thans nog gaat als ten tijde van cherac en chicoineau. Ook thans geeft het bijgeloof nog praktijk (bl. 113). Vanhier de goede verstandhouding van enkele Geneeskundigen met də Magnetiseurs van den dag. - Het derde Hoofdstuk handelt over de noodzakelijkheid,
de eigenschappen en het nut van goede waarnemingen. Onbetwistbaar. - Hoofdst. 4 handelt over de waarneming der verschijnselen in de ziekten en derzelver teekenen. Hoofdst. 5-8 over de waarneming der teekenen van de ziekten, derzelver veranderingen en uitgang in den pols, de ademhaling, de pis, en in den geheelen omvang van het ligchaam en de ziel. - Hoofdst. 9 beschouwt den invloed der waarnemingskunst op de Ondervinding. Wij zouden ook hier

{==689==} {>>pagina-aanduiding<<}
fraaije opmerkingen, belangrijke geschiedkundige daadzaken, schrandere gezegden, beschamende voorbeelden, hartelijke toespraken, heldere denkbeelden, heilzame vermaningen, bestraffende waarschuwingen kunnen uitkippen. Het is, na eene enkele reeds medegedeelde proef, echter beter, het geheel te lezen en te herlezen. Ook deze vertaling kome daartoe in veler handen, zij den reeds gevormden Arts tot eene herinnering, hoe hij gedurig moet voortstreven naar de ware Geleerdheid, de schat van den Wijsgeer (bl. 38), den beginnenden tot eene veilige leidstar op het onzekere pad naar de steile hoogten, door hippocrates, sydenham en boerhaave beklommen (bl. 74).
Bij de beoordeeling van het tweede Deel, hetwelk wij hopen, dat zoo spoedig zal volgen, als de tijd, tot eene goede vertaling even noodzakelijk als tot het schrijven van een oorspronkelijk werk, dit zal gedoogen, zullen wij op een en ander nog kunnen terugkomen.





Handleiding ter bevordering van de Zijdeteelt in Nederland, door Jonkh. A. Martini van Geffen, wegens de Ridderschap, Lid der Staten van Noord-Braband, enz. enz. Met eene Steendrukplaat. Te 's Hertogenbosch, bij H. Palier en Zoon. 1833. In gr. 8vo. 133 Bl. f 1-20.

Het is bekend, dat men verscheidene proeven genomen heeft, om de Zijdeteelt, die sinds het midden der vijftiende eeuw in het zuiden van Frankrijk zoo zeer bloeit, ook in meer noordelijke gewesten over te brengen. In ons vaderland heeft reeds vóór omstreeks 60 jaren de Heer van hasselt op den Huize Empe bij Zutphen daaromtrent proeven gedaan, waarvan men het verslag vinden kan in het 17den deels 2de stuk der Verhandelingen van de Maatschappij der Wetenschappen te Haarlem (het is waarschijnlijk eene drukfout, wanneer de Heer martini van geffen, in het voor ons liggende boekje, bl. 3, het 27ste deel aanhaalt.)

{==690==} {>>pagina-aanduiding<<}

Dat nu deze proeven, elders met goed gevolg bekroond, ook hier te lande eenen gewenschten uitslag kunnen geven, blijkt uit het belangrijk en zaakrijk geschrift van Jonkh. martini van geffen, hetwelk zoo wel over de moerbeziënteelt als over de behandeling der zijdewormen eene beknopte opheldering geeft, die wij aan de behartiging van landeigenaars aanbevelen. Voor den landman kan de uitoefening van dezen tak van nijverheid niet algemeen worden aanbevolen; maar voor den grondbezitter, die meerdere hulpbronnen heeft, kan dezelve hoogstvoordeelig zijn.
Recensent is niet staat, praktisch over dit onderwerp te oordeelen. Hij had dikwerf bij zichzelven aan den voordeeligen uitslag van dergelijke proeven getwijfeld, maar moet erkennen, dat zijne twijfelingen, na het lezen van dit stukje, grootendeels zijn opgelost. Hij wil derhalve gaarne zijne aankondiging besluiten met de woorden van den vroeger reeds vermelden Heer van hasselt: ‘Het is thans zeer twijfelachtig, waarover men zich meer hebbe te verwonderen, of over het schielijk verval van 's lands welvaart, of over de onverschilligheid, waarmede het grootste deel onzer landgenooten zulks aanziet, zonder moeds genoeg te hebben, om iets tot herstelling te ondernemen.
Het belang van den Staat is ons belang.
Laten wij geene luiheid verbloemen, eigen gemak lieven, of aan verwijfde vermaken onzen tijd besteden, maar liever denzelven aanleggen tot nuttige ontdekkingen, waarmede wij den armen inwoner aan een stuk broods kunnen helpen.
Zoo deden onze Vaders! Dat wij hen navolgen!’
Als beoefenaar der natuurlijke geschiedenis, liet Rec. zijne aandacht vallen op eene plaats in het werkje van den Heer martini van geffen, bl. 104: ‘Zonder vereeniging leggen de vrouwelijke vlinders wel eijeren, doch dezelve moeten, als onbevrucht of zwakke wormen voortbrengende, weggeworpen worden.’ - Het is bekend, dat bonnet bij de bladluizen eene voort-
{==691==} {>>pagina-aanduiding<<}
planting zonder paring heeft waargenomen. Anderen zagen die waarnemingen bevestigd. Ook ontbreekt het niet aan waarnemingen van vruchtbare eijeren, door afgezonderde wijf jesvlinders gelegd. Daar dezelve echter niet talrijk zijn, viel onze aandacht op de door ons onderhaalde woorden. Heeft de Schrijver dienaangaande eigene waarnemingen bij de zijdewormen, dan noodigen wij hem dringend uit, ze openlijk bekend te maken.





Handleiding tot de kennis der Dijksbouw- en Zeeweringkunde, door Abraham Caland, Ingenieur van de eerste klasse bij 's Rijks Waterstaat, enz. Iste Deel. Met vier Platen. Te Zierikzee, bij J. van de Velde Olivier. 1833. In gr. 8vo. XXVII en 393 bl. f 6 - :

Het is een aangenaam verschijnsel, te midden van eene ontelbare menigte geschriften van den dag, die de omstandigheden des tijds doen geboren worden, een werk van meer wetenschappelijken inhoud te voorschijn te zien treden; en het doet eene genoegelijke gewaarwording geboren worden, te mogen zien, dat de nuttige en onwaardeerbare kunst, die het land onzer geboorte uit de wateren heeft opgeheven en tegen den onvermoeiden, telkens aanvallenden vijand blijft verdedigen, - dat deze kunst, te midden van zoo vele andere voorvallen, steeds door onze Waterbouwkundigen rustig en, blijkens het voor ons liggende werk, met vrucht beoefend wordt.
Onder de Waterbouwkundigen, die meenen, dat zij den schat hunner onderzoekingen en ervaringen niet aan anderen mogen onthouden, maar die zich verpligt rekenen, hunne verkregene kennis, ook buiten den kring hunner werkzaamheden, ten algemeenen nutte te doen dienen, mogen wij den Ingenieur caland tellen, die ons allezins bevoegd schijnt, een werk zamen te stellen, waarvan wij hier het eerste Deel aankondigen, dat op zichzelve reeds een stuk van blijvende waarde is, en dat wij in eene ruime mate kunnen aanprijzen, als eene handleiding tot den aanleg, de bewerking en de goede bewaring van Zeedijken en Zeewerken, zoo als in onze taal tot heden volkomen gemist werd. Alwat

{==692==} {>>pagina-aanduiding<<}
wij omtrent deze onderwerpen in onze taal bezaten, was van weinig belang, en wij stonden dus hierin vooral ten achtere bij onze naburen, de Franschen en Duitschers, die hierover de belangrijkste geschriften bezitten. Door de zoo geheel eigenaardige ligging onzer landen, zijn echter deze, onder andere omstandigheden te berde gebragte redeneringen, en daaruit getrokkene voorschriften, in zeer vele gevallen bij ons van mindere toepassing, en ieder Nederlandsch Waterbouwkundige was nagenoeg verpligt, zich eene eigene leerwijze te vormen; want het spreekt wel van zelve, dat, hoewel de theorie algemeen is, de praktische toepassing van theoretische grondbeginselen natuurlijk verschillen moet, naar de gesteldheid der landen en wateren, wier behoud of leiding moet behandeld worden. De Heer caland nu heeft, door het opstellen van deze Handleiding, op theorie en eigene ervaring gegrond, eene meer op ons land, maar vooral op Zeeland toepasselijke verzameling van voorschriften en leeringen, voor dit gedeelte der Waterbouwkunde, geleverd, die in zeer vele dikwijls voorkomende gevallen met nut geraadpleegd zullen kunnen worden. Hij heeft daardoor niet alleen aan alle Heemraadschappen, Dijks- en Polderbesturen (voor wie dit werk inzonderheid geschreven is) eene wezenlijke dienst bewezen, maar tevens de Ingenieurs van zijn nuttig korps, en ook alle andere beoefenaars en liefhebbers der Waterbouwkunde, aan zich verpligt.
De Schrijver maakt ons, in een welgeschreven, hoewel wat gerekt Voorberigt, met de oorzaken bekend, waaraan dit werk zijn aanwezen verschuldigd is, en wat hem verder tot de openlijke uitgave genoopt heeft. Hierbij mogten wij met genoegen opmerken de hoogstvereerende aanmoediging van Nederlands Kroonprins, aan wien het werk met Hoogstdeszelfs toestemming is opgedragen. Wij kunnen ons daardoor overtuigen, dat de Vorstelijke Held, hoewel in de kunst des oorlogs opgevoed en doorkneed, evenwel de kunsten des vredes weet te waarderen en aan te moedigen.
Dit eerste Deel is verdeeld in drie Afdeelingen.
De eerste Afdeeling loopt over de Duinen en Dijken. Deze worden beschouwd als de hoofdwaterkeeringen, waardoor de onder het waterpas der zee gelegene landen tegen overstrooming beveiligd worden. (Wij hadden hier in het algemeen wat meerdere uitbreiding gewenscht.) Verder wordt er gehandeld over den geschiktsten afstand der duinen en zeedijken

{==693==} {>>pagina-aanduiding<<}
van de boorden des vaarwaters, en over derzelver meest gepaste strekking; de verschillende strekkingen des dijks bij het digten van eene doorbraak; de voordeeligste wijzen van aansluiting van dijken, met opgave, hoe zulks gemakkelijk op het veld af te bakenen; de vereischte hoogte der duinen en zeedijken, en waarvan deze hoogte moet afhangen, vooral meest toepasselijk op Zeeland. Hetgeen de Schrijver zegt omtrent eene vermoedelijke bestendige zakking der grondslagen en dijken, is de nadere overdenking dubbel waardig, en wij gelooven, dat de daaromtrent aangevoerde stellingen allezins een meer bijzonder onderzoek zouden verdienen. Voorts vindt men eene redenering over het beste profil der dijken, en wij kunnen niet nalaten, aan den Schrijver, vooral ter volmaking van het vervolg zijns werks, hier de raadpleging aan te bevelen van eene, in 1831 uitgegevene, zeer belangrijke Memorie van den Franschen Kolonel emy, du mouvement des ondes et des travaux hydrauliques maritimes, van welk werk een zijner ambtgenooten in den Vriend des Vaderlands van Mei dezes jaars een belangrijk uittreksel gegeven heeft omtrent de werking der zoogenaamde grondgolven. De Heer emy heeft omtrent de zeewerken in 't algemeen, en omtrent de gedaante der buitenglooijingen in 't bijzonder, bepalingen opgegeven, welke het onderzoek van deskundigen overwaardig zijn. De Heer caland behandelt verder de bewerking der dijken, waarbij men zoo wel omtrent het toebereiden van den grondslag, als het aanleggen der lagen, en omtrent vele andere nuttige zaken, wordt voorgelicht; terwijl eindelijk de bewerking der dijken over slappe gronden, met de zamenstelling der rijsbedden enz., de eerste Afdeeling besluiten.
De tweede Afdeeling geeft de noodige voorschriften voor de Strand- en Oever-defensie (waarom niet strand- en oeververdediging?) tegen de golven en stroomen, waarbij men de zamenstelling der meest gebruikelijke zeewerken vermeld vindt; de ronde dammen of hoofden, het beste profil daarvoor, de verschillende constructiën, (waarom niet zamenstellingen, of eenig ander Nederlandsch woord?) waarbij vooral hetgeen over de bezinkingen en de zinkstukken gezegd wordt zeer belangrijk is, en met veel kennis van zaken behandeld wordt.
Eindelijk houdt de derde Afdeeling in, de Duin- en Dijks- defensie, waarbij over de middelen tot bewaring der duinen

{==694==} {>>pagina-aanduiding<<}
en der dijken gehandeld wordt; de krammatten, de rijsbeslagen, de steenglooijingen enz. worden allen in 't bijzonder beredeneerd, en de hier gegevene voorschriften kunnen niet anders, dan van groot nut, bevonden worden.
Men ziet hieruit, welke belangrijke zaken men in dit Deel ontmoet. Wij mogen niet in bijzonderheden treden, en moeten, schoon ongaarne, er van afzien, om eenige beredeneerde aanmerkingen in 't midden te brengen, welke evenwel niet van dien aard en die beduidenis zijn, dat wij niet, in het algemeen, zouden durven verzekeren, dat alle deze onderwerpen met juistheid en kennis van zaken zijn behandeld, en het geheele werk blijken draagt, dat de Heer caland zijn vak, bijzonder voor het hem toevertrouwde gedeelte, grondig verstaat, en zijne bevindingen, in vele gevallen, met vertrouwen geraadpleegd kunnen worden.
Wat het uiterlijke van het werk aangaat, papier en druk zijn goed, en de steendrukplaten zijn (tegen de gewoonte van zeer vele der hier te lande vervaardigde) zeer wel uitgevoerd; zij versieren het werk; maar dit Deel wordt daarentegen weder ontsierd door de breede lijst van drukfouten, waaraan zelfs het titelblad niet heeft kunnen ontsnappen.
Wij mogen den Heer caland verder aanmoedigen, en hem de noodige krachten en tijd toewenschen, om voort te gaan op den ingeslagen weg, en het publiek, door de voortzetting van zijn werk, verder in de vruchten van zijne kunde en ondervinding te doen deelen; terwijl wij bij deze gelegenheid niet kunnen nalaten den wensch te uiten, dat een vak, hetwelk nog steeds zulke kundige mannen oplevert, als ook de Schrijver van dit werk blijkt te zijn, in ons Vaderland weder meer worde aangemoedigd, dan tegenwoordig het geval schijnt te zijn. Want, moeten wij vragen, waar toch behoorde dit vak meerdere aanmoediging te ondervinden, dan in een land, hetwelk deszelfs aanwezen aan de kunst verschuldigd is? Immers wat was ons land, vóór dat de kunst hetzelve ter bewoning geschikt maakte, en onze moerassen in vruchtbare streken hervormde? Zoo zegt montesquieu: La Hollande et la Frise n'étaient point, pour ainsi dire, encore faites. C'étaient pour la plupart des terres submergées, que l'art a rendues propres à être la demeure des hommes.






{==695==} {>>pagina-aanduiding<<}

Over Nederlandsche Spraakkunst, Stijl en Letterkennis, als voorbereiding voor de Redekunst of Welsprekendheidsleer, in hare hoogere beteekenis. (Ten gebruike bij een gedeelte mijner Akademische Voorlezingen in het vak der Nederlandsche Letterkunde en Welsprekendheid, en verder in het algemeen voor Onderwijzers en andere Beoefenaren van Taal en Stijl.) Door Mr. B.H. Lulofs, Hoogleeraar in genoemde vakken aan de Groningsche Hoogeschool, enz. Tweede, geheel overgeziene en verbeterde Druk. Te Groningen, bij J. Oomkens. 1831. In gr. 8vo. XX en 484 bl. f 3-60.


Nederlandsche Redekunst, of Grondbeginselen van Stijl en Welsprekendheid voor Nederlanders, door Mr. B.H. Lulofs. (Tot eene Handleiding bij een gedeelte mijner Voorlezingen.) Tweede, verbeterde Druk. Te Groningen, bij J. Oomkens. 1831. In gr. 8vo. VIII en 163 bl. f 1-40.

Tot het geven eener schets zijn werken als de beide bovenstaande minder geschikt; ook achten wij derzelver inhoud en strekking reeds genoegzaam uit den eersten druk bekend te zijn. Zij dragen overal blijken van des Hoogleeraars uitgebreide kennis, gezond verstand en gezuiverden smaak. De vragen, achter elk Hoofdstuk van het eerste werk geplaatst, lokken uit tot verder onderzoek. Doch, daar de geleerde Schrijver zelf zulk een goed Dichter en beminnaar van dichterlijke voortbrengselen is, hadden wij hem, althans bij dezen tweeden druk, wel wat grondiger en scherpzinniger over de Prosodie verwacht. Dat hij over het quantitatief-prosodische stelsel van Prof. kinker luchtig henenstapt, en liever naar 's mans werk zelve verwijst, dan zich daarin te verdiepen, is allezins gepast; doch over het in gebruik zijnde accentief-prosodische stelsel, en de daarop gegronde gewone versificatie, had hij, zonder te groote uitvoerigheid, helderder en vollediger kunnen zijn. Huydecoper, in zijne Proeve op vondel, is op dat punt meer bevredigend. Bij lulofs is het, als hadden wij slechts lettergrepen met en zonder klemtoon; terwijl de zoogenaamde halve toon, en de daarop steunende toonleiding in de Alexandrijnen, geheel wordt overgeslagen. Verder wordt er ten onregte beweerd, dat wij, in

{==696==} {>>pagina-aanduiding<<}
onze rhythmische verzen, geene spondeën zouden hebben. Immers, schoon van twee naast elkander staande grepen de eene altijd iets hooger klinkt dan de andere, kan echter die andere, door eene opvolgende lagere greep, betrekkelijk hoog worden, en alzoo, met de voorafgaande nog hoogere greep, eenen spondaeus vormen. De praktijk des Schrijvers is hier beter, dan zijne theorie. Wij zullen dit uit zijne eigene verzen, door hem aangehaald bl. 435 van het eerste werk, aantoonen:

‘
{== afbeelding 	==} {>>afbeelding<<}
    
 thans, ll die in zijn dronken waan 
‘
{== afbeelding 	==} {>>afbeelding<<}
    
 in 't noord, ll 
{== afbeelding 	==} {>>afbeelding<<}
    
 en maan, 
‘
{== afbeelding 	==} {>>afbeelding<<}
    
 't 
{== afbeelding 	==} {>>afbeelding<<}
    
 ruim ll der gouden stargewesten, 
‘Gelijk aan de eeuw'ge Goôn, ll mijn' vorstenzetel vesten? 
‘
{== afbeelding 	==} {>>afbeelding<<}
    
! ll 
{== afbeelding 	==} {>>afbeelding<<}
    
! - ll in den afgrond ll zonk hij neêr! 
‘Hij scheen een 
{== afbeelding 	==} {>>afbeelding<<}
    
! - ll Zijne ure sloeg! - ll 
{== afbeelding 	==} {>>afbeelding<<}
    
! 



{== afbeelding 	==} {>>afbeelding<<}
    
 is die 
{== afbeelding 	==} {>>afbeelding<<}
    
 ontvangt hier noodzakelijk den klemtoon en wordt daardoor lang; maar is wordt gevolgd door die, welk die toonloos wordt door het volgende 
{== afbeelding 	==} {>>afbeelding<<}
    
 in 
{== afbeelding 	==} {>>afbeelding<<}
    
. Nu krijgt is een' halven toon, en waar behoudt zijnen hoogeren toon. Is die Koning zou twee trocheën zijn; waar is die Koning thans? wordt één spondaeus, gevolgd door twee jamben. Dezen regel heeft men slechts toe te passen op: Sprak: ik zal diep enz., om overal de spondeën gemakkelijk van de jamben te kunnen onderscheiden. Wanneer op de laatste in 
{== afbeelding 	==} {>>afbeelding<<}
    
 eene korte greep volgt, dan wordt dat 
{== afbeelding 	==} {>>afbeelding<<}
    
, hetwelk nu een' halven toon ontvangt, betrekkelijk hoog of lang door de plaatsing, gelijk in: de

{== afbeelding 	==} {>>afbeelding<<}
    
. Doch dit is eene dichterlijke vrijheid, en grazige is de zuiverste dactylus, die zich denken laat, in den adonius: grazige beemden. Hoe kan de Hoogleeraar, op bl. 426, er aan twijfelen, of grazige een echte dactylus is? Of is 
{== afbeelding 	==} {>>afbeelding<<}
    
 in 't Latijn geen pyrrhichius, al zegt virgilius, ob caesuram: Nam tibi, Thymbre, 
{== afbeelding 	==} {>>afbeelding<<}
    
 Euandrius

{==697==} {>>pagina-aanduiding<<}
abstulit ensis? - Verder wil de Hoogleeraar, dat men slechts spaarzaam de rust in de Alexandrijnen verwaarlooze, maar maakt geen onderscheid tusschen het welluidend verwaarloozen der rust, als de zesde lettergreep slechts lang is door den halven toon, gelijk in zijn eigen vers: Ja! in den afgrond! - | in den afgrond | zonk hij neêr, en het stroeve verwaarloozen der rust na de zesde greep, als die zesde greep volstrektelijk hoog is; hetwelk slechts nu en dan eene schoonheid wordt, gelijk in het daarop volgende rijmgevende vers van den Schrijver:

Hij scheen een God! - l Zijne ure sloeg! - l Niets was hij meer! 


Gaarne gelooft Recensent, dat de Hoogleeraar dit alles voor zichzelven even goed, mogelijk beter weet: deszelfs verzen bewijzen het. Maar voor zijne Studenten heeft hij de waarheid, in dat opzigt, onduidelijk voorgedragen, en geeft hun aanleiding, om de heerlijke Alexandrijnen van kinker (bl. 447) te vermoorden, door b.v. te lezen:

Aan 't westereinde van | den eeuwig duistren kerker, 


in plaats van:

Aan 't westereinde | van den eeuwig | duistren kerker. 


De Hoogleeraar houde ons deze aanmerking ten goede: zij werd gemaakt uit belangstelling in onze Nederlandsche Dichtkunst.
Wat nu het andere hier aangekondigde werk: Nederlandsche Redekunst, betreft; alles schijnt ons hier ordelijk uiteengezet en doelmatig behandeld. Althans voor onszelven hebben wij bij de lezing nergens eene plaats ontmoet, die ons eenigzins stuitte. - Beide werken maken een belangrijk geheel, en de beoefening van derzelver inhoud kan niet anders, dan den studerenden voordeelig zijn.


Indische Tafereelen, voor Reizigers aan den Haard. Uit het Engelsch. Te Rotterdam, bij de Wed. J. Allart. In gr. 8vo. XX en 287 bl. f 2-90.

Het reizen, vooral in vreemde landen, verschaft den op-
{==698==} {>>pagina-aanduiding<<}
merkzamen waarnemer gelegenheid, om veel te zien, dat voldoening aan zijne weetgierigheid kan geven. De meeste menschen echter blijven, door omstandigheden genoodzaakt, in beperkten kring zich bewegen, en verlaten nooit of zelden den geboortegrond. Menigeen, die in dit geval zich bevindt, is evenwel niet onverschillig omtrent de gesteldheid van andere gewesten, maar verneemt gaarne, welke natuurtooneelen, welke zeden en gewoonten elders plaats hebben. Indië, zoo rijk in schoonheden der natuur, zoo merkwaardig wegens vroege beschaving en talrijke bevolking, doch tevens een treurig bewijs van de nadeelen des Heidendoms, dat zijne aanhangers diep vernedert, - Indië heeft vele bijzonderheden, welke men met belangstelling verneemt. Reizigers, die een getrouw verhaal van hunne ontmoetingen en opmerkingen ter lezing geven, doen eene wezenlijke dienst aan weetgierigen, wier omstandigheden niet toelaten, dat zij een zoo verwijderd land bezoeken. Ofschoon het ook in onze taal niet ontbreekt aan beschrijvingen van Indië, achten wij echter de hier aangekondigde Tafereelen belangrijk genoeg, om ze onzen landgenooten aan te bieden. Zoo kan men, met het boek in de hand aan den haard gezeten, den Britschen Officier op zijne togten volgen, en opmerken, wat hem het meest opmerkelijk voorkwam. Deze Reiziger, die geene aanspraak op geleerdheid maakt, schreef niet voor geleerden, maar wilde slechts zijne waarnemingen en gedachten mededeelen. Wij meenen hem voor een goed waarnemer te mogen houden, die blijken geeft van een juist oordeel, en die hoogachting verdient wegens zone edele beginselen. Overal straalt een godsdienstige geest in zijn geschrift door, en hij maakt menige belangrijke aanmerking betrekkelijk den naderenden val des Heidendoms in die landen. Hij beschouwt de Hindoes in een
veel minder gunstig licht, dan b.v. haafner deed. Hier en daar bemerkt men den Engelschman, die met Engeland en alwat Engelsch heet te zeer ingenomen is. Nogtans heeft hij waarheidsliefde genoeg, om bl. 177 met zoo vele woorden te schrijven, dat de eene helft der opbrengst van hetgene in geheel Indië aan het bijgeloof afgeperst wordt (door een groot aantal Brahminen) in de geldkisten der Engelsch O.I. Compagnie overgaat. Hij maakt aldaar de zeer gegronde aanmerking: ‘Het bijgeloof te ondersteunen en het bedrog in de hand te werken,

{==699==} {>>pagina-aanduiding<<}
is zonder twijfel eene even lage als goddelooze staatkunde; en het strekt ons (Engelschen) weinig toe eer, dat wij ons pogen te verrijken door het plunderen van den blinden afgodendienaar; welligt strijdt het zelfs tegen ons wezenlijk belang.’ Het is dus geenszins te verwonderen, dat zekere lieden, die tijdelijk voordeel uit de instandhouding des bijgeloofs trekken, zoo ongunstig over het werk der Zendelingen oordeelen.
Hoe gunstig wij ook over dit werk denken, zoo kunnen wij ons echter niet geheel vereenigen met des Schrijvers godsdienstige begrippen. Over de verbazende uitbreiding van de magt der Engelschen in het Oosten sprekende, oppert hij, bl. 83, de vraag, of dit werk inderdaad het hunne is, en of zij waarlijk op dezen roem aanspraak mogen maken. Na erkend te hebben, dat zij hunne eerste, gemakkelijke overwinningen aan verraad te danken hadden, dat zij volken tegen volken in het harnas jaagden, dat zij menschen, in hetzelfde land geboren, die dezelfde taal spraken, dezelfde zeden koesterden (?), dezelfde Godsdienst beleden, tegen elkander vijandig maakten, en dat zij (Engelschen) de inboorlingen tegen elkander aanvoerden, betuigt hij: ‘Wij allen zijn werktuigen in de hand van den Almagtige; en dit te beseffen en te erkennen, is toenemen in wijsheid. De onbeperktste aanwending van ons verstand en betooning van onzen moed zijn altoos op eene geheimzinnige wijze onderworpen aan het bestuur der Goddelijke Voorzienigheid.’ De Reiziger, die Krijgsman is, begeeft zich hier op een hem vreemd veld. Hij gaat van de onderstelling uit, dat de gevolgen van den eersten vloek nog rusten op Heidensche landen, en dat de wreedheden, vroeger door Mahomedaansche overwinnaren aan de Hindoes gepleegd, in Gods hand gediend hebben tot middelen, om Zijne wraak over dezelve te volvoeren; eene onderstelling, die allerlei gruwelen, zoo niet wettigt, althans vergoelijkt. Te regt heeft de Vertaler, in eene noot, de aanmerking gemaakt, dat hij dit harde denkbeeld voor rekening van den Schrijver laat. Trouwens, op eene andere plaats, den rijkdom der natuur vermeldende, schijnt de Reiziger zijn stelsel te
vergeten, daar hij uitroept: ‘Waarlijk, deze aarde, die wij bewonen, is een prachtige tempel, wisten wij haar slechts uit het regte oogpunt te beschouwen en te genieten.’ Wij onderschrijven dit gaarne, en twijfelen niet, of menig lezer

{==700==} {>>pagina-aanduiding<<}
zal met genoegen den Brit op diens togten door Indië volgen. - De vertaling is vloeijend. Voor gedoe, op bl. 10, had een ander en beter woord gekozen moeten worden.





Verschillende Reizen en Lotgevallen van P.P. Roorda van Eysinga. IVde of laatste Deel. Te Amsterdam, bij J. van der Hey en Zoon. 1832. In gr. 8vo. VIII en 388 bl. f 4-20.

Na de loffelijke aankondiging der drie vorige deelen, zal het genoeg zijn van dit vierde en laatste deel te zeggen, dat het even lezenswaardig is en het werk op eene voortreffelijke wijze besluit. Wij vinden hier, onder anderen, de vroeger beloofde beschrijving van eigenlijk Borneo, de aanteekeningen over Siam en Cochinchina, de levensschetsen van dipo-negoro, kyahi-modjo en bassa-prawiro-dirdjo; voorts, behalve nog vele bijzonderheden, den Schrijver zelven betreffende, waaronder zijne terugkomst in het vaderland, nog eene naauwkeurige beschrijving der Residentie Bantam. Wanneer wij de vier deelen thans als geheel beschouwen, dan noemen wij de uitgaaf van dit werk eene wezenlijke aanwinst voor de Nederlandsche letterkunde, en wij oordeelen, dat het een' schat van zaken behelst, die op eene aangename en onderhoudende wijs worden medegedeeld. Slechts weinige vertaalde reisbeschrijvingen hebben zoo veel innerlijke waarde, vooral voor den Nederlander. Dit oorspronkelijke werk versiere dan welhaast elke welvoorziene boekverzameling!


Het Boek zonder Titel.


‘Hierdoor sterven meer jonge lieden, dan door alle ziekten zamengenomen.’


Tissot.


Te Zutphen, bij W.C. Wansleven. 1832. In kl. 8vo. 120 Bl. Met 16 Platen. f 1-50.

Men zoude omtrent het doel van dit boeksken, zonder

{==701==} {>>pagina-aanduiding<<}
eigenlijken titel, in het onzekere kunnen zijn, indien niet aanstonds het op den omslag geplaatste en verder nog eens herhaalde Motto, met den naam van tissot daarachter, aanduidde, wat men hier te verwachten hebbe. Het Voorberigt laat deswege ook niet lang in onzekerheid. Het behandelt een der teederste punten in de opvoeding, zegt de Vertaler. Maar, voor wie is het nu eigenlijk geschreven, - voor hen, die opvoeden, of die opgevoed moeten worden?
De Vertaler heeft gelijk, dat er reeds veel over dit onderwerp is geschreven. Te veel inderdaad! Het ware beter, dat er minder over geschreven was; welligt het best, indien er verder over dit onderwerp niets meer op het papier gebragt wierd. Den Vertaler, die meent met zijnen arbeid geen nutteloos werk te doen, zal dit gezegde zeker niet gevallig zijn. Men kan ook niet zeggen, dat die een goed doel beoogt nutteloos werk doet; maar bij alle goede bedoelingen, bij allen arbeid van dezen aard, welke winst is er gedaan? Men zal zeggen: Indien er slechts één door behouden wierd, voorzeker het werk ware niet nutteloos! Maar de menigte, welke, tot derzelver nadeel, met dingen bekend gemaakt wordt, die nutter voor haar verborgen mogten blijven? En komen zulke boeken ook in de regte handen? Zij deelen in het lot van vele preken; zij worden niet gehoord door hen, voor wie ze eigenlijk ingerigt zijn, - niet gelezen van hen, voor welke zij bestemd zijn.
En nu het boekje zelf? Zonderlinge opschriften, zonder behoorlijke opvolging, zonder aaneengeschakelde orde, b.v. Bloeijende Gezondheid; Rugtering; Maagpijnen; Roode Oogen(!); Groote Zwakheid, enz. Wat moet zulk mengelmoes door elkander beteekenen?
Elk opschrift heeft een plaatje tegen zich over. Wat zal men van deze zeggen? Op zijn best genomen, zijn ze geschikt, om kinderen bang te maken; en voor deze zullen zij toch niet moeten dienen? Voor die iets verder denkt, zullen zij voorwerpen van spotternij of van medelijden zijn, wel te verstaan over de ellendige voortbrengsels der kunst, indien men zulk prulwerk nog een kunstvoortbrengsel mag noemen; en deze karikaturen worden nog gezegd, in een der Hospitalen te Parijs, naar het leven geteekend te zijn! Zulke ernstige onderwerpen moet men door geene spotprenten den lezer vertegenwoordigen.
Wat het werk zelve betreft, de stijl kan wel tot den

{==702==} {>>pagina-aanduiding<<}
gezwollenen gebragt worden. Men vindt van alles wat en niets degelijks. Het mag in het oorspronkelijke eenige bevalligheid hebben, het mist evenwel hetgeen de geschriften van alibert, richerand en anderen onderscheidt.
Wilde men nog iets over dit onderwerp hebben, het behoorde in een' eenvoudigen, deftigen trant geschreven te zijn, kort, zonder overdrijving; en het ware beter, waarschuwingen tegen het kwaad te geven, dan hetzelve als reeds gepleegd te beschouwen en af te beelden, en nog wel op dusdanig eene wijze.
Wanneer men bl. 92 eene aanhaling van hufeland vindt, en op de aanhalingen bl. 4 en 5 let, zoude men beginnen te twijfelen, of het werkje wel geheel van Franschen oorsprong is. Uit de drukfeil bl. 67, waar men micherand voor richerand leest, zoude men bijna besluiten, dat de Vertaler geen Geneeskundige is.





Latijnsche Grammatica, of Spraakkunst voor Eerstbeginnenden, door C.G. Bröder. Te Leyden, bij A. en J. Honkoop. 1831. In 8vo. VI, 228 bl. f 1-70.

Eene langdurige ondervinding, de beste leermeesteresse ook in deze zaken, heeft het nut en de voortreffelijkheid van dit boek bevestigd. Hetzelve heeft in Duitschland vierentwintig uitgaven beleefd, en is nu voor de derde maal in ons Vaderland herdrukt. Wij bevelen deze Grammatica op het zeerst aan, en bedanken den Heer donckerman voor zijne zorge, aan dezelve besteed. Het Hoogduitsche werkje heeft er veel door gewonnen.





Lectiones Latinae, of Latijnsche Leesoefeningen van gemengden inhoud, enz. door C.G. Bröder. Te Leyden, bij A. en J. Honkoop. 1832. In 8vo. VIII, 224 bl. f 1-70.

De Romeinen hadden, zoo het schijnt, geene Leesboeken, geschikt om in hunne scholen de verstandelijke vermogens der kinderen trapswijze te ontwikkelen en met nuttige kundigheden te verrijken. Men gaf der jeugd vaderlandsche Dichters in handen, en in latere tijden was virgilius het

{==703==} {>>pagina-aanduiding<<}
voornaamste Leesboek. De Romeinsche geschriften, welke tot ons zijn gekomen, zijn voor mannen geschreven. Hieruit volgt, dat wij, onzen kinderen het Latijn willende leeren, óf eene keuze uit die geschriften moeten doen, óf zelve iets zamenstellen, hetwelk ten bewusten einde dienstbaar kan zijn. Onder de beste Leesboeken behoort zonder twijfel het aangekondigde van bröder, naar den vierentwintigsten Hoogduitschen druk ten dienste der Nederlandsche jeugd ingerigt door denzelfden ijverigen en in het geven van onderwijs theoretisch en praktisch ervarenen donckerman.
De Lectiones zijn verdeeld in vier Boeken, zijnde Natuurlijke Geschiedenis, Zamenspraken, Verhalen en Fabelen. De opklimming van het gemakkelijke tot het moeijelijkere, de onderwerpen en taal pleiten zeer voor het gebruik van dit werkje, hetwelk alzoo met de bovengemelde Grammatica een uitmuntend geheel uitmaakt.


Caji Crispi Sallustii quae exstant ex doctorum virorum emendatione, d.i. alles, wat door Sallustius geschreven en tot ons gekomen is, naar de verbetering van geleerde mannen. Te Zutphen, bij W.J. Thieme. 1832. In 12mo. XX, 194 bl. f : - 90.

Wanneer onze Boekhandelaars nieuwe drukken van klassieke Schrijvers ondernemen, raden wij hun vooral, dat werk aan bekwame mannen toe te vertrouwen. Op deze uitgave hebben wij veel aan te merken. Het blijkt volstrekt niet, welke recensie of tekst hier gevolgd is. Dan is er over sallustius veel geschreven, hetwelk beter is dan het Leven van dien Historieschrijver door crinitus, hetwelk hier gegeven wordt. Allerminst zouden wij het ellendige vertoogje van joannes clericus herdrukt hebben. De Index laat ook veel te wenschen overig. De maker van denzelven verstaat het Latijn niet goed, getuige de conjuratores op het woord Sanguis. Letter en papier zijn voor 't overige, naar den waarschijnlijk goedkoopen prijs, niet kwaad.



{==704==} {>>pagina-aanduiding<<}

Antikritiek. (*)

In een der vorige nummers dezer Letteroefeningen werd eene Recensie geplaatst van het in 't begin dezes jaars uitgekomen stukje Over het beginsel der Doodstraf. Onder andere aanmerkingen, in die Recensie voorkomende, en die wij voor het oogenblik in hare waarde of onwaarde laten, (ofschoon ze uit een verkeerd inzicht der zake voortvloeijen) (†) was er eene op eene blijkbare drukfout, die men goedvond als eene ongerijmdheid des Schrijvers te doen voorkomen, (‡) gegrond. Hand. 25:11 zegt paulus: indien ik onrecht doe, en iet des doods weerdig gedaan hebbe, ik weigere niet te sterven! hetgeen voorzeker de mogelijkheid van een doodschuldig vergrijp, en dus van eene rechtmatige doodstraf onderstelt. (Grotius de J.B. ac. P. Lib. I. Cap. 2. § 7. Art. 13. zegt te recht: Quod si ea tum fuisset Dei voluntas, ut capitalibus judiciis absisteretur, potuerat quidem se purgare Paulus, sed non debuerat in hominum animis eam relinquere opinionem, quasi plectere nocentes nunc non minus quam olim liceret.) De Letterzetter had voor Hand. 25 gezet: Hand. 26. (§) En nu schrijft de Recensent den Auteur de meening toe, als wierde de doodstraf gewettigd door het bovenmatig woeden van Paulus tegen de Christenen vóór zijne bekeering (!!).
De Recensent had en dezen misslag en menige andere (**) in zijne beoordeeling kunnen vermijden door het aandachtige lezen van het op bl. 4 aangetogene Hoofdstuk in het werk van grotius. Dan dit werk wordt hedendaags, helaas! meer geprezen dan gelezen; en menigeen die het voor den grooten man wegens zijn gedrag in Staat en Kerk (waarin juist het meest te misprijzen is) (††) 't ijverigst opneemt, draagt intusschen weinig kennis aan het waarlijk voortreffelijke en zeer gewichtige, dat in 's mans werken, waar hij niet polemiseert, gevonden wordt. De Schrijver dezes rekent de uren, voorheen aan het lezen van het beroemde werk Over het recht van Vrede en Oorlog besteed, onder de aangenaamste en nuttigste zijner Rechtsstudie, en beveelt die lezing den niet zeer welwillenden Recensent welmeenend aan!



{==1==} {>>pagina-aanduiding<<}

Mengelwerk.

Een woord aan onze geachte lezers, bij den aanvang van het jaar 1833.

Wij zijn een' nieuwen jaarkring ingetreden! Dat is voor ons, menschenkinderen, die hun aardsche leven bij jaren en dagen berekenen, altijd een belangrijk en plegtig tijdstip, 't welk ons tot ernstig nadenken stemt. Wij trachten die nieuwe reeks van maanden, weken, dagen en uren te overzien; onze verbeelding zweeft in de donkere toekomst; en hoe gaarne zouden wij den sluijer even opligten, en de vraag beantwoord zien: wat staat ons in dit jaar te wachten? Geen wonder! wat al gewigtige veranderingen in ons lot en dat der onzen, hoeveel zegen en onheil kan één jaar niet aanbrengen! Maar met verdubbelde kracht treft ons die gedachte bij den aanvang van het jaar 1833, voor het lot van ons Vaderland en van ons werelddeel misschien een beslissend, zeker een merkwaardig jaar. Meer dan ooit dringt thans die vraag zich aan ons op: wat hebben wij voor ons dierbaar Vaderland te hopen of te vreezen? welke uitkomsten en omkeeringen, zegenrijke of heillooze, zullen wij in dit jaar beleven? - Wij weten het niet, en God zij geloofd, dat wij het niet weten! Zoo eens iemand, bij den aanvang des afgeloopen jaars, ons met onbedriegelijke zekerheid had voorspeld: De onzekere en kommervolle toestand, waarin het benarde Vaderland sedert het Belgisch oproer verkeert, zal niet slechts onafgebroken voortduren, maar eene vereenigde Fransche en Engelsche krijgsmagt zal u ter zee en te land bestoken, uwe eigendommen rooven, met vertrapping van alle menschelijke en Goddelijke wetten het snoodst geweld tegen u plegen, en Europa zal het hemeltergend onregt aanzien en dulden! Bovendien zal de Engel des verderfs, die zijne slaande hand over ons werelddeel houdt opgeheven, de

{==2==} {>>pagina-aanduiding<<}
gevreesde Cholera, die tusschen de Indiën, waar zij haren oorsprong nam, en de gewesten, die wij bewonen, vijftig millioenen lijken heeft gezaaid, onverhoeds, van eene zijde, van waar gij haar het minst verwacht, binnen uwe landpalen doordringen, en ook onder u hare verwoestingen aanregten! ... Zoo eens iemand, met volkomene zekerheid, ons dit alles had voorspeld, hoe zouden wij gebeefd en gesidderd hebben! Hoe menigeen, onder het vooruitzigt van zooveel leeds bezweken, zou misschien in de wanhopige klagt van jona zijn losgebarsten: Heer! neem toch mijne ziele van mij! want het is mij beter te sterven dan te leven. (Jona IV:3.)
En nu -? Onder de hulpe van God, zijn wij ook dit jaar al de rampen, die het over ons bragt, doorgeworsteld, en vonden zelfs meer stof tot danken dan tot klagen. Volharding bleef de leuze van onzen grootmoedigen Vorst, door God gezegend met kracht uit de hoogte; volharden was de keus van Nederland. In éénen zin en geest, kalm in het barnen der gevaren, boden wij het hoofd aan onze magtige vijanden, en leerden het aan de wereld, dat eendragt magt maakt. In onze eigene Geschiedenis weten wij geen tweede tijdperk van zulk eene volkomene eensgezindheid aan te wijzen. Waar wij eertijds verguisd en gesmaad werden, doen zich reeds luide stemmen van toejuiching en bewondering hooren. En wat de vernielende ziekte betreft, hare verschijning, voortgang en afneming in onze gewesten heeft ons eene treffende verklaring en bevestiging opgeleverd van david's woorden: Laat ons toch in de hand des Heeren vallen, want zijne barmhartigheden zijn vele; maar laat ons niet in de hand van menschen vallen! (II Sam. XXIV:14.)
Nog waakt voor ons de God onzer Vaderen. Nog heeft Hij, als weleer, zijne stormen, onweders en bliksemen gereed, om ons te beschermen en te verdedigen. Die wetenschap is ons genoeg. Wij begeeren geene andere. Met deze treden wij het jaar blijmoedig in, en gaan de onzekere toekomst vertrouwend tegen. Neen!

{==3==} {>>pagina-aanduiding<<}
Nederland zal niet óndergaan. Misschien is zelfs het plekje gronds, dat wij bewonen, in den raad des Allerhoogsten, nog tot groote en gewigtige einden bestemd. Het is in het laatste tweetal jaren meermalen aangemerkt, maar wij kunnen het onszelven niet te dikwijls herinneren, dat wij een nieuw tijdperk onzer Geschiedenis zijn ingetreden. - Landgenooten! Moed en vertrouwen op God! Hij helpt, die zichzelven helpen. Mannen en Vrouwen! Huisvaders en Huismoeders! Jongelingen en Maagden! Dichters en Redenaars! Kunstenaars en Beoefenaars der Wetenschappen! Elk zij getrouw en ijverig in zijnen kring! Elk drage naar vermogen bij, om de welvaart en bloei des Vaderlands te bevorderen, en deszelfs roem met nieuwen luister te doen prijken onder de volken der aarde!





Het vertrouwen op God, ook in den strijd tegen overmagt.


Door F. Hoekstra, Leeraar der Doopsgezinde Gemeente te Harlingen. (*)

Waarde Landgenooten! Geliefde Medechristenen!

Zoo ik niet vooronderstellen mogt, dat het u allen bekend ware, zou ik mij bezwaarlijk kunnen weêrhouden, u het eenvoudig schoone en tevens roerende staatsstuk voor te lezen, waarbij wij tot dit plegtig uur alhier zijn opgeroepen; nu niet, gelijk wel voorheen, op den strengen toon van een bevelschrift, maar door eene vaderlijke uitnoodiging; nu niet in het belang van eene bovendrijvende partij, maar voor het belang en behoud van het geheele vaderland, dat in nood is.
Welaan! vereenigen wij ons, met den Koning en het geheele Nederlandsche volk, voor den troon des Almagtigen,

{==4==} {>>pagina-aanduiding<<}
om ootmoedig Zijne hulp en zegen af te smeeken ter bescherming van het vaderlijk erf, dat zoo menigmaal door Zijnen arm uit de bangste nooden werd gered.
Heiligen wij aanvankelijk onze bijeenkomst in dezen tempel door het gebed.
De Heer, die mij van de hand des Leeuws gered heeft en uit de hand des Beers, die zal mij redden uit de hand dezes Filistijns.


I sam. XVII:37.
Al vroeg, M.H., openbaren zich veeltijds in den mensch de kiemen van die bijzondere geaardheid en talenten, waardoor hij vervolgens het meest zich onderscheidt, en, zoo de omstandigheden tot verdere ontwikkeling medewerken, boven anderen uitmunt, en zich een' grooten naam bij de wereld kan verwerven. In den jongeling, in het kind zelfs laat zich niet zelden die oorspronkelijke aanleg opmerken, als een wenk van zijne volgende bestemming in mannelijke jaren. De geleerde van naam, de dichter, de kunstenaar, de held gaf meestal in zijne jeugd, of nog vroeger, eenige blijken van zijne neiging en geschiktheid voor het vak, waarin hij naderhand met schitterenden glans optrad.
De levensgeschiedenis van groote mannen leveren hiervan onderscheidene voorbeelden op, en zouden ongetwijfeld een nog veel grooter aantal bevatten, indien het huiselijk leven of het bedrijf en de voorvallen van het eerste tijdperk der vermaard gewordene vernuften en uitstekende personen niet zoo dikwijls in het duistere lagen. Bij gebrek van vroegere aanteekeningen, moet de Geschiedschrijvers zich doorgaans bepalen tot het openbaar tooneel, waarop zij te voorschijn kwamen en tot het laatste bedrijf toe eene hoofdrol speelden. De enkele trekken van sommigen vóór hunne openbare optreding, van de eerste levensjaren bekend geworden, en hier en daar in de geschiedverhalen verspreid, zouden, naar wij vertrouwen, de gegrondheid onzer gemaakte aanmerking toereikend bevestigen. Doch inzonderheid schijnt dezelve te

{==5==} {>>pagina-aanduiding<<}
gelden met betrekking tot stoutmoedige en krijgshaftige karakters. Van velen der zoodanigen vinden wij vermeld, hoe zij, reeds als knapen en jongelingen, door roekeloosheid, vurigheid van geest, onderneemzucht, onbevreesdheid, en het bedrijven van allerlei waagstukken, een' heldenaard aanduidden, die, ingevolgd wordende, hen in rijper jaren tot een' hoogen rang onder de groote mannen van die loopbaan verhief. Om slechts één voorbeeld onder vele anderen te noemen, herinnere men zich (gelijk wij zoo gaarne doen als Oud-Nederlanders) onzen wereldberoemden zeeheld, den grootsten misschien van allen, den eenigen in zijne soort, als men bij zijnen heldenmoed al zijne overige voortreffelijke zedelijke hoedanigheden in aanmerking neemt. Was hij het niet, die, nog een lijnbaansjongen zijnde, uit loutere aandrift naar de spits van den stadstoren klauterde, als een voorspel van de menigvuldige stoute en roemrijke daden, welke hij naderhand in de dienst van zijn vaderland verrigt heeft, zoodat hij allerwegen de schrik der vijanden werd?
Doch, om tot de Gewijde Geschiedenis terug te keeren, overeenkomstig de plaats, waarin ik spreek; david, wiens gezegde wij in den tekst lezen, mag insgelijks onder dergelijke voorbeelden geteld worden. Als jongeling, toen hij zijns vaders kudden hoedde, openbaarde zich reeds in hem de heldenziel, die in hem schuilde, door het verstaan van een' leeuw en een' beer, die op de kudde aanvielen. In de borst van den jeugdigen Herder vonkelden de spranken van een' vurigen geest en schitterende talenten, waaruit vervolgens een zegevierend Legerhoofd en een der beroemdste Koningen opgroeide.
En het was geen wild vuur van losse, opbruisende dapperheid, dat in david gloeide, maar van eene bedaarde en welgevestigde kloekmoedigheid. De ziel van david, hoe jong ook, was doordrongen van godsdienstige beginselen. Hij steunde niet op eigene krachten, maar op de hulp van den Heer der heirscharen. Dit

{==6==} {>>pagina-aanduiding<<}
godsdienstig vertrouwen was het voornamelijk, dat hem zoo moedig en sterk maakte. De Heer, die hem gered had uit de magt des leeuws en des beers, zoude hem ook redden uit de hand des Filistijns. Dit vertrouwen bleef hem onwankelbaar bij, ook in den strijd tegen overmagt. Hoe toepasselijk, M.H., is dit voorbeeld op de benarde omstandigheden, waarin ons dierbaar vaderland gebragt is door het alleronregtvaardigst geweld van overmagtige vijanden! Hoe zeer zullen wij allen zulk een vertrouwen noodig hebben, om in den ongelijken strijd staande gehouden te worden! Laat ons dan met zoodanige overwegingen in dit plegtig uur ons bezig houden, nadat wij vooraf david's betuiging in haar verband met de geschiedenis beschouwd zullen hebben.
Onder saul's regering waren de Israëliten weder genoodzaakt ten strijde te trekken tegen de Filistijnen, hunne oude en meest geduchte vijanden. De beide legers stonden op hoogten in eene vijandige houding tegen elkander geschaard, zijnde door eene vallei gescheiden. Zoo welgevestigd scheen van weerskanten hunne stelling, of zoo ontzagwekkend hunne magt, dat geen van beiden den eersten aanval durfde wagen. Langen tijd bleven zij dus werkeloos, schoon steeds in eene dreigende vertooning, staan. Alleen kwam er uit het heir der Filistijnen in het dal een man te voorschijn van eene ongemeene lengte en van het hoofd tot de voeten zwaar gewapend, met name goliath, hebbende nevens zich nog een' ander' Filistijn, die hem tot schild- of wapendrager diende. Met eene trotsche houding en even trotsche en honende taal naderde hij Israëls slagorden, dagende op een' snoevenden toon een' van saul's krijgslieden uit, om met hem te strijden, en door dit tweegevecht het lot der beide volken te beslissen. Saul en gansch Israël verschrikten op het zien en hooren van dezen geweldigen man, zonder dat iemand het waagde tegen hem op te komen.
Intusschen werd david, een van de acht zonen van isai, een hoogbejaard grijsaard, die te Bethlehem

{==7==} {>>pagina-aanduiding<<}
woonde, van zijnen vader naar het leger gezonden, om zijne drie broeders, die mede uitgetrokken waren, te bezoeken, gelijk ook david in 't begin hen derwaarts schijnt verzeld te hebben, maar, als zijnde de jongste en bij de oppassing van het vee zijne tegenwoordigheid vereischt wordende, naar huis teruggekeerd te zijn. Doch de vader, na langen tijd te vergeefs op tijding uit het leger gewacht te hebben, en deswege misschien ongerust geworden, zond david heen, om naar den welstand van zijne uitgetrokkene zonen bovenal, en den verderen staat van zaken te vernemen, gevende hem eenigen voorraad van leeftogt voor zijne broeders mede, en een geschenk van roomkaas voor den Opperbevelhebber. Hoe ligt, M.H., van welke zoo velen thans gelijke betrekkingen tot het tegenwoordig krijgstooneel hebben, hoe ligt kunt gij u deze teedere bezorgdheid des ouden vaders verbeelden!
David, buiten dat door jeugdige drift en een vurig verlangen naar de legerplaats aangespoord, aarzelde geen oogenblik met het volbrengen van den vaderlijken last. Bij zijne aankomst vond hij de beide legers in beweging, om zich in slagorde te stellen, onder het aanheffen van een daverend krijgsgeschreeuw. David ontdeed zich spoedig, bij de eerste wacht, van zijne bagaadje, zocht zijne broeders op, en vraagde naar hunnen welstand. Maar, terwijl hij met hen sprak, vertoonde zich dezelfde kampvechter in de nabijheid, op gelijke wijze als te voren, en met dezelfde smaadtaal, iemand tot den strijd uitdagende. Eene algemeene huivering verspreidde zich op nieuw door Israëls gelederen, en ieder deinsde veeleer terug, dan dat hij het waagde, den geduchten Filistijn onder de oogen te zien, niettegenstaande de groote beloften, door saul gedaan aan den overwinnaar van dien tergenden uitdager.
David zag en hoorde dat alles aan met de uiterste verontwaardiging. In plaats van vrees, ontbrandde zijn heldenvuur. Hij liep van den eenen naar den anderen rond, en kon niet nalaten, zijne ongeduldige drift, om dien

{==8==} {>>pagina-aanduiding<<}
hoon te wreken, openlijk bot te vieren. Gloeijende van vaderlandsch eergevoel, riep hij uit: ‘Hoe! zal deze onbesnedene, deze Filistijn, deze slaaf van doode Afgoden, de slagordenen van den levenden God straffeloos honen? Als niemand het wagen durft dien hoon te wreken, (voegde hij er waarschijnlijk bij) dan zal ik het doen.’ Maar eliab, zijn oudste broeder, ergerde zich aan deze taal, en beschouwde dezelve als eene uitbarsting van onbezonnen drift en vermetelheid. Eliab dan bestrafte openlijk zijnen jongen broeder op een' heftigen en spijtigen toon, alsof hij zeide: ‘Wat doet gij hier? Op wiens bevel komt gij hier? Het ware vrij wat beter geweest, dat gij bij de schapen gebleven waart; daar was uw post, niet hier. Hoe zal het nu met de kudden in de woestijn gaan? Onder wiens opzigt hebt gij die gelaten? Maar ik ken uwe vermetelheid, uwe looze en onberadene aanslagen: gij zijt uit loutere nieuwsgierigheid naar den krijg herwaarts heen geslopen.’ Uit deze scherpe bestraffing blijkt genoeg, dat de broeders den ondernemenden aard van david uit vorige stukken kenden, en door wangunst en jaloezij tegen hem waren ingenomen, eveneens als vroeger de oudere broeders van jozef tegen dezen.
David, echter, liet zich ook hierdoor niet weêrhouden van zich tot den strijd bereidvaardig te toonen. Hij schroomde zelfs niet, dit voor saul te verklaren, nadat deze, van hem gehoord hebbende, hem bij zich had laten komen. ‘Niemand ontvalle het hart,’ (dus sprak hij tot den Koning) niemand ontzinke de moed. Uw knecht zal heengaan en strijden met dezen Filistijn.’ Met verwondering hoorde saul deze taal van een zoo jong, onervaren mensch, die daarbij klein van gestalte was. Met ernst ontraadde hem de Koning een' zoo ongelijken strijd, als vreezende, dat hij bij geene mogelijkheid bestand zoude zijn tegen den forschen goliath, eenen krijgsman van zijne jeugd af aan. Hierop verhaalde david eenvoudig, hoewel tevens met een' ontvonkten heldengloed op het gelaat, hoe hij eens,

{==9==} {>>pagina-aanduiding<<}
zijns vaders schapen hoedende, een' leeuw en ook eens een' beer een stuk van het vee zag wegrooven, het dier achterna liep, en hetzelve (na het misschien zijnen gepunten herdersstaf in den opgesperden muil gewrongen te hebben) aangreep en doodsloeg. ‘Zou ik dan dulden, (ging hij voort met verhoogden moed) dat een onbesneden Filistijn de slagorden van den levenden God hone? Neen! het zal hem vergaan als den leeuw en den beer. De Heer, die mij uit den klaauw des leeuws en des beers gered heeft, zal mij ook redden uit de hand des Filistijns.’
De moed en bijzonderlijk misschien het vast vertrouwen van david op den levenden God, den God Israëls, met den aandrang van jeugdig vuur uitgesproken, deelden zich aan den Koning mede. Saul althans gaf vrijheid tot het tweegevecht, onder toewensching van 's Heeren bijstand. Maar voor het minst (dacht hij) moest de Herder niet zoo ongewapend, als hij daar stond, uittrekken. De Koning liet hem van zijne eigene kleederen aantrekken, zette hem een' helm op het hoofd, een pantsier daarbij voegende, en gordde het koninklijk zwaard hem op zijde. Maar david, zulk eene wapenrusting geheel ongewoon, verklaarde, dat hij zich daarin naauwelijks bewegen kon. Hij lag ze dan weder af, nam zijnen herdersstaf in de eene hand, en een' slinger in de andere, met vijf steenen (of het ware, dat hij in de eerste slingering miste) in zijne tasch, en ging alzoo den Filistijn te gemoet. Deze naderde insgelijks - zag uit de hoogte op het kleine jonge mensch neder, dat tegen hem wilde strijden, en wel zonder iets anders, dat naar een wapentuig geleek, bij of aan zich te hebben, dan een' stok! Deze vermetelheid alleen was genoeg, om den grooten krijgsman met verontwaardigden toorn te vervullen. ‘Ben ik een hond, dat gij met stokken op mij afkomt?’ graauwde hij david toe met een' vreeselijken vloek. ‘Straks zijt gij een kind des doods, en uw vleesch zal ik ter prooije van roofvogels laten.’ David daarentegen verklaarde op zijne beurt, dat dit het lot van den Filistijn zijn zoude, ofschoon deze met

{==10==} {>>pagina-aanduiding<<}
zwaard en spies en schild gewapend was. Hij voorspelde hem en zijn geheele leger op dezen dag den dood, niet in naam van nietige Afgoden, maar in den naam van den eenigen Heer der heirscharen, van welken alleen de overwinning afhing, en op wiens hulp alleen hij vertrouwde.
Terwijl de reusachtige kampvechter, in zijne zware wapenrusting, met een' trotschen en langzamen tred naderde, als zeker genoeg, dat hij het leven van den jongeling in zijne hand had, liep david op hem toe, en, vóór dat deze tijd had het zwaard te trekken, trof hij hem met den gereeden slingersteen in het voorhoofd, zoodat het logge gevaarte als een os ter aarde plofte. David hieuw den zieltogenden goliath met diens eigen zwaard het hoofd af; en daarmede was op hetzelfde oogenblik de geheele nederlaag van het vlugtend heir der Filistijnen beslist.

Het is dan zoo ver gekomen, M.G., dat men ons door geweld wil dwingen tot de vernedering, die men duslange door listige en slepende onderhandelingen te vergeefs gezocht heeft! Onze vijanden hebben eindelijk onbeschaamd het masker afgeworpen, en openlijk aan de wereld verklaard, dat zij geen ander regt kennen, dan dat van den sterksten, het regt van het wild gedierte in het woud! Twee der geduchtste Mogendheden, van oudsher wangunstig en jaloersch omtrent onzen roem en welvaart, hebben zich daartoe vereenigd. Trotsch op hunne reuzenmagt, staan zij in eene dreigende houding tegen Neêrlands slagorden over. Het verschil van strijdkracht is nog veel grooter, dan dat van david en goliath. Geen wonder, dat gij tusschenbeiden met bange bekommering den uitslag van een' zoo ongelijken kamp te gemoet ziet, en wel eens heimelijk, in het hart benepen, van schrik terugdeinst. Onze slagorden echter, die zoo langen tijd, na vroeger betoonden mannenmoed, met taai geduld onze grenzen en vestingen bewaakt hebben, schrikken niet voor de overmagt. Integendeel schijnen zij des te ster-
{==11==} {>>pagina-aanduiding<<}
ker van heldenmoed te vlammen, hoe dreigender het gevaar wordt. Wat zeg ik! - de geheele Natie schaart zich als één eenig man rondom den Troon. Regering en Volk zijn één, zoo als nergens elders een voorbeeld gevonden wordt, en zoo als misschien nimmer Volk en Regering één geweest zijn; een waarlijk treffend schouwtooneel, dat geheel Europa met verbazing aanstaart, en vriend en vijand hoogachting, eerbied en ontzag inboezemt. Ja, ook den vijand, die gehoopt had, door zijne dreigende vertooningen, door zijne schrikverwekkende toebereidselen, en althans door zijne geweldige aanvallen, weldra verwarring, radeloosheid en verdeeldheid hier te lande te zullen bewerken, en ons het hoofd in den schoot te doen leggen, vooral nu hij al brullende en brommende met
opgesperden muil op ons afkomt, en onze schepen als weerlooze schapen wegrooft; heldendaden, zulke gedrogten waardig! - Maar te vergeefs. De Regering blijft pal staan, en met haar het geheele Volk. Zelfs schijnt de vijandelijke aandrang van buiten de ineensluiting van harten en handen van binnen des te sterker te bevestigen.
Geen wonder dan ook, dat wij tevens met fierheid en vertrouwen ons als boven het lot kunnen verheffen. Te meer, indien wij terugzien in de dagen van ouds, en de wonderen des Heeren gedenken; gedenken, hoe menigmaal dit land, als een kunstwerk aan de zee ontwoekerd, uit dringenden nood gered is, en niet alleen bewaard gebleven, maar zelfs tot hoogeren luister verheven. David sterkte zijnen moed door herinneringen van voorgaande uitreddingen; en daarom vreesde hij ook nu niet voor den ontzaggelijken Reus. De Heer, die hem voorheen gered had uit de klaauwen van het verscheurend gedierte, zoude hem ook nu redden uit de hand des Filistijns. En ons, mijne Landgenooten! ontbreekt het geenszins aan zulke moedgevende herinneringen. Geene geschiedenis van eenig volk is misschien rijker in merkwaardige voorbeelden van die natuur, dan die van het kleine volk van Oud-Nederland. Ik zal dezelve niet

{==12==} {>>pagina-aanduiding<<}
behoeven aan te halen, daar ze bij ieder, niet geheel onbedreven in de vaderlandsche jaarboeken, bekend zijn, en vooral in den tegenwoordigen tijd door geschriften van den dag telkens verlevendigd worden. Laat mij alleen u het jaar 1672 mogen voor den geest vernieuwen, dat zoo rampvolle en tevens bij de uitkomst roemvolle jaar!
Toen was het, dat dezelfde twee Mogendheden, die ons nu bestoken, met nog twee andere Bondgenooten zamenspanden, om het kleine, maar benijde Holland, als een ander Carthago, te verdelgen. De Franschen alleen gingen, met een heir van 200,000 man, en de beroemdste Legerhoofden aan de spits, op de jonge Republiek los, waartegen de onzen ter naauwernood een achtste gedeelte geregeld krijgsvolk te velde konden overstellen, schoon onze magt ter zee veel beter tegen den vijand was opgewassen. Onze vestingen bevonden zich in een' zeer vervallen toestand. Tweedragt wroette in de ingewanden van het staatsligchaam, die de overgeblevene krachten grootendeels verlamde. Spoedig drongen dan ook de talrijke benden van alle kanten door, en vielen meer dan drie gewesten van de zeven geheel in 's vijands magt. Toen waren het voorzeker nog veel banger dagen dan de tegenwoordige. En evenwel hebben onze vaderen, door hervatten moed, met hereende krachten, en met vertrouwen op den Heer der heirscharen, die overmagtige en zegevierende legers tot den terugtogt weten te noodzaken, het verloren grondgebied te herwinnen en ongeschonden te herstellen. Doch genoegzaam zigtbaar heeft de helpende hand der Voorzienigheid, tot welke zij, als hunnen getrouwsten Bondgenoot, biddend opzagen, tot dien gelukkigen, alle menschelijke verwachtingen te boven gaanden, uitslag medegewerkt. Of is het daarvoor niet te houden, dat eene twaalfurige ebbe de vijandelijke vloten het landen, waarmede zij onze kusten bedreigden, belette, en dat straks daarna felle stormen dezelve teisterden en geheel verstrooiden?

{==13==} {>>pagina-aanduiding<<}

Maar wij behoeven niet verder te gaan dan tot onzen leeftijd, om zoodanige, bijkans wonderdadige, verlossingen en bewaringen te ontdekken. Gij inzonderheid, die met mij de uitkomsten der openbare gebeurtenissen van een zestig- en zeventigjarig leven aanschouwd hebt, kunt hiervan getuigen. Hoe vele stormen en schokken van allerlei aard en uit alle hoeken hebben wij niet doorgestaan! Ik behoef ze niet op te tellen. Allen liggen ze u nog levendig in het geheugen. Eenmaal zijn wij geheel door vreemde magt overheerd geweest, en van de lijst der volken uitgeschrapt. En evenwel zijn onze kluisters weder verbroken, is op nieuw ons volksbestaan herboren; en wel met eene zoodanige kracht, dat wij, hoe zeer ook mishandeld, geprangd en benaauwd in den tegenwoordigen tijd, van de magtigste Rijken met bewondering en als benijdenswaardigen worden aangezien; dat men het althans noodig geacht heeft, ten einde onze vastheid te doen wankelen, tiendubbeltallen van overmagt tegen ons aan te voeren.
Maar de Heer heeft het gedaan; de Heer heeft ons geholpen. En zouden wij, die uit zoo vele en nog grootere gevaren gered zijn, nu niet mogen vertrouwen, dat wij ook uit de hand dier goliaths, dier onbesnedenen van harten, die den levenden God der geregtigheid niet kennen, maar alleen zweren bij de doode Afgoden van eigene magt en trotsche dwingelandij, zullen gered worden? Zal God dan geen regt doen zijnen uitverkorenen, die dag en nacht tot Hem roepen, hoewel Hij lankmoedig over hen is? Ik zeg u, (is de verklaring van den Heiland) dat Hij hun haastelijk regt zal doen. - Vleijen wij ons nogtans, M.H., niet te ligt met ijdele hoop. Stellen wij ons de overwinning niet te gemakkelijk voor. De eerste slingersteen treft niet altoos zoo wis en beslissend als die van david, ook soms niet de tweede en derde. Tegenspoeden kunnen ons bejegenen; ook daarop moeten wij ons met een' bedaarden geest en welberaden moed voorbereiden. Houden wij desniettegenstaande vast aan onze heilige begin-
{==14==} {>>pagina-aanduiding<<}
selen. Hebben onze vaderen niet tachtig jaren lang volgehouden in het vertrouwen op den Heer der heirscharen tegen den sterksten Reus van dit werelddeel? En zij zijn niet beschaamd geworden, maar hebben, door eene beslissende, allerroemrijkste zegepraal, hem in het einde ter neêrgeveld.
Dit hebben wij alvast bij onze vijanden vooruit, dat wij voor de geregtigheid strijden en zij voor het onregt. En deze alleen kan des Heeren strijd genoemd worden. Want, indien men ooit van eene goede en regtvaardige zaak kan spreken, dan is het de onze. Van verre en van nabij hooren wij ze als zoodanig openlijk roemen, zelfs van de bevolking dier Regeringen, welke ons aanranden. Is het veeltijds, in gevallen van verschil, moeijelijk te beslissen, wie der beide partijen het regt op zijde hebbe, in het onze blijft geenerhande twijfeling over. Hieromtrent verheft zich slechts ééne stem onder de verstandigen en beschaafden van alle volken. Dit kan niet anders, dan den moed en het vertrouwen versterken. De regtvaardige is moedig als een jonge leeuw; terwijl de goddeloozen veeltijds vlieden, daar geen vervolger is. Vanhier dan ook die algemeene geestdrift en geestkracht onder onze landzaten van hoogere en lagere standen; vanhier die gewillige opofferingen, hoe zwaar en drukkend ook; vanhier die eendragt en zedelijke kracht, welke een sterker en duurzamer wapen is, dan ligchamelijke en stoffelijke middelen. Daarin overtreffen wij verre onze eerlooze belagers.
Die zedelijke kracht, de vrucht der overtuiging, dat wij voor eene regtvaardige, voor eene heilige zaak strijden, is de eenige grond van een vast vertrouwen op de goedkeuring en bescherming des Almagtigen, dat ook dan nog het gemoed kan geruststellen, al is het dat voor een' tijd of in den beginne de wisselvallige oorlogskans ongunstig schijne. De raadsbesluiten des Heeren, schoon altoos wijs, zijn echter voor het menschelijk verstand dikwerf ondoorgrondelijk. De strijd is niet altoos die der helden, noch de gunst der welwetenden; het paard feilt

{==15==} {>>pagina-aanduiding<<}
soms ter overwinning; tijd en toeval wedervaren allen. Maar zij, die geregtigheid liefhebben en God eeren, kunnen nooit geheel hunne sterkte en troost of hunnen roem verliezen, zelfs niet in hunnen val; terwijl de goddeloosheid daarin wanhopig en magteloos op den grond blijft liggen, of hare zegepralen niets anders zijn, dan gedenkteekenen harer schande.
Maar ik zal genoeg gezegd hebben, M.G., om nu met vaderlandsche en geloovige harten tot het nagebed over te gaan.

Neen, wij steunen niet op eigene krachten, maar op U, den Eeuwiglevenden, den God onzer vaderen, wiens sterke arm ons zoo menigmaal uit den nood gered heeft, die zoo menigmaal in onze zwakheid Uwe kracht en majesteit geopenbaard hebt. U roepen wij ook aan in den dag der benaauwdheid. Heere! Heere! zie ook nu met ontferming en in gunste neder op het geprangde vaderland! Laat ook nu ons vertrouwen op U niet beschaamd gemaakt worden, maar wees ons nabij met Uwe hulpe en beschermende hand! Gij alleen zijt de hoogste scheidsman in de twistzake tusschen ons en onze aanvallers. Gij weet, waar de geregtigheid woont, en daarnaar alleen zult Gij rigten. Hoe goed is het voor ons, dat wij bij deze gedachte niet behoeven te schrikken, maar eerder met blijmoedige gerustheid tot U kunnen opzien, en biddend onzen nood en onze belangen U durven aanbevelen!
Hoor, o God! onze smeekingen en verzuchtingen voor de redding van het dierbaar vaderland, voor onzen geëerbiedigden en beminden Koning, voor zijn Huis, voor de Prinsen, die aan het hoofd staan van onze krijgsmagt, en voor alle de edele strijders, die, zoo te water als te lande, hun bloed en leven aan de verdediging van de eer en regten van Nederland toewijden! Wees met die allen, met alle leden der Staatsregering, in hoogere en lagere posten gesteld! Blijf hun steeds nabij, o Heer der heirscharen! met Uwen raad van wijsheid, getrouwheid en volharding in het goede!
Bewijs, o God der barmhartigheid! aan onze vijanden die genade, dat zij de uitzinnigheid en het wederregtelijke van hunne handelingen leeren inzien, en aflaten van geweld en onregt te plegen. Doch, hebben zij eene strenger tuchtiging noodig, om tot inkeer gebragt te worden, laat dan die tuch-
{==16==} {>>pagina-aanduiding<<}
tiging het meest nederkomen op de hoofden, die de bewerkers van het kwaad zijn! Spaar, spaar, o God! zoo veel geschieden kan, het bloed der onschuldige slagtoffers, op dat zoo min mogelijk de regtvaardige met den onregtvaardigen omkome! Laat de strijd, mag het wezen, kort en roemrijk voor ons zijn!
Gij, o Vader der eeuwen! hebt de tijden en gelegenheden in Uwe magt gesteld. Wij, kortzigtigen, zijn veeltijds ongeduldig in onze wenschen en vermetel in onze bepalingen. Aan U, den alleen wijzen, moeten wij de bepalingen van den tijd der uitkomsten overlaten. Sterk in alle gevallen onzen moed en vertrouwen! Met eene kinderlijke onderwerping dragen wij ons lot aan U op, en willen wij berusten in Uwe vaderlijke schikkingen, o God des vredes en der liefde! Amen! (*)


De wereld der insekten.


Aengstlich spann die Raupe sich die Hülle, 
Schlief, und als der Mutter Lebensfülle 
Sie erweckte, wähnte sie sich neu, 
Wusste nicht, was sie gewesen sey. 
Freund! ein Traumreich ist das Reich der Erden. 
Was wir waren? was wir einst noch werden? 
Niemand weiss es! - 
 
herder. 


De wereld der Insekten is eene schepping van geheel bijzonderen aard, aanlokkelijker, volkomener, poëtischer dan de overige, waar het aan leemten en proza niet ontbreekt. Er is wel geen beeld der phantasie, dat niet zijn typus in deze wonderwereld heeft, in welke de scheppende kracht der natuur zich, naar 't schijnt, met welgevallen aan hare poëtische luimen heeft overgegeven. Ja, gemakkelijk viel het, een' kleinen natuur-historischen roman te ontwerpen, die ons in eene nog veel wonderbaar-
{==17==} {>>pagina-aanduiding<<}
der wereld zou overbrengen, dan die der duizend-en-één nacht, en, wat het schoonste is, in eene werkelijke, geene verdichte wereld.
De rups blijft ter plaatse, waar zij het leven ontvangt, of verwijdert zich althans niet verre. Vóór de behoefte in hem ontwaakt, om het min aanzienlijke kleed af te leggen, drijft hem alleen de zucht om te leven. Maar de tijd nadert, dat hij voor zich een' groven wollen zak, of een' fijnen van zijde, weeft, of zich van eene stoffe, zachter en vaster dan velin-papier, eene prachtige mumiënkist met een zonderling masker zamenstelt, op het deksel versierd met fraaije figuren in schoone evenredigheid; hij hangt dezelve met taaije draden aan een' zwevenden tak, of bouwt zijne slaapkamer in de naauw zigtbare tusschenruimte van twee steenen, of kruipt in een rondom gesloten vaartuig van zand, klei en schelpen, en vertrouwt zijne op handene opstanding aan de golven. Ja! opstaan doet hij; en de fabel van den vogel Feniks verwezenlijkt zich, honderdduizendmaal in elken lentemorgen, voor de voeten des wandelenden natuuronderzoekers.
Daar is hij herrezen! Hij is het niet, en toch is hij het; het is hetzelfde wezen in geheel andere gedaante: maar hoe oneindig veel heeft hij bij de gedaantewisseling gewonnen! Ziet hem: hier duikt hij, met verborgene vleugelen, in het water; daar wiegt hij zich in de lucht. De vlerken, welke hij ontplooit, zijn geene vlerken als andere: over sterke, beweegbare spieren is de teederste huid gespannen, op welke millioenen stofdeeltjes liggen uitgestrooid, welke goud en diamanten in glans te boven gaan, en wier kleinste zich, voor het gewapend oog, als eene schitterende vogelveêr vertoont. Dikwijls verbergt hij deze vlerken onder een doorschijnend harnas, fraai om waar te nemen.
Ja! hij is weêr verrezen, schoon en heerlijk, met liefdedrift begaafd, tot dagen van genot. Gering Insekt! veracht beestje! En toch omvat uw leven als 't ware alles, wat de Mensch van de Eeuwigheid hopen en

{==18==} {>>pagina-aanduiding<<}
wenschen kan! Na verscheidene herscheppingen, heeft eindelijk het Insekt zijne laatste gedaante aangenomen, voor ons zinnelijk waarneembaar, maar die welligt zelfs weder slechts eene proef is van die gedaantewisselingen, welke hem in de onafgebrokene herscheppingen der stoffe wachten.
De Voorzienigheid heeft het Insekt, op den trap zijner volle ontwikkeling, niet naakt en weerloos in de wereld gezonden, gelijk den Mensch. Hij bezit nevens zijnen rijken tooi alle werktuigen voor de nijverheid, alle wapenen voor den krijg, en zijn instinkt geleidt het, even als ware het 't beschaafdste verstand. Hier voert het met zich stevige boren; daar spaden om te graven, zagen om te snijden, tangen om naar zich te trekken en te verscheuren. Hier draagt het aan de borst een puntig, beweegbaar zwaard; daar sleept het eene scherpe sabel met zich. Hier bergt het, in eene buigzame scheede, een' onzigtbaren, vergiftigden dolk; ginds laat het eene buis spelen, om met een scherp, bijtend vocht den vijand te besproeijen, en lang vóór de uitvinding des buskruids was het in 't bezit van donderbussen, welke, gelijk de onze, rook en vlammen spuwen.
Herdenkt alles, wat ge op de doornige baan der beschaving, met moeite, en door de noodwendigheid geprikkeld, hebt tot stand gebragt: de schranderheid uwer uitvindingen en gewrochten moge nog zoo groot zijn, alles had of verschafte zich het Insekt lang vóór u. Het bouwt kasernen, het legt steden aan, het graaft tunnels, naar evenredigheid 500 uren lang, onder steden, stroomen, bergen heen; het rigt op hoogten schitterende telegraphen op, plant levende lichten langs den zoom der bosschen, en verheldert den nacht, wanneer het, in luchtige, lichtende zwermen, alsof het sterren sneeuwde, op de toppen der boomen nederstrijkt. Noemt mij ééne uwer zingenietingen, die het niet kent! Het voedt zich met ambrozijn; het omgeeft zich met bedwelmende geuren; het kleedt zich in purper en zijde, smaragden en robijnen.
Is 't niet alsof de natuur aan dit geslacht, in stede

{==19==} {>>pagina-aanduiding<<}
van tooverring, hoed of talisman, gaven heeft verleend, die deze alle overbodig maken? De meeste nachtvlinders, welke op boomstammen leven, ontgaan het oog des waarnemers, omdat zij van het mos en de rimpels van den bast meestal niet zijn te onderscheiden. Er is er een, die, met zijne bleekgele, getakte vlerken, op den tak met doode bladeren, waartusschen hij gezeten is, door iedereen voor een blad wordt aangezien; en, als nu eene windvlaag blad en vlinder wegwaait, zoo weet men niet, of de vlinder van den steel afgebroken is, dan of het blad vleugels gekregen heeft. Verheugt u niet te vroeg, wanneer u een zeldzame springkever in de handen valt: gij hebt aan zijne wonderbare vleugels niet gedacht; eer gij er aan denkt, is hij reeds tien voet ver in het gras verdwenen. De zoogenaamde valkever bemerkt het oogenblikkelijk, als hem iets nadert; bij het minste gedruisch laat hij zich van den tak, waarop hij zit, op den grond nedervallen; hier verroert hij geen lid, en ge kunt hem onder de voorwerpen, die de aarde dekken, niet gemakkelijk vinden. Het geslacht der anobiën draagt dien naam van de verwonderlijke kunst, waarmede zich deze diertjes dood houden; zij doen zulks met zulk eene hardnekkig- en volstandigheid, dat zelfs de geweldigste mishandeling hun geen teeken van pijn ontrukt, en hen tot geenerlei beweging brengt, welke leven en gevoel verraadt. 't Is alsof zij dachten, dat eerbied voor de dooden allen levenden wezens is ingeschapen, en dat er hyena's, gieren noch - menschen bestonden!
Vóór honderdvijftig jaren vond een wijsgeer het sinds lang verdroogde hulsel van een raderdiertje (tardigradus rotiferus) in een weinig stof onder eenige oude steenen; en sedert is het openbaar geworden, dat het levend stofdeeltje van eene halve eeuw her door een' droppel regenwater tot een vernieuwd leven kan gewekt worden!
Ik had een' vriend, het ideaal eens wijsgeers der vorige eeuw, trotsch op zijn Atheïsmus, bestendig er op uit zijnde, om proselyten te maken, ennooit meer in zijn' schik, dan wanneer hij voor het niets een zieltje konde

{==20==} {>>pagina-aanduiding<<}
winnen. Het deed hem wél, dat het veelhoofdige monster van het Polytheïsmus voor éénen God had plaats gemaakt; want één hoofd, dacht hem, viel toch gemakkelijker af te houwen! Op zekeren dag kwamen wij, bij eene wandeling, toevallig ter plaatse, waar een lijk, van wege het Geregt, werd opgegraven. Bij dit treffend schouwspel greep mijn vriend mij, met zekere zelfvoldoening, bij den arm, en riep op den toon des bitteren spots: ‘Zoek hier nu eens de grondstof eens verheerlijkten ligchaams!’ Ik zweeg, deels omdat ik niet regt wist, wat te antwoorden, deels omdat mij de nieuwsgierigheid huiswaarts trok, waar mij eene doos met Insekten uit Brazilië verbeidde. Een uur daarna waren wij in mijne kamer, en mijn vriend zat zeer onverschillig te kijken, hoe ik mijnen nieuwaangekomen' schat onderzocht. Daar viel mij iets in: ik brak eene der popjes midden door, vertoonde hem het vormelooze vocht, waarin niets leefde, niets werkte, en sprak: ‘Zoek hier de grondstof eens verheerlijkten ligchaams! En toch heb ik het heerlijkste gewrocht van Gods Almagt om het leven gebragt: nog drie maanden, en een meesterstuk der natuur had uw gezigt verlustigd!’ - Ja! ik blijf er bij, het Insekt is het pronkstuk der schepping.
God schiep de tegenwoordige wereld in zes dagen; Hij behoeft er niet meer, om aan dezelve een eind te maken. ‘Ligt dit in Zijn raadsbesluit, Hij behoeft (zeide mijn groote leermeester j.c. fabricius) niet meer dan vijftig zandkevers, en de aarde heeft binnen zes dagen geen' levenden bewoner meer; niet meer dan vijftig doodgraverkevers, en zij zijn begraven; niet meer dan vijftig groote mieren, en de aarde is weêr toebereid: ten zevenden dage kan de Dood rustdag houden!’



{==21==} {>>pagina-aanduiding<<}

Iets over de chinchilla.


{== afbeelding 
	
==} {>>afbeelding<<}
    

De Chinchilla, door buffon voor hetzelfde diertje als de Chinche, schoon zeer te onregt, gehouden, behoort in Zuid-Amerika te huis. Het heeft eenige overeenkomst met de rat, en ook met den eekhoren, is ongeveer negen duim lang, en heeft een' staart van nagenoeg vijf duim. Zijn ligchaam is kort ineengedrongen, maar de achterpooten aanmerkelijk langer dan de voorpooten. Zijn bont is lang, dik, digt, wollig, eenigzins krullende en ineengevlochten, grijs of aschkleurig van boven, en bleeker van onderen. De Chinchilla leeft in holen of gaten, in het vlakke of open veld van de noordelijke provinciën van Chili, en is zeer gesteld op gezelligheid met zijne soortgenooten. Zij voedt zich met wortelen van verschillenden aard, daar in overvloed voorhanden, en brengt, tweemaal 's jaars, vijf of zes jongen voort. Het beestje is zoo goedaardig, dat het, met de hand gegrepen, niet bijt, en naauwelijks poogt te ontsnappen. Eenigzins aan den mensch gewoon, en aan de borst verwarmd, blijft het daar even stil en gerust zitten,

{==22==} {>>pagina-aanduiding<<}
als in zijn eigen nest; en het is te eenemaal vrij van dien onaangenamen reuk, welke der overige rattensoorten eigen is.






Brief over het heilige land.

Bethlehem, den 1 Maart 1831.
_ Gij verlangt van mij eene beschrijving van deze kleine stad, die gij slechts vlugtig in het doorreizen kondet zien - van de plaats, alwaar de grootste gebeurtenis der wereld is voorgevallen. Ligt kan ik uwe weetgierigheid bevredigen: want ik ben een inwoner van Bethlehem geworden; ik ga met de Bethlehemiten, als met oude bekenden, om; ik bezoek hen in hunne woningen; zij spreken met mij over hunne ellende en van hunne verwachtingen; wij onderhouden elkander dikwerf over Frankrijk, en de verschijning van een' Franschman (*) is voor hen als een waarborg van toekomstig geluk en van toekomstige vrijheid. Gij hebt Bethlehem met zijne olijf bosschen, vijgeboomen, tuintjes en rooden, steenachtigen bodem op vrij hooge heuvels zien liggen. Vruchtbaar vertoont dit land zich thans niet. Ook hebt gij de in de rots uitgehouwen, met marmer en zijde bekleede, door vijfendertig zilveren lampen verlichte grot gezien - den zoogenaamden stal, waarin jezus geboren werd. Gij kent het klooster van onze Latijnsche Geestelijken, dat meer een kasteel gelijkt, dan het vreedzame verblijf eener broederschap, die zich afzondert van de wereld. Van de groote, aan het klooster belendende kerk, welke eenmaal een der voortreffelijkste gebouwen in het Heilige Land was, behoef ik insgelijks niet te spreken. Deze eerwaardige tempel, waarin boudewijn als Koning van Jeruzalem gezalfd

{==23==} {>>pagina-aanduiding<<}
werd, en die anderhalve eeuw van de gezangen der Kruisvaarders weêrgalmde, is thans vervallen en van alle sieraad beroofd, dienende slechts tot een' openlijken doorgang voor de Kloostergeestelijken en Christen-Arabieren.
Bethlehem maakt een' geheel anderen indruk op mij, dan Jeruzalem. Zoo lang ik in de Heilige Stad was, kon ik mij niet ontdoen van de duistere beelden, welke mij overal vervolgden - alles vertoonde zich somber aan mijn oog; hier, daarentegen, ziet mijne verbeelding enkel lagchende tooneelen, en ik adem vrijer. Buiten twijfel komt dit van de verschillende herinneringen, welke zich aan beide plaatsen verbinden: in Jeruzalem zie ik niets, dan ongehoorde ellende, volksrampen zonder voorbeeld, en den Godsgezant aan het smadelijke kruis; in Bethlehem aanschouw ik eene Maagd, de Moeder van den beloofden Verlosser - Koningen uit verre landen, Herders om de wieg van het Kind; ik hoor Engelenreijen - ik hoor hemel en aarde juichen; kortom, in Jeruzalem niets dan dood en wanhoop, in Bethlehem enkel leven en hoop.
Bethlehem heeft omstreeks 2000 inwoners, waaronder 1500 Katholieken, 400 schismatieke Grieken; de overigen zijn Muzelmannen. Van oude tijden af bevonden zich hier weinige Turken; want de Bethlehemiten, een sterk en moedig volk, kunnen de aanhangers van mahomed niet dulden in hunne nabijheid. Ja, Bethlehem is misschien de eenige stad in het Oosten, waar geen Muzelman als overheidspersoon beveelt; hier is Aga, noch Mutselim, noch eenig Turksch ambtenaar. De katholieke Bethlehemiten wenden zich in hunne twisten, gelijk doorgaans in alle hunne aangelegenheden, tot den Pater Gardiaan van het Latijnsche klooster en tot den Geestelijke, die het ambt van herder en leeraar waarneemt; ook de voornaamste familiehoofden oefenen eene soort van gezag uit. De Pacha verkrijgt niet ligt meer van hen, dan de gewone jaarlijksche opbrengsten. Tegen willekeurige belastingen verzetten zij zich elke maal, vatten de

{==24==} {>>pagina-aanduiding<<}
wapens op, en werpen zich in het klooster, als in eene vesting, die zeer wel te verdedigen is. Dikwerf dringen zij op onderstand aan bij de kloosterlingen, en wanneer de arme Paters hunne beden weigeren moeten, worden deze wel eens door hen mishandeld, en zien zich genoodzaakt, eene schuilplaats binnen Jeruzalem te zoeken. Ik heb dingen hooren verhalen, die den Bethlehemiten juist niet tot eere strekken. Zoo werd vóór omstreeks twintig jaren de Prior van het Latijnsche klooster, nadat hij zich niet in staat verklaard had, om hun het verlangde geld te geven, op eene der straten van Bethlehem gegrepen en naar eenen oven gesleept, in welken zij hem verbranden wilden; doch, terwijl de oven gestookt werd, gelukte het eenen der inwoners, zijne stadgenooten door overreding van hun verschrikkelijk voornemen af te brengen. In het leven onzer Frankische kloosterbroeders zijn er dus slechte en goede dagen; den bewakers der heilige plaats wordt maar al te dikwijls herinnerd, dat zij in een barbaarsch land wonen.
Zeer vele Bethlehemiten verbeelden zich, dat het klooster voor hen betalen moet, en wel om geene andere reden, dan omdat zij Katholieken zijn; en menigeen gaat tot het Roomsche geloof over, enkel om de aalmoezen der Latijnen te bekomen. Men vindt echter ook velen, wier godsdienstigheid opregt en ongeveinsd is. - Het klooster is dus voor de Bethlehemiten eene plaats, waar zij hunne gebeden ten hemel zenden, een geregtshof, waar alle hunne oneenigheden vereffend worden, een huis van herbergzaamheid, waar de armen brood vinden, en in geval van nood, gelijk reeds boven werd gezegd, eene versterkte plaats, om zich tegen den vijand te verweren. De eenige middelen van bestaan voor de inwoners van Bethlehem zijn veeteelt, een weinig landbouw, handel in kruisbeeldjes, beelden van de Heilige Maagd, paarlemoeren doozen enz. Velen spreken vlug Italiaansch, en drie vierde gedeelte der bevolking weet ten minste eenige woorden. Zoo dikwerf ik wandelen ga, ontmoet ik Arabieren, die mij met een: boun giourno, Signor;

{==25==} {>>pagina-aanduiding<<}
coume estate, bene? (goeden dag, Heer; hoe vaart gij, wel?) aanspreken. Wil ik dan verder met hen in gesprek mij begeven, zoo blijkt meermalen, dat hun boun giourno bijkans alles is, wat zij weten.
Ik behoef u niet te zeggen, dat de Bethlehemiten zeer veel achting voor de Franschen hebben. Zij zijn misschien de eenige volksstam in het Oosten, bij welken de overlevering van de Kruistogten uit het Westen bewaard is gebleven. De Bethlehemiten beschouwen ons nog als hunne toekomstige bevrijders, en gelooven vast, dat de Koning van Frankrijk het voornemen heeft, om een paar duizend man naar Palestina te zenden, ten einde het Christelijk geloof voor altijd van de kluisters der Moslems te bevrijden en het oude rijk van godfried nog eens te herstellen. Elken morgen zie ik in mijne kamer menschen, welke komen, om te vernemen, of het uur der bevrijding haast slaan zal. Sedert eenige dagen spreekt men in Bethlehem van eene landing der Franschen bij Beyrut. Gisteren verzekerde men mij in allen ernst, dat men bij Ascalon een' troep Fransche soldaten bezig had gezien, om de plaats weder op te bouwen. Ik waag het naauwelijks, hun te zeggen, dat zij veel meer weten, dan ik; en wanneer zij met vragen mij te veel dringen, moet ik mij met algemeene uitdrukkingen behelpen. Dit alles komt waarschijnlijk van de verovering van Algiers. Het is niet te beschrijven, welken geweldigen indruk die gebeurtenis op de gemoederen in de Levant gemaakt heeft. De schrik onzer wapenen heeft geheel Syrië vervuld; met een niet zeer groot leger zou men het gansche land kunnen bemagtigen. Men spreekt hier slechts van Frankrijk; maar het volk verstaat hieronder doorgaans geheel het westelijk Europa (het land der Franken). Begrippen van grootheid en roem zijn aan den naam van Franschman verbonden, en deze is hier, wat het woord civis
(burger) in den mond der oude Romeinen beteekende. (*).
poujoulat.



{==26==} {>>pagina-aanduiding<<}

Afkeer van reukwerk bij de Romeinsche vrouwen.


- Ein Proteus ist 
Der Nerven Spiel im Weibe, wie ihr wisst. 
 
wieland. 


Een der zonderlingste verschijnselen, welke de vreemdeling, die eenigen tijd in Rome vertoeft, ontmoet, - een verschijnsel, dat hem wel eens in verlegenheid kan brengen, - is de afkeer des vrouwelijken geslachts aldaar van geuren, die elders voor welriekend gehouden worden. Eene Romeinsche Dame riekt een roosje op den afstand van twintig schreden, en krijgt zenuwtrekkingen, wanneer men hetzelve niet spoedig verwijdert. Bijzonder gevoelig daaromtrent zijn kraamvrouwen, welke, zoo als de geneesheeren daar in allen ernst verzekeren, door de lucht van rozen, al duurt die slechts vijf minuten, zouden kunnen sterven! Alle sterke reuk, b.v. van leder, gebrande koffijboonen, enz. is voor laatstgenoemden zeer nadeelig. Waar eene kraamvrouw ligt, mag daarom geen koffijhuishouder zijne boonen op straat branden. Men schrijve dit echter niet aan gemaaktheid toe; geene vrouw is daarvan meer vrij, dan de Romeinsche. Men moet ondertusschen zich verwonderen, dat allerlei dierlijke uitwasemingen - dat zelfs die dingen, welke tot verrotting overgaan, bij haar geen' tegenzin veroorzaken. Eene vrouw van rang, in welker woonkamer, het gansche jaar door, geene bloem mag komen, woont, gedurende de heete zomermaanden, tegenover een' slagerswinkel of vleeschhal, zonder den neus op te trekken; ja ook de stank derriolen, bij lange droogte en warm weder, doet, naar 't schijnt, geene werking op hare reukzenuwen. Dat bij dezen afkeer van bloemen, die zelfs aan een groot gedeelte van het mannelijk geslacht eigen is, de kweeking van dezelve wordt verwaarloosd, kan men ligt begrijpen. Niet alleen worden geene bloemen in de kamers gehouden; zelfs de tuinen zijn er van ontbloot. Men treft althans ten hoogste slechts eenige graniums aan, of zoodanige gewassen, die een' zuurachtigen reuk hebben. Eigenlijke bloemtuinen zijn er dus in het geheel niet; in deze zou de Romein, die het ruime en het
vrije bemint, zelfs om de noodzakelijke beperking, geen genoegen kunnen scheppen. Het woord giurdino, dat bloemtuin beteekent, komt derhalve in het spraakgebruik der Ro-
{==27==} {>>pagina-aanduiding<<}
meinen weinig voor. De overige omheinde boomgaarden of plantentuinen zijn orti (moezerijen), vigno (wijnbergen) en villa (wanneer ze klein zijn, tuinhuizen; doch als ze groot zijn, buitenplaatsen). De warmoeziers en wijngaardeniers, die in Rome lieden zonder eenige opleiding zijn, bekommeren zich te minder om de kweeking van bloemen, daar deze geen geld aanbrengen; maar de Romeinsche villa's zouden ook, wegens derzelver grootschen aanleg, geene nette bloemperken dulden, zoo als men die in noordelijke landen vindt. Ten hoogste worden hier enkele verbazend groote ronden met bonte, niet riekende bloemen in het wilde door elkander bezaaid, en dan laat men alles aan de natuur over, zoodat niemand er verder eene hand aan slaat. Doch zoo veel te meer werks maakt men van de oranjerij (agrumi), namelijk van de kweeking der oranje- of sina'sappels (portogallo) en der citroenen (limone). Men vermijdt echter den geur van derzelver bloemen, alsof het uitdampingen van de Pontijnsche moerassen waren. Dat derhalve te Rome ook weinig of geen reukwerk gebruikt wordt, is ligt te begrijpen; eene enkele Parijsche Dame naar de mode heeft er op één' dag meer van noodig, dan alle Romeinsche vrouwen te zamen het gansche jaar door. Wat er nog verkocht wordt, is alleen voor vreemdelingen: maar ook deze - en hierover moet men zich verwonderen - hoe zeer zij hartstogtelijke liefhebbers van bloemen en welriekende dingen zijn mogen, verliezen, bij een langer verblijf te Rome, allengs
den trek daarnaar. Ik heb het aan mijzelven ondervonden. Alleen de Engelschen gebruiken hier reukwerk; hetgeen zij te gemakkelijker doen kunnen, daar zij meest onder elkander verkeeren en zeer weinig Romeinsche huizen bezoeken. Doch waar zich ergens in een gezelschap één hunner zien, of veeleer rieken laat, daar vlieden hem de vrouwen. Een Engelschman zou dan alhier ook niet gemakkelijk eene minnares vinden. Al had hij alle zakken vol guinjes, geen Romeinsch meisje zoude er zich aan vergapen, zoo daar tevens een met den geur van eau de Cologne doortrokken zakdoek in was. Een schouwburg, die als eene stokerij van welriekende wateren rook, gelijk het Theâtre Italien te Parijs, zou doodelijk zijn voor eene Romeinsche vrouw.
Ik houd de lucht alhier, over 't algemeen, voor gezond; Rome wordt van drie zijden door zeewinden doorwaaid, en

{==28==} {>>pagina-aanduiding<<}
voor den schadelijken noordewind beschut door het Apennijnsch gebergte. Aan eene alom verspreide aria cattiva (bedorvene, ongezonde lucht) geloof ik derhalve niet; het schijnt echter wel zeker te blijken, dat Rome, gelijk meer of min geheel Italië, voor lieden, die aan borstkwalen lijden, zeer gevaarlijk is. De luchtsgesteldheid te Rome veroorzaakt hier vele borstziekten; de omliggende bergen zijn vooral in dit opzigt nadeelig. Op de hoogsten daarvan, bij voorbeeld op Rocca Priora, zullen menschen, die de tering hebben, in weinige weken bezwijken. Desniettegenstaande zenden onkundige artsen ieder, die aan eene borstkwaal sukkelt, op het land, dat wil zeggen, naar de eene of andere plaats op het Albaansch gebergte - naar Albano, Frascati, Monte Porzio, Monte Compatri enz., en dat wel, zoo als hier het kunstwoord luidt, per mutar aria (om eens van lucht te veranderen). Dat voor zoodanige kranken de Pontijnsche moerassen heilzamer zouden zijn, dan de berglucht, die wel teert, maar niet voedt, schijnt niemand te beseffen. In de zuivere, veerkrachtige lucht alhier verspreiden de geuren zich sterker, dan in den dikkeren, met verschillende stoffen vervulden dampkring. Dit is welligt eene der oorzaken, welke medewerken, om bij de vrouwen die bijzondere gevoeligheid te veroorzaken, waardoor zij zoo sterken afkeer van geurige bloemen en van reukwerk hebben; schoon dezelfde oorzaak ook den stank, dien zij zonder hinder verduren, te doordringender maakt. Het verschijnsel bepaalt zich ook niet enkel tot Rome, maar begint reeds in Opper-Italië zich te vertoonen. Het eerste voorbeeld daarvan zag ik te Venetië. Eene vrouw, die met mij hetzelfde
huis bewoonde, viel in onmagt. Ik spoedde naar mijne kamer, om eau de Cologne te halen. Toen ik terugkwam, was zij reeds weder uit hare flaauwte bijgekomen. Ik meende evenwel, haar niet alleen te moeten laten rieken, maar ook er mede besprengen. Naauwelijks was dit geschied, of zij geraakte op nieuw buiten kennis. Eenige vrouwen, die ter hulpe toegesneld waren, wilden mij, welken zij eenen moordenaar noemden, te lijf; doch mijn Keulsch water begon juist ter regter tijd zijne werking ook op haar te doen, en zoo geraakte ik uit hare handen. De kamer werd eenige dagen achtervolgens gelucht, alsof daarin iemand aan de pest gestorven ware.



{==29==} {>>pagina-aanduiding<<}

Nemesis, of de vergelding.


Eene ware Gebeurtenis.

In den jare 1611 was te Konstantinopel ongemeen veel sneeuw gevallen. De Ridder glover bevond zich destijds aldaar, als Gezant van Engeland. Zijne talrijke bedienden kwamen, uit verveling en kinderachtige grilligheid, op den inval, om uit eene groote hoeveelheid sneeuw een reusachtig beeld te vervaardigen.
Zij bragten hun plan ten uitvoer. Het ruwe werk hunner niets minder dan voor de kunst geoefende vuisten stond daar hoog opgetrokken, als een wit gedrogt. Dit hun geheel vreemd verschijnsel wekte de nieuwsgierigheid der Turken. Alwie langs dien weg kwam, bleef staan. De menigte der gapende aanschouwers vermeerderde elk oogenblik. Allen staarden het sneeuwgevaarte aan.
De toeloop werd steeds grooter. Dit verdroot eindelijk eenigen der bedienden van den Gezant, en, opdat de groote hoop zich zoude verstrooijen, begonnen zij hun eigen maaksel te vernietigen. Daar anderen dit niet wilden toelaten, ontstond hierover twist onder de Engelschen, welke, meer uit moedwil, dan in ernst, daarmede eindigde, dat men elkander met sneeuwballen wierp. Maar dit was geenszins het middel, om de Turken te verwijderen; zulk eene nieuwe manier van vechten wekte nog meer de nieuwsgierigheid en deed de volksmenigte steeds toenemen. Bij de Engelschen mengde zich meer en meer naijver in het spel. Ieder wilde den anderen overtreffen door vaardigheid in het werpen en door grootte van sneeuwballen, die nu in menigte en met verdubbelde snelheid vlogen. Vele dus misten de rigting, of werden ook wel opzettelijk onder de gapende Turken geworpen. Een sneeuwbal, ongemeen dik en daarbij vast zaamgedrukt, trof een' der aanschouwers, eenen Janitsaar, derwijze tegen het hoofd, dat hij op den grond nederviel. De omstanders hielden het eerst voor eene bedwelming; daar echter de getroffene niet weder opstond, kwamen eenige Janitsaren hem te hulp, om hem op te rigten. Tot hunne verbazing vernamen zij, dat hun wapenbroeder het leven er bij ingeschoten had.
Zij maakten een vervaarlijk geschreeuw; en, hadden de be-
{==30==} {>>pagina-aanduiding<<}
dienden van den Gezant niet terstond zich verwijderd, deze zouden buiten twijfel oogenblikkelijk een offer der volkswoede zijn geworden.
De Janitsaren droegen, onder verschrikkelijke bedreigingen van wraak, het lijk van hunnen krijgsmakker weg, en gaven het geval terstond aan bij hunnen Aga. Naauwelijks kon dezelve zijne onderhoorigen bedwingen. Zij wilden zonder uitstel zich bloedig wreken aan de Engelschen. Eindelijk gelukte het hem, de woedenden eenigermate tot bedaren te brengen, onder stellige belofte, dat zij eene schitterende voldoening zouden erlangen.
De Aga der Janitsaren vervoegde zich spoedig bij den Grootvizier, gaf berigt van het geval, en schilderde hem de hevige wraakzucht van zijne manschap met de levendigste kleuren. Hij verlangde niets minder, dan dat de Vizier de uitlevering van den persoon zou eischen, die den moorddadigen worp had gedaan.
Het verzoek van den Aga werd ingewilligd; de Grootvizier begeerde van den Gezant de uitlevering des schuldigen. De Ridder glover had reeds door een' zijner huisbedienden iets van het voorval vernomen, doch zeer onnaauwkeurig; het was opzettelijk voor hem verzwegen, welke gevolgen dat treffen van den Janitsaar had gehad. Hij ontstelde dus niet weinig, toen hij de verdere bijzonderheden hoorde. Hij liet terstond onderzoek doen; maar de dader was geenszins te vinden. Hij antwoordde dus aan den Vizier, dat hij, op het vernemen van het ongeluk, door eenen van zijn volk veroorzaakt, terstond een naauwkeurig onderzoek had gedaan. Hieruit was hem gebleken, dat zijne bedienden enkel tot vermaak elkander met sneeuwballen hadden geworpen, en dat men volstrekt geen oogmerk had gehad, om iemand der Turken leed te doen. Hij gaf voorts te kennen, dat alle moeite, om den dader te vinden, vruchteloos was, daar niet slechts één hunner, maar allen te gelijk, sneeuwballen geworpen hadden. Hij zocht den Vizier te beduiden, dat er geenerlei boos opzet plaats had; dat het dus als een ongelukkig toeval moest beschouwd worden; weshalve hij zich vleide, dat men de zaak hierbij zou laten berusten, enz.
Doch de Vizier was geenszins van dit gevoelen. Hij drong dus, in zijn antwoord, op zijnen eersten eisch aan, en poogde dien te regtvaardigen door de volgende aanmerking: ‘De dood van den Janitsaar, door een' der lieden van

{==31==} {>>pagina-aanduiding<<}
uwe Excellentie veroorzaakt, heeft niet alleen bij diens wapenbroeders, maar bij de gansche volksmenigte eene zoodanige verbittering voortgebragt, en de gemoederen zijn alle zoo opgewonden, dat een algemeene opstand niet uitblijven kan, zoo uwe Excellentie weigert, aan mijn verlangen te voldoen. Voor de gevolgen, die zoodanige weigering zal naar zich slepen, kan ik niet instaan. Uwe Excellentie zal die dus aan zichzelven te wijten hebben.’
De Ridder glover was reeds eenmaal getuige van zoodanigen oploop geweest, en herinnerde zich met afgrijzen de gruwelen, welke men daarbij gepleegd had. Om nu zulk een oproer, waarvan hij al het verschrikkelijke kende, te voorkomen, waarbij hij zelf voor zijn' persoon, zijne huisgenooten en alle zijne landslieden aan de woede der Janitsaren en van het gemeen - aan de verschrikkelijkste mishandelingen het eerst zouden blootgesteld zijn, bleef hem niets anders over, dan aan den eisch van den Vizier te voldoen. Hij schreef derhalve aan denzelven: ‘Ik ben, in weerwil van alle aangewende moeite, niet in staat, den dader te ontdekken. Ieder ontkent, dat hij den ongelukkigen worp gedaan heeft; en het is ook wel waarschijnlijk, dat ieder daaromtrent in onzekerheid kan verkeeren, dewijl allen spoedig na elkander en zonder een bepaald doel hunne sneeuwballen wierpen. Even zoo min wil iemand mijner bedienden een' ander beschuldigen. Ieder houdt zich daarbij, dat hij het niet weet, en door aanwijzing van eenen onschuldigen zijn geweten niet wil bezwaren. Ik weet dus geen ander middel, dan dat de aanklagers zelve den persoon aanwijzen, welke den ongelukkigen worp gedaan heett; en ik ben bereid, om hen allen te dien einde te laten monsteren.’ (*)
Deze voorslag werd aangenomen, en een dag bepaald, op welken al de bedienden van den Ridder glover moesten verschijnen voor de lieden, welke, naar men voorgaf, getuigen van het dooden des Janitsaars geweest waren. Één nu onder de Engelschen werd door vijf Turken voor den moordenaar verklaard. Al de tegenwoordig zijnde Janitsaren vereenigden zich terstond met deze ongerijmde verklaring, en boden aan, met eede te bevestigen, dat de aangeduide persoon door het werpen van eenen sneeuwbal den man gedood had.

{==32==} {>>pagina-aanduiding<<}

Deze bediende heette simon dibbins, en was eerst onlangs uit Kanada bij den Gezant gekomen.
Toen de Ridder glover den uitslag van dit verzoeningsmiddel had vernomen, werd hij ten sterkste ontroerd. Dibbins was onschuldig. Hieraan kon men niet twijfelen. Want hij was juist op den tijd, toen het geval plaats had, bij hem geweest, en had dus niet eens deel genomen aan het oprigten van het sneeuwpop-gevaarte, noch aan het werpen van sneeuwballen.
Bij de gedachte, dat een onschuldige opgeofferd zou worden, greep den Gezant diepe ontroering aan. In de hoop, dat zijne getuigenis de verklaring der Turken en Janitsaren nog mogt omverwerpen, wendde hij zich tot den Grootvizier, maakte bedenkingen tegen de uitlevering, en bood eene groote som gelds, als men van dezen eisch wilde afzien. Doch alles vruchteloos. Men hield hem voor, dat hij beloofd had, den schuldig verklaarden uit te leveren, en dat het den vertegenwoordiger van een' groot' Vorst niet betaamde, zijn gegeven woord terug te nemen.
De Gezant bevond zich in den pijnlijksten toestand. Hij gevoelde aan den eenen kant, wat menschelijkheid gebood; maar hij bedacht ook tevens het gevaar, waarin hij zich bevond. Na lange weifeling, vond hij zich genoodzaakt, tot het voor zijn gevoel zoo smartelijk besluit te komen, om liever één' persoon op te offeren, dan verscheidene, misschien al zijne bedienden, zoo wel als zichzelven en de zijnen, aan de toomelooze volkswoede prijs te geven.
Hij bewilligde dus in de uitlevering van dibbins. Met angst en schrik zag hij echter het oogenblik te gemoet, waarin aan den tot een zoenoffer bestemden persoon bekend gemaakt zou worden, welk een lot hem wachte. De Heer glover kon niet van zich verkrijgen, om zelf dit berigt aan dibbins mede te deelen. Hij droeg dus aan den Prediker bij het Gezantschap den treurigen last op, om den ongelukkigen man tot het vreeselijke oogenblik van eenen gewelddadigen dood voor te bereiden, en hem door godsdienstige troostredenen het sterven minder bitter te maken.
Op den morgen, toen de uitlevering des gedoodverwden moest plaats hebben, begaf de Engelsche Prediker zich naar dibbins, wien de Gezant gevangen had doen zetten, onder belofte, op zijn woord van eer, dat hij hem niet zoude laten ontsnappen. Toen nu de Leeraar met eene bevende

{==33==} {>>pagina-aanduiding<<}
stem begon te spreken van het oogmerk zijner komst, stond hij niet weinig verbaasd, dat hij den ter dood bestemden persoon geheel voorbereid vond.
‘Ik erken met een berouwhebbend hart,’ sprak dibbins, ‘in deze op mij wachtende doodstraf, de onzigtbare hand eener alles besturende Regtvaardigheid. Reeds lang heb ik zoodanige straf verdiend. Vóór verscheidene jaren beging ik in Engeland eenen moord, waarom ik naar Kanada vlugtte. Dat ik voor u deze bekentenis, met innig leedwezen over mijne zonden, doen kan, verligt mij den gang naar den dood. Ik beschouw dezen als eene welverdiende straf voor mijne misdaad, en hoop, dat zulks mij met God verzoenen, en mijnen edelmoedigen en menschlievenden Heer, die mij steeds met zoo veel welwillendheid behandelde, zal geruststellen.’
Dibbins werd uitgeleverd, en, naar Turksche wijze, voor de deur der woning van den Engelschen Gezant opgehangen!....





Edele trek van wijlen den raadpensionaris Schimmelpenninck.

Op het eerste groote lever van Keizer napoleon, na diens terugkomst uit Rusland, tegen het einde van 1813, waarbij schimmelpenninck, in zijne hoedanigheid van Sénateur, tegenwoordig was, greep het volgende plaats. Napoleon, in eene kwade luim, ten gevolge van het bekomen narigt, dat geheel Nederland, als een eenig man, was opgestaan tegen zijne magt, wendde zich eensklaps tot schimmelpenninck, en, zich overgevende aan eene vlaag van drift, zeide overluid tot hem: ‘Dat Holland zich in acht neme, Mijnheer schimmelpenninck! Dat het wete, dat ik het land aan den Oceaan zal hergeven, veeleer dan het aan den vijand af te staan! Zoo het zijn moet, zal ik uwe dijken doorsteken.’ De trotsche dwingeland was omgeven door een' stoet van Hovelingen, die geen van allen in zulke oogenblikken hunnen meester durfden antwoorden. Maar schimmelpenninck, levendig getroffen door deze onbeschofte taal, had de edele stoutheid, van, met eene stem, wier toon getuigde van de verontwaardiging, welke zijne borst gevoelde, te zeggen: ‘Ik hoop, Sire, dat de Geschiedenis nimmer dusdanig feit zal hebben op te teekenen onder de gebeurtenissen, welke uwe regering opleveren.’

{==34==} {>>pagina-aanduiding<<}
Napoleon, op zulk een antwoord niet voorbereid, wist op dat oogenblik niets anders te zeggen, dan: ‘Que voulezvous?’... Een andere Hollandsche Sénateur, vreezende dat zijn landgenoot zichzelven mogt vergeten, vermaande hem, in het Nederlandsch, voorzigtig te zijn en zijn gevoel te onderdrukken; maar de edele schimmelpenninck antwoordde hem terstond, in het Fransch: ‘'t Is een heilige pligt, Mijnheer, dien ik aan mijn Vaderland verschuldigd ben.’







Wilhelmus van Nassauwen.


December, 1832.


Wilhelmus van Nassouwen 
Ben ik, van Neêrlandsch bloed; 
Op God rust mijn vertrouwen, 
Op Hem mijn hoop en moed. 
Van aardsche Bondgenooten 
Heb ik nooit heil gewacht; 
't Verbond, met God gesloten, 
Is grondsteun van mijn kracht. 
 
Ik heb, mijne Onderzaten! 
Mijn lot aan Hem vertrouwd; 
Hij, Hij zal nooit verlaten, 
Wie op Zijne almagt bouwt. 
Wat nacht ons moge omzweven, 
Wat strijd de nood gebiedt, 
God zal ons nooit begeven; 
Zijn gunst verlaat ons niet. 
 
Laat elke steun ook vallen, 
Bij 't stijgen van den nood; 
God blijft toch, boven allen, 
De trouwste Bondgenoot. 
De strijd wordt zegevieren 
En met triomf gekroond, 
Als Hij der leeuwbanieren 
Zijn gunstrijk aanschijn toont. 
 
Laat Frankrijk met zijn benden 
Zich neêrslaan om ons land, 
De Brit zijn vloten zenden 
Naar ons gezegend strand; 

{==35==} {>>pagina-aanduiding<<}

Mijn Kroost staat in uw midden 
En zwaait er Nassau's vaan, 
En waken, strijden, bidden 
Voegt Vorst en Onderdaan. 
 
Eer zal de rots bezwijken, 
Die storm en vloed braveert, 
Eer ooit de trouw zal wijken 
Van Hem, die 't all' regeert. 
'k Volhard in 't vast gelooven, 
Trots boos geweld en list: 
Niet hier - o neen! - hier boven 
Heeft god mijn lot beslist. 
 
Mijn Kindren! zoudt gij vreezen, 
Bij 't nadren van den dood? 
De stormen doen 't u lezen: 
God is uw Bondgenoot. 
Wie vrees in 't hart mogt voeden, 
Zij thans de hoop gewis; 
Hij leere, in storm en vloeden, 
Wat God voor Neêrland is! 
 
De magt, die wij bestrijden, 
Zij groot in kracht en tal; 
De Koning, wien we ons wijden, 
Is Koning van 't heelal. 
Wij wachten heil noch zegen 
Van Donau, Don of Spree; 
Maar Hij is ons genegen, 
De Heer van aarde en zee! 
 
En rukt de magt der Gallen 
Op Neêrlands erfgrond aan, 
Ik zal die duizendtallen, 
Met God, door u, weêrstaan. 
Wat is 't vijandig lemmer; 
Wat is hun krijgrenschaar? 
Een droppel aan den emmer; 
Een stofje aan d' evenaar. 

{==36==} {>>pagina-aanduiding<<}

Eendragtig zaamverbonden, 
Is de eed van trouw gedaan; 
't Gebed is opgezonden; 
God nam ons bidden aan; 
Dat bidden schonk onz' oogen 
Een opgeklaard verschiet; 
Wij danken, dat wij 't mogen - 
De Franschen bidden niet. 
 
En nu - getrouwe Kindren! 
Uw' arm aan 't regt gewijd! 
Wat zou uw' moed vermindren? 
't Is God, die met u strijdt. 
Wel staat de straf der boozen 
Op wand noch muur gegrift; 
God spreekt thans tot godloozen 
In vlammend bliksemschrift! 
 
Rolt ook het noodgetijde 
Verdelgend op ons aan; 
Wij gaan gerust ten strijde, 
Hoe hoog de golven slaan; 
Waar lans en zwaarden blinken, 
Bij 't doodlijk loodgegons, 
Daar zal ons voorwaarts klinken, 
En 't davrend God met ons! 
 
Sta Seine en Theems in 't wapen 
Met land- en watermagt; 
Het Oog, dat nooit zal slapen, 
Houdt over ons de wacht. 
Wat is het heer der Gallen? 
Der Britten zeegebied? 
Wat 's vijands duizendtallen, 
Bij God? - Een enkel niet. 
 
Toeft op Gods hulpbetooning 
In bangen strijd en nood, 
En blijft uw Land en Koning 
Getrouw tot in den dood! 

{==37==} {>>pagina-aanduiding<<}

Mijn Volk, mij trouw gebleven, 
Bescherm uw regt door 't zwaard, 
En blijf aan Ruyter's Neven 
En Nassau's Telgen waard'! 
 
Eens erft gij, ter belooning 
Van 't bloed, door u geplengd, 
Der volkren eerbetooning, 
Die de aarde u dankend brengt. 
Dan ziet ge uw heilzon stralen, 
Dan zegent gij uw lot, 
En dankt, voor 't zegepralen, 
Met mij, der Vadren God! 
 
w.h. warnsinck, bz. 







Aan mijnen geboortegrond.


Wie ook het plekje moog vergeten, 
Waar eens zijn schomlend wiegje stond, 
Waar hij, op moeders schoot gezeten, 
In hare min zich zalig vond, 
Neen, ik vergeet dat plekje niet, 
Maar wijd het steeds mijn dankbaar lied. 
 
Dat plekje, waar ik, blij te moede, 
Vaak aan mijn' moeders zijde hing, 
Waar ik zoo menig les ten goede 
Van uit mijns vaders mond ontving; 
Dat plekje, neen, vergeet ik niet, 
Wat gunst mij 't lot ook elders bied'. 
 
Neen, waar mij ook, in 't verdre leven, 
De hand der liefdrijke Almagt leid', 
Ik zal zijn leiding niet weêrstreven, 
'k Zal leven in tevredenheid; 
Maar toch vereer ik, te elken stond, 
U, dierbare geboortegrond! 
 
En meer nog kunt ge mij bekoren, 
O zalige geboortegrond! 
Nu ik in Neêrland ben geboren, 
Nu daar mijn jeugd haar pleging vond; 

{==38==} {>>pagina-aanduiding<<}

Geen land, geen plekje gronds der aard' 
Is in mijne oogen meerder waard. 
 
Hoe ook Natuur met lustwaranden 
Een ander land der aarde tooi', 
Hoe ze ook, met altijd milde handen, 
Haar schatten daar rondom zich strooi', - 
O Nederland! uw eigen schoon 
Spreidt meerder luister nog ten toon. 
 
Natuur, al had zij u vergeten, 
Gij dwongt haar hare schatten af; 
Gij legdet haar als aan een keten, 
En hieft u uit der golven graf; 
Ja, aan den Feniks schier gelijk, 
Reest gij van uit het nietig slijk. 
 
En heeft de parel groote waarde, 
Van uit der watren schoot gehaald, 
Zoo is ook, dierbre plek der aarde! 
Het schoon, waarmede gij thans praalt; 
Ja, als ontwoekerd aan het niet, 
Is 't schooner, wat Natuur ons biedt. 
 
Maar niet slechts om uw schoone dreven, 
Waarmeê Natuur ook u thans siert; 
Niet om, met bloemen fraai doorweven, 
Uw velden, waar het rund op tiert; 
Niet daarom slechts, o Nederland! 
Is 't, dat voor u mijn harte brandt. 
 
Neen, ook omdat er deugden wonen, 
Thans elders, ach! zoo schaars ontmoet; 
Omdat het harte van uw zonen 
Nog ware, reine godsvrucht voedt; 
Omdat op uwen dierbren grond 
De ware vrijheid pleging vond. 
 
Omdat een band van reine liefde 
Dáár Vorst en volk te zamen hecht, 
En, hoe des nabuurs nijd ook griefde, 
Geen nood, geen druk dien knoop ontvlecht; 
Daarom, waar 't lot mij voere op aard', 
Blijft gij, o Neêrland! me alles waard. 


Groningen. 1832.


w. gleuns, jr.







{==39==} {>>pagina-aanduiding<<}

Extrait d'une traduction du poème des femmes de Spandaw.


	
{== afbeelding 	==} {>>afbeelding<<}
    
 Chant. Les Talens.
Que la Grèce ait conquis la palme du génie, 
Des talens, du vrai beau, qu'elle soit la patrie; 
Qu'elle étale aux regards de l'artiste enivré 
Et sa grandeur sublime et son goût épuré; 
Qu'elle étonne à la fois le coeur et les oreilles; 
Que cent peuples charmés exaltent ses merveilles; 
Que, sous tous les climats, la couronne d'honneur 
D'un sexe révéré ceigne le front vainqueur; 
Qu'à célébrer qu' Haufmann le Germain s'évertue; 
Que le Breton soit vain du nom de Montague; 
Que la France, avec droit, cite Dacier, Tencin, 
Du Deffant, Beauharnais, du Boccage, Cottin; 
Qu'avec orgueil le Nord parle de Catherine; 
Une ile, dont la gloire a marqué l'origine, 
Jadis par nos aïeux ravie aux flots grondans, 
Et plus tard par le glaive arrachée aux tyrans; 
Qui n'occupe qu'un point sur la carte du monde; 
Une ile, ma Patrie, en grands talens féconde, 
Se place au premier rang, attache tous les yeux, 
Et montre à l'univers ses titres précieux! 
Bataves! soyez fiers de vos femmes célèbres: 
Leur gloire de vos bords à chassé les ténèbres. 
Si leurs douces vertus méritent votre encens, 
Reconnaissez aussi le prix de leurs talens. 


(Après avoir célébré toutes les femmes illustres de son pays, l'auteur continue, et termine ainsi son troisième chant:)

Ma Muse, avec transport, admire tant de gloire; 
Mais à qui décerner le prix de la victoire? 
Je ressemble à l'abeille, en un brillant jardin, 
Promenant sur cent fleurs son essor incertain. 
Mon esprit, dans ce choix, flotte, hésite, s'arrête, 
Et retient en ma main la palme toute prête. 

{==40==} {>>pagina-aanduiding<<}

Vous toutes, qui marchez au temple des Beaux-Arts, 
Par de nouveaux lauriers enflammez nos regards; 
Parcourez à l'envi cette vaste carrière: 
Femmes! de vos succès que la Patrie est fière! 
Jadis vos nobles soeurs, d'un lustre sans égal, 
Dotèrent à jamais un siècle sans rival. 
Imitez leur exemple; et nous verrons encore 
Renaître ces beaux jours dont l'éclat nous honore. 
Vous êtes notre espoir: bâtir sur les talens, 
C'est asseoir sur le roc d'éternels fondemens. 
Fortune, rang, honneurs, tout passe dans ce monde; 
La grandeur des Etats, comme le flux de l'onde, 
Et s'élève et s'abaisse; et la lime du Temps 
Ronge et dévore enfin les plus vieux monumens. 
Tout tombe et s'engloutit dans l'abîme des âges; 
Seul le mérite échappe à ces communs ravages, 
Et, des siècles éteints perçant l'obscurité, 
Se relève immortel pour la postérité! 
 
Le Mérite! salut, plante de la Patrie! 
Sur notre fol fécond brille avec modestie! 
Enfant né de l'orgueil, le luxe corrupteur 
Ne t'y revêt jamais d'un éclat imposteur. 
Sans faste, c'est au sein de la paix domestique, 
Que tu parais surtout dans ta splendeur antique. 
La Femme t'y cultive en silence; et son coeur 
À ses foyers chéris fixe le vrai bonheur. 
Oh! laissez-moi la peindre, heureuse ménagère, 
Comme fidèle épouse et comme tendre mère! 
Aimable Vérité, préside à mes accords; 
Et toi, qui m' inspiras mes plus touchans transports, 
Toi qui, depuis vingt ans, dans les plus douces chaînes, 
Partageas mes pensers, mes plaisirs et mes peines, 
De toutes tes vertus embellis mes tableaux, 
Et de vie et d'amour imprègne mes pinceaux! 
 
auguste clavareau. 







Den Redacteur der Vaderlandsche Letteroefeningen.

Weled. Heer!
Indien immer woorden door daden zijn bezegeld, voorzeker

{==41==} {>>pagina-aanduiding<<}
het is in dezen tijd. De Dichter immerzeel, wien onze poëzij zoo veel te danken heeft, zong Hollands Eed, en zijne drie zonen trokken ten strijde; de zoon van onzen voortreffelijken tollens toog naar de grenzen, en van den zoo innig, zoo geheel vaderlandschen westerman is, sedert weinige dagen, ook de derde zoon (de tweede is, helaas! reeds gesneuveld) het voorbeeld zijner broederen gevolgd; terwijl hij zelf toont, wat geestkracht vermag, in het dichtstuk de Landstorm. Nevensgaand versje zond ik zijn Ed. in December 1831, na de voordragt van zijn dichtstuk de Volken. De spanning verslapte, en ik hield het terug, om het welligt eenmaal met andere vaderlandsche stukjes te vernietigen. Vurig had ik gewenscht dit reeds te kunnen doen, dewijl de lieve Vrede dan voorzeker ware gekeerd; thans echter verzoek ik uw Weled., indien 't mogelijk zij, voor hetzelve een plaatsje in het eerstvolgende nommer van uw Weleds. geacht tijdschrift; terwijl ik de eer heb, na betuiging van hoogachting, te zijn
7 Dec. 1832.


Uw Weleds. dienstvaardige j.j. wijsmuller.

	Hollands tuinlieden.


Aan den heer M. Westerman.
Uw citer blijft uw ziel en leven, 
En gij versmaadt haar' wellust niet. 
Ja, nog giet gij u uit in zangen! 
De vuurstroom bruist nog in 't gemoed. 
 
helmers. 



o Vaderlandsche grijze Bard! 
Het warme vaderlandsche hart 
Wijdt u zijn' eerbied, hulde en dank; 
En zij het ook in zachten klank 
Eens Outerknaaps van 't goede en schoon', 
Hij weet, gij smaadt geen' zwakken toon, 
Maar biedt, als priester van de kunst, 
Veeleer uw hand, uw hulp en gunst. 
 
Zoo ziet de nijvre hovenier 
Der eiken pracht, der olmen zwier; 

{==42==} {>>pagina-aanduiding<<}

Doch, wat ook vrucht en lommer biedt, 
Het harte boeit, het oog verrast, 
De zwakke plant vergeet hij niet, 
Noch 't bloempje, dat langs de aarde wast. 
Wanneer de zomerhitte gloeit, 
Of regen als met stroomen vloeit, 
Het zwak plantsoen den stengel neigt 
En dra geheel te breken dreigt, 
Dan, ja, schraagt hij met rappe hand 
De neêrgebogen, tengre plant; 
Zij zwiert en tiert weêr ongestoord, 
Terwijl ze en oog en zin bekoort. 
Maar, onvermoeid en onverwrikt, 
Wordt al, wat groei en bloei verstikt 
En welig zijne zaden strooit, 
Met tak en wortel uitgerooid. 
Het onkruid, ja, dat rukt hij weg, 
Dat bant hij achter muur en heg, 
En bloem en blad, en vrucht en kruid 
Schiet vrolijk op, bot schooner uit; 
En in het zachte bladgesuis 
Vloeit hovenier een dankgeruisch. 
 
Gelijk een breede lavavloed, 
Had 's oproers lage slavenstoet, 
En al, wat onkruid kweekt en voedt, 
Reeds onbedwongen, onbetoomd, 
Geheel Europe als overstroomd. 
Slechts in der Batten stillen beemd 
Bleef giftig kruid en distel vreemd; 
Want in dien welverzorgden tuin 
Zijn hoveniers met grijze kruin, 
Die, toen de plant der burgerdeugd 
Weêr oprees in herboren jeugd, 
En even slechts den stengel boog, 
Haar zorglijk beurden naar omhoog. 
Thans, onderschraagd en opgeleid, 
Houdt zij haar takken uitgespreid, 
En bloeit, met statelijken zwier, 
Tot eer van elken hovenier, 
Die, waar het onkruid ooit verrees, 
Aan de eêlste planten hulp bewees. 

{==43==} {>>pagina-aanduiding<<}

Heb dank, beminde Bard! ook gij, 
Gij schraagdet, door uw poëzij, 
In Hollands vrijen geest gewrocht, 
De veerkracht, die hier gloeijen mogt. 
Uw grijze kennis, mannenkracht 
En jonglingsvuur, nu zoet en zacht, 
Dan grootsch en statig uitgestort, 
Hield ons met trouw en moed omgord. 
Uw hartverheffend maatgezang 
Joeg bleekheid op der boozen wang, 
En siddring in de snoode borst, 
Die voor het onregt pleiten dorst; 
Het onheiltelend zwijmelkruid 
Reet gij met tak en wortel uit, 
En de eedle plant, met zorg gekweekt, 
Die moedig 't hoofd naar boven steekt, 
Schudt thans haar fiere bladrenkroon 
Ter eere van der Batten toon, 
Die, uitgevloeid in 't schoonst akkoord, 
Tot vaderlandsche deugd ontgloort. 
Heb dank, geliefde Bard! heb dank 
Voor 't ruischen van uw' citerklank! 
Uwe aandrift blijve in hellen gloor; 
Zij boeije ons hart en luistrend oor, 
Zoo dikwerf gij de snaren spant 
Voor Vorst en Volk en Vaderland! 
 
j.j. wijsmuller. 







Op de afbeelding van den admiraal Marten Harpertz. Tromp.


Dit 's Tromp, die eens in Duins de Spaansche vloot verwon, 
Die eeuw'gen haat zwoer aan het magtige Albion, 
Den Britschen Luipaard eens 't geweld der zee ontrukte, 
En in driedaagschen strijd den palm der zege plukte; 
Die, in elk zeegevecht, steeds vocht met leeuwenmoed, 
En, als door wond'ren, vaak werd in den slag behoed; 
De glorie van zijn volk, de schrik der waterscharen, 
Altijd bedaard en kalm bij 't stijgen der gevaren; 

{==44==} {>>pagina-aanduiding<<}

Die, stervend, zelfs nog riep: ‘Mijn kinderen, houdt moed! 
Nu heb ik afgedaan.... ik sterf.... maar wreekt mijn bloed!’ 
Die leefde voor 's lands eer, en stierf als roem der Zeeuwen: 
Het is de groote Tromp, de glorie van alle eeuwen. 


Veendam.


j.o. luder.







Aan den zanger der Onafhankelijkheid (*).


‘Ja, onafhanklijk is de Dichter!’ riep ik uit, 
En juichte u toe, vervoerd door taal en maatgeluid; 
U, die den tijdgeest nooit door woord of daad gehuldigd, 
Den zang nooit hebt gesmoord, aan 't vaderland verschuldigd; 
Die, met besneeuwde kruin, door zuiv'ren hemelval 
U onafhanklijk toont, zelfs van der jaren tal. 
Doch (wijt het aan uzelv' en aan uw kunstvermogen) 
In één merkwaardig punt hebt ge u en ons bedrogen: 
Ach! onafhanklijk moog' de Dichter zijn; maar wij, 
Afhanklijk voelden we ons - van uwe melodij. 


Nov. 1832.


j.w. ijntema.






Bladvulling.

Vier regels van den Treurspeldichter corneille heeft men dezer dagen, op navolgende wijze, op onzen dapperen chassé toepasselijk gemaakt:

La place à l'emporter coutera bien des têtes; 
Le Général chassé garde bien ses conquêtes, 
Et l'on ignore encor, parmi ses ennemis, 
L'art de reprendre un fort qu'une fois il a pris. 


Dat is:

De plaats, die gij berent, zij zal u koppen kosten: 
Chassé bewaart te wél de hem betrouwde posten. 
Zijn vijand moet de kunst nog leeren, om dien held 
Een fort te ontwringen, ééns in zijne hand gesteld 
 
ij. (*) 








{==45==} {>>pagina-aanduiding<<}

Mengelwerk.

Leerrede, uitgesproken op den bededag, den 2 dec. 1832, in de kerk der hervormden te Sappemeer,


door J. Bakker, Predikant aldaar.

‘De Heer is goed, Hij is ter sterkte in den dag der benaauwdheid, en Hij kent die, die op Hem betrouwen.’


nahum I:7.
Toen wij, nu ruim een jaar verleden, aan deze plaats bijeen waren, met een gelijk doel als tegenwoordig, toen was het leed, 't welk ons drukte en dreigde, groot. Wij gevoelden het allen, en het was ons bang om het hart. Onze eerbiedwaardige Koning was, door den drang der omstandigheden, in de noodzakelijkheid gebragt (*), om de plaatshebbende onderhandelingen over de voorwaarden van scheiding tusschen Nederland en België met de wapenen te ondersteunen, en Hij noodigde zijn getrouw volk uit, om zich met Hem, in het plegtig gebed, neder te buigen voor den troon des Allerhoogsten, ten einde zijnen Goddelijken zegen over onze wapenen eerbiedig en geloovig af te smeeken.
Maar, alvorens wij nog ons gemeenschappelijk gebed hadden uitgesproken, waren onze vurigste wenschen alreede vervuld, en was ons gebed verhoord door Hem,

{==46==} {>>pagina-aanduiding<<}
die weet, wat in den mensch is, en die van verre zijne gedachten verstaat. Met eene voorbeeldelooze snelheid was ons zegepralend leger tot in het hart van België doorgedrongen, en stond in het gezigt van deszelfs hoofdstad. Had Europa's staatkunde het niet verhinderd, hoogstwaarschijnlijk ware de twistzaak tusschen ons en de vijanden van onzen Staat reeds voorlang beslecht; maar - de Koning werd genoodzaakt, zijne overwinnende krijgsbenden op den vaderlandschen grond terug te roepen, ten einde, gelijk het heette, den algemeenen vrede te behouden.
Billijk intusschen had men mogen verwachten, - en het was ook metderdaad de verwachting der meesten, - dat een regtvaardig verdrag de vrucht zou zijn geweest van deze, ons zoo bijzonder verblijdende en vereerende uitkomst, en der steeds voortgezette onderhandelingen. Te meer grond was er voor deze verwachting, omdat onze wijze en vredelievende Koning niet aarzelde, de persoonlijke regten en bijzondere belangen van zijn Huis ten offer aan te bieden. Evenwel het gewenschte doel werd niet bereikt, en de billijkste verwachting te leur gesteld.
Later werden de vorderingen der Belgische gezagvoerders en hunner begunstigers steeds onbescheidener, en onze wijze Regering kwam eindelijk tot de uiterste grenzen eener met de waardigheid en onmiskenbare belangen van het Vaderland bestaanbare toegevendheid.
Hare laatste voorstellen zijn door twee der Mogendheden, die als bemiddelaars waren opgetreden, beantwoord door de vordering van de overgave der vestingen, welke door moed en volharding, tot nu toe, voor Nederland bewaard zijn gebleven, als waarborgen eener billijke schikking; terwijl de vertoogen onzer Regering over de wederregtelijkheid van zoodanigen eisch zijn gevolgd door aanranding van de Nederlandsche scheepvaart, en het inrukken eener Fransche heirmagt in België, bestemd om de onregtvaardigste vorderingen daadwerkelijk te ondersteunen.
In deze omstandigheden bleef aan het Bestuur geene andere keus over, dan de veiligheid, de regten en de

{==47==} {>>pagina-aanduiding<<}
onafhankelijkheid van Nederland te handhaven door alle de middelen, welke de Voorzienigheid in deszelfs handen heeft gesteld, en die geschraagd worden door de vaderlandsliefde, eendragt en standvastigheid van een volk, sedert eeuwen ook door de magtigste Staten geëerbiedigd.
Ja, wel worden de middelen, welke de Voorzienigheid der Regeringe in handen gesteld heeft, om de aangerande veiligheid, regten en onafhankelijkheid van Nederland te handhaven, geschraagd door de vaderlandsliefde, eendragt en standvastigheid eener, sedert eeuwen, alom geëerbiedigde natie! Want welk getrouw Nederlander heeft niet de raadslagen en handelingen van het hoog Bewind onzes lands, sinds den aanvang der onderhandelingen, hoogelijk geroemd, juicht ook thans niet de maatregelen van hetzelve toe met geheel zijn hart, en wenscht niet, dezelve te ondersteunen naar zijn vermogen?
Getuigen dit niet de geestdrift, de moed en de volharding, waarmede allen bezield blijven, die reeds voorlang ten heiligsten strijd zijn uitgetogen, en ook thans, bij het prangen van den nood, geene gevaren vreezen? Getuigen dit niet de bereidwilligheid en geestdrift, waarmede anderen thans naar de wapenen grijpen, allen zich aan de besluiten van den Koning onderwerpen, allen zich de opofferingen getroosten, welke voortdurend van hen gevorderd worden? Trouwens, het geldt hier de hoogste en dierbaarste belangen, die wij op aarde hebben; het geldt onze eer, onze nationale onafhankelijkheid, onze veiligheid en voortdurende welvaart! En wie zou hieromtrent onverschillig kunnen zijn; wie hiervoor niet alles, is het noodig zijn leven zelfs, ten offer willen brengen?
Ondertusschen is het gevaar, waarin wij verkeeren, - wij mogen het ons geenszins ontveinzen, - metderdaad groot, grooter dan toen wij in het afgeloopen jaar, met hetzelfde oogmerk als thans, in dit bedehuis bijeen waren. Toen immers traden wij aanvallenderwijze op, als verdedigers der plaatshebbende onderhandelingen, ten einde een muitziek volk door kracht van wapenen te dwingen tot het aannemen van vastgestelde voorwaarden van schei-
{==48==} {>>pagina-aanduiding<<}
ding; thans, daarentegen, worden wij aangevallen door twee magtige Mogendheden, die door geweld ons willen noodzaken tot de onderteekening van een verdrag, hetwelk en onze vernedering en onzen ondergang, naar het vrij eenparig oordeel van deskundigen, ten gevolge moet hebben.
Was het dan toen voor onzen godsdienstigen Koning en zijn getrouw volk behoefte, om in het gebed te naderen tot God, ten einde Zijnen zegen over onze wapenen af te smeeken; hoe zou zich dan nu deze behoefte niet doen gevoelen en openbaren bij Vorst en volk, nu het gevaar, dat drukt en dreigt, veel grooter is? Bij God toch is heul en bescherming, en Hij kan uitkomsten schenken tegen den dood! Hij kan het sterke zwak, en het zwakke sterk maken! De hoogmoedigen kan Hij vernederen, en de vernederden stellen in het hooge! De wereld is opgevuld met de treffendste bewijzen dezer waarheid, en ons Vaderland levert er niet de minst in 't oog loopende blijken en voorbeelden van op.
Eere dan allen, die, hoe hoog ook verheven, niet te hoog zijn, om hunne afhankelijkheid van den Opperheer der wereld nederig te erkennen! Eere onzen Koning, die deze bekentenis aflegt voor het aangezigt van gansch Europa, en openlijk belijdt, niet te steunen op eigene krachten, op wapenen en ruiterbenden, maar zijn vertrouwen te vestigen alleen op dien alwijzen en regtvaardigen Albestuurder, wiens sterke arm ons en onzen Vaderen zoo dikwerf redding beschikte uit den grootsten nood!
Hij verlangt daarom, in de tegenwoordige hagchelijke omstandigheden, - en wie zou het niet met Hem verlangen? - Hij verlangt, in vereeniging met zijn getrouw volk, plegtig te naderen tot den troon van den Heer der Heirscharen, dien God van ons en onze Vaderen, om Zijne hulp en zegen ootmoedig af te smeeken in den strijd, tot welken de natie door de regtvaardigste zelfverdediging mogt geroepen worden, en om voorts, door ootmoedige gebeden, de belangen van het dierbaar Vaderland aan den Almagtigen nederig op te dragen.

{==49==} {>>pagina-aanduiding<<}

De geheele natie deelt in dit verlangen van den Koning, en ik mag niet vooronderstellen, dat er onder ons, immers in deze vergadering, iemand zijn zou, die anders dacht of gevoelde. Elk gebed, ieder verlangen, dat uitgaat naar omhoog, tot Hem, die in den Hemel woont, onderstelt niet alleen een hart, hetwelk zich zijner afhankelijkheid van God levendig bewust is; het moet ook een deugdzaam gebed zijn, een verlangen naar hetgene regtvaardig en goed is, en vergezeld gaan van of achtervolgd worden door ijverig werken en volstandig pogen, om deelachtig te worden, 't gene men zoo vurig van den Hemel afbidt. Waar deze vereischten of ken merken van een waardig gebed ontbreken, daar nadert de bidder slechts met zijne lippen, werktuigelijk, tot den Allerhoogsten, en hij mag van zijn gebed geene vrucht, geenen zegen hoegenaamd verwachten. Maar wanneer deze vereischten ieder gebed kenmerken, o! dan is er grond van hoop en vertrouwen, dat Hij, die hoort naar het geroep der armen, en achtgeeft op het gebed der verlatenen, ons niet ledig zal wegzenden of ongezegend laten.
Alvorens wij naderen tot den troon des Allerhoogsten, laat ons in eenige bijzonderheden overwegen, of er ook bij ons gronden zijn van billijke verwachting, dat wij niet zullen worden afgewezen, maar genadige verhooring vinden, wanneer wij, door ootmoedige gebeden, gemeenschappelijk, de belangen van het dierbaar Vaderland aan den Almagtigen nederig opdragen.

‘De Heer is goed, Hij is ter sterkte in den dag der benaauwdheid, en Hij kent die, die op Hem betrouwen.’ De Profeet nahum hangt in zijn klein geschrift, waartoe deze bemoedigende woorden behooren, eene schoone en treffende teekening op van den ondergang van het magtige Assyrische rijk en deszelfs hoofdstad Nineve. Hij laat echter deze teekening voorafgaan door eene prachtige en indrukmakende voorstel-
{==50==} {>>pagina-aanduiding<<}
stelling van de heerlijkheid, magt en majesteit van God, zoo als deze zich openbaren in de bescherming van zijn volk, en in de verdelging van deszelfs vijanden.
Hoort, hoe geducht hij God voorstelt, als Hij bereid is tot strafoefening van zijne vijanden, zoo als welhaast de inwoners van Nineve zouden ondervinden: ‘Een naijverig God en een wreker is de Heer! Een wreker is de Heer, geducht in blakende gramschap! Een wreker is de Heer voor zijne bestrijders, en die den toorn behoudt tegen zijne vijanden. De Heer is langmoedig, stortende den gloed zijns toorns niet terstond uit over zijne vijanden, hoewel het Hem daartoe aan vermogen niet ontbreekt; want Hij is groot van kracht, en houdt den schuldigen geenszins onschuldig. Des Heeren weg is in den dwarlwind, en in het onweder, en de wolken zijn het stof zijner voeten.’ Vs. 5 zegt hij: ‘De bergen sidderen voor Hem, en de heuvelen schudden heen en weder; en de aarde heft zich op voor zijn' aanblik, de wereld en allen, die er in wonen. Wie houdt,’ vraagt hij vs. 6, ‘wie houdt stand voor zijnen toorn, en wie kan bestaan voor het blaken zijner gramschap? Zijn heete toorn, aan vuur gelijk, doet alles smelten, en rotsen springen er voor vaneen!’
Zulk eene ontzaggelijke beschrijving van Gods oppermagt stond hier op zijne juiste plaats, daar de Profeet vervolgens de ontzettende oordeelen zou schetsen, welke de Assyriërs zouden treffen, wegens hunne verdrukkingen en honende beschimpingen, den Joden aangedaan. 't Was er echter ver van daan, dat deze magt van God iets verschrikkelijks zou hebben voor zijne vrienden; integendeel, hun strekte deze magt tot troost en bemoediging. Want, zegt de Profeet, in de tekstwoorden: de Heer is goed, t.w. jegens zijne ware vereerders en vrienden; Hij is ter sterkte, of eene toevlugt, in den dag der benaauwdheid, en Hij kent hen, die op Hem zich verlaten. Ja; dit hadden de Israëliten meermalen, gelijk nog onlangs in de verlossing van Jeruzalem, on-
{==51==} {>>pagina-aanduiding<<}
dervonden. De Assyrische Koning namelijk, sanherib, was met eene talrijke heirmagt het rijk van Juda ingerukt, had deszelfs hoofdstad bezet, en Jeruzalems inwoners tot de overgave, smadend en lasterend, opgeeischt. In deze benaauwende omstandigheid had hiskia, een der beste Koningen van Juda, het aangezigt des Heeren zijns Gods ernstiglijk gezocht, en jehova, die den hemel en de aarde gemaakt heeft, ootmoedig gebeden om uitkomst en verlossing, opdat alle Koningrijken der aarde weten mogten en bekennen, dat de Heer alleen God is; en - zijn gebed was niet vruchteloos geweest! Het Assyrische leger was in één' nacht, het zij dan door eene aardbeving, door hagel of bliksemstralen, of eenig ander verwoestend natuurverschijnsel, geheel of gedeeltelijk verdelgd, waardoor alle gevaar op eenmaal geweken was (*).
Toen de Profeet nahum zijne Godspraken schreef, lag deze gebeurtenis den Israëliten, waarschijnlijk, nog versch in het geheugen; en het is welligt om deze reden, dat door hem, in het vervolg van dit Hoofdstuk, op dezelve meermalen gedoeld wordt (†). Heugelijk en troostend was derhalve de oppermagt van God voor zijne vrienden; want terwijl zij den ondergang bewerkte van allen, die tegen den Heer en Israël heillooze aanslagen smeedden, zoo verloste zij daarentegen hen van het geweld en den overmoed hunner vijanden.
En wat deze Opperheerschappij van God was voor de Israëliten, ten tijde van nahum niet alleen, maar door al de tijdperken van hun bestaan henen, dat is zij in alle eeuwen geweest voor ieder volk, dat en zoo lang het den Heer vreest en geregtigheid werkt. Dat is zij ook inzonderheid voor ons geweest, die heerschappij van God over de wereld, heugelijk en troostrijk voor

{==52==} {>>pagina-aanduiding<<}
ons en voor ons land, sinds wij, aan Spanjes dwingelandij ontworsteld, een eigen, vrij en onafhankelijk volksbestaan verkregen hebben onder de rijken van Europa. En waarom zouden wij dan ook nu niet op deze heerschappij van God met vertrouwen oog en hart gevestigd houden, en, door dat vertrouwen gesterkt en bemoedigd, aan haar onze dierbaarste belangen nederig opdragen? Er is immers nu geen minder grond van hoop, dan vroeger, dat de smeekingen, welke wij voor ons Vaderland tot onzen God en Vader zullen opzenden, genadig zullen verhoord worden. Want
I. Wij bidden en strijden voor eene goede en regtvaardige zaak.
II. Wij hebben de ondervinding van vroeger verleende hulp en redding voor ons.
III. Wij roepen een' God aan, in liefde, alvermogen en wijsheid onveranderlijk dezelfde.

I. Wij bidden en strijden, zeide ik, voor eene goede en regtvaardige zaak. Waar zal ik beginnen, waar eindigen, om dit te betoogen? Maar heeft het wel betoog noodig, 't gene voor ieders gezigt blootligt, en eenparig door allen erkend wordt, die, met kennis van zaken, onbevangen oordeelen, zonder partijzucht, zonder vooroordeel, drift of eigenbaat? Is het zelfs niet openbaar erkend door meer dan één' staatsman van diezelfde natie, welke thans als onze vijand is opgetreden, dat wij op de trouweloosste en laaghartigste wijze, sedert den snoodsten opstand, die immer eenig volk heeft geschandvlekt, zijn behandeld, en zulks door gekroonde Hoofden, die geroepen waren en zamengekomen, om de belangen van stille en vreedzame onderdanen te handhaven tegen muiters en oproerlingen? Gaan er niet nog dagelijks in datzelfde land eene menigte van klagten op tegen, en worden aan deszelfs Koning vertoogen ingediend, door honderden, neen duizenden onderteekend, over de wederregtelijkheid, waarmede men onze scheepvaart aanrandt, en de overgave der vestingen van ons vordert, ten einde ons op deze wijze te dwingen tot de

{==53==} {>>pagina-aanduiding<<}
aanneming van een even eerloos als onze welvaart ondermijnend verdrag? - En indien dan vreemden alzoo denken over ons en over onze zaak, vreemden luide klagen over het onregt, dat men ons aandoet; wat moet dan de Nederlander, wien dit onregt onmiddellijk geldt, en zoo vele opofferingen kost? Zou hij niet van alle vaderlandlievende gevoelens ten eenemale ontbloot, niet eerloos van gemoed zijn, zoo geene billijke verontwaardiging zijnen boezem ontvlamde in heiligen ijver, en hij niet bereid ware, om ook het dierbaarste offer met geestdrift neder te leggen op het heilig outer van het zwaar miskende en verdrukte Vaderland? - En waardoor hebben wij zulk eene ongehoorde miskenning en onderdrukking verdiend? Is het om de wijsheid en gematigdheid onzer instellingen; of om de zachtheid en mildheid onzer regering; of om de verdraagzaamheid en vrijheid, waarmede elk in het godsdienstige en burgerlijke mag gelooven, en vrijuit spreken en schrijven, wat hem goeddunkt? Of is het om de regtvaardigheid en godsdienstige braafheid van onzen Koning, die, getrouw aan de Grondwet, door Hem bezworen, getrouw aan alle verbindtenissen, door Hem aangegaan, getrouw aan de beginselen van het Christendom, dat Hij belijdt, zich grootmoedig verheft boven het schandelijk gedrag van Gal en Brit, en geen roof met roof, geen schreeuwend onregt met onregt vergeldt? - O tijden! o zeden! riep eenmaal een Romeinsch redenaar uit, in diepe verontwaardiging over den boozen aanslag, die tegen zijn Vaderland gesmeed werd! - Maar ik sta hier niet, om dezen edelen Redenaar (*) na te volgen, of onheilige driften in uwe harten te ontsteken en uw bloed te doen koken, door het snood bestaan te gispen van natiën, die zich boven anderen op beschaafdheid beroemen. Ik wilde alleen maar zeggen, dat wij, in de tegenwoordige omstan-
{==54==} {>>pagina-aanduiding<<}
digheden, biddende voor het heil des Vaderlands, bidden en strijden voor eene goede en regtvaardige zaak; en beweren, dat wij, dien ten gevolge, met vrijmoedigheid onze vurigste wenschen ontboezemen kunnen voor God, den Koning der Koningen en den Heer aller Heeren!
Of is het niet alzoo, M.H.! Is de zaak, welke wij voorstaan en verdedigen, en om welker wille de Koning ons oproept tot het gebed, is deze zaak niet die des regts en der billijkheid? Het is immers niet om veroveringen te maken, onze bezittingen uit te breiden, of onzen roem en bloei te vestigen op de puinhoopen van anderen; het is zelfs niet om te herwinnen, wat wij verloren hebben, of met geweld te bemagtigen, wat door geweld en regeringloosheid ons ontroofd is, - neen! maar het is alleen om te behouden, wat wij hebben, opdat men ons niet alles ontroove, onze eer, regten, onafhankelijk volksbestaan, onze veiligheid, Vaderland en duur, duur gekochte, met het bloed en zweet en de tranen onzer Vaderen bevochtigde en geheiligde burgerlijke en godsdienstige voorregten, vrijheden en instellingen! - daarom en daarom alleen is het, dat wij het harnas hebben aangegespt; daarvoor en daarvoor alleen is het, dat wij geroepen worden, om den Goddelijken zegen af te smeeken.
Zoo er dan immer eenig gebed van uit het stof is opgerezen naar omhoog tot den Heiligen Opperheer, dat van wege deszelfs onderwerp deugdzaam mogt genoemd worden, dan is het de bede en het verlangen, 't welk, op dezen plegtigen dag, eene geheele natie, met haren Koning aan het hoofd, als zoo vele kinderen van één groot huisgezin, eerbiedig zal nederleggen aan de voetbank des troons van God den Almagtigen, en er is grond van genadige verhooring.

II. Maar dit is niet de eenige grond: er zijn, behalve dezen, nog andere redenen, welke ons op dezen dag vervrijmoedigen, om tot God te gaan in het gebed, en die op gunstige verhooring het stille vertrouwen ons in-
{==55==} {>>pagina-aanduiding<<}
boezemen; en deze meen ik gelegen te zijn in de ondervinding van vroeger verleende Goddelijke hulp en redding.
Zal ik u hier, M.H.! aan de hand der Geschiedenis, wijzen op de lotgevallen onzes Vaderlands, van dat het zich door moed en volharding onttrokken heeft aan gewetensdwang en het willekeurigst gezag, tot op dezen oogenblik? Herinnert u dan den tachtigjarigen strijd met Spanje, waarin van stap tot stap de gedenkteekenen staan opgerigt eener helpende en beschermende Godheid! Welk een ongelijke strijd! Een handvol volk tegenover den magtigsten Vorst van Europa, wiens rijk zoo groot, wiens bezittingen zoo uitgebreid waren, dat, naar het geschiedverhaal van den Prins onzer vaderlandsche Historieschrijvers (*), de zon in zijne Staten nimmer onderging! Herroept in uw geheugen het ontzet van Leyden, waar de nood zoo hoog geklommen was, dat alle uitzigt op redding verloren scheen; of verplaatst u in die oogenblikken van benaauwdheid, waarin men sprak van het doorsteken onzer dijken en dammen, om het land prijs te geven aan de golven, waaraan men het ontwoekerd had, en met vrouw en kinderen naar elders te vlugten, om een ellendig heenkomen te zoeken! Denkt terug aan de laatste helft der 17de eeuw, die dagen van bange vertwijseling, toen dezelfde Mogendheden, welke thans andermaal zamenspannen, om onzen ondergang te bewerken, zich verbonden hadden, om, vereenigd met nog twee andere Vorsten, ons en ons land in het verderf te storten! Maar anders, dan menschen beraamden en bedoelden, stond geschreven in den raad van Hem, die de aanslagen der boozen verijdelt, en alle hunne ontwerpen te niete maakt, als hunne wegen en gedachten strijdig zijn met zijne wegen en gedachten. Opmerkelijk en aantrekkelijk is het voor het godsdienstige hart, dat in ijver blaakt voor liefde tot God en het Vaderland, - opmerkelijk, zeg ik, en aantrekkelijk is het te lezen, hoe kleine voorvallen, schijnbaar geringe toevalligheden, of ook, naar het uiterlijk
aanzien, strijdige middelen en wegen, en de elementen des hemels en der aarde, in de

{==56==} {>>pagina-aanduiding<<}
alvermogende hand van God, dienstbaar waren aan onze redding en verlossing uit elken nood.
Maar waartoe de herdenking der dagen van ouds, daar in onzen leeftijd gebeurtenissen hebben plaats gehad, waarin de vinger van God met onloochenbare en onuitwischbare trekken staat ingedrukt, werkzaam tot onze hulp en tot onze behoudenis? Hier denk ik aan onze verlossing, vóór nu juist negentien jaren, uit de magt der Franschen, waardoor een verloren Vaderland aan ons werd teruggegeven, en hiermede een Koning, meer nog om zijne persoonlijke deugden en beminnelijke hoedanigheden, dan om den roem van zijn geslacht, aller eerbied, hoogachting en liefde waardig. Maar waardoor en door wien is dit heil ons, met zoo vele andere natiën van ons werelddeel, bereid? Door God, die in het hart van Rusland den val bewerkte van der Franschen Keizer, wiens ijzeren schepter zwaar drukte op onze vermoeide leden! - En wat zal ik zeggen van die luisterrijke overwinning in den verleden jare, welke zoo veel schande heeft uitgewischt, en zoo veel eer en roem ons en ons Vaderland aangebragt? Was het niet, alsof ééne verschrikking de harten van al onze vijanden had aangegrepen, waardoor, in minder dan tien dagen, eene veel kleiner over eene veel talrijker bevolking de roemrijkste zege behaalde? En dan, M.H.! die rampzalige Ziekte, welke andere rijken en landen zoo zwaar geteisterd, en duizenden bij duizenden in dezelve ten grave gesleept heeft; die wij met zoo veel angstige bezorgdheid zagen naderen, en ook ons Vaderland en onze gemeente bereiken; - hoe weinig slagtoffers heeft zij, in vergelijking van andere natiën, onder ons geveld, en hoe spoedig is zij weder van ons geweken! Zullen wij hierin niet, gelijk in zoo vele andere weldaden en zegeningen, te midden van den druk der tijden, dankbaarlijk erkennen de vertroostingen onzes Gods, de verschoonende, helpende en hoedende hand des Allerhoogsten, van wien verhooging en
vernedering, gezondheid en ziekte, leven en dood, van wien alles komt? En zal, moet dan niet

{==57==} {>>pagina-aanduiding<<}
deze blijde en rijke ervaring ons sterken in het vertrouwen, dat God ook nu het dierbaar Vaderland zal redden, en onze smeekingen verhooren, welke wij voor deszelfs behoud tot Hem zullen opzenden?

III. Een' laatsten grond voor dit vertrouwen vind ik in de onveranderlijkheid van God, die gisteren en heden en in alle eeuwigheid dezelfde is, in liefde, alvermogen en wijsheid.
Ja, de onveranderlijkheid van God, gelijk in zijn wezen, alzoo ook in zijne volmaaktheden, is altijd een hechte grondslag geweest, en zij is het ook nu nog voor ons, om op Hem te vertrouwen, en vertrouwend van Hem te verwachten, wat men goeds van Hem afbidt. Hij, die goed was jegens de goeden in Israël, eene toevlugt in den dag der benaauwdheid, daar Hij hen verloste van het geweld en den overmoed hunner vijanden; Hij, die goed was jegens de goeden in Nederland van ouds aan tot hiertoe, eene sterkte in den dag des kwaads, daar Hij hen bijstond in den nood, en redding beschikte uit de grootste gevaren; waarom zou Hij nog niet goed zijn jegens allen, die Hij weet, dat op Hem zich verlaten? ‘Bij Hem immers, den Vader der Lichten, is verandering noch schaduw van omkeering (*),’ en die Hij eens bemint, die bemint Hij ten einde toe. En wat zijne goedheid wil uitwerken of daarstellen tot heil zijner vrienden, daartoe ontzegt zijne almagt Hem het vermogen niet. Geducht zijn de werkingen der Goddelijke magt, die wij telkens aanschouwen, in de zedelijke zoo wel, als in de natuurlijke wereld. Daardoor wordt het lot beschikt van geheele volken, eveneens als van bijzondere personen; daardoor werd het Assyrische leger, hoe talrijk ook, verslagen, en de trotsche Koning op het diepst vernederd; daardoor verloor philips de Nederlanden, en werd Leyden ontzet; daardoor werd de vereenigde magt van Engeland en Frankrijk, van Munster en Keulen verbroken, en Nederland gered; daardoor verloor

{==58==} {>>pagina-aanduiding<<}
napoleon troon en schepter, en herkreeg ons Vaderland zijne vrijheid; daardoor werden Belgiës krijgsbenden in het afgeloopen jaar geslagen, en onze vijanden tot eene versmading voor geheel Europa; daardoor, eindelijk, is de meest gevreesde Ziekte van ons geweken, en zoo veel drukkend of dreigend kwaad allergenadigst afgekeerd. - Dat alvermogen van God is onveranderlijk, en nog steeds werkzaam tot vernedering der boozen, en ter verhooging van allen, die zich rustig op Hem verlaten. ‘Als door eenen alles overstelpenden vloed, maakt Hij, wat Hem tegenstaat, te niet, en duisternis volgt zijnen vijand op de hielen. Wat smeedt gij dan ontwerpen tegen den Heer, en beraadslagen de Vorsten te zamen tegen ons en onze belangen? God is het, die een einde maakt, door jammeren, die geene herhaling behoeven (*).’
Zoodanig is echter de werking der Goddelijke almagt niet, immers niet altijd en overal, als de zinnelijke mensch die wel zou verlangen. Zij openbaart zich niet altijd door zigtbare teekenen uit den hemel, door donders en bliksemen en vernielende stormwinden; zij openbaart zich integendeel doorgaans op eene stille en veroorgene, maar nogtans zekere en doeltreffende wijze; zoodat hare tusschenkomst in de gebeurtenissen der wereld, en in de regeling van menschelijke zaken en lotgevallen, bij den eindelijken afloop, in verrassende, vooraf geziene noch berekende uitkomsten, wordt opgemerkt en gekend. En hiertoe verschaft de Goddelijke wijsheid zelve de wegen en middelen; wegen en middelen, zoo duizendvoudig in aard en wijze van werking, als met de bijzondere oogmerken van God het meest overeenkomt, en die oogmerken het best en zekerst vervult. Ons is het daarom onmogelijk, vooraf te bepalen, op hoedanige wijze en op welken tijd de gewenschte en van den Hemel afgebedene verlossing ons zal toekomen. Wie zou vooraf hebben kunnen zeggen, hoe, wanneer en waardoor Ne-
{==59==} {>>pagina-aanduiding<<}
derland van Spanjes overheersching gansch bevrijd zou worden; hoe, wanneer en waardoor Leydens ontzet bewerkt, Neêrlands verlossing in de 17de eeuw, napoleon's vernedering en onze verhooging, der Belgen schande en onze roem aangebragt en daargesteld zouden worden? - Hier feilen alle menschelijke berekeningen, en schiet Engelen-doorzigt te kort; maar God kent zijn doel, en duizende wegen en middelen, de gansche Natuur met al hare wetten en krachten, de menschen met al hunne driften en hartstogten, bedoelingen en ontwerpen zijn in zijne almogende hand, en moeten Hem, op zijn' wenk, dienen ter bereiking van zijne oogmerken. Beve de schuldige! Want het aangezigt des Heeren is tegen hem, en er is geen ontvlieden aan
zijn verderf! Maar verheuge zich de onschuldige, en laat hem goedsmoeds zijn, en laat hem opspringen van blijdschap! Want de Heer, de Almagtige, kent den weg der regtvaardigen, en zal hun eene toevlugt zijn en sterkte in den dag der benaauwdheid!

Zoo vele en hecht zijn de gronden, die ons bemoedigen, om, hoe diep en levendig ook het gevoel van schuld en zonden zijn moge, met vertrouwen den zegen des Allerhoogsten af te smeeken voor ons lieve Vaderland, onzen geëerbiedigden en beminden Koning en zijn Huis, onze Prinsen aan het hoofd der Nederlandsche krijgsmagt, en voor al de edele strijders, die, zoo te land als te water, hun bloed en leven aan de verdediging van de eer en regten van Nederland toewijden.
Wij moeten echter bidden met algeheele en volkomene onderwerping aan den wil der hoogste wijsheid, zoodat, wanneer ons gebed al niet op dien tijd of op die wijze, als wij verlangen, door hartelijk gewenschte uitkomsten wordt achtervolgd, wij het geloovig daarvoor houden, dat de tijd onzer verlossing nog niet gekomen is, en dieper miskenning en langer verdrukking welligt hooger eer en duurzamer welvaart ten gevolge zullen hebben, maar op eenen anderen tijd en op eene andere wijze.

{==60==} {>>pagina-aanduiding<<}
‘Dat de hemelen zich verblijden, en de aarde zich verheuge! Dat de velden van vreugde opspringen, met al wat daarin is; dat al het geboomte der bosschen juiche voor het aangezigt des Heeren! Want Hij komt, om de aarde te rigten! Hij zal de wereld rigten met regtvaardigheid, en de volken met getrouwheid (*).’
Bovenal moeten wij bereid zijn, om met ons bidden het werken allernaauwst te vereenigen. Want die wel wil bidden, maar niet werken, is - ik mag hier geen ander of zachter woord gebruiken - of een dwaas, of een huichelaar, of een ligtzinnige, die niet weet of beseft, wat hij doet. Neen! gelijk het bidden het werken, zoo moet ook het werken het bidden ondersteunen, bezielen, veredelen, heiligen. Gelijk het werken tot bidden, zoo moet ook het bidden tot werken drijven, krachtig opwekken, alvermogend aansporen.
Welaan dan, Christenen! hier met mij gekomen, om God te bidden om zijnen zegen in den strijd, tot welken wij door de regtvaardigste zelfverdediging mogten geroepen worden, - met ons geld of met onzen arm, met onze stoffelijke of zedelijke krachten het Vaderland gediend, ondersteund en beschermd! opdat wij het, met Gods hulp, mogen behouden, en, zij het dan ook al met verlies van aardsche goederen, of met ons bloed en onze tranen bevochtigd, dan toch zonder vernedering, zonder inbreuk op deszelfs waardigheid en regten, onzen kinderen en kindskinderen na ons mogen achterlaten, als een heilig erfgoed, gelijk wij het uit de handen onzer Vaderen ontvangen hebben!
Bereiden wij ons tot nieuwe opofferingen, en laat ons, hoe moeijelijk en bezwarend het ook zijn moge, ons bij voortduring aan alle, door den drang der omstandigheden, óf reeds genomene óf nog te nemene maatregelen en besluiten der hooge Regering, gewillig en bereidvaardig onderwerpen, als zulken, die weten, dat God te vreezen, den Koning te eeren, en het Vaderland lief te

{==61==} {>>pagina-aanduiding<<}
hebben, een der eerste en noodzakelijkste pligten is, welke op den mensch en Christen rusten!
Ga op deze wijze de een den anderen voor, en wekke elk den anderen op door woord en daad, door toespraak en voorbeeld! Zoo blijft de eendragt, welke sterk maakt, bewaard en de geestdrift onverminderd, neemt krachtsontwikkeling toe, en verlevendigt zich de vrolijke hoop en het sterkend vertrouwen, dat ons gebed verhoord en het dierbaar Vaderland gered zal worden.





Aan den Redacteur der Vaderlandsche Letteroefeningen.

Geachte Vriend!
Ofschoon ik aan nevensgaand opstel weinig meer tijds kon besteden, dan ik noodig had, om het ten papiere te brengen, vertrouw ik echter, dat hetzelve, om des onderwerps wille, der plaats niet geheel zal onwaardig zijn, die het in uw Mengelwerk beslaat, wanneer gij er dat gebruik van maakt, waartoe ik het u zende. Geloof mij steeds te zijn

T.T.

Q.N.

Toespraak aan de Christelijke gemeente, vóór het plegtige gebed, op den 2 december 1832.

Is iemand onder u in lijden? dat hij bidde!


jac. V:
{== afbeelding 	==} {>>afbeelding<<}
    

De brief, waaruit ik u deze woorden heb voorgelezen, is geschreven door den Apostel jacobus aan de verstrooide Christenen uit de Joden, die toen in meer dan één opzigt in treurige omstandigheden verkeerden. Miskend, veracht en vervolgd wegens hunne belijdenis en getrouwe aankleving van de leere des Evangelies, hadden zij bovenal behoefte aan een woord van vertroosting onder hunne verdrukking, en van aanmoediging tot eene voortdurende gehechtheid aan het Christendom,

{==62==} {>>pagina-aanduiding<<}
blijkbaar in eenen zoodanigen wandel, als hun ook de achting van hunne vijanden verwerven kon. Het was dan ook daarom, dat jacobus, die, als het hoofd der Christenen in Palestina, op deze menschen de eerste en naauwste betrekking had, hen bemoedigde en vermaande, opdat zij onder hun lijden en hunne verdrukking niet alleen niet van de waarheid zouden afvallen, maar ook de tegenspoed, waarmede zij te worstelen hadden, aan hunne harten zou geheiligd worden. Wij treffen dus in dezen brief meer dan één gewigtig en vertroostend woord aan tot lijdenden en ongelukkigen; meer dan éénen raad, belangrijk niet alleen voor de rampspoedige eerste Christenen, maar ook voor allen, van alle tijden, die met de wederwaardigheden dezes levens in eenig opzigt te worstelen hebben.
Eene dier raadgevingen is die, welke ik u ten tekst voorlas. In dezelve prijst jacobus lijdenden aan, te bidden, - zich af te zonderen tot dien vertrouwelijken omgang met den Onzienlijke, waarin men zijn hart voor Hem uitstort; waarin men met alle zijne nooden en behoeften de toevlugt neemt tot den almagtigen Vader der Lichten; waarin men als kind spreekt tot zijnen vader. Hij prijst alzoo aan een gebed, in hetwelk men de geheimste bekommeringen des harte vertrouwend aan den grooten beheerscher onzer lotgevallen te kennen geeft; een gebed, waarin men smeekt om hoogeren bijstand en ondersteuning, wanneer het water aan de lippen komt; een gebed, in hetwelk men vraagt om hemelsche vertroosting en om afwending van de kastijding; een gebed, eindelijk, waardoor men zich bemoedigt tegen het voeren van den strijd tegen het lijden dezes tegenwoordigen tijds, en, belijdenis doende van zijn geloof in God den Vader, Hem plegtiglijk verheerlijkt en met Hem de zaligste gemeenschap oefent.
Dit, M.H.! is het dan, wat jacobus zijnen lijdende tijd- en geloofsgenooten aanprijst. En wanneer wij nu het oog vestigen op den toestand, in welken wij verkeeren, hebben wij dan geene stoffe, om ook onszel-
{==63==} {>>pagina-aanduiding<<}
ven onder de lijdenden te rangschikken? Het is waar, - en wie van ons zou zoo ondankbaar zijn, dat hij het niet erkende? - talloos zijn de weldaden en zegeningen, die wij tot op dezen oogenblik toe ontvangen uit de handen van den Vader der Lichten; en wanneer Hij ons wilde doen naar onze zonden, of vergelden naar onze ongeregtigheden, dan zouden wij ons in oneindig mindere zegeningen te verblijden hebben: maar, met dat al, lijdenden zijn wij, lijdenden in meer dan één opzigt. Ik wil nu niet spreken van de doornen en distelen, die ieder op zijnen eigenen levensweg ontmoet; van het verborgen leed, dat elk, ook de meest gezegende, althans nu en dan te dragen heeft: maar ik wil u alleen herinneren de omstandigheden, in welke ons land en volk in deze dagen verkeert. Het is onnoodig, M.H.! u die omstandigheden breedvoerig voor den geest te roepen, - onnoodig, u opmerkzaam te maken op het klimmen des gevaars voor onze onafhankelijkheid; voor de bronnen van ons volksbestaan; voor onze vrijheid; voor onze legerbenden: ook de eenvoudige onder u weet het, hoe onrustwekkend de toebereidselen alomme zijn, en hoe donker de toekomst is, die wij te gemoete treden. Dagelijks staat ons dat alles, en op dezen plegtigen dag nog meer bijzonder, voor den geest; en, wanneer wij er aan denken, kunnen wij dan den naam van lijdenden niet dragen? Neen - dat kunnen wij niet, indien ons hart koud en ongevoelig blijft, zoolang wij zelve niet onmiddellijk in den ongelukkigen toestand des lands deelen; neen - indien wij het vuur des oorlogs, dat daar ligt te smeulen, aanmerken, als ons niet aangaande, of 's lands welvaart weinig tellen: maar ja! lijden doen wij, bitter lijden, wanneer ons hart vervuld is met liefde tot ons volk en tot den grond
onzer geboorte. Lijden doen wij, wanneer wij ons aanmerken als kinderen van het vaderland, die de onheilen hunner moeder te betreuren hebben. Lijden doen wij, wanneer ons hart vurig naar den vrede verlangt, en beeft bij de gedachte aan het menschenbloed, dat er misschien gestort zal moeten worden,

{==64==} {>>pagina-aanduiding<<}
eer die vrede bevestigd wordt. Lijden doen wij, wanneer de gedachte ons vervult aan het welzijn van zoovele duizenden, als bij den druk der tijden veel, ja alles verloren. Lijden doen wij, wanneer ons bekommerd oog staart op onze legerbenden, in welke de bloem onzer natie gereed staat, om, is het nood, het leven voor ons en voor haardsteden en altaren te stellen. Lijden, ja, dat doen wij, wanneer wij met kommer het getal onzer vijanden tellen, en de onweêrswolken zich hoe langer zoo digter boven onze hoofden zien zamenpakken. Neen! daar is niemand onder u, die dat lijden niet gevoelt; daar is niemand onder u, die deze liefde tot volk en vaderland thans niet in zich voelt blaken. Bij allen, de aanzienlijke en geringe, de rijke en arme, de oude en jonge, de vader en de moeder, de zoon en de dochter; wij allen deelen in die droefheid en vreeze. Dat lijden is aan ons allen gemeen. Is iemand onder u in lijden? Wij zijn het, - mij dunkt, ik hoor die stem van uit onze vergadering oprijzen, - wij zijn het allen. Welnu, wat zullen wij anders, wat zullen wij beter, dan bidden?
Maar is er dan gronds genoeg voor, om die les van jacobus op te volgen? zoo vraagt gij misschien. Verdient dan het gebed onder lijden die aanprijzing? Ja, M.H.! Welaan, laat mij u daarvan kortelijk overtuigen.
Het gebed onder lijden verdient de hoogste en ernstigste aanprijzing; want het heeft den gezegendsten invloed op de vertroosting, de heiliging en de verlossing van den lijder.
Is iemand in lijden, dat hij bidde; want het gebed onder lijden heeft den gezegendsten invloed op de vertroosting van den lijder.
Wie der stervelingen is er, die niet bij ondervinding weet, wat droefheid is? Wie is er, die nimmer bittere teugen uit den beker der smarte heeft moeten drinken? Spreekt! wat is er, dat ten dage des lijdens den geest kan opbeuren? Waar zal het neêrgebogen hart vertroosting vinden? Gaat hij in de eenzaamheid, daar drukt

{==65==} {>>pagina-aanduiding<<}
hem de last zijner droefheid, en begeeft hij zich in het gewoel der wereld, zijne tranen houden niet op te vlieten. Aan alle plaatsen vervolgt hem bekommering, die zelfs het schoone der natuur met een akelig zwart overdekt. Maar hij bidde; en dit, dit zal hem tot de zaligste vertroosting verstrekken. Hij buigt zijne knieën voor het aangezigt des Alerbarmers; lafenis zal het aan zijne ziele geven, en de kalme tevredenheid des gemoeds zal wederkeeren in zijnen felgeschokten geest. Kan het tot verkwikking van den ongelukkige zijn, dat hij eenen vriend heeft, aan wien hij vertrouwelijk zijne smarte kan bekend maken, voor wien hij zijn overkropt hart lucht kan geven; in wien hebben wij beter en getrouwer vriend, dan in God, onzen hemelschen Vader? Is het eene onwaardeerbare opbeuring, te weten, dat hij, wien wij onze nooden klagen, belang in ons stelt en niet onverschillig is voor ons leed; van wien mogen wij dit vaster vertrouwen, dan van Hem, die alles, alles voor ons is, en de stem hoort van dien, die ten dage der benaauwdheid tot Hem de toevlugt neemt? En overtuigt het ons van een deelnemen in onze droefheid, dat wij weten, hoe eigene ervaring van kommer en smart is bij Hem, voor wien wij ons hart uitstorten; wanneer wij in den gebede gaan tot God, in naam van onzen verheerlijkten Verlosser, dan denken wij aan Hem, die, zelf de bitterste angsten geleden hebbende, weet, wat lijden is. Is dat gebed de belijdenis van ons geloof in God, als den wijzen bestuurder van alle onze lotgevallen; moed en opbeuring geeft de zekerheid, dat Hij krachten schenkt naar kruis en kruis naar krachten. Dat bidden, het verteedert ons gemoed, het verzoent ons met het lijden, als sprake tot ons een Engel uit den hemel. Verlangt gij daarvan bewijzen? Vraagt het aan ieder, die dat middel heeft beproefd. Ziet op den voleinder onzes geloofs, hoe Hij, geheel bedroefd tot den dood toe, zijne ziele uitstort in het vertrouwelijk gebed tot zijnen Vader, en, daardoor versterkt,
moedig opstaat en zijnen moordenaren tegentreedt. O, kracht des gebeds, erva-
{==66==} {>>pagina-aanduiding<<}
ren door zoo menigen lijder! Gij zijt onze toevlugt ten dage des gevaars. Dat zijt gij ook nu bij onzen algemeenen nood. Nu vereenigen wij ons tot die zalige gemeenschapsoefening met den Heer, in wiens hand onze adem is, en bij wien alle onze paden zijn. Spreke dan ons hart en zij onze gansche ziel, die biddend nederviel, Amen bij het opstaan, zoodat wij, van den hemel vertroost, met nieuwe krachten zijn uitgerust, om gelaten het kruis te torschen, dat God aan ons volk op de schouderen legt!
Nog eens. Is iemand onder u in lijden, dat hij bidde; want het gebed onder lijden heeft den gezegendsten invloed op de heiliging des lijders.
Wanneer wij, M.H.! een ruim deel verkrijgen aan het leed der aarde, ach! dan kan de gedachte zoo ligtelijk bij ons oprijzen, dat een blind noodlot, zonder orde of regelmaat, den eenen zegent, den anderen bezoekt; den eenen geeft, den anderen ontneemt: maar een hartelijk en vurig gebed tot God is het, wat het gevoel onzer afhankelijkheid van Hem kan verlevendigen, en ons in de droefheid eene roede doen kussen, die Hij ons toezendt. Wanneer lijden over ons komt, - ach, zoo zondig is ons hart! - dan vervallen wij zoo ligtelijk tot een moedeloos klagen: ‘Mijn weg is voor den Heer verborgen. Mijn regt gaat van mijnen God voorbij!’ Maar het gebed wederom heeft de heerlijke strekking, dat het ons vaster doet staan in onderwerping aan en vertrouwen op Hem, van wien alles afdaalt. Maar bovendien; en dit is het eigenlijk, wat ik zegge wilde: wanneer God rampen en droefheid over ons zendt, geschiedt het, om onze harten te reinigen, en ons te vormen voor de eeuwigheid. Het gebeurt, om ons los te maken van de aarde, en het verlangen naar den hemel in ons levendig te houden; om ons op te leiden tot die heiligmaking, welke ons vatbaar maakt voor de goederen des eeuwigen levens. Elk lijden, dat ons overkomt, moet die strekking bij ons hebben, opdat de verdrukking een gansch zeer uitnemend eeuwig gewigt van

{==67==} {>>pagina-aanduiding<<}
heerlijkheid in ons werke. Maar hoe zal nu dat doel beter bereikt worden, dan wanneer wij wederom de toevlugt nemen tot het gebed? O! wanneer wij in droefenis en kommer ons stellen voor het aangezigt van den hoogen en heiligen God, dan ontwaakt in ons het gevoel van die menigvuldige afwijkingen en zonden, waardoor wij ons dit en nog zwaarder lijden hadden waardig gemaakt, en wij leeren, ons voor Hem te verootmoedigen en tot zijne genade in christus de toevlugt nemen. Wij leeren, en voelen ons gewapend, om te strijden tegen de zonde, die rampzalige oorzaak van het leed der aarde, en geheiligd in het gemoed staan wij op van onze verzuchting. Ons gebed zal ons alzoo hebben aangegord met kracht uit de hoogte, om te blijven staan, wanneer de wereld hare verleidingen aanbiedt als een tegengif tegen het wee, dat onzen boezem verscheurt, en het Amen op hetzelve zal de eed zijn van trouwe aan God en de deugd. Die verhevene strekking kan dan ook het gebed hebben, waartoe wij ons onder den druk der tijden en de nooden onzes volks vereenigen. Het kan, en, is ons gebed een gebed des harte, dan zal het ons van het aardsche vaderland opleiden tot het hemelsche, ons ook in den druk onzes volks de voorbereiding doen zien tot hoogere zaligheid, ja ons aanmoedigen, om, waken voegende bij ons bidden, ook in deze dagen het onze te doen tot beveiliging van haardsteden en altaren; is het nood, tot verdediging onzer bezittingen en betrekkingen. Gebed! van u verwacht mijne ziel de redding des vaderlands!
En dit brengt mij tot het laatste. Is iemand onder u in lijden, dat hij bidde; want het gebed onder lijden heeft den gezegendsten invloed op de verlossing des lijders.
Het oogmerk toch des gebeds is niet alleen verheerlijking van God en uitstorting van het hart voor Hem; het is ook - en hoe zalig is het, dit te mogen doen! - een ootmoedig vragen van vervulling onzer behoeften; in lijden afwending van den nood, uitredding uit het gevaar. En wanneer wij dit nu doen, - neen! dan stelt dat

{==68==} {>>pagina-aanduiding<<}
zoeken van den Heer niet te leur; dit geloovig bidden beschaamt nimmer. Vertrouwen wij zoo op den Heer, met het opregte voornemen des harte, om het goede te doen; verlustigen wij ons zoo in Hem, dan zal Hij ons geven de begeerte onzes harte. Hij zal het maken, indien wij onzen weg op Hem wentelen. Of is het niet de taal van den God, wiens beloften nimmer falen: ‘roep mij aan in den dag der benaauwdheid, en ik zal u uitredden’? Is Hij niet de Almagtige en Getrouwe, de goedertieren Vader van allen, die daar is boven allen? Schreef niet dezelfde Apostel, die ons leerde bidden in lijden: ‘een krachtig gebed des regtvaardigen vermag veel’? Of heb ik noodig, u te wijzen op zoo ontelbaar vele lijders, wier smeekingen niet te vergeefs tot den Vader in de hemelen oprezen? Het is waar, niet altijd schijnt het gebed van den lijder om uitredding van God te worden verhoord; menigmalen toeft Zijne hulp: maar wanneer wij aan Hem den tijd en de wijze overlaten, in nederige onderwerping aan Zijne wijsheid; wanneer wij alzoo Hem verbeiden, aanhoudende in ijverig bidden; ziet! dan zal eenmaal de verhooring volgen, tijdiger en gepaster, dan wanneer onze dwaasheid de verlossing had mogen beschikken. Die verlossing, zij zal ook eenmaal dagen over ons volk en vaderland. Hoe diep ook verdrukt, hoe zwaar ook gebukt onder den last der tegenspoeden, ons hartelijk smeeken om afwending van den nood, neen! dat zal niet onverhoord blijven. De zaak van waarheid en regt zal eenmaal zegevieren. Eenmaal zal de vrede wederkeeren in onze vesten, en welvaart in paleis en hut gesmaakt worden. Geene vertraging van dien gewenschten dag ontmoedige ons. De gebeden, die heden in ons vaderland worden opgezonden, en waarmede wij de onze paren, vermogen veel. Ja, dat doen zij, indien wij maar niet twijfelen aan de nabijheid onzes Gods, - indien het eene smeeking is, die oprijst uit harten vol geloof en onderwerping, - indien het geschiedt naar den wil van Hem, tot wien
wij de vrijmoedigheid des gebeds in christus hebben.

{==69==} {>>pagina-aanduiding<<}

Zalig ons, die deze vrijmoedigheid voor den Oneindige mogen hebben! Zalig ons, die met zulke verwachtingen onder lijden mogen bidden! Lave zich dan onze ziele met dien hemelschen troost! Vereenigen wij ons in plegtige smeekgebeden in den naam van Hem, die in den hemel leeft, als onze Voorspraak bij den Vader! Vertrouwen beziele, ootmoed besture ons! En zij ons ‘Amen’ de taal des geloofs, na het nederknielen voor den Heer der heirscharen!
Landgenooten, Medechristenen, stemmen wij elkander daartoe, te zamen zingende Ps. CXXXIV:2:

Heft uwe handen naar omhoog; 
Slaat naar der vad'ren God uw oog, 
En knielt eerbiedig voor Hem neêr; 
Aanbidt nu aller Heeren Heer! 








Eenige aanteekeningen, omtrent den aanleg van sommige dijken in Nederland, en de verschillende wijzen van bescherming der buitenglooijingen aan de zeedijken.


Door F.W. Conrad, Ingenieur van den Waterstaat, te Rotterdam.


Door zulk een zorg en vlijt is Neêrlands grond voordezen, 
Door onzer oud'ren hand, uit diep moeras gerezen. 
Natuur deed niets voor ons, ontroofde ons zelfs haar gunst. 
Al wat dit land ons toont, is arbeid, vlijt en kunst. 
 
helmers. 


De kunst tot het maken van dijken moet reeds in de allervroegste tijden derzelver oorsprong genomen hebben, en dit is ook uit den aard der zaak zelve ligtelijk te vermoeden: want wat toch is natuurlijker, dan om tegen het hoog stijgende water hoogere aarden wallen op te werpen, ten einde zich daardoor tegen overstroomingen te beveiligen? Het schijnt wel vermoedelijk, dat men de eerste beginselen van den dijkbouw bij de Egyptenaren, bij wie de wieg der Waterbouw-
{==70==} {>>pagina-aanduiding<<}
kunde, door de natuurlijke gesteldheid van het land, geplaatst was, zal moeten zoeken. Immers zal men daar al zeer vroeg genoodzaakt zijn geweest, zich, op sommige lage bewoonde streken, op de eene of andere wijze, tegen de te veel overstroomende wateren van den Nijl te verzekeren, ten einde ze op eene geschikte en gemakkelijke wijze naar andere plaatsen te kunnen leiden, en alzoo daardoor die kunstmatige Nijls-overstrooming daar te stellen, die sinds eeuwen de vruchtbaarmakende kracht van dat land heeft uitgemaakt. Sommige Romeinsche Schrijvers hebben gezegd, dat de Egyptenaren de te veel overstroomende Nijl-wateren, of ook de zeevloeden, door dijken wisten af te keeren; terwijl zelfs later in het Romeinsche regt eene wet bestond tegen het verbreken of verderven der Nijl-dijken, 't welk wel op verschillende wijzen wordt uitgelegd, maar evenwel de blijkbare bewijzen kan opleveren, dat er in Egypte, het zij tot keering, het zij tot leiding der wateren, eenige bedijkingen hebben bestaan.
Het is voorzeker te verre gezocht, zoo als dat door sommige Schrijvers gedaan wordt, om het Hollandsche woord dijk uit het Hebreeuwsch, of ook uit het Grieksch, te willen afleiden; en het doet ook weinig tot de zaak af, waar deze naamsoorsprong moet gezocht worden. Men schijnt meer zeker te kunnen aantoonen, dat de Romeinen zich op het maken van dijken reeds zeer goed verstonden; en het is dan ook van dezen, dat de Noordsche volken, waaronder de bewoners van het Batavische Eiland behoorden, deze kunst geleerd hebben. (*)
Men weet, dat men zich vroeger, en vooral op het Batavische Eiland, dat meerendeels uit moerassige en lage gronden bestond, van terpen of vlugtheuvels bediende, om boven de overstroomende wateren eene veilige woonplaats te hebben; en dit was ook in de eerste tijden, toen men er weinig van den landbouw, maar meer van de jagt en visscherij leefde, genoegzaam; de bebouwing van eenige hoog gelegene streken voldeed toen nog aan de behoeften. Toen echter later eene vermeerderde bevolking ook de behoeften deed

{==71==} {>>pagina-aanduiding<<}
vermeerderen, werd men weldra genoodzaakt, om ook tot de bebouwing van lagere en niet altijd droog blijvende streken over te gaan, te welken einde men deze lagere landen door kaden voor het water zal hebben getracht te beveiligen; terwijl verder eene eenigzins meerdere, hoewel nog ruwe beschaving de behoefte eener gemakkelijker verkeering met elkander zal hebben doen gevoelen, waartoe men dan misschien, om gemakkelijk van terp tot terp te kunnen komen, sommige hooge en te allen tijde begaanbare wallen, paden of lange hoogten zal hebben opgeworpen, welke, bij de verhooging der oppervlakte van sommige wateren, steeds hooger moesten worden gemaakt. Vandaar de oorsprong veler dijken; terwijl later de Romeinen de dijkbouwkunst hier te lande meer in het groot zijn begonnen te beoefenen. Het zij zulks nu door hen geschied is, om zich in hunne legerplaatsen te beveiligen, of om gemakkelijk, met hunne krijgsbenden en te vervoerene goederen en andere behoeften, van de eene legerplaats naar de andere te kunnen komen, het zij om hun krijgsvolk tevens bezig te houden, of om andere redenen; zeker schijnt het, dat wij de beginselen van eenige bedijkingen van meerder belang, bij en langs onze Rivieren, aan de Romeinen verschuldigd zijn; en het is dus ook vooral aan de overwinningszucht der Romeinen te wijten, dat de bedijking dezer landen misschien in een te vroeg tijdperk begonnen is.
Hoewel men nu met geene genoegzame zekerheid den juisten tijd kan aanwijzen, wanneer de allereerste bedijkingen hier te lande hebben plaats gehad, zoo schijnen echter de meest zekere berigten, omtrent den aanleg der eerste bedijking van eenig belang, daarin overeen te komen, dat drusus, omstreeks onze Tijdrekening, volgens sommigen ongeveer 11 jaren vóór dezelve, om het Eiland der Batavieren van het overstroomende winterwater te bevrijden, en den Rhijn binnen zijne oude kil te houden, eenen dijk deed aan leggen tegen den linkeroever van den regter of middelsten arm des Rhijns (*). Dit is deszelfs meest zekere aanduiding; want het schijnt, dat de ware plaats en lengte van dezen dijk niet wel kan worden aangewezen; immers heb-
{==72==} {>>pagina-aanduiding<<}
ben sommigen alleen daarnaar gegist, en velen dit onbeslist gelaten.
Het was 63 jaren daarna, onder de regering van nero, dat paulinus pompejus het bevel voerde over het leger van den Benedenrhijn. Deze Veldheer nu waarschijnlijk bevindende, dat de dijk van drusus niet lang genoeg was, om het Batavische Eiland overal voor de overstroomingen te bevrijden, (anderen zeggen, om zijnen soldaten tevens bezigheid te verschaffen) deed hij den door drusus begonnen dijk tot aan den mond des Rhijns bij Katwijk voltrekken (*). Het was deze dijk, dien claudius civilis 13 jaren daarna weder deed doorsteken (†), waardoor hij den Romeinen eene gevoelige afbreuk moet hebben toegebragt, dewijl het land daardoor ontoegankelijk voor dezen werd (‡).
Het schijnt intusschen wel altijd eenigzins onzeker te zullen blijven, door wien, wanneer en waar de groote bedijkingen in ons vaderland meer en meer zijn daargesteld. Dit wordt in Holland door sommigen omtrent het jaar 37, door anderen omtrent het jaar 42, en door sommigen zelfs eerst op het jaar 1180 gesteld (§)! Dit verschil is zoo aanmerkelijk, dat het gevoelen van velsen (**), schoon er geene stellige bewijzen voor zijn, echter vrij aannemelijk voorkomt, die, den tijd der eerste bedijkingen mede zeer onzeker stellende, meent, dat dezelve van tijd tot tijd zijn verrigt geworden, waartoe mogelijk de overgeblevene dijkaadjen der Cimbren tot grondslagen hebben gediend, en dat men met reden mag stellen, dat de meest belangrijke dijkaadjen tusschen de jaren 1000 en 1400 zijn aangelegd.

{==73==} {>>pagina-aanduiding<<}

In Friesland meenen sommigen de eerste dijkmaking tot het jaar 640 of 642 te kunnen brengen. Sommige Schrijvers teekenen hierbij aan, dat adgillus, Koning van Friesland, zijnen onderdanen te dier tijd het maken van dijken aan den zeekant zou hebben geleerd (*). Dat de kunst tot het maken van dijken nog zeer weinig bekend was, en op hoogen prijs gesteld werd, blijkt onder anderen ook daaruit, dat de Friezen, welke daarin reeds verre gevorderd schenen, het bijzondere voorregt verkregen van niet buiten de grenzen van hun vaderland in uitheemsche oorlogen te gaan, zoo wegens den last en de kosten van dijken, als de gedurige aanvallen der Noormannen, op welk voorregt zij zich later beroepen hebhen (†).
In Zeeland vindt men omtrent het jaar 758 en ook 949 van middelen tegen het overloopen der zee, of dijken, door de Deenen of Gothen daargesteld, gewag gemaakt (‡). Dat deze aldaar de eerste bedijkingen hebben gemaakt, wordt ook getuigd door reygersbergh, op het gezag van cornelius baltus. Hij wordt hierin echter door smallegange wedersproken, die stelt, dat de bedijking van sommige Zeeuwsche Eilanden reeds vóór dien tijd zou geschied zijn (§). Men wil, dat Walcheren, Schouwen en Borselen reeds vóór 833 bedijkt waren; Duiveland, Noordbeveland, Wolfertsdijk, Zuidbeveland en Tholen na het jaar 850 (**).
Doch, om meer bijzonder tot de bedijkingen in het eigenlijke, Holland terug te keeren, zoo behoort aldaar, behalve het Marendijkje omtrent Leiden, welks oorsprong van ongemeen ouden datum moet zijn (††), en waarvan de eerste aanleg als buiten geheugenis geraakt is, welligt onder de

{==74==} {>>pagina-aanduiding<<}
oudste bekende bedijkingen, die later onder de Grafelijke regering plaats grepen, de bedijking van den Krimpenerwaard, die in den jare 1097 moet zijn gedaan (*).
Veelal zijn de berigten en aanteekeningen omtrent den aanleg der oude bedijkingen van eenen twijfelachtigen aard. Bij wagenaar vindt men eenige meer stellige narigten over eene meerdere onderlinge verzekering in Holland, die omtrent het jaar 1165 worden aangetroffen, wanneer, onder bemiddeling van Keizer frederik, eene overeenkomst getroffen werd tusschen godefried, Bisschop van Utrecht, floris, Graaf van Holland, hendrik, Graaf van Gelder, en dirk, Graaf van Kleeve, strekkende tot voorkoming van rampen, die men hier te lande, door overstrooming der Rivieren, gedurig ondervond (†).
De kunst der dijkmaking schijnt dan in Holland al zeer vroeg te zijn beoefend geworden, en aldaar reeds zoo vele vorderingen in die kunst gemaakt te zijn, dat men reeds elders dezelve ging toepassen. Zoo leest men, dat omtrent den jare 1180 de Hollanders reeds meesters waren in de kunst om dijken te leggen, en toen dijken hebben aangelegd van Damme tot Sluis.
De natuurlijke gesteldheid van ons land heeft van de vroegste tijden medegewerkt, om die kunst hier te volmaken; en wanneer men thans den staat van ons land, in eenen waterbouwkundigen zin, met eenige oplettendheid gadeslaat, moet men verbaasd staan over de standvastige volharding en de noeste vlijt, waardoor onze voorouders deze laag gelegene streken aan de zee ontrukt hebben. Het is dan ook niet te verwonderen, dat er eene reeks van jaren zijn noodig geweest tot het daarstellen van die menigte bedijkingen, om die diep gelegene droogmakerijen, poelen en moerassen in vruchtbare landen te herscheppen, om dat aantal kanalen, vaarten, wateringen, die sluizen en waterwerktuigen, en die ontelbare molens, met die bewonderenswaardige, daarmede in verband staande inrigtingen, daar te stellen, benevens alle die kunstmiddelen, waardoor deze landen ter bewoning geschikt worden gehouden; terwijl die sterke zeedijken, waar de kracht der baren op gebroken wordt, en die zeewerken, waardoor de woede van den Oceaan beteugeld wordt, die

{==75==} {>>pagina-aanduiding<<}
stroomleidende werken, waaraan de scheepvaart en de handel derzelver voortdurend bestaan verschuldigd zijn, steeds onze meeste bewondering moeten opwekken.
Hoe vroeg dan ook vele dijken in Holland zijn aangelegd, zoo schijnt het toch voornamelijk in de 13de eeuw en vervolgens, dat men de aanzienlijkste bedijkingen is begonnen, en de meeste der groote Heemraadschappen in Holland zijn in dit tijdvak daargesteld. Om hier thans van geene anderen te spreken, zou men uit de oudste bekende Handvesten van Rhijnland moeten opmaken, dat deze streek reeds vóór 1253 voor een gedeelte bedijkt is geweest; terwijl de bedijkingen van Delfland en Schieland gemeenlijk omtrent de jaren 1255 en 1273 worden gesteld. De oudste oorkonde omtrent den Alblasserwaard dateert van het jaar 1277, en de oprigting van den dijkstoel der vijf Heeren Landen moet waarschijnlijk op het jaar 1284 worden gebragt. De Zuidhollandsche Waard, die naderhand, in 1421, zulk eene vernielende overstrooming onderging, moet omtrent het jaar 1300 of 1303 bedijkt zijn.
Het is thans buiten mijn oogmerk, om hier den tijd der oprigting van de verschillende Heemraadschappen en de indijkingen der polders en waarden nader te onderzoeken; genoeg is het, deze enkelen te hebben aangestipt, ten blijke, dat de meest belangrijke dier inrigtingen, vooral in Zuidholland, in de 13de eeuw stand grepen. (De droogmaking van meren en plassen, bijzonder in Noordholland, heeft veel later, meest in de 17de eeuw, plaats gehad.)
Het was ook in het laatst der 13de eeuw, een tijdvak zoo vruchtbaar in het aanleggen van bedijkingen en andere waterwerken hier te lande, dat het Bestuur deszelfs aandacht bijzonder vestigde op de Rivieren. Men leest onder anderen, dat floris IV in den jare 1285 eenen kostbaren dijk deed aanleggen van Amerongen tot Schoonhoven langs den Nederrhijn en Lek (*); en het is deze bedijking, die men als de eerste aanmerkelijke bescherming van het eigenlijke Holland tegen de Rhijn- en Lek-wateren beschouwen moet.
Het schijnt, dat sommigen in dezen dijk den Wendeldijk hebben meenen te vinden. Immers wagenaar zegt hiervan: ‘Deze is de Wendeldijk niet geweest; want de dijk van Amerongen tot Schoonhoven schijnt gelegd te zijn eenige jaren na het sluiten van het verdrag tusschen floris IV

{==76==} {>>pagina-aanduiding<<}
en den Bisschop van Utrecht wegens het leggen van zeven sluizen in den Wendeldijk (*). Het is waarschijnlijk,’ zegt gemelde Schrijver verder, ‘dat de Wendeldijk de dijk geweest is, die langs het IJ van Velzen tot bij Muiden loopt, in welken al van ouds sluizen gelegd zijn, onder anderen om het Rhijn-water, dat sedert het verstoppen van den uitloop bij Katwijk dikwijls over zijne oevers liep, geregeld te lozen (†).’
Dat er ook in dit tijdvak reeds aanzienlijke bedijkingen in Westfriesland, en wel bijzonder in Dregterland, bestonden, kan onder anderen ook blijken uit het verdrag tusschen Graaf floris V en de Westfriezen, in den jare 1288 gesloten, en de daarna geslotene Capitulatie van Graaf jan I, met den lande van Westfriesland gemaakt, waaruit niet alleen het bestaan dezer bedijking te dier tijd blijkt, maar ook, dat er reeds voor deszelfs onderhoud eene regelmatige verdeeling plaats had (‡).

(Het vervolg en slot hierna.)


Bijeenkomst van Lord Bentink, generaal-gouverneur van Oostindië, en Runjit Singh, koning van Punjab. (*)

Alle toebereidselen waren gemaakt. Den 19 October brak Lord bentink van Simla met zijne familie op naar de forten Ramgurh en Nalagurh, welke ten jare 1814 den Engelschen in handen waren gevallen. Des avonds van den 22 October begaf hij zich naar Roupur, alwaar zijne troepen

{==77==} {>>pagina-aanduiding<<}
reeds den vorigen dag langs een' anderen weg waren aangekomen. Aan den voet der heuvels, welke zich achter deze stad uitbreiden, legerde de Beheerscher der vijf Stroomen met tienduizend man uitgelezene troepen. Den 23sten des morgens vaardigde de Gouverneur-Generaal eene deputatie aan runjit singh af, om hem geluk te wenschen met zijne heugelijke aankomst, en de Koning zond van zijnen kant zijnen oudsten zoon, den Rajah konwur kurk singh, benevens zes andere voorname Sheiks en den Fakir aziz-o-deen, zijnen arts en geheimschrijver. Noch het gelaat van den jongen Rajah, noch zijn gansche voorkomen verrieden den toekomstigen beheerscher van Punjab, den man, die na zijns vaders dood de onrustige Sihks of Sheiks onderbedwang zoude houden. Zijne gelaatstrekken hebben iets onaangenaams - zijne manieren zijn gemeen, alsof hij eene slechte opvoeding had ontvangen. Hij verstaat geene andere taal, dan die van Punjab - van de Hindostansche aanspraak scheen hij althans niets te begrijpen. Intusschen was aziz-o-deen de getrouwe tolk van de gevoelens, welke de Prins te dezer gelegenheid had moeten uiten; want de man nam al de bloemen en beelden der Aziatische dichters, al de bekoorlijkheden van natuur en kunst als in beslag, om de verrukking te schilderen, waarmede de aanstaande bijeenkomst het hart van den Maharadja (Grooten Koning) vervulde. Men bepaalde, dat het eerste bezoek van den Maharadja den volgenden morgen zou plaats hebben, en verscheidene Engelsche Officieren kregen bevel, om zich in het leger van runjit te vervoegen, en denzelven naar den Gouverneur-Generaal te geleiden.
Men had over de Sutlej eene brug geslagen van zesentwintig platboomde vaartuigen, hoedanige hier in gebruik zijn, en zoo als ze reeds vóór tweeduizend jaren aan het leger van alexander tot het overtrekken van den Hydaspes gediend moeten hebben. Deze schipbrug was 360 voeten breed, en ter zelfder plaatse geslagen, alwaar, volgens de overlevering, nadir-Shah op zijnen terugtogt na de verwoesting van Delhi deze rivier overstak. De Heer der vijf Stroomen vertoonde zich met zonsopgang voor zijne tenten aan de spits eener zeer groote menigte rijk versierde olifanten, die, op zijden, met gouddraad gewerkte dekken, de voornaamste Rajahs en Sindars van het hof droegen. Zes bataljons voetvolk stonden geschaard tot aan de brug. De ruiterij van

{==78==} {>>pagina-aanduiding<<}
den Maharadja, bestaande uit drieduizend ghore-churras (lijfwachten) en achthonderd dragonders, trok nu eerst over de brug, en plaatste zich in twee rijen aan de andere zijde der rivier. Dit paardenvolk bezette den weg ter lengte van omtrent drie vierde mijl. De ghore-churras droegen eene kostbare kleeding van gele zijde, en waren met lansen, karabijnen, pistolen, pijl en boog uitgerust. De aanvoerders waren van het hoofd tot de voeten gewapend; de helm was van gepolijst staal, met een' vederbos; een blinkend pantsier dekte de borst, en zij droegen bovendien armstukken. De trein had langen tijd noodig, om over de brug te trekken; want er konden naauwelijks vijf of zes olifanten nevens elkander gaan. Aan het hoofd van den optogt bevond zich de Maharadja; voor hem heen reden alleen koshal singh, opperbevelhebber van zijne troepen, en de Rajah dhion singh, zijn kamerheer, op prachtige paatden, om bevelen van hem te verwachten.
De Maharadja gebruikte onder het trekken over de brug zijn ontbijt, en naauwelijks bereikte hij den anderen oever der rivier, of de troepen voor en achter hem kwamen op eenmaal in beweging - een heerlijk schouwspel! Het was, alsof men de ontzaggelijke vleugelen des adelaars van Punjab zag, door den magtigen Maharadja zelven gezwaaid wordende - zoo belangwekkend was het, den beroemden aanvoerder de bewegingen der krijgslieden, welke hij zoo dikwerf ter overwinning had gevoerd, met stem en gebaren te zien besturen. Het landschap, dat wij aanschouwden, terwijl de troepen naar het leger van Lord bentink voortrukten, paste voortreffelijk bij den schilderachtigen, zeldzamen indruk, welken dit krijgsheer op ons maakte. De schoone vlakte, waardoor de Sutlej stroomt, zal ongeveer twaalf mijlen groot zijn, en wordt ten zuiden door eene rij kleine heuvels begrensd, waarop hier en daar tempels en grafteekens prijken. Verre daar achter ligt de stad en vesting Roupur. Ten noorden van dit schoone gewest verheft zich de Himalaya; de met sneeuw bedekte spitsen van dit gebergte, als reusachtige zuilen zich verheffende, schitterden in de stralen der morgenzon, en in de vlakte ontwaarde men de witte huizen van Nalagurk op eenen afstand van tien tot twaalf mijlen.
De troepen, welke den Gouverneur-Generaal begeleidden, bestonden uit eene afdeeling rijdende artillerij met acht kanonnen, uit twee eskadrons lansiers, uit het eenendertigste

{==79==} {>>pagina-aanduiding<<}
regement voetvolk, en uit nog een regement ruiterij. Het voetvolk trok bijzonder de opmerkzaamheid van runjit singh. Dit was het eerste Europesche regement, dat hij onder de wapenen zag. Hij beschouwde het zeer naauwkeurig en hield zich hierbij eene poos op. Thans ging Lord
bentink met zijn gansche gevolg den Maharadja te gemoet; en, toen zij nevens elkander waren, stegen zij af, en omarmden elkander, naar landsgebruik. Hierop werden de Maharadja en zijne voornaamste Sheiks in de prachtigste tent geleid, en aldaar vele Engelsche Officieren aan den heerscher voorgesteld. Men verzocht hem, in eenen armstoel, ter regterhand van Lord bentink, plaats te nemen; waarop hij de beenen ondersloeg en zich nederzette, gelijk budha op den lotus zit.
De held van Lahor zal omstreeks de vijftig jaren oud zijn; hij is mager en klein van persoon. De kinderpokken hebben hem het eene oog doen verliezen; maar het andere is zeer levendig en vol uitdrukking. Van zijn voorhoofd konden wij niets zien - het stak geheel in de breede vouwen van zijnen geelzijden tulband. De neus is niet spits, als gewoonlijk bij de Sheiks, maar eenigzins stomp, de mond welgevormd en de kin met een' langen grijzen baard voorzien. Lange knevels geven aan het gelaat een meer of min ruw en woest voorkomen. Zijne kleeding, even als die van zijn gevolg, was van gele zijde, welke bij hen busunte (lentekleed) heet - de Maharadja had zijn gansche hof, zoo mannen als vrouwen, bevolen, zich met de zinnebeelden der vreugde te bekleeden, ten einde een blijk te geven, dat de boom der vriendschap, door de beide Magten geplant, in vollen groei staat - dat deszelfs groene bladeren en gele bloesems heerlijke vruchten in menigte beloven, en het geluk der beide Staten waarborgen. Dus trad in ons midden de man, welke in de laatste dertig jaren zich zoo verre boven zijne landgenooten had weten te verheffen. Hij onderwierp aan zich alle de onafhankelijke Sheiks in Punjab, en bedwong tevens met krachtige hand den overmoed en de eerzuchtige geestdrijverij der Akalis.
Na de gebruikelijke pligtplegingen meende ieder, dat de Groote Koning onverwijld blijken van de voortreffelijkheid zijner geestvermogens zou geven. - Diepe stilte - na eene lange panze zag men de lippen van den Maharadja zich bewegen, en de woorden: Lord! sahib kooch peea? (Lord!

{==80==} {>>pagina-aanduiding<<}
houdt gij van de flesch?) kwamen uit zijnen mond. Nu ontstond er een gesprek over de Indische en Engelsche wijnen, en de Maharadja maakte de aanmerking, dat de Engelsche wijnen infanterij zijn, en de wijnen van Lahor, driemaal sterker dan whisky (brandewijn) zijnde, kavallerij, en dat hij voor zijn' persoon de wijnen van Lahor liever had. - Vervolgens begon men over het doel der bijeenkomst te spreken. Runjit singh zeide, dat in alle gewigtige gevallen, daar het menschelijk verstand niet in de toekomst vermag te lezen, de Sheiks gewoon zijn, hunne heilige boeken te raadplegen. Hij betuigde voorts: ‘Toen holkar mij drong, om met hem tegen de Engelschen eene gemeenschappelijke zaak te maken, verbood de Godspraak mij, iets te doen, wat aan deze Mogendheid zou kunnen mishagen, en beval mij ten sterkste, altijd alle moeite aan te wenden, om met dezelve in vriendschap te leven.’ Nieuwsgierigheid scheen ons toe, een hoofdtrek in zijn karakter te zijn. Hij deed allerlei vragen, doch toonde voornamelijk belangstelling in het krijgswezen en in alles, wat daartoe betrekking had. Onze muzikanten speelden in nabijzijnde tenten eenige fraaije stukken, die runjit singh en zijnen zoon kurk in de hoogste verwondering bragten. De Maharadja gaf hun een geschenk van 2000 ropijen. Schotels met allerlei versnaperingen werden aangeboden, en de beheerscher van Punjab nam eindelijk afscheid, blijkbaar zeer voldaan zijnde.
Den 27sten kwam kurk singh des morgens, aan de spits van een eskadron der lijfwacht, in onze legerplaats, om, namens den Grooten Koning, den Gouverneur in diens tent te noodigen. Dien ten gevolge trok eene sterke afdeeling lansiers en dragonders over de schipbrug, en schaarde zich op eenigen afstand van de rivier. Gedurende dezen optogt naar het leger van den Maharadja, zag men dezen weldra, op eenen olifant gezeten, door eenen verrekijker onze ruiterij beschouwen. De Koning had zijne oplettendheid hierop zoo geheel gevestigd, dat men moeite scheen te hebben, hem te doen begrijpen, dat de Gouverneur-Generaal in aantogt was.
Langzaam en in goede orde ging de trein voorwaarts. De muzikanten der lansiers trokken vooruit. Het steken hunner trompetten wekte de echo's der bergen, welke nog nooit zoodanig iets gehoord hadden. Aan den ingang der legerplaats verhieven zich twee zegebogen, welke naar de koninklijke tent leidden, en waaronder de Gouverneur met zijn

{==81==} {>>pagina-aanduiding<<}
gansche gevolg doortrok. De vierkante ruimte, waar de Maharadja zijne tent had opgeslagen, was ongeveer honderd roeden groot, en met karmozijnroode, met gele zijde afgezette kleeden omgeven. De deuren der tent waren boogswijze gemaakt en met scharlakenroode, met gele zijde en goud geborduurde gordijnen behangen. Eene lange galerij, uit eene menigte, in eene regte lijn opgeslagene, tenten bestaande, leidde naar de koninklijke tent. Ter wederzijden van deze galerij stonden stoelen. De Gouverneur en zijn gevolg werden verzocht, te gaan zitten. Zijden stoffen en de schoonste Perzische tapijten van ongemeen fraaije teekening bedekten den grond, en de tenten waren met de heerlijkste shawls van Cachemir met gouden franjes behangen. De pracht in de koninklijke tent ging echter nog alles te boven. De wanden waren met karmozijnrood, met gouddraad doorweven, fluweel bedekt, en in het midden een klein paveljoen, insgelijks met fluweel behangen, maar derwijze met goud, parels en edele gesteenten overladen, dat men van het fluweel bijkans niets zag. Te midden van zoo veel pracht stond de troon des beheerschers van Punjab, onttrokken aan de oogen van het gemeen. Ter regter- en linkerzijde van de koninklijke tent waren twee andere, kleine tenten opgeslagen; in de eene had de lijfwacht verblijf, welke, zoo als reeds gezegd is, in gele zijde gekleed en gelijk de oude ridders gewapend was; in de andere huisde eene afdeeling geduchte Amazonen, wier schoone oogen eene groote verwarring in de harten der krijgslieden van Lahor veroorzaakten.
De Groote Koning was ditmaal in groene zijde gekleed. Hij droeg geene andere juweelen, dan diamanten. Een prachtige diamanten vederbos schitterde aan zijnen tulband, en in het midden van eenen met drie diamanten bezetten armband zag men den beroemden koh-i-nur (den lichtberg), welke eens den paauw sierde, die den troon van Delhi verheerlijkte. Deze onschatbare diamant is van langwerpig ronden vorm, zoo groot als een ei, en als brillant geslepen. De beide andere diamanten aan den armband waren ook van ongemeene grootte, en in de gedaante van een hart bewerkt. Nadat de menigvuldige voorstellingen van personen over en weder geëindigd waren, liet men eenen troep Amazonen voorbijtrekken, welke alleen met hare schoonheid gewapend wa-
{==82==} {>>pagina-aanduiding<<}
ren, die zij echter voor onze blikken poogden te verbergen door middel van zilveren bladen, welke haar over de oogen hingen. Vele dezer vrouwen schenen zeer schoon, en hadden eene bevallige houding; zij waren getooid op eene wijze, volkomen bij hare leefwijze passende. Na deze Amazonen zagen wij de paarden van den Maharadja voorbijtrekken; deze hadden allen fluweelen, met goud en zijde rijk geborduurde dekken.
Den 29sten ging Lord bentink des morgens over de Sutlej, om eene wapenschouwing der troepen van den Maharadja, die ten naastenbij 11,000 man bedroegen, bij te wonen. Koning runjit had midden op de vlakte eene met zilver rijk versierde tent van twee verdiepingen laten opslaan. In het prachtige bovenste gedeelte namen de Gouverneur-Generaal en de Maharadja plaats. Het voetvolk voerde alle bewegingen zoo vaardig en juist uit, als ooit de troepen der Oostindische Compagnie doen. De krijgstucht en goede houding der troepen strekken den Koning allezins tot eer, vooral wanneer men bedenkt, dat hij weinig hulp van Europesche Officieren erlangde, en dat de menschen, welke hij moest afregten, muitziek en niet zeer handelbaar waren. De Koning zeide ons, dat hij twintig bataljons geregeld voetvolk, zoodanig als wij daar zagen, honderd veldstukken en eene groote menigte ruiterbenden had.
De beheerscher van Punjab had Lord bentink en diens gansche familie tot een avondbezoek uitgenoodigd. De tenten waren aan de helling van eenen heuvel, driehonderd schreden van de rivier, opgeslagen. De grond in den ganschen omtrek was door de bekwame tuinlieden van Lahor in prachtige bloembedden veranderd. Het jonge koren, dat men vóór eenigen tijd gezaaid had, vormde eene soort van grasperken, die in den vorm van olifantskoppen, paarden, herten en allerlei dieren uitgestoken waren. Eene schitterende verlichting verspreidde de helderheid van den dag over den tuin, alwaar kunstbloemen, cipressen, heesters van allerlei soort overal met veel smaak aangebragt stonden. In het binnenste der tent werden onze oogen door eene pracht, door eene menigte van kostbaarheden verblind, waarvan wij, zonder de fraaije beschrijvingen der paleizen van haroun-al-raschid, of van Koning salomo op het toppunt zijns roems, ons geen begrip zouden hebben kunnen vormen. Met goud geborduurde tapijten bedekten den grond, en in een

{==83==} {>>pagina-aanduiding<<}
verwonderlijk schoon, klein paveljoen stonden drie ronde, troonvormige zitplaatsen, met goud belegd en keurig bewerkt. De zetel in het midden was voor den Maharadja, de beide anderen voor den Gouverneur en voor Lady bentink. Achter deze zetels zag men een gouden, met diamanten, smaragden, saffieren en robijnen als geheel overdekt rustbed. De tent werd door prachtige kandelaars van gedegen goud verlicht.
Weldra verschenen de Amazonen, ditmaal gewapend met pijl en boog, - aan derzelver spits de hoofdaanvoerster, de meest begunstigde vrouw van den Maharadja, kenbaar aan haar kleed van scharlakenroode zijde en de witte veder op den tulband. Dezelve hadden nog drie andere aanvoersters van minderen rang, op wier tulbanden insgelijks witte vederbossen prijkten. Nadat zij eenige dansen uitgevoerd hadden, beval de Maharadja eene der vrouwen, te zingen; nu werd een groot blad met zilveren vazen vol goudstof voor hem op een tabouret geplaatst, en het gezang, benevens een spel van zeer zonderlingen aard, nam een' aanvang. Eene der vrouwen en de Maharadja vingen het aan. Zij namen handen vol van het kostbare stof, en wierpen er elkander mede. Lord en Lady bentink konden niet enkel aanschouwers blijven - zij moesten deel aan het vermaak nemen, en nu duurde het niet lang, of de kampstrijd werd algemeen, en hield aan, tot dat de gansche voorraad verbruikt was. Na deze wonderlijke vertooning werden, op schenkbladen, wijnen van Lahor en suikerwerk aangeboden. Daarop deed de Maharadja zijne diamanten en andere kostbaarheden halen, om ze aan Lady bentink te laten zien. Intusschen bleef de wijn, gelijk men gemakkelijk kon bemerken, niet zonder uitwerking op den Grooten Koning; hij was uitgelaten vrolijk, drukte den Generaal ramsay en den Overste arnold, die in zijne nabijheid waren, alle oogenblikken de handen, en spoorde hen aan, om te eten, te drinken en vrolijk te zijn. Het was reeds diep in den nacht, eer de Gouverneur-Generaal afscheid van zijnen gullen gastheer kon nemen.
Den 31sten kwam de Maharadja, begeleid door zijne voornaamste Sheiks, met zonsopgang tot ons over, om met kanonnen en houwitsers te zien werken. Hij beschouwde alles met de levendigste deelneming. De Engelsche kanonniers toonden eene groote bekwaamheid in het schieten; de afstand was eerst zeshonderd, daarna achthonderd, eindelijk duizend

{==84==} {>>pagina-aanduiding<<}
schreden, en de kogels troffen zeer dikwijls het doel. De Maharadja wilde nu zelf ook eens beproeven, wat hij zou kunnen doen. Te dien einde liet hij eene chatta (een groot zonnescherm) als doelwit plaatsen. Nadat hij, met behulp zijner Officiers en Kamerheeren, tien minuten lang gerigt en gemikt had, beval hij vuur; maar de kogel trof niet. Bij het tweede en derde schot was hij niet gelukkiger. Daarop kregen de Engelsche kanonniers bevel om te vuren, en met het tweede schot vloog het zonnescherm in duizend stukken. Na deze oefeningen liet de Koning een deel zijner ligte troepen bewegingen maken; en, alvorens afscheid te nemen, gaf de Gouverneur hem twee zesponders met voorspan en kruidkisten ten geschenke.
Tegen den avond gingen de Heer prinsep en de Majoor cadwell over de Sutlej, om den beheerscher van Punjab tot een afscheidsmaal in de tent van den Gouverneur-Generaal te noodigen. De Maharadja werd door deze Heeren in het Engelsche leger geleid, en aldaar met de hoogste eerbewijzingen ontvangen. Na de gebruikelijke plegtigheden, plaatste hij zich aan de met kostelijke spijzen en wijnen welbezette tafel. Een zeer fraai model van eene hangende ijzeren brug werd hem, namens den Gouverneur-Generaal, vereerd. De brug was van brons en ebbenhout gemaakt. Runjit toonde veel belangstelling in het geschenk, en liet zich de geheele inrigting verklaren. Nu legde prinsep aan den Gouverneur een aliantie-traktaat, waarin het niet ontbrak aan eerbetuigingen en vriendschapsverzekeringen jegens den beheerscher van Punjab, voor, en verzocht hem, hetzelve te onderteekenen. Runjit had zijnen wensch geuit, om dit staatsstuk, te dezer gelegenheid, als een faddasht of vriendschaps-onderpand, uit handen van den Gouverneur-Generaal zelven te ontvangen. Aziz-o-deen las het voor met luider stemme, en vertaalde volzin voor volzin in het Hindostansch. Lady bentink gaf, tot afscheid, den Maharadja eene fraaije speeldoos ten geschenke, en nu zeiden de beheerscher van Indië, van den oever van den Indus tot aan de verre grenzen van Ava, onder wederzijdsche verzekeringen van eeuwige vriendschap, elkander vaarwel.






{==85==} {>>pagina-aanduiding<<}

Katholicismus in frankrijk.

(Volgens den Globe.)
Het Fransche volk is niet op dezelfde wijze katholiek in het noorden als in het zuiden, en de oostelijke Departementen hebben in dit opzigt weinig overeenkomst met de westelijke. Frankrijk kan, wat het Katholicismus aangaat, onder vijf groote afdeelingen gebragt worden, en elke afdeeling heeft een eigen karakter: I. Parijs en de grootere steden van Frankrijk. Hier heeft de Godsdienst geringen invloed; terwijl het ongeloof vrij algemeen heerscht. De kerken worden weinig bezocht. Wanneer men van eene Roomsche kerk spreekt, geschiedt het dikwerf op eene spottende wijze. Parijzenaars, die het paleis van eenen Aartsbisschop plunderen en kerken schenden, toonen door daden, hoe weinig hun Katholicismus beteekent. - II. Het noorden van Frankrijk. In dit gedeelte des lands zijn de inwoners katholiek even als de Belgen, niet uit gevoel, maar uit gewoonte. Zij hechten zich aan de vormen en plegtigheden van het Katholicismus. - III. Het oosten van Frankrijk. Hier is het volk meer verlicht en levendiger van aard; terwijl er, wegens de nabijheid van Zwitserland en Duitschland, meer eenvoudigheid plaats heeft. Het Katholicismus telt er minder aanhangers, dan in het noorden. De Missionairen en Jezuiten hebben in de oostelijke Departementen nooit opgang kunnen maken. In dit gedeelte des Koningrijks zouden de uiterlijke vormen van het Katholicismus zonder groot gevaar afgeschaft kunnen worden. - IV. Het westen van Frankrijk. De bevolking is nog zeer onwetend en bijgeloovig. Het Katholicismus der Franschen in het westen gelijkt dat der Ieren. Men betoont
blinde gehoorzaamheid aan de priesters, eert reliquien enz. De boer in Bretagne heeft nog de denkwijze der middeleeuwen. Hij beschouwt de pastoors als hoogere wezens - als eene soort van Goden, en alles, wat Rome beveelt, is hem heiliger, dan de woorden van het Evangelie. - V. Het zuiden van Frankrijk. Hier heerscht het Spaansche Katholicismus, dat door pracht en glans de zinnen streelt. De inwoners hebben eene levendige verbeeldingskracht. Zij willen door bekoorlijke plegtigheden, door prachtige processiën en schoone muzijk opgewekt en bezig gehouden worden, en hun Katholicismus is bijzonder geschikt, om aan dit verlangen te voldoen.



{==86==} {>>pagina-aanduiding<<}

De tegenwoordige leefwijze der St. Simonisten.

Aan den weg van Menilmontant, tusschen het park van St. Fargeau en het bosch van Romainville, boven op eenen heuvel, staat een groot en deftig huis, omgeven door eenen vrij uitgebreiden tuin. Nadat hetzelve langen tijd onbewoond geweest en daardoor in verval geraakt was, besloot de eigenaar eensklaps, hetzelve te verbeteren, en dit verblijf van zwaluwen, uilen en ratten weder voor menschen bewoonbaar te maken. Deze eigenaar is Vader enfantin, de Hoogepriester der St. Simonisten, die met zijne Zonen (zoo noemen zij zichzelven) het huis in orde heeft gebragt, om zijne aanhangers te kunnen opnemen. De groote tuin, welke door lange verwaarloozing geheel was verwilderd, is op nieuw aangelegd en verfraaid geworden. Door metselaars, timmerlieden, schilders, tuiniers hebben zij het vervallen gebouw in eene zeer fraaije woning laten veranderen, en uit den onbebouwden tuin een klein paradijs gemaakt.
De Apostels (dezen naam geven de St. Simonisten zich ook) houden geene dienstboden, maar bedienen elkander. Hunne werkzaamheden zijn buiten twijfel zoo verdeeld, dat ieder naar zijne bekwaamheid wordt gebruikt; en men zegt, dat alles zeer geregeld wordt waargenomen. De volgende bijzonderheden, de huishoudelijke inrigting betreffende, worden als naauwkeurig medegedeeld:
Dr. leon simon, die reeds vóór geruimen tijd voorlezingen over het St. Simonismus hield, verschijnt met een voorschoot en verrigt het keukenwerk voor het huisgezin. Helper en handlanger in de keuken is de Heer paul rochette, voordezen Professor in de Redekunde. Het wasschen van schotels en borden werd in den eersten tijd met groote puntigheid verrigt door den Heer leon talabot (voorheen Substituut van den Procureur-Generaal); deze post ging vervolgens op den Heer gustaaf van eichthal over; voorts op den Heer lambert, voormalig Kweekeling van de Polytechnische School; van dezen op den Baron ch. duveyrier, en thans neemt de Heer m. retouret, een jong mensch van smaak en een uitnemend redenaar onder de St. Simonisten, denzelven met de hem eigene bevalligheid waar. De Heer emil barrault, voorheen Professor aan de School te Sorèze, vervaardiger van een goed tooneel-
{==87==} {>>pagina-aanduiding<<}
stuk in vijf bedrijven, onder den titel van la crainte de l'Opinion, dat in 1831 op het théâtre français ten tooneele werd gevoerd, heeft het vak van schoen- en laarzenpoetser op zich genomen, waarin hij door den Heer august chevalier, vroeger Professor in de Natuurkunde, en door den Heer duguel, vroeger Advocaat bij het Koninklijk Geregtshof, geholpen wordt. Het werk van kamervegen is opgedragen aan de Heeren rigaud, Doctor in de Geneeskunde, holstein, zoon van een voornaam koopman, den Baron ch. duveyrier, ponyat en brouet, voorheen Studenten, charles pennekère, eertijds Boekhandelaar, en michaël chevalier, vroeger Kweekeling van de
Polytechnische School en Uitgever van den Globe. Laatstgenoemde heeft ook het toezigt op de huishoudelijke belangen, en moet, met de Heeren rigaud en holstein, aan tafel oppassen. Hij bedient Vader enfantin van alles, wat deze onder den maaltijd verlangt. Het is eene zonderlinge vertooning, wanneer men aldaar de heeren hunne voormalige knechten ziet oppassen. De Heer desloges, voorheen Slagersknecht, die als werkman in de huishouding werd opgenomen, moet voor de wasch zorgen; onder hem staan de Heer frankoin, zoon van een' rijken Amerikaanschen kolonist, en de Heer bertrand, vroeger Student. Aan tafel wordt hij bediend door den Heer holstein, in wiens dienst hij eertijds stond. De Heer st. fournel, voorheen kweekeling der Polytechnische School en Directeur der IJzerwerken in Creusel, heeft bijzonder het opzigt over den tuin, en wordt hierin geholpen door de Heeren raymond bonheure, voorheen Professor (*) in de Teeken- en Schilderkunst, royer, eertijds Orchestmeester bij de Opera, justus, een Schilder, en marschereau, een Teekenmeester. Het schoonhouden van voorplein en straat is het werk van den Heer van eichthal, benevens marchereau. De Heer jean merson houdt tafel- en keukengereedschap in orde en dekt de tafel. De Heer alexis petit, zoon van een' rijk' grondeigenaar, moet voor de verlichting van het huis zorgen, en de lampen, omstreeks veertig in getal, reinigen en verder nazien. Kortom, alle de St. Simonisten hebben in de gemeenschappelijke huishouding eenig werk te verrigten. Vader
enfantin arbeidt soms in den tuin, en weet bijl en spade met bijzondere vaardigheid te gebruiken.

{==88==} {>>pagina-aanduiding<<}

De leefwijze van deze lieden is zeer regelmatig. Zij staan des morgens ten 5 ure op. Tot hunne onderscheidene werkzaamheden en tot hunne maaltijden worden zij door het blazen op eenen hoorn zamengeroepen. Op bepaalde uren zingen zij een koorgezang. Eenige hunner liederen, door den Heer david, een lid van het gezelschap, gecomponeerd, zijn ongemeen schoon, bijzonder die, welke vóór en na den maaltijd gezongen worden. Zij houden zich geregeld met gymnastische oefeningen bezig, en alle hunne bewegingen, wanneer zij vergaderd zijn, hebben iets van de juistheid en afgemetenheid van die der krijgslieden. Men zou echter te onregt meenen, onder de St. Simonisten zekere stroefheid te vinden, welke voor het aan de beschaafde manieren der wereld gewone oog onaangenaam ware. Hunne baarden alleen, welke zij laten wassen, geven hun een zonderling aanzien; voor het overige is hunne kleeding niet onbevallig, bestaande uit een' zeer korten, lichtblaauwen rok zonder kraag, een van achteren toegeknoopt vest en witte broek; om de middel dragen zij een' gordel van zwart leder, met een' gesp van geel koper. Zij gedragen zich als lieden, welke van niets afstand doen, wat in goed gezelschap wordt gevonden. Zij hebben reeds voorlang gelofte van ongehuwden staat afgelegd; maar dit is slechts voorwaardelijk: zoodra Vader enfantin huwt, zijn allen van hunne gelofte ontslagen. Wij waren bij de aanneming van eenen St. Simonist tegenwoordig, en wij zagen ook, dat een zoogenaamde Apostel het gezelschap verliet, om in de wereld terug te keeren, dewijl zijne ligchaamskrachten het hem niet toelieten, zich naar de regelen der orde geheel te schikken. In de oogenblikken der scheiding werden er vele tranen gestort.
Het is inderdaad te bejammeren, dat lieden, waaronder eenigen groote verdiensten hebben, hun leven op eene zoo onnutte wijze doorbrengen. Velen hunner hebben ambten bekleed, in welke betrekking zij der maatschappije wezenlijke diensten hadden kunnen bewijzen. Doch waartoe en wien is hunne dwaze afzondering van de wereld nuttig, en werwaarts zal dezelve voeren? Hun oogmerk, volgens hun zeggen, is, de dienstbaarheid te veredelen, loondienst te doen ophouden, en, door bevordering van eensgezindheid, een einde te maken aan den strijd, welke thans in de burgerlijke maatschappij heerscht. Zullen zij dit doel bereiken door de middelen, welke zij aanwenden? De menigte gaat zeer na hun huis voorbij, bezoekt hen, belacht hen, of bewondert

{==89==} {>>pagina-aanduiding<<}
hunnen moed en den eerbied, door hen aan hunnen zoogenaamden Vader bewezen; doch men denkt er niet aan, om hen na te volgen. Trouwens, hunne dwaasheid kan ook niet lang duren. Zij zelve zullen het inzien, dat kunstenaars en geleerden, die borden wasschen en laarzen poetsen, niet beantwoorden aan het doel, (gelijk zij zelve in hunne taal het noemen) hetwelk God eenen ieder in de maatschappij aanwijst, om namelijk zijnen medemensch, door aanwending van zijne zedelijke, natuurlijke en verstandelijke vermogens, het meestmogelijke nut toe te brengen.


Fragment-antwoord op het fragment uit eenen brief, over eenige gebreken en misbruiken bij de eerdienst te platten lande.

- Gij ziet, dat ik uw geschrijf, ten gevolge der mij verleende vrijheid, voor de regtbank des publieks heb gebragt, en ook deze regelen wil ik, zonder eenigen schroom, openlijk kenbaar doen worden. Ik ken uwe, gij mijne bedoelingen, en wij beiden zijn de zaak met Vader hieronymus eens; wij bedoelen niemand persoonlijk te beleedigen, en willen alleen tegen gebreken schrijven; die dan daarover toornig wordt, moge tevens zichzelven aanklagen!
Denk evenwel niet, dat ik voornemens zoude zijn, de lijst der Gebreken en Misbruiken, bij de Eerdienst te platten lande, verder uit te breiden; ofschoon het mij daarbij niet aan stof zoude ontbreken. Neen, Vriend! ik wil u slechts aanwijzen, dat het in de groote Steden, dat het, onder anderen, hier te A........ niet al goud is, wat er blinkt, en dat er bij het houden van de openlijke Eerdienst nog veel te wenschen en te verbeteren overig blijft. Ik heb daarover, nu en dan, ten gepasten tijde, en in tegenwoordigheid van bevoegde personen, met bescheiden ernst, het mijne gezegd; maar tot hiertoe bleef alles bij het oude, en de Gebreken en Misbruiken gaan den gewonen slendergang.
Toen uwe lieve vrouw, vóór twee jaren, vijf weken bij ons doorbragt, was het haar niet mogelijk, onze kerken te bezoeken, en zij hield daarom den zondag bij onze Doopsgezinde broeders; verklarende, niet te kunnen begrijpen, hoe mijne vrouw en dochters bij ons met stichting konden ter kerk gaan!

{==90==} {>>pagina-aanduiding<<}

De gewoonte, om eene stille dorpkerk te bezoeken, moge aan die verklaring iets toegebragt hebben; maar het is niettemin waar, dat het kerkgaan, vooral bij Predikanten, die een talrijk gehoor hebben, zeer moeijelijk is, en weinig ter bevordering der Christelijke stichting kan bijdragen.
De plaatsen in onze kerken behooren of aan vaste eigenaars, die dezelve jaarlijks inhuren, of zij zijn onverhuurd en voor een ieder toegankelijk. Maakt de eigenaar of eigenaresse van zijne of hare plaats geen gebruik, in dat geval heeft de zoogenaamde Plaatsbewaarster of de Banksluiter de vrijheid, dezelve door een' ander' te doen bezetten.
‘Dit alles - zegt gij - is zeer ordelijk.’ Maar het schijnt dit meer, dan het is. - Plaatsbewaarster en Banksluiter toch kunnen in geen geval stellig bepalen, of een eigenaar al dan niet zal komen, en vooral niet, of deze zijn bewijs van eigendom niet aan een' ander' kan hebben afgestaan. Zoo gebeurt het niet zelden, dat eigenaars hunne plaatsen, bij het ter kerk komen, bezet vinden, waardoor dan altijd wanorde en ontevredenheid ontstaat, of voor 't minst een zeer onstichtelijk gewoel, beweging en stoelengeklim, dat men veeleer in een' Schouwburg, dan in den tempel des Heeren, zou verwachten.
Dat dit alles niet zonder veel gedruisch in zijn werk gaat, valt ligt te begrijpen: maar, hoe de uitwerkselen daarvan voor te komen? O, mijn Vriend! hiertoe slaat men een' zonderlingen weg in..... De Voorlezer - wien niemand schier meer verstaan kan - wekt de Gemeente op, om, ter eere Gods en ter onzer aller stichting, te zingen! meer naar waarheid behoorde het te heeten: om het onstichtelijk gedruisch te overschreeuwen.
De algemeene wanorde wordt ook veel daardoor vermeerderd, dat de eigenaressen van plaatsen doorgaans laat ter kerk komen, en alsdan hare stoelen bezet vinden. Vaak gebeurt het dan, dat de bezitster van zoodanige plaats niet verkiest op te staan, en het gezag der Plaatsbewaarster moet worden ingeroepen, om het regt der eigenaresse te handhaven. Met groote onvergenoegdheid, onder brommen en knorren, somtijds scheldende, staat eindelijk de onwettige bezitster op, ten einde nog op een dusgenoemd krukje geplaatst te worden, of zij verlaat, met een toornig gelaat, het Heiligdom.
Eindelijk verschijnt de Leeraar op den predikstoel, en - er bevinden zich nog plaatsen onbezet - ijlings zet zich

{==91==} {>>pagina-aanduiding<<}
de menigte in beweging, en, even als ware er eene veste met storm te veroveren, snelt men, over bank en stoel, met groot rumoer, naar de nog onbezette plaatsen: somtijds zelfs geraken daarbij bejaarde lieden en kinderen onder den voet, met gevaar van zich te bezeeren. Wij zijn, van kindsbeen af, aan zulke ongeregeldheden gewoon geworden; maar lieden uit kleinere plaatsen, voor de eerste reis getuigen van zulke ergerlijke tooneelen, en op dezelve onvoorbereid, moeten natuurlijk op het denkbeeld komen, als wierd de stichtelijke vergadering, door eenen hoop rustverstoorders, verraderlijk overvallen!
Is al het genoemde hoogst onstichtelijk bij elke gewone Godsdienstoefening, het is zulks vooral bij de plegtstatige viering des Avondmaals. Maar ook daarbij heeft nog een gebrek plaats, dat even ontstichtend is, als het gemakkelijk te verhelpen ware. Gedurig toch vindt men de toegangen tot des Heeren tafel bezet met kinderen, knapen en personen, die aan het Nachtmaal geen aandeel nemen, en, door nieuwsgierigheid alleen gedreven, dáár zijn, en den ordelijken toegang verhinderen. Meer dan eenmaal is hierover geklaagd, bij de kerkelijke Authoriteiten - men stemt de redelijkheid der klagten toe - en ... de ergernis wordt niet geweerd; de nieuwsgierige toekijkers blijven den Avondmaalganger hinderen.
Er bestaat nog een misbruik, dat den Godsdienstvriend moet ergeren. De plaatsen, die niet aan eigenaars toebehooren, worden door de Plaatsbewaarsters en Banksluiters te hunnen voordeele afgestaan. De gewone prijs hiervoor is 10 centen; dan er worden er ook gevonden, die, voor eene zoogenaamde goede plaats, gaarne 25 centen over hebben. Dit staat nu wel aan een ieder volkomen vrij; maar hieruit vloeit tevens voort, dat de Stoel- of Bankbewaarders geen plaats voor 10 centen afstaan, zoo lang hun nog de hoop overig blijft, 25 centen voor dezelve te bekomen. De dusgenoemde dubbeltjesklanten kunnen daarom rondsukkelen, tot dat de Heeren en Dames, die 25 centen kunnen betalen, geholpen zijn, en moeten zich daarbij niet zelden menige onheusche en onvoegzame afwijzing getroosten. (*)

{==92==} {>>pagina-aanduiding<<}

Dat al het opgenoemde weinig ter bevordering van godsdienstige stichting bijdraagt, en elken voorstander der openlijke Godsdienstoefening ergeren moet, gevoelt gij van zelve. Maar, dat deze Gebreken en Misbruiken niet verbeterd en geweerd worden, mag inderdaad verwondering baren; want het bestaande onwelvoegelijke kon, indien men ernstig wilde, zeer wel worden weggenomen. Onze Predikanten kunnen er niet mede gediend zijn, dat Leden onzer Gemeente bij de broederen Lutheranen, Doopsgezinden en Remonstranten hunne Godsdienstoefeningen houden; doch kan men dit ten kwade duiden aan Medechristenen, die gaarne uit de plaats der godsdienstige leering alles geweerd zien, wat onordelijk en onstichtelijk, ja ergerlijk mag genoemd worden?
Het zij verre van mij, aan de bevoegde kerkelijke Authoriteiten voorschriften tot herstel te geven. Ik kan niet vooronderstellen, dat deze middelen aan hen onbekend zullen zijn, en ik mag niet vermoeden, dat zij niet gereedelijk alles, wat mogelijk is, zouden willen aanwenden, ten einde de bestaande Gebreken en Misbruiken, bij de openlijke Eerdienst, te verbeteren en weg te nemen. Verouderde gewoonten, bestaande vooroordeelen en het eigenbelang van ondergeschikte kerkelijke beambten zouden daarbij op den achtergrond behooren geplaatst te worden; maar men zoude ook daardoor het verwijt ontgaan, dat er in den Schouwburg meer orde en welvoegelijkheid wordt in acht genomen, dan in de tempelen, aan de vereering van God en onzen Zaligmaker toegewijd. Waarlijk, mijn Vriend! de zaak is van te veel aanbelang, dan dat men dezelve, als ware het eene beuzeling, der behartiginge onwaardig zou mogen keuren.
Welligt zet menigeen, minder over mijn geschrijf, dan over deszelfs openbaarmaking, een scheef gezigt. De zoodanigen wil ik, nevens u, naar Vader hieronymus verwijzen. Ik voor mij doe gaarne afstand van alle gezag in kerkelijke aangelegenheden, maar houde het met den Apostel paulus, die wenschte, dat alle dingen met orde geschiedden. - Vaarwel!
T.T.
S.M.



{==93==} {>>pagina-aanduiding<<}

Over de papierplant der ouden.

In de zitting van de Akademie der Wetenschappen te Parijs op den 2 Julij 1832 heeft dureau de la malle de uitkomst zijner onderzoekingen aangaande de Egyptische, Siciliaansche en Italiaansche papierplant medegedeeld. Tegen de vroeger aangenomene meening bewijst hij, dat dezelve in vele landen groeit. Hij zelf vond dit gewas in Italië, bij het meer Trasimenus. Radel heeft de plant bij Ostia gezien. Strabo verzekert, dat dezelve in Indië voorkomt, plinius in Chaldaea, aeschylus in Nubië en Abyssinië, en deze getuigenis van den treurspeldichter wordt door bruce bevestigd. De papyrus, welken men thans in den plantentuin te Parijs heeft, komt uit Sicilië; de jonge, naar Frankrijk gebragte, planten zijn uit de nabijheid der bron Arethusa genomen. Men wist reeds lang uit plinius, theophrastus en andere Schrijvers, dat de Egyptenaren weleer de wortels van den papyrus als brandstof gebruikten, en ook eenige snuisterijen daaruit vervaardigden. Bekend was het ook, dat de stengel eenig voedsel opleverde - dat dezelve tot het bouwen van grootere of kleinere booten, maar vooral tot bereiding van papier diende. Men had echter, wat het laatstgenoemde gebruik aangaat, zeer onjuiste begrippen van de zaak, dewijl men geen acht gaf op een aanmerkelijk onderscheid in den bouw van den stengel der planten. Men meende namelijk, dat de stengel van den papyrus, even als die der meeste gewassen, uit ringen bestaat - dat dezelve eenen bast heeft, en dat deze het is, welke, verarbeid en in
eenen vochtigen toestand dun uitgespreid, de bladen heeft geleverd, waarop men, als ze droog waren, kon schrijven. Zoo is het echter geenszins. De papyrus is eene monocotyledonische plant (plant met één' zaadlap), die noch bast, noch jaarringen heeft. De stengels, wier zelfstandigheid uit een vezelachtig merg bestaat, werden met een fijn mesje in dunne bladen gesneden. Men legde dezelve dan zoo nevens elkander, dat de rand van het eene iets over dien van het andere kwam, en het gomachtige sap, waarmede de plant doortrokken was, deed die vast aan elkander hechten. Een enkel blad, hetwelk men op deze wijze verkreeg, heette in dezen toestand scheda -

{==94==} {>>pagina-aanduiding<<}
men besneed het aan de randen, bragt het onder de pers, en liet het dan in de zon droogen. Voorts werden twee zoodanige bladen of vellen aan elkander gehecht en op nieuw aan de pers onderworpen - hetgeen men dan verkreeg, was eene plagula. Deze werd verder geklopt, gevouwen en gelijmd, waartoe men meel of broodkruim, met een bijvoegsel van azijn, gebruikte. Het vel papier werd nu ten tweede-male geklopt en met ivoor glad gemaakt. Eindelijk voegde men zoo vele bladen of vellen, als tot een geschrift behoorden, - zelden meer dan twintig - te zamen.
Dureau de la malle toonde een stuk papier der Ouden, waaraan de zoo even beschrevene manier van bereiding zeer duidelijk te onderscheiden was. Dit fragment is van een handschrift uit de Turijnsche verzameling, en draagt een datum, waaruit blijkt, dat hetzelve vóór 3654 jaren beschreven is geworden. Dezelfde Geleerde is van meening, dat de schrijfkunst, die 1800 jaren vóór de Christelijke jaartelling algemeen verspreid was in Egypte, uit dit land reeds in de tiende of althans in de negende eeuw vóór christus naar Griekenland overging. Gewoonlijk stelt men, dat het eerst in de zesde eeuw vóór onze jaartelling geschiedde. Is het gevoelen van dureau de la malle waar, dan zouden vele verhalen uit de hooge oudheid, van welke men nu onderstelt, dat ze, door het gaan van mond tot mond bij eene lange reeks van opvolgende geslachten, zeer misvormd werden, veel nader aan de bronnen zijn, dewijl men dus kon en moest aannemen, dat dezelve niet door overlevering, maar door schrift bewaard werden.






Jezus weende.


Geesten! Eng'len! Hemelkoren! die het glansrijk aangezigt 
Dekt met uw gesloten wieken, als ge aanbiddend nederligt; 
Ook wij, menschenkind'ren, juichen, in aanbidding zaamvereend: 
‘Onze menschheid is geädeld; onze Heiland heeft geweend!’ 
 
Palestina! heil'ge bodem! waar Hij, zegenend en goed, 
Wandelde langs uwe heuv'len, Palestina! zijt gegroet! 
Hemeldrupp'len welden opwaarts uit het oog van onzen Heer, 
En zij vielen, Palestina! op uw' heil'gen bodem neêr. 

{==95==} {>>pagina-aanduiding<<}

Vroeg're hulp had Hij onthouden, (Hemelmin beval het dus) 
Toen Hij zwijgend boog ter neder in het graf van Lazarus: 
Dáár, dáár lag de vriend zijns harte, door den doodslaap als versteend, 
En - de Heer van Aarde en Hemel, Jezus Christus, heeft geweend! 
 
Hoogepriester vol erbarming, die van uit den Hemel ziet! 
Neen, nu schamen we ons de tranen bij der dierb'ren grafzerk niet! 
Nu is onze smart geheiligd, tot de Hemel ons hereent: 
Hoogepriester vol erbarming, Gij ook hebt op aard' geweend! 
 
't Hoofd omhoog, wie ooit door lijden hier op aard' gelouterd word'! 
Boven, boven leeft de Heiland, die hier tranen heeft gestort! 
Is uw hoop, uw troost bedolven onder 't kille lijkgesteent', - 
Heeft ook in dit dal van tranen niet Gods heilig Kind geweend? 
 
Blijv' de hope des herrijzens hier uw hechte pelgrimsstaf! 
Lazarus waakte op ten leven, toen Gods stem klonk in zijn graf: 
Dat zij balsem voor uw smarte bij 't verstorvene gebeent', 
Tot ge eens zaam aan Jezus' voeten tranen van erkent'nis weent! 


Dec. 1832.


j. van dissel, jz., M.D.





Holland.


Graauw is uw hemel en stormig uw strand, 
Naakt zijn uw duinen en effen uw velden, 
U schiep natuur met een stiefmoeders hand, - 
Toch heb ik innig u lief, o mijn Land! 
 
Al wat gij zijt, is der Vaderen werk; 
Uit een moeras wrocht de vlijt van die helden, 
Beide de zee en den dwing'land te sterk, 
Vrijheid een' tempel en Godsvrucht een kerk. 
 
Blijf, wat gij waart, toen ge blonkt als een bloem: 
Zorg, dat Europe den zetel der orde, 
Dat de verdrukte zijn wijkplaats u noem', 
Land mijner Vad'ren, mijn lust en mijn roem! 

{==96==} {>>pagina-aanduiding<<}

En wat de donkere toekomst bewaart, 
Wet uit baar zwangere wolken ook worde, 
Lauw'ren behooren aan 't vleklooze zwaard, 
Vaderland! eenmaal het vrijste der aard'. 


In Zweden. 1832.


e.j. potgieter.





Het hedendaagsche Europesche driemanschap, in drie knie-dichtjes.


Van de eerste jeugd af aan verzonken in godloosheid, 
In misdaan opgegroeid, vergrijsd in de ergste boosheid, 
De vriend van robespierre, en snooder nog, dan hij: 
Een staatsman van dat merk, ô Britten! is uw gr.. y. 



Een slaaf der zinlijkheid, met toegeschroefd geweten, 
Een samenweefsel van verraderij en list, 
De steun van muiters, bij gevloekte burgertwist: 
Dit gruwzaam wangedrocht is p........ n geheeten. 
Had hij, in de eeuw van loth, in Siddims dal gebloeid, 
Hij was door 't zwavelvuur meê tot een kool geschroeid. 



Werd in 's Tartuffes mom (gelijk 't geschiedblad meldt) 
Een Bisschop van Autun naar 't leven voorgesteld, 
Die huichelaar zou thands molières luim niet wekken. 
Neen; ware een t........ d aan hem bekend geweest, 
Zoo als onze eeuw hem kent, gewis had 's Dichters geest 
Dan geen roquette (*), maar, met levendige trekken, 
Den booswicht, die Euroop nu veertig jaar beroert, 
In 't beeld van satan zelv' op 't schouwtooneel gevoerd. 


1833.


s.i.z. wiselius.







{==97==} {>>pagina-aanduiding<<}

Mengelwerk.

Aan den Heer Redacteur der Vaderlandsche Letteroefeningen.

Wel Edel Heer!

Het nevensgaande stukje, bevattende eenige bedenkingen ten aanzien van den toestand des vaderlands in de jaren 1672 en 1832, heb ik voorgedragen in het alhier, sedert bijkans 35 jaren, bestaande Natuur- en Letterkundig Gezelschap: Oefening in Wetenschappen. Men heeft mij gezegd, dat het nuttig kon wezen, hetzelve in dezen tijd meer algemeen bekend te maken. Indien dat zoo zijn mogt, zou ik meenen dat niet te mogen weigeren. Ik zend het alzoo aan U, met verzoek, om, zoo Gij in dat gevoelen deelen mogt, hetzelve te plaatsen in het Mengelwerk van uw zoo algemeen gelezen tijdschrift.
Men heeft mij de bedenking gemaakt, dat ik van den finantiélen toestand van ons vaderland, gedurende gemelde tijdperken, geene melding gemaakt heb. Het zou niet veel moeite inhebben, geloof ik, om aan te toonen, dat, ook in dat opzigt, onze omstandigheden op dit oogenblik niet ongunstiger zijn, dan in 1672. Dat betoog zou mij echter genoodzaakt hebben, om in meer bijzonderheden te treden, dan waarvoor dit stukje, dat niet als eene opzettelijke verhandeling, maar slechts als eene kleine bijdrage moet beschouwd worden, uit deszelfs aard geschikt is.
Ik betuig met hoogachting te zijn,
Wel Edel Heer!

Uw Wel Ed. Dienaar p. mabé, jun.


Haarlem, den 8 Jan. 1833.

Eenige bedenkingen ten aanzien van den toestand des vaderlands in de jaren 1672 en 1832.


Door Mr. P. Mabé, jun.

Wij spreken gaarne van datgeen, wat ons na aan het hart ligt. Deze waarheid zagen wij zelden meer beves-
{==98==} {>>pagina-aanduiding<<}
tigd, dan in de tegenwoordige tijden, nu wij allen gezamenlijk, als kinderen van één vaderIand, in eenen algemeenen nood verkeeren. Zonder toch dat men ons beschuldigen kan, alsof wij ons, ongeroepen, zouden opwerpen als staatkundigen, wanneer wij elkander vragen en onderhouden over de gebeurtenissen dezer dagen, is het veeleer het gewrocht van dat natuurlijk gevoel, 't welk alle gevoelige menschen bezielt, dat hen belang doet stellen in den voorspoed van hetgeen hun dierbaar is, 't welk ons tegenwoordig bijzonder aanspoort, om over het lot, dat ons vaderland treft en mogelijk te wachten staat, met elkander te spreken, de gebeurtenissen te beschouwen en de daden van magtigen en aanzienlijken te beoordeelen van uit het standpunt, waarop ieder onzer geplaatst is. En geen wonder! alles toch, wat ons dierbaar is, alle onze betrekkingen, onze ouders, echtgenooten, kinderen, vrienden, onze bezittingen, onze stand in de maatschappij, onze vooruitzigten en die onzer kinderen voor de toekomst, alles, alles is begrepen in het veelbeteekenend woord vaderland. Wie kan dan koel blijven, als dat vaderland op de onregtvaardigste wijze wordt aangerand door de geweldigen der aarde? Wie kan zwijgen, als hij de rampen beschouwt, die het reeds troffen, de gevaren, die het nog dreigen?
Maar, dat wij ons echter, bij zoodanige beschouwingen, niet laten vervoeren tot al te stoute beoordeelingen of veroordeelingen van anderen, noch ons door de gevaren, die wij te gemoet zien, te zeer verontmoedigen! - Veel is er nog, waarover wij ons moeten verblijden in de tegenwoordige, gewis rampvolle, dagen. Niets zal ons daarvan meer overtuigen, dan een blik op de geschiedenis van ons vaderland, en wel in die dagen, die, schijnbaar ten minste, met de tegenwoordige veel gemeens hebben; ik bedoel die van het jaar 1672.
Ik heb niet ten oogmerk, u die gebeurtenissen zelve voor te stellen; ik vermoed, dat zij genoegzaam bij mijne Hoorders bekend zijn: ik wil, in eenige algemeene trekken, den toestand des vaderlands in dien tijd met den

{==99==} {>>pagina-aanduiding<<}
tegenwoordigen vergelijken, omdat ik overtuigd ben, dat ook slechts eene oppervlakkige beschouwing daarvan ons veel stoffe zal geven, om, in onzen tegenwoordigen toestand, met een eerbiedig opzien tot den Almagtigen, die het onregt haat, bedaard de toekomst af te wachten.
Het was toch Frankrijk, even als nu, dat de eerste en voornaamste oorzaak was onzer rampen. Lodewijk de XIV had een' onverzoenlijken haat tegen onze Staten opgevat, omdat zij, door hun drievoudig verbond met Engeland en Zweden, hem hadden genoodzaakt den vrede van Aken te sluiten. Dat verbond moest verbroken worden. Hij deed daartoe het eerst pogingen bij de Staten, doch vruchteloos; daarna bij Zweden, dat mede in 't eerst zijne aanbiedingen van de hand wees, en niet eerder daarvan afging, dan nadat Engeland, op aanhitsing van Frankrijk, het openlijk verbroken had. - Wij klagen thans over eene gedrogtelijke staatkunde, die alles, wat regt is, met voeten treedt, en, onder beschaafde natiën, alléén het regt van den sterksten schijnt te eerbiedigen, en helaas! met maar al te veel grond; maar, voorzeker, de tijden, waarvan wij thans spreken, leveren niet minder voorbeelden op van trotschheid en opgeblazenheid op overmagt, van laagheid en trouweloosheid in het nakomen van plegtig geslotene verbonden.
Alles hadden de Staten gedaan, om het dreigende gevaar af te weren. Zij hadden den Engelschen genoegen gegeven, door toe te treden tot verbindtenissen met hen, ten aanzien der Indische bezittingen, waarvan het voordeel genoegzaam geheel aan hunne zijde was; aan hunne onbillijke eischen voldaan, ten aanzien van hetgeen zij het regt van de vlag geliefden te noemen, dat is: dat onze vloten zekere eerbewijzen aan de hunne, ja zelfs aan hunne afzonderlijke schepen, zouden betoonen. De Staten hadden den Franschen dwingeland alle voldoening aangeboden, zelfs hem een buitengewoon gezantschap gezonden. Alles hadden de Staten toegegeven, voor zoo verre de onafhankelijkheid des lands dat gedoogde. Maar te vergeefs! Hij, de trotsche Alleenheerscher, wilde den

{==100==} {>>pagina-aanduiding<<}
ondergang van onzen vrijen Staat; deze was bij hem besloten; de oorlog scheen hem daartoe het zekerste middel, en, op allerlei vergezochte gronden, of liever zonder eenigen wettigen grond, verklaarden Frankrijk en Engeland den oorlog aan onzen Staat, die geene bondgenooten had, dan den voormaligen vijand, den Koning van Spanje, ofschoon later de Keurvorst van Brandenburg en de Keizer zich daarbij voegden.
Ziet daar vele bijzondere punten van overeenkomst van gene met de tegenwoordige tijden, voor zoo verre de buitenlandsche staatkunde betreft. Ook thans is Frankrijk de drijver van den oorlog, of liever van daden, die met oorlog gelijkstaan; maar nu, om zich bij voorraad meester te maken van het tegenwoordige België, 't welk het reeds als zijn wingewest beschouwt; en Engeland laat zich, hoe onbegrijpelijk, daarin medeslepen, zeker tot zijn eigen verderf, indien het niet spoedig terugkeert. Ook thans was alles door ons toegegeven, wat behoudens de eer en onafhankelijkheid des vaderlands mogelijk was, om den onregtvaardigen aanval, die ongehoord is in de geschiedrollen van beschaafde natiën, doch waaraan wij in deze eeuw van beschaving ten doel stonden, zoo mogelijk, te voorkomen. Opmerkelijk is het, dat de Staten, destijds, door datzelfde Frankrijk en Engeland, werden beschuldigd van niet genoegzaam doordrongen te zijn van eerbied jegens hunne Koningen, wier Ministers ons thans in den ban willen doen, omdat wij voor het Koningschap te veel eerbieds betoonen. Maar zeker, lodewijk de XIV was geen Roi citoyen!
Zoo niet alle berekeningen falen, kan het ons thans aan geene bondgenooten ontbreken, indien Frankrijk ons grondgebied andermaal mogt bedreigen; het komt ons onmogelijk voor, dat Engeland, in dat geval, de zijde van Frankrijk zou kunnen blijven houden, als ook dat Rusland, Oostenrijk en Pruissen dat bedaard zouden kunnen aanzien, omdat aller dadelijk belang, (het éénige roersel der staatkunde) ja aller behoud voor de toekomst, in zoodanig geval, eene algemeene tusschenkomst ten

{==101==} {>>pagina-aanduiding<<}
onzen voordeele schijnt te gebieden. Daarover uitweidende, zouden wij ons in een veld van staat- en handelkundige bespiegelingen moeten begeven, waaraan geen einde zou zijn, en waartoe ook deze voordragt niet bestemd is. Wij willen ons liever bij daadzaken bepalen; en daaruit meenen wij te kunnen opmaken, dat onze tegenwoordige toestand, uitwendig beschouwd, gunstiger is, dan die der Staten was, bij het uitbarsten van den oorlog in 1672.
Meer gronden van gerustheid zullen wij echter vinden, wanneer wij den inwendigen toestand van ons vaderland in die beide tijdvakken vergelijken.
Zorgelijk was de uitwendige toestand des vaderlands op het tijdstip, waarvan wij spreken; verschrikkelijk de inwendige. - De twee magtigste natiën van Europa, vooral in dien tijd, beoorloogden den Staat ter zee en te land. 's Lands zeemagt was in redelijken toestand, maar zou toch, zoo 't scheen, niet bestand wezen tegen de vereenigde vloten van twee zoo magtige Mogendheden. Het leger te velde was uiterst zwak; de grenssteden slecht voorzien; de vestingen noch genoegzaam versterkt, noch behoorlijk bezet; provinciën in onderlingen twist, over het aanwerven van krijgsvolk, en over de magt en waardigheid, die men den Prinse van Oranje verleenen zoude; de steden in volslagen oproer en aan plundering overgegeven; de overheden door de burgers van verstandhouding met den vijand beschuldigd; de gegoeden, die vermoed werden hunne bezittingen voor het nakend gevaar in veiligheid te willen brengen, door het gemeen geplunderd, mishandeld; Regenten in hunne personen en betrekkingen beleedigd, verguisd door het hollend gemeen; burgers onderling in twist over godsdienst en staatkunde en door Predikanten opgehitst; Bevelhebbers aangeklaagd en veroordeeld wegens lafheid en verraad, en - of dat alles niet genoeg ware! - de regterlijke magt óf vreesachtig om de boosheid te straffen en onpartijdig regt te doen, óf zelve zoodanig door partijzucht verblind, dat onschuldigen veroordeeld werden!

{==102==} {>>pagina-aanduiding<<}

Denkt niet, mijne Hoorders! dat ik dit tafereel te zwart gemaald heb, om onzen tegenwoordigen toestand des te gunstiger te doen voorkomen. Wilt gij daadzaken? Welaan! eene korte schets van het gebeurde zal u overtuigen.
Onze vloot werd begroot op eenennegentig schepen en fregatten, behalve kleine vaartuigen; de vereenigde vijandelijke vloot werd op ten minste honderdendertig zeilen berekend. De zeeslag intusschen, welke bij den aanvang des oorlogs, onder het opperbevel van onzen onsterfelijken de ruiter, voor Soulsbaai tegen het vereenigd vijandelijk eskader plaats had, was hardnekkig; dezelve begon des morgens ten 7 of 8 ure, en duurde tot aan den nacht. Veel werd er aan beide zijden verloren; de uitslag was twijfelachtig, ofschoon het verlies van den vijand grooter geacht werd dan het onze. Dat was ook het geval met de volgende zeeslagen gedurende dezen oorlog, de laatste voor Kijkduin, in alle welke de onzen tegen eene groote overmagt van vijanden moesten strijden, maar telkens met minder verlies dan zij uit den slag keerden, en van welke het gevolg was, dat onze zeehelden den Engelschen beletteden, de voorgenomene landing aan de Helder te doen.
Maar de landmagt? Deze was in den slechtsten toestand. Op de eerste aannadering van den vijand werden alle de grensvestingen dadelijk verlaten en zonder eenige verdediging overgegeven, en spoedig waren Overijssel en het Graafschap Zutphen bemagtigd door den Keurvorst van Keulen en den Bisschop van Munster, en Gelderland, Utrecht en drie steden van Holland, Naarden, Woerden en Oudewater, door de Franschen veroverd of ingenomen; en het was in dien toestand, dat men nog raadpleegde, om burgers en boeren op te roepen tot verdediging des lands! En, wil men, met weinige woorden, eene schildering van den staat van verdediging des lands; ziet hier de eigene uitdrukkingen van de Afgevaardigden te velde, die met zoo vele woorden verklaarden: ‘De gemeene Officieren over de Militie gestelt, ten meesten

{==103==} {>>pagina-aanduiding<<}
deele, zijn zeer onbedreven; de Militie zelve t'eenemaale ongedisciplineerd en, nevens de gezegde Officieren, zeer schroom- en schrickachtigh. De gewapende huisluiden t'eenemaale onbedreven en van dezelve niet veel dienst te verwachten.’ Dit tafereel was echter niet van toepassing op de krijgsbenden, die, onder den Prins van Oranje, eenige togten deden in de Spaansche Nederlanden, als welke herhaalde blijken gaven, hunnen dapperen aanvoerder waardig te zijn.
Onder dat alles duurde de twist over de verheffing van den Prinse van Oranje voort; er was bijkans geene stad in Holland, alwaar daarover geene herhaalde oproeren ontstonden, en de Predikanten ontzagen zich niet, de heiligheid hunner bediening vergetende, openlijk het volk aan te hitsen. Wij willen hunne namen niet noemen; de Geschiedenis heeft ze, tot hunne schande, bewaard.
De Raadpensionaris de witt werd op een' avond, uit de vergadering komende, moorddadig aangevallen en gewond, en een der aanvallers, die gevat werd, onthalsd, maar openlijk verdedigd als een martelaar voor de goede zaak; terwijl men een geschrift deed uitkomen over zijn godvruchtig uiteinde, ofschoon hij zelf had verklaard, door God verlaten te zijn! - Wij spreken niet van vele mishandelingen, welke, in onderscheidene steden, de Regenten moesten ondergaan.
Jammerlijk verzwakten deze twisten de weinige krachten, die men door eendragt nog had kunnen behouden. Maar het bleef niet bij staatkundige twisten; ook religiehaat moest de verwijdering tusschen burgers en burgers nog grooter maken: overal, waar de Franschen ingerukt waren, werd de Roomsche Godsdienst, als de heerschende, (naar de gewoonte dier tijden) erkend. Geen wonder derhalve, dat de burgers, tot die gezindte behoorende, niet zoo afkeerig gerekend werden van eenen meerderen invloed der Franschen op ons land; terwijl de Protestanten altijd nog onderling, wegens de zoogenaamde Loevesteinsche factie, in twist waren.
Bevelhebbers werden aangeklaagd en gestraft wegens

{==104==} {>>pagina-aanduiding<<}
lafheid en verraad; onder anderen daniel, Baron van Ossery, Kolonel van een regement paardenvolk, alexander d'hinyossa, Kapitein, montbas, Bevelhebber in de Veluwe, en de Kwartiermeester-generaal pain et vin, enz.
Eindelijk zeide ik, dat de regterlijke magt óf zwak óf door partijzucht verbijsterd was; getuige daarvan zij helaas! het proces tegen den Ruwaard de witt, die, op de geheel ongerijmde beschuldiging van zekeren reeds als lasteraar gestraften tichelaar, alsof hij den Prinse van Oranje zou hebben willen doen vermoorden, gegrepen en gepijnigd werd voor het Hof van Holland, ja zelfs door dat Hof veroordeeld, bij een vonnis, waarin men de misdaad van den veroordeelden niet eens heeft kunnen uitdrukken; terwijl de moord, aan de Gebroeders de witt kort daarna gepleegd, even als zoo vele andere mishandelingen, in onderscheidene steden, door het woedende en omgekochte gemeen, achtingwaardige regeringsleden aangedaan, ongestraft bleven.
Ziet daar daadzaken, M.H.! die de Geschiedenis bewaard heeft wegens een tijdvak onzer historie, dat ons velerlei ellenden vertoont; waarin de dapperheid onzer vloot en de moedige verdediging van Groningen en Maastricht (welk laatste echter in 's vijands handen viel) eenige lichtende punten aanbrengen; gelijk ook de doorslepene staatkunde onzer Diplomaten, die de overige Vorsten van Europa eindelijk overreedden, om ons te hulp te komen; door welk een en ander ons vaderland, onder Gods zegen, van den rand des afgronds, op eene bijkans wonderdadige wijze, gered werd.
Slaan wij nu kortelijk ons oog op den tegenwoordigen toestand van ons vaderland.
Onze zeemagt, wel is waar, is niet te vergelijken met die der vaderen; maar die minderheid bestaat alleen in het getal, niet in den moed der zeelieden. Neen, voorzeker! de moed der vaderen was niet grooter, dan die onzer tegenwoordige zeelieden. Wat de moréle kracht onzer zeemagt betreft, kon zij nimmer sterker zijn, dan

{==105==} {>>pagina-aanduiding<<}
thans; maar daarenboven zijn wij beter dan voorheen verzekerd tegen eene vijandelijke landing op onze kusten, door de sedert, vooral aan de Helder, daargestelde werken. - Maar vergelijkt het zwakke leger te velde van gemeld tijdvak met onze tegenwoordige krachtvolle armee, die uit de kern der natie bestaat, en, als een ijzeren muur, onze gewesten beschermt, brandende van moed en begeerte, om den vijand, die het erf der vaderen mogt aanranden, te vernielen! Onze grenssteden en vestingen, rijkelijk gewapend en door moedige en echt vaderlandsche krijgsbenden bezet; getuige de dappere verdediging van het kasteel van Antwerpen, dat aan gruis geschoten moest worden, om in handen van den overmagtigen vijand te vallen, en toen nog niet overgegeven zou zijn geworden, indien niet de magazijnen met levensmiddelen door den vijand vernield en de waterputten gedempt geweest waren. De overwinning van ééne lunette dier sterkte heeft den vijand meer dooden, gekwetsten en ammunitie gekost, dan de verovering van drie geheele provinciën in 1672!
Ziet voorts den geest van vrede en onderlinge eensgezindheid, die alle burgers, van welken stand, bijzondere denkwijze of godsdienstige gezindte zij zijn mogen, op het naauwste verbindt! En zoo de een onze Grondwet en maatschappelijke instellingen van eene gunstiger zijde beschouwt dan de ander, geen nood; dit zijn allen eens: in deze oogenblikken behouden, wat bestaat; en zoo offert een ieder gaarne zijn bijzonder gevoelen op aan het algemeene welzijn. Geene geschillen over eenige godsdienstige denkwijze; een ieder dient God naar de overtuiging zijns harte; allen weten en erkennen het dankbaar, dat nimmer de burgers van eenen Staat meer godsdienstige en burgerlijke ware vrijheid kunnen genieten, dan in ons gezegend vaderland; allen zijn bezield met dezelfde liefde en eerbied voor den Koning, allen worden gedreven door dezelfde zucht, om het vaderland te behouden, ten koste van goed en bloed.
Beschouwt verder de algemeene rust en kalmte, die

{==106==} {>>pagina-aanduiding<<}
overal heerscht, en die bevestigd wordt door de Leeraars van de Godsdienst, die alomme, bij de leden hunner gemeenten, de eendragt en onderlinge liefde aankweeken, en het vertrouwen op God versterken, door opwekkingen en gebeden, en alzoo de hooge pligten van hunne eerbiedwaardige bediening op de schoonste wijze vervullen.
Eindelijk, M.H.! overal onpartijdigheid en kalmte bij de regterlijke magt; zachte wetten, met strenge regtvaardigheid toegepast; overal bij Regenten en bestuurders en burgers onderling vertrouwen en onderlinge eensgezindheid, zoo als nimmer beter te wachten is in eenigen Staat, die toch altijd uit feilbare menschen is zamengesteld.
En wat zouden wij dan kunnen vreezen, M.H.! zoo, hetgeen God verhoede! ons vaderland door overmagtige vijanden verder werd aangerand? Gods arm is niet verkort. Heeft Hij, de Almagtige, het vaderland gered, toen, naar alle menschelijke berekeningen, alle redding onmogelijk scheen; Hij zal ons thans niet verlaten, maar onze eendragtige pogingen zegenen, die alléén aangewend worden tot handhaving van regt en van maatschappelijke orde. Neen! geen krijgsroem zal ooit het doel, geene zucht naar verovering zal ooit de drijfveer zijn van de daden onzer landgenooten; maar elken aanval dapper af te weren, en nimmer het vaderland over te laten ter prooije aan geweldenaars, zoo lang verdediging mogelijk is; dit is het vaste, het onwrikbare besluit van allen.

O God! bescherm het vaderland! 
Laat uwen zegen nedervloeijen. 
Geen magt kan uwe magt weêrstaan; 
Uw wenk doet volken ondergaan; 
Gij spreekt uw magtwoord - rijken bloeijen. 
 
Dit weten wij; en kalm, gerust 
Omgorden wij het oorlogswapen. 
Wij wenschen 's nabuurs erfgoed niet, 
Geen groot, geen uitgestrekt gebied, 
Geen roem, geen eerloof om de slapen. 

{==107==} {>>pagina-aanduiding<<}

Maar, durven oproer en geweld 
Der vad'ren heil'gen grond bestoken; 
Dan goed noch bloed voor 't land gespaard! 
Dan sling'ren wij het oorlogszwaard, 
En vreeslijk wordt die hoon gewroken. 
 
Dat eendragt steeds ons t' zaam verbind'! 
Dan zal ons moed noch kracht ontbreken. 
Wat trouw door deugd te zamen bragt, 
Kan geen drievoudige overmagt, 
Door snoodheid zaamgeraapt, verbreken. 
 
Zoo staan wij pal in nood en dood, 
Hoe storm- en onweêrsvlagen loeijen. 
o God, zie neêr! uw vaderhand 
Doe over 't dierbaar Nederland 
Een' milden stroom van zegen vloeijen! 









Eene wandeling door de zalen van het militaire hospitaal, geschikt ter verpleging der gekwetsten, te Bergen op den Zoom (*).

Reeds onderscheidene malen had ik met veel belangstelling, zoo door advertentiën, als door bijzondere berigten, en ook door het zien vervoeren van verschillende soorten van levensmiddelen, vernomen, hoe, ook bij den algemeen drukkenden toestand des lands, eene der edelste deugden onzer voorvaderen zich in geenen deele bij het tegenwoordig levende geslacht verloochende; hoe, nadat hooge belastingen edelmoedig ingewilligd en zonder morren betaald, persoonlijke krijgsdiensten met vurigen moed geleverd, goed en bloed, in één woord, met

{==108==} {>>pagina-aanduiding<<}
heldhaftige zelfverloochening op het altaar des vaderlands ten offer gebragt waren, wederom harten en beurzen zich openden, zoodra de nood van landgenooten dit vorderde: trouwens, het is waar, hoe konden giften ooit beter besteed worden, dan ter leniging der smarten en ter verkwikking van hen, die als levende bolwerken des vaderlands tegenover verraad en overheersching stonden, en het bewonderende Europa, gedurende eene lange reeks van dagen, toonden, hoe, ook in onzen tijd, eene handvol dapperen, even als de schare van leonidas bij Thermopylae, het tegen een geheel leger van vreemde dwingelanden durfde opnemen?
Van verschillende zijden had ik mede al meermalen met genoegen gehoord, hoe verscheidene Officieren van Gezondheid bij het Hospitaal alhier hunne tevredenheid te kennen gaven over de menigvuldige bijdragen ter verkwikking der lijders, welke uit alle deelen des vaderlands toevloeiden, en waardoor hunne ambtsverrigtingen hun dubbel aangenaam gemaakt werden; hoe alles in zoodanige ruimte voorhanden was, dat men, buiten eene gewone, zeer goede verzorging, aan de gekwetsten van tijd tot tijd, op feestdagen, extra-verkwikkingen konde uitdeelen, welke dagen dan ook daardoor onzen braven krijgslieden tot wezenlijke feestdagen werden, en den beschouwer dezer, der menschlievendheid onzer tegenwoordige eeuw eere aandoende, feesten in eene getroffene gemoedstemming bragten. En toen nu, bij het ontmoeten van den Heer ninaber, Eersten Officier van Gezondheid bij de Militaire Hospitalen alhier, deze edele menschenvriend mij eene wandeling voorstelde in de zalen van zijn Hospitaal, besloot ik zeer gaarne, om van deze aanbieding gebruik te maken. Deze wandeling, welke ik heden (20 dezer) met zijn Ed. deed, zal mij, om verschillende redenen, nimmer uit het geheugen gaan.
Wij begaven ons eerst naar de wachtkamer, en vonden aldaar verscheidene schotels met geurig uitdampende, zeer goed toebereide vleeschspijzen en groenten, vooral

{==109==} {>>pagina-aanduiding<<}
vruchten, op onderscheidene wijzen, naar de verschillende behoeften der lijders, klaargemaakt; terwijl het edele druivensap, in eene, betrekkelijk niet mindere, hoeveelheid, aldaar mede aanwezig was. Nu werden de lijsten der zalen nagezien, spijzen en dranken aan de daartoe bestemde dragers afgegeven, en de optogt begon.
Ik had mij voorgesteld, bij het intreden der zalen eene menigte angstige, pijnlijke en droevige aangezigten te zullen zien; dan hoe werd ik verrast, daar zich niets van dit alles aan mij voordeed, maar integendeel louter opgeruimde, bijna vrolijke gelaatstrekken zich aan mij vertoonden! Hoe kon dit echter ook anders? Ik had immers den Arts bij mij, waaraan allen, ter belooning zijner vaderlijke zorg, met kinderlijke genegenheid gehecht waren? Als tot zijne kinderen, begaf zich de Heer ninaber, gevolgd door de verschillende bedienden, welke onder de groote schotels en flesschenbakken zwoegden, met belangstellende opgeruimdheid en met blijken van kennis aan ieders geschiedenis en betrekkelijken toestand, van het bed des eenen lijders tot dat des anderen, sprak op de minzaamste wijze met ieder over den stand zijner wonden, over zijne vooruitzigten, hoop, enz. en liet naar de verschillende behoeften de verkwikkingen ronddeelen, welke eenen glans van genoegen in de oogen afspiegelden. Wel was hier en daar nog een door het vele lijden uitgemergeld gelaat; maar de lach der hoop en die der oogenblikkelijke tevredenheid verjoegen de teekenen der uitgestane of nog aanwezige smart, of matigden althans zeer derzelver scherpte: zelfs het koortsgevoel moest voor eenige oogenblikken wijken, en ik hoorde eenen dezer lijders zeggen: ‘Als de koorts maar af is, dan zal ik mij ook wat te goed doen.’ - Aan verscheidenen der geopereerden hoorde ik den Heer ninaber vragen, of zij nog boos op hem waren, omdat hij hen zoo gekorven en gesneden had; maar het algemeene antwoord was eene hartelijke dankzegging voor de zoo juist en goed aangebragte hulp, buiten welke zij armen of beenen

{==110==} {>>pagina-aanduiding<<}
hadden moeten verliezen, of misschien wel eene prooi des doods waren geworden (*). Neen, nimmer heeft

{==111==} {>>pagina-aanduiding<<}
zich zoo zeer de aangename zijde van het beroep van een' verstandigen en gevoelvollen Arts aan mij voorgedaan, als gedurende deze wandeling! Meer dan honderd menschen, meest allen met sprekende blijken van militairen moed, vereenigden zich, om, op hunne wijze, in hartelijke taal, hunne erkentenis voor de goede en doelmatige behandeling te kennen te geven, met welke hen de Heer ninaber verzorgde en liet verzorgen: de brave man had het, ik gevoel het, onschatbare voorregt, om zich, naast God, de oorzaak te hooren noemen van het behoud van echtgenooten en vaders voor zich en de hunnen en voor het vaderland. Een hunner zeide tot hen: ‘Doctor, ik zie u zóó liever, dan met het mes in de hand; maar toch dank ik u; want anders had ik misschien mijn' arm verloren.’ Een ander zeide tot mij: ‘Er wordt zoo goed voor ons gezorgd, dat men met pleizier op nieuw zijn leven waagt, als het vaderland ons noodig heeft.’ Nog een ander: ‘Wij hebben het hier zoo goed, dat wij nergens beter komen kunnen; maar toch, zoodra ik maar hersteld ben, ga ik weder naar mijne Compagnie; men mag geen misbruik maken van de weldaden, die men ons bewijst.’ (*) Zoo of in diervoege was aller taal; en toen nu, na de met zoo veel smaak en genoe-
{==112==} {>>pagina-aanduiding<<}
gen genotene verkwikking, het vriendelijke pijpje werd
opgestoken, toen verhoogde zich de glans der tevredenheid nog op de aangezigten, en bij het laten rondweiden van den blik zoude ik, op de gelaatstrekken alleen lettende, bijna vergeten hebben, dat ik in een Militair Hospitaal was, en in verzoeking gekomen zijn, om mij in een' grooten familiekring te gelooven, althans eerder op eene plaats, aan het genoegen, dan aan de smart gewijd. Voor mij, die onder het vorige bestuur de Hospitalen in eenen oneindig minder voordeeligen toestand gekend heb, moest de vergelijking nog te treffender wezen.
Bij het voortzetten der wandeling werd ik meer en meer overtuigd, dat, tot in de kleinste bijzonderheden, niet alleen voor behoefte, maar ook voor alle verkwikking, gezorgd werd. Een onzer brave krijgslieden had eenig afgepast geld voor zich liggen: de Heer ninaber vroeg hem daarom, of hij nog iets verlangde, dat men hem geven konde; zijn antwoord was: ‘Ik wilde gaarne, boven mijne gewone portie suiker,’ (bij citroenen, sinaasappelen, enz.) ‘nog wat suiker bij mijne thee hebben, en die laten halen;’ maar het wederantwoord was: ‘Mijn lieve vriend! daarvoor moet gij geen geld uitgeven; wij hebben van alles genoeg voorhanden, en de suiker kan u geen kwaad doen; men zal u eene dubbele portie bedeelen.’ 's Mans kieschheid, om daar, waar het gewenscht wordende nadeelig voor de wonden mogt zijn, der weigeringe hare onaangename tint te benemen, verdient waarlijk als een voorbeeld van navolging te worden voorgesteld. Bij het uitdeelen der vleeschspijzen moest een lijder worden voorbijgegaan; hij kreeg alleen gestoofde vruchten: men hoorde geene klagt; maar de oogen volgden den zoo aangenaam riekenden schotel, en de vriendelijke Doctor, die zulks merkte, was er dadelijk bij, om den patiënt de heugelijke aankomst der Rotterdamsche bezending van vijftig kippen te melden, (hier en in de ommestreken waren er geene te bekomen) op welke hij hem eene volledige aanspraak toekende. - Het edel

{==113==} {>>pagina-aanduiding<<}
druivennat werd in verschillende gehalte en kleuren, naar mate van den stand der wonden of bijgekomene ziekte, mede met eene geheel niet karige hand rondgedeeld, en men konde het den uitdeelers aanzien, dat zij niet geheel vrij van watertanding bleven, bij het afgeven van zulke ruime portiën.
Meermalen gedurende deze wandeling wenschte ik mij de tegenwoordigheid toe mijner weldadige landgenooten, om hun de zoo aangename voldoening te kunnen verschaffen van het zien welbesteden hunner giften. Mogten eenigen hunner zich dezer dagen hier of ook in de ommestreken dezer stad bevinden, zoo durf ik hen uitnoodigen, ja ten sterkste aanraden, om eene dergelijke wandeling, als de heden door mij volbragte, te ondernemen. Zij zouden dan ook daar de stof tot menig gesprek voor het gezellige hoekje van den haard kunnen opdoen, en bij hunne milde medelandgenooten de tolken zijn kunnen van de dankbaarheid der lijders. De algemeen erkende dienstvaardigheid van den Heer ninaber zal wel niemand den toegang weigeren, wiens komst niet kan voorondersteld worden nadeelig aan de hem toebetrouwde levens en gezondheden te zijn.
Ik eindig met het vierregelige versje, door den Heer a. clavareau vervaardigd, om geplaatst te worden onder het portret van den grijzen held chassé, en hetwelk op een groot gedeelte der door mij bezocht gewordene gekwetsten toepasselijk is:

Ses guerriers, sans aucun secours 
Que leurs bras et une ame ardente, 
Ont vingttrois nuits et vingttrois jours 
Combattu cinq contre soixante. (*) 


Een Inwoner van Bergen op den Zoom.
Bergen op den Zoom,
20 Januarij 1833.






{==114==} {>>pagina-aanduiding<<}

Verhaal van eenen hongersnood in Hindostan.

Het Presidentschap Bombay bevat omtrent achttien vierkante mijlen, en is zeven tot acht mijlen lang en twee tot drie mijlen breed. Naar den gewonen staat van bevolking, komen omstreeks 9000 inwoners op ééne mijl; doch heerscht er in de omstreken pest of hongersnood, zoo stijgt het aantal soms wel tot op 13,000. Bombay telt ten hoogste 20,000 huizen; en dikwijls zag men vijftig, zestig, ja honderd menschen onder één dak. Men wees mij eens een niet zeer groot gebouw, waarin wel driehonderd menschen opeengepakt waren.
In het jaar 1812 woedde in alle distrikten een verschrikkelijke hongersnood. Terwijl wij op ons eiland in vrede en overvloed leefden, was het gansche land noordwaarts een tooneel van de akeligste ellende. Dagelijks zagen wij scharen van ongelukkigen aankomen, die ter naauwernood hadden weten te ontsnappen aan de ijselijkheden, welke te hunnent plaats hadden. De gansche oostkust van Bombay was bedekt met dooden en stervenden. Bij deze treurige uitwerkselen van den hongersnood trof mij inzonderheid het onbegrijpelijk geduld, waarmede zoo vele ongelukkigen hun treurig lot gelaten verdroegen. Dagelijks zag ik deze arme Hindoos aan de uiterste ellende prijs gegeven; maar nooit hoorde ik uit hunnen mond eenige klagt, nooit bemerkte ik eenig ongeduld in hunne gebaren. Ja, wat meer is, groote scharen menschen,

{==115==} {>>pagina-aanduiding<<}
die met den hongerdood kampten, waren rondom het vuur gelegerd, waarop rijst gekookt werd; rustig zagen zij het aan, hoe de portièn gemeten en uitgedeeld werden. Menigeen moest een uur en langer nog wachten op de spijs, welke slechts een paar schreden van hem verwijderd was. Gedurende den ganschen tijd van den hongersnood lagen op opene plaatsen in de stad, dag en nacht, groote hoopen rijst onbewaakt, en niet één zak werd gestolen - niet één geopend.
Ten behoeve der hongerende menigte verzamelde men liefdegaven. De bemiddelde inboorlingen, namelijk de Banyans en Parsis, vereenigden zich te dien einde, en kochten verscheidene duizend zakken rijst voor de arme vreemdelingen. Na verloop van eenige weken begonnen de Engelsche Residenten derzelver voorbeeld te volgen. (*) Ontzaggelijk groote ketels werden onder eene groep van kokosboomen, eene mijl van het Fort, geplaatst; en daar nu gewoonlijk een Hindoo, al hing er het leven aan, geen mondvol spijze zal gebruiken, die iemand uit eene andere kaste toebereid heeft, zoo stelde men koks aan, op wier voorhoofden de kasteteekens, rood en geel, stonden. Meermalen zag ik menschen, die bijkans van honger bezweken, de aangeboden spijs weigeren, dewijl zij niet volkomen zeker waren, welke handen dezelve hadden aangeraakt. Evenwel kwamen er uitzonderingen op dezen regel, in de landstreken, waar de pest, in vereeniging met hongersnood, geheele stammen wegraapte. Daar werden wetten, aloude zeden en vooroordeelen vergeten; honger en vertwijfeling dreven de menigte tot daden, welke, in gewone tijden, elken Hindoo, op de enkele gedachte, met afgrijzen zouden vervuld hebben. In Bombay liep de ellende zeer geregeld en rustig af. Alleen de volgende gebeurtenis maakte toen groote opschudding. Elf Indianen uit eene der strengste kasten trokken, op weg naar Bombay, door Guzerat. In het dorp Bhownagur waren de meesten, ten gevolge van honger en vermoeijenis, geheel uitgeput, wanneer hun juist eene koe te
gemoet kwam. In den onwederstaanbaren drang tot zelfbehoud, doodden zij het dier, en verslonden het raauwe vleesch gretig. Europesche lezers vinden dit buiten twijfel zeer natuurlijk; maar de koe is in gansch Hindostan een hei-
{==116==} {>>pagina-aanduiding<<}
lig dier. Éene koe te dooden en te eten, wordt voor een' gruwel gehouden. Alleen de dood der elf boosdoeners kon hun ongehoord misdrijf eenigermate boeten. De Thakore, of regter van het dorp, liet allen op de plaats, waar de zonde begaan was, ter dood brengen. Deze daad van Indische regtspleging zou verder geen gevolg gehad hebben, ware niet tusschen den streng regtzinnigen Thakore en de Engelsche bewindhebbers een twist over zijne bevoegdheid ontstaan. De Thakore was - alhoewel in deze uitdrukking eene tegenstrijdigheid ligt - een zoogenaamde onafhankelijke schatpligtige; daar hij echter tevens landeigendom op het Engelsch gebied had, zoo beweerde men, dat hij voor eene Britsche regtbank geroepen kon worden. Het was een geluk voor den ambtenaar op het dorp, dat de omvang van zijne regten en pligten nog niet bepaald genoeg aangewezen kon worden. Hij kwam er dus af met eene vermaning, daar men hem beduidde, dat hij in het vervolg, zoo hij zich vergreep, wel degelijk, trots zijne onafhankelijkheid, voor het Engelsch geregt zou gebragt worden.
Intusschen kwam de hongersnood, vergezeld van andere onheilen, steeds nader bij Bombay. De Gouverneur van het Presidentschap moest dus nieuwe maatregelen nemen. Daar de pest, als naar gewoonte, zeker te verwachten was, sloeg men buiten de stad loodsen op, die eene lengte van honderd voet hadden. Uit alle naburige plaatsen werden geneeskundigen te hulp geroepen. Aan hen vertrouwde men de verzorging van deze in haast opgerigte ziekenhuizen. Weldra waren dezelve vol; men stelde het zich tot eenen regel, niemand af te wijzen, die geneeskundige hulp behoefde. Ik vergezelde dikwijls onze artsen, wanneer zij de ronde deden; en meermalen was ik hier getuige van hartroerende tooneelen. Nooit zal ik het vergeten, dat wij een aardig klein meisje van vijf of zes jaren vroegen, waar haar vader was; zij wees naar eene mat, waarop hij dood lag. Wij vroegen nu ook naar hare moeder; toen wees zij op eene vrouw, die insgelijks dood was. Zij scheen uit het noordelijk gedeelte van Indië gekomen te zijn, doch wist zelve niet te zeggen, waar zij te huis behoorde. Zij kon ook den naam van hare ouders niet noemen, en had, naar alle waarschijnlijkheid, hier geene betrekkingen, dan hare ouders, welke zoo even gestorven waren.
Ik weet zelf niet, hoe het kwam, ik gevoelde mij, hoe

{==117==} {>>pagina-aanduiding<<}
smartelijk het mij ook trof, onwillekeurig voortgedreven, zoo dikwerf een nieuw tooneel in het verschrikkelijk schouwspel zich opdeed. Zoo ging ik elken dag des morgens vroeg uit naar de pleinen, naar de buitenwegen, doch bijzonder naar de landingsplaats, waar steeds lijken van menschen van elken leeftijd en van elk geslacht opgehoopt lagen, die des nachts gestorven waren. Soms vond men er, die nog ademden; en ik zag meermalen kinderen, welke, even als het kleine meisje in het ziekenhuis, alleen alle de hunnen overleefd hadden, van lijk tot lijk gingen, en geen duidelijk besef van hunnen verlaten' toestand schenen te hebben. Het kwam mij eerst onbegrijpelijk voor, dat juist de jongsten en zwaksten van eene familie het laatst bezweken; dit is echter buiten twijfel daaraan toe te schrijven, dat de ouders alles uit eigen' mond bespaarden, om slechts den kinderen nog iets te kunnen geven. Zoo gaat het, meen ik, overal in de wereld; nog natuurlijker is het evenwel bij een volk, onder hetwelk des menschen leven als eene lange reeks van ontberingen beschouwd moet worden. Met zielsgenoegen zag men intusschen, dat deze weezen niet verlaten bleven - dat zij altijd in de kaste, waartoe zij behoorden, eenen vader en moeder wedervonden. Zoo waren er ook altijd lieden, welke de ligchamen der in den nacht van honger of ziekte gestorvenen wegnamen; en de eenige aanbevelingsbrief der dooden was daarbij gewoonlijk het op het voorhoofd geplaatste kastekenmerk. Alle deze lijken, zoo die der in ziekenhuizen, als bij hunne gastvrienden in Bombay gestorvenen, werden, naar overoud landsgebruik, verbrand. Een ligchaam is spoedig door het vuur verteerd, en van dit gansche sterfelijk hulsel blijft naauwelijks een paar oncen witte asch over. Al het andere vervliegt als damp in de lucht, om eens tot moeder de aarde weder te keeren en onder andere vormen een nieuw leven te beginnen.
Dikwerf ging ik alleen deze lijkplegtigheden beschouwen. Weinige Engelschen konden begrijpen, wat genoegen ik vond in het zien verbranden der lijken van Hindoos. Hier was echter overvloedige stof voor het penseel van eenen schilder. Uren lang kon ik vertoeven, om getuige te zijn, hoe de Hindoos het stoffelijk overblijfsel van eenen vriend of van eenen onbekende uit hunne kaste, dat zij of aan den weg of in het ziekenhuis gevonden hadden, uit het kokosbosch van Bombay bragten. Terwijl eenigen het ligchaam in zee

{==118==} {>>pagina-aanduiding<<}
wieschen, rigtten anderen eenen langwerpigen brandstapel op, anderhalf à twee voet hoog en vijf of zes voet breed. Het ongelukkige offer van den honger werd daarop gelegd en met eenig brandhout bedekt. Als het vuur aangestoken was, plaatsten de Hindoos zich ter zijde van den brandstapel, altijd boven den wind, en bleven daar wachten in het diepste stilzwijgen. Nooit bemerkte ik op het gelaat eenig spoor van aandoening of roering. Een karaktertrek op het aangezigt der Indianen is kalme rust bij het grootste lijden. Ik beschouwde met oplettendheid de om zich grijpende vlammen, en ik merkte op, dat binnen korten tijd de beenachtige deelen des ligchaams de brandstof hielpen vermeerderen. Zoo dikwerf er eenig lid afviel, legden de omstanders met dezelfde onverschiligheid, of bedaardheid althans, hetzelve weder op het vuur. Meermalen ging ik honderden van deze brandstapels voorbij, terwijl rondom ieder vijf of zes menschen zwijgende bezig waren.
Zoo als gezegd is, ik gevoelde mij dikwijls naar dit treurig schouwspel heengetrokken, en wel des morgens, wanneer de vochtige landlucht bij de windstilte bleef hangen, en des avonds, als de onmisbare zeelucht de kruinen der kokosboomen zacht bewoog. Des morgens was de gansche baai, niet alleen tusschen de beide voorgebergten, maar zoo verre het oog reikte, spiegelglad, als kristal; geen enkel golfje rolde op het zand. De brandstapels stonden digt aan het strand, en honderden van rookzuilen stegen lijnregt op en verhieven zich gelijkelijk, als in meetkundige evenredigheid, hoog boven de hoogste kokosboomen. Geen blad bewoog zich, geen geluid werd in den omtrek gehoord, en dit maakte het tooneel nog plegtiger - nog eerbiedwekkender. Ware niet hier en daar een lijk uit de handen der wasschenden in de rivier gegleden - ware niet ginds en elders tusschen hen, die eenen nieuwen brandstapel oprigteden, zachtkens een woord gesproken, of de vlam door een luchttogtje een weinig opgewakkerd, men zoude zich hebben kunnen verbeelden, een tooververschijnsel te zien. Door de Hindoos niet opgemerkt, ging ik, als onzigtbaar, aan dezen doodenoever heen en weder. Waar ik het oog wendde, zag ik door vlammen en rook half verteerde ligchamen en ledematen, en bij elken brandstapel in stille bezigheid eene groep Hindoos met holle oogen en van honger ingevallene wangen.
De grootheid der plaag, welke thans Indië teisterde, bleek

{==119==} {>>pagina-aanduiding<<}
mij ten duidelijkste aan de volgende omstandigheid. In gewone tijden, wanneer ten hoogste twintig sterfgevallen elken dag plaats hebben te Bombay, is het hout, dat dagelijks op de markt aangevoerd wordt, toereikende voor het verbranden der lijken; maar, toen in 1812 de hongersnood in Marwar, Cutch, Guzerat en andere noordelijke gewesten doorgebroken was, toen scharen van hongerige Hindoos naar het Presidentschap stroomden en meerendeels hier den dood vonden, werd het brandhout een beduideud artikel van invoer, en menigeen dreef daarin een' voordeeligen handel. Dus zag men dan steeds in de nabijheid der brandstapels, welke dag en nacht voortbrandden, eene menigte kustvaarders voor anker liggen. De vaartuigen hadden zelfs hooge bovenlasten van takkebossen en gekloofd hout.
Intusschen zagen wij te Bombay slechts een klein gedeelte van het onheil, dat geheel Indië trof. In ons gezegend Presidentschap gingen bezigheden en zelfs vermaken nog den gewonen gang; doch zoo was het niet te Guzerat, en eer ik in mijne beschrijving verder ga, moet ik nog van eene andere landplaag spreken. In Europa weet men niet veel meer van sprinkhanen, dan dat men in de Heilige Schrift daarvan leest, en zelfs in Indië is de geschiedenis dezer insekten niet algemeen bekend. Ik sprak eens een' Engelschman, die mij verzekerde, gedurende zijn vijftienjarig verblijf in het Oosten slechts driemaal sprinkhanen gezien te hebben, namelijk eens in eene vlugt, en tweemalen door eenen kok toebereid in eene curry, of Indische ragout. Ik voor mijn' persoon had er eenigen in een Museum gezien; doch derzelver optogt was mij beschreven als eene verschrikkelijke sneeuwjagt (te weten, van donkerkleurige sneeuw), waarbij men het geluid der vele millioenen vleugels op zeer grooten afstand hoort; terwijl een digte zwerm, aan eenen zondvloed gelijk, wel driemaal vierentwintig uren onafgebroken blijft voorbijtrekken.
Kapitein beaufort, schrijver van een belangrijk werk over Caramanië, verhaalde mij, dat hij, in 1811 te Smirna zijnde, gelegenheid had gehad, om de ruimte, die een van het zuiden naar het noorden trekkend heer van sprinkhanen besloeg, ten naastenbij te kunnen berekenen. De Consul moest naar den Pacha van Sardes eenen bode zenden, wiens weg zoodanige rigting had, dat dezelve met den togt der sprinkhanen een' regten hoek vormde. De bode legde te

{==120==} {>>pagina-aanduiding<<}
paard veertig Engelsche mijlen af, eer hij de bewegelijke kolom der vraatzuchtige insekten achter den rug had. Door middel van een' goeden zaktelescoop bevond men, dat de breedte van deze kolom wel driehonderd vademen bedroeg, terwijl dezelve zich zeven mijlen in het uur voorwaarts bewoog. De vlugt duurde drie dagen en drie nachten, zonder merkbare vermindering of tusschenpoozing. Uit een en ander laat zich berekenen, dat deze verbazende zwerm ten minste uit 168,608,563,000 stuks bestaan moet hebben. Bezwaarlijk kan men zoodanige menigte zich voorstellen in de verbeelding; het gaat ons hierbij, als wanneer wij van den afstand der vaste sterren of van de snelheid des lichts hooren spreken. En welligt maakten deze sprinkhanen nog slechts eene afdeeling uit dier groote legers, van welker verwoestingen in landen, die verre ten oosten van Palestina liggen, ik thans spreken wil.
In het begin van 1810 verschenen millioenen van deze insekten in de oostelijke streken van Bengalen, en trokken door het eigenlijke Hindostan naar het noordwesten. In 1811 kwamen dezelve in Marwar, en daar er niet veel regen gevallen was, hadden zij spoedig alle planten, tot op het laatste spruitje, verteerd. Zoo trok dit onwederstaanbare leger voort tot aan de stad Baroach, aan den regter oever van de rivier Nerbudda, welke zich in den zeeboezem van Camboda of Camboja uitstort, anderhalven graad van den keerkring en zestig Fransche mijlen van de stad Bombay; aldaar werden de sprinkhanen door het keeren van der passaatwind in 1812 opgehouden, en zoo verdween de vreeselijke plaag uit het ongelukkige land, zonder dat men wist, van waar de diertjes kwamen of waar ze bleven. Door de droogte en door de verwoestingen der sprinkhanen tot wanhoop gebragt, stortte zich de bevolking van Marwar in gansche stroomen op Guzerat; maar het duurde niet lang, of deze scharen van vlugtelingen werden eene prooi van het verderf, dat zij meenden te ontloopen. In 1812, namelijk, ging in Guzerat, waar de sprinkhanen niet kwamen, de oogst verloren door gebrek aan regen. De bevolking was verdubbeld, en de levensmiddelen bedroegen naauwelijks een tiende gedeelte van de gewone hoeveelheid. Ieder poogde zijnen voorraad te verbergen, en woekeraars bragten het hunne nog toe, om den hongersnood te vervroegen! De onbegrijpelijke eigenzinnigheid der landverhuizers uit Marwar deed de deelneming, die hunne ellende

{==121==} {>>pagina-aanduiding<<}
eerst had ingeboezemd, aanmerkelijk verflaauwen. Hebben zij misschien, naar de bereidwilligheid, waarmede men bij hunne aankomst hen had geholpen, zich verbeeld, dat men nooit de milde hand van hen zoude aftrekken? Was het aangeborene traagheid, of die stompheid, welke dikwerf de uiterste ellende vergezelt? Hoe dit zijn moge, zij wezen alle voorslagen, om in arbeid een middel van bestaan te vinden, halsstarrig van de hand. Welligt dachten zij, dat zij toch zouden moeten omkomen. Geheele scharen van deze vlugtelingen bleven eindelijk, nadat zij als kudden van wilde dieren in Guzerat rondgedwaald hadden, aan de toegangen der groote steden en op de openbare wegen liggen; want ziekten woedden onder hen als om strijd met den honger - zij bragten kwaadaardige pokken in het land, waarheen hen vertwijfeling had gedreven.
Bij deze treurtooneelen was niets treffender en hartroerender, dan wanneer zuigelingen te vergeefs voedsel zochten aan de uitgedroogde borst der moeders, die zelve vruchteloos smachteden naar eenen droppel waters, om haren dorst te stillen. Overmaat van ellende maakt eindelijk de gemoederen stomp. De schoone gevoelens, welke, als trekken van het volkskarakter, mij te Bombay hooge achting hadden ingeboezemd, verdwenen daar in korten tijd. De onderscheiding der kasten werd het laatst opgegeven; maar ook deze verdween toch mettertijd, en men zag Braminen hunne vrouwen, zusters, kinderen, hunne gansche verwantschap voor twee of drie ropijen aan den eersten den besten ten beste geven, die zich daarmede belasten wilde. Kapitein carnac zegt, gezien te hebben, dat een levend kind door een paar hongerige honden uit de armen der moeder werd gerukt, welke, niet meer in staat om te spreken, het voorwerp harer teederheid slechts met de oogen kon nastaren; andere kinderen liepen de honden na, maar deze dieren, welke, na menschenvleesch geproefd te hebben, ongemeen woest waren geworden, keerden zich om, en lieten aan de onnoozele schepsels de door het bloed hunner prooi reeds rood geverwde tanden zien.
Ik heb verhaald, met welk geduld de Hindoos te Bombay rondom den pot op hunne rijst wachtten; maar in het noorden, waar de hongersnood in al zijne verschrikkelijkheid heerschte en het grootste gedeelte der bevolking werkelijk honger leed, was het geheel anders. Menigeen kwam door

{==122==} {>>pagina-aanduiding<<}
zijne gulzigheid om het leven, daar hij het voedsel te haastig binnensloeg, of door kunstgrepen zich eene dubbele portie wist te verschaffen, waartegen de verslapte maag niet bestand was. Kinderen werden door ouders vertreden, terwijl zij met razenden honger zich op de spijzen wierpen. Ook aan de bezorging der lijken, gelijk ik van Bombay heb vermeld, dacht men niet meer in Guzerat. De achting voor de dooden duurde niet langer, dan de deelneming in het lot der stervenden. De lijken der arme Marwaris, welke in den hongersnood omkwamen, bleven op den grond liggen. Aan deze verwaarloozing schrijft Kapitein carnac, en buiten twijfel met regt, de kwaadaardige pest van 1812 toe. Te Baroda, waar de zetel der Regering was en elken dag ongeveer vijfhonderd menschen stierven, hield men nog zoo veel orde, dat de lijken verbrand werden; maar te Ahmedabad was de sterfte zoo groot, dat men het geenszins kon doen. In deze stad stierven niet minder dan honderdduizend menschen. Opmerkelijk is het, dat in het gansche land, de stad Ahmedabad uitgezonderd, de Muzelmansche bevolking niet zoo verschrikkelijk leed, als die der Hindoos. Men schreef dit daaraan toe, dat eerstgenoemden dierlijk voedsel gebruiken. ‘Ik kan,’ zegt Kapitein carnac, ‘niet bepalen, hoe vele inwoners van Marwar door dezen hongersnood weggerukt zijn. Te Baroda, alwaar tot hunne redding niets verzuimd werd, zag ik in de voorsteden menigmaal vijftig lijken, welke waren blijven liggen, dewijl de van wege de Regering aangestelde personen den tijd niet hadden, om ze weg te brengen. Naar alles, wat ik gezien en gehoord heb, houd ik het voor zeker, dat van de honderd ten hoogste slechts één dezer ongelukkigen weder in zijn vaderland is teruggekeerd.’





Eenige aanteekeningen, omtrent den aanleg van sommige dijken in Nederland, en de verschillende wijzen van bescherming der buitenglooijingen aan de zeedijken.

(Vervolg en slot van bl. 76.)
Friesland heeft zich, volgens het hier voor aangeteekende, door deszelfs natuurlijke ligging al zeer vroeg tegen de aan-
{==123==} {>>pagina-aanduiding<<}
vallen der zee op eene krachtdadige manier moeten beschermen, 't welk later tot een' onmatigen last voor deze streken geworden was, zoodat ze zelfs, eenigen tijd na de groote verwoestingen, die door aanhoudende watervloeden en stormen veroorzaakt werden, eene algemeene verwoesting ondergaan hebben, waardoor de krachten tot eene algemeene herstelling te kort schoten, terwijl de onwilligheid der bewoners hiertoe medewerkte.
In het laatste gedeelte der 16de eeuw is men daar te lande eene aanzienlijke algemeene verbetering der dijken verschuldigd geweest aan den Spaanschen Kolonel caspar robles, Heer van Billy, die, uit naam van philips II, bewindsman was in Friesland en Groningerland. Niet zonder eene zeer strenge handelwijze, echter, heeft hij dit doel kunnen bereiken, en zich dan ook in den beginne te dier zake den algemeenen haat op den hals gehaald; doch, toen men later het nut begon in te zien, dat door het standvastige bestuur van robles aan de dijken was te weeg gebragt, veranderde deze haat in eene algemeene vereering, zoo zelfs, dat men naderhand een standbeeld voor hem oprigtte, bekend onder den naam van den steenen Man, 't welk op den dijk bij Harlingen gesteld werd (*).
Ten aanzien der strenge handelwijze, welke de Kolonel robles moest aanwenden, om den Friezen, tot hun eigen behoud, de vervallene dijken te doen hermaken, vindt men aangeteekend, dat hij, na het bestormen van de schans te Oostmahorn, aan het Noordoosteinde van Oostdongeradeel, de Friezen hiertoe dwong, door hier en daar galgen te stellen, waaraan hij de onwilligen liet opknoopen. Men verhaalt daarbij, dat eenige landlieden zich daaraan onttrekken wilden, voorgevende dat zij, uit kracht van oude brieven, vrij van alle dijkschatting waren. Robles gebood daarop, die brieven te toonen, 't welk geschied zijnde, en bij eene inbraak staande, wierp hij de brieven in den stroom, zeggende in gebroken Nederduitsch: Daar drif den brif, kanse dijk goed,

{==124==} {>>pagina-aanduiding<<}
anders moetje boer dijk. - Ofschoon deze wijze van handelen als te streng en te willekeurig is aan te merken, zoo is dit te dier tijd van de beste gevolgen voor het algemeene welzijn geweest; de dijken zijn daarop hermaakt geworden, en bevonden zich in 1576 voltooid.
De allereerst gemaakte dijken zijn waarschijnlijk in den beginne alleen van aarde, zonder eenige andere versterking langs de buitenzijde, gemaakt geworden. Toen men echter later, vooral langs den zeekant, begon te bespeuren, dat een eenvoudige aarden dijk den slag der zeegolven op den duur onmogelijk kon wederstaan, begon men hier en daar eenige buitengewone versterkingen langs de buitenzijden daar te stellen, vanwaar de paal- en kistwerken, beslagen en bekrammingen, wierbekleedingen en steenglooijingen, enz. hunnen oorsprong genomen hebben.
In Friesland heeft men zeer lang de paal- en kistwerken gebruikt, en in Zeeland maakte men, buiten de palen tot aanwinning der buitengronden, veel duikelhoofden, schermen, enz. om den stroom te leiden, het zand te bewaren, en den eersten slag des waters te breken (*).
In Noordholland of Westfriesland waren de dijken van oudsher aan de buitenzijde bekleed geworden met wier (†), 't welk in groote hoeveelheid omstreeks het Eiland Wieringen gevischt werd, en waaruit dan eene doorgaande wierbekleeding of wierriem gevormd werd.
In den jare 1466 had men reeds bevonden, dat de Westfriesche zeedijken sinds 3 à 4 jaren door zware stormen en hooge zeevloeden veel schade geleden hadden, waardoor, en door bijkomende omstandigheden, groot gevaar en aanzienlijke schade kwam, zoodat men het hoognoodig vond, dat de zeeweringen in een' beteren staat gesteld werden.
Door de vermindering van het wier was men al sinds eenige jaren begonnen, om half riet en half wier aan den dijk te gebruiken; doch men bevond weldra, dat het op die wijze niet langer te houden was, en begon derhalve op andere middelen bedacht te zijn. Met toestemming des Hertogs, verleend te Brussel den 5 van Hooimaand 1466, werd er dan ook vastgesteld, dat men den dijk op de aangewezene

{==125==} {>>pagina-aanduiding<<}
gevaarlijkste plaatsen schoren zoude met balken van 26 en 32 voet, op bekwame afstanden door dwarsbalken, voorzien met ijzeren bouten, gehecht aan eene gording van paalwerk, en dienende om de eerste kracht der golven te breken, waarvan de kosten op 14800 ponden, van 40 grooten, voor iedere roede begroot werden, 't welk toen ook met een' goeden uitslag is daargesteld (*).
Men was al voornamelijk sinds den jare 1285 van ouds gewoon, de zeedijken door buitengewone middelen tegen den aanslag der zee te beveiligen; waarom dan ook de dijken tusschen Amsterdam en Sparendam, op die plaatsen, waar geen voorland was, door zware muren van groote blokken arduin en blaauwen steen, alsmede door moppen en klinkers in goed cement gemetseld en met hardsteenen dekstukken gedekt, beveiligd werden (†).
De dijk van Amsterdam tot Muiden was toen niet zoo goed verzorgd, en met bolwerken en platingen van hout en ijzer voorzien, en met houten ankers in den dijk bevestigd (‡).

{==126==} {>>pagina-aanduiding<<}

De bescherming der zeedijken door paalwerken, zoo als die door wagenaar gezegd worden sinds den jare 1466 in gebruik te zijn geweest, schijnt, zegt dezelfde Schrijver, ongeveer drie eeuwen in gebruik te zijn geweest, en omstreeks den jare 1732 buiten gebruik te zijn geraakt. Het was namelijk in den herfst van het jaar 1730, dat men voor 't eerst het bederf in het paalwerk ontdekte, door den paalworm, aan den Westkappelschen dijk op het Eiland Walcheren, en omtrent een jaar later aan den Westfrieschen dijk bij Medenblik, aan de Helder, op Texel, en langs de kust van Friesland (*).
Het ontbrak niet aan velerlei voorslagen tot vernieling van dit allerschadelijkst en allerontrustendst gedierte; doch men vond hiertoe geene genoegzaam bekwame middelen, en het kwam er dus op aan, om over te gaan tot eenig middel, 't welk men al vroeger had behooren te doen, namelijk om de dijken tegen den slag der golven te beschermen, zonder zich daartoe van hout te bedienen.
Verschillende middelen werden hiertoe voorgeslagen (†); doch niemand bedacht beter en krachtiger middel, dan pieter straat en pieter van der deure, aan wie men de uitvinding en de in praktijk brenging der steenglooijingen verschuldigd is (‡). Het was in 1732, dat zij voorstelden het leggen van eene steenen glooijing van kei en klipsteen buitenwaarts tegen den dijk, 't welk dan ook kort daarna in het werk gesteld werd. De uitvinders veranderden echter naderhand hun ontwerp nog op eene spoediger en onkostbaarder wijze; zij deden namelijk de wieren voor den aarden dijk tot op eene zekere laagte afspitten, en nieuwe wiervakken tegen den dijk zetten, die met paalwerk in het oude

{==127==} {>>pagina-aanduiding<<}
wier geslagen en geschoord werden; voor dit paalwerk lieten ze eene schuinsche glooijing van steen leggen tot op den grond der zee, waardoor de palen tegen de wormen beveiligd bleven, en de dijk weinig van den drang en den slag des waters te lijden had (*).
De uitvinders dezer steenglooijingen hadden, vóór de openlijke bekendmaking van hun ontwerp, te Enkhuizen eene proef daargesteld eener glooijing van keisteenen, waarvan zij het resultaat bij hun ontwerp opgaven, waarvan de kosten f 400 de roede Drechterlandsche maat bedroeg.
Ook voor den dijk voor en bewesten de stad Medenblik werd naderhand een ontwerp aangeboden aan H.E.M. Heeren Gecommitteerde Raden van Noordholland en Westfriesland, 't welk bestond in eene steenglooijing aan de buitenzijde, met een wierriem of wiervoet boven tegen den dijk. Het daarvan uitgegeven stukje, zonder jaartal, bevat eene zeer goede teekening van dat toenmalige ontwerp.
Vele verschillende wijzen van versterking der dijken bleven nu hier en daar in gebruik, welker omschrijving de grenzen dezer bijdrage te zeer zoude doen uitdijen, en ook thans buiten mijn oogmerk is.
De kennis der dijkmaking had voorts in 1776 eene bijzondere verpligting aan zekeren zich noemenden Eigenerfde in een der vijf deelen, die te dier tijd eene prijsvraag, bijzonder omtrent de beste middelen ter bescherming der vijfdeels dijken in Friesland, opgaf, welke met 37 antwoorden vereerd werd, waarvan er twee bekroond werden, het eerste van den Heer a. ypey, en het tweede van den Graaf van Wassenaar Twickel.
Omtrent dit eerste antwoord ontstond naderhand een groot verschil met den uitschrijver der vraag; welk verschil breedvoerig beschreven is in de Voorrede der Verhandeling van den

{==128==} {>>pagina-aanduiding<<}
Graaf van Wassenaar, welke laatste door den uitschrijver der vraag later werd uitgegeven (*).
Door de zeer kundige Schrijvers, die over de dijken geschreven hebben, zoo als bossut en viallet, hunrichs, woltmann, brunings, noël, silberschlag en anderen, zijn later uitmuntende voorschriften gegeven, zoo wel omtrent de dijken in het algemeen, als omtrent de verschillende wijzen van bescherming der buitenglooijingen.
Het zal wel niet noodig zijn, hierbij de groote verdiensten van den, voor de Waterbouwkunde te vroeg overledenen, kundigen Inspecteur-generaal goudriaan te doen opmerken: hij, die ieder gedeelte der Waterbouwkunde met zulk eene grondige kennis behandelde, heeft ook hierin onmiskenbare verdiensten gehad (†).
Onder andere schriften over den dijkbouw verdient voorzeker ook de Akademische Verhandeling van p. van bleiswijk, welke door j. esdré in het Nederduitsch vertaald is, eene bijzondere opmerking. Ook zou het in allen opzigte wenschelijk zijn, dat van de Akademische Verhandeling van g.j. verdam, in 1825 uitgegeven, desgelijks eene vertaling werd gemaakt.
De verschillende wijze van bescherming der dijken bestaat nog op de verschillende plaatsen uit paalwerken, kistingwerken, wierbekleedingen, beslagwerken, bekrammingen, besteende beslagwerken en steenglooijingen. Het is hier de plaats niet, derzelver verschillende nuttigheid en waarde, of ook de verschillende wijzen van constructie, nader te beredeneren; het zij genoeg aan te merken, dat de eenvoudige steenglooijingen ons in de meeste gevallen allezins als de meest zekere en geschikte zijn voorgekomen; en, schoon

{==129==} {>>pagina-aanduiding<<}
wij dit hier niet in het breede kunnen uitleggen, zullen wij echter nog met een enkel woord daaromtrent deze aanteekeningen besluiten.
De eenvoudige steenglooijingen, die naar mijne gedachten beter tegen de zee bestand zijn dan eenige andere middelen, zullen, hoewel meestal kostbaarder in aanleg, echter door derzelver meerdere duurzaamheid in de gevolgen onkostbaarder in onderhoud worden, en dus na verloop van eenige jaren ongetwijfeld een groot voordeel moeten opleveren.
Ik wil hiermede echter niet zeggen, dat er niet vele punten langs de zeedijken bestaan, (die b.v. minder aan de streek der hevigste stormen zijn blootgesteld, die te groote diepten (*) voor derzelver tee, of ook die zeer hoog voorland hebben) welke, in sommige omstandigheden, voor eene steenglooijing misschien al te kostbaar zouden kunnen zijn; doch ik geloof, dat bij zeer vele gedeelten onzer zeedijken de eenvoudige steenglooijingen in de gevolgen boven alle andere middelen de voorkeur verdienen.
Het is voorzeker doenlijk, bij het aanleggen of versterken van dijken, aan dezelven alle die goede eigenschappen te geven, die hun volgens de beste definitiën eigen moeten zijn, wanneer men alleen de gewone drukking des waters en de rigting en den stoot des strooms in aanmerking behoeft te nemen; doch het is geheel iets anders, wanneer nog eene derde kracht hier bij komt, die in hevigheid de anderen overtreft, namelijk de slag der golven bij stormwinden, die aan eene minder geregelde werking onderworpen zijn. Het werkend vermogen van het water wordt oneindig grooter, wanneer hetzelve door stormwinden bewogen wordt. Het ware vermogen daarvan aan te wijzen, is eene hoogst moei-
{==130==} {>>pagina-aanduiding<<}
jelijke zaak. Met hoeveel spitsvindigheid velen dit ook hebben onderzocht, zoo als dit eerst door newton, later door la place, la grange, biot, poisson, de la coudraye, bremontier, silberschlag, goudriaan en anderen, en nu laatstelijk door den Kolonel emy (*) is behandeld, welke laatste op eene geheel nieuwe, uitmuntende wijze de werking der zoogenaamde grondgolven (slots de fond) heeft onderzocht, geloof ik, dat de werkende kracht der stormwinden op de zee zoo onregelmatig is, en van zoo vele bijkomende en buiten ons bereik zijnde omstandigheden vergezeld gaat, die meestal niet in aanmerking kunnen worden genomen, dat men nimmer geheel en al op deze redeneringen kan bouwen. Hoe wenschelijk het dan ook voorkome, dat men, om de beste verdedigingsmiddelen te kunnen bepalen, ook beter de juiste kracht konde weten, die men te keer moet gaan, zoo moet men aan het vermogen der golven, voorzigtigheidshalve, altijd eené oneindig grootere kracht toeschrijven,
dan immer eenigerlei berekening of redenering daarvoor kan aangeven, en derhalve moeten ook de middelen ter bewaring der glooijingen van eene buitengewone sterkte zijn, om zulk eene ongekende kracht ongeschonden te kunnen wederstaan.
De ondervinding nu leert, dat de eenvoudige, naar eene goede constructie aangelegde, steenglooijingen in staat zijn, om, op zeer blootgestelde punten, de hevige beweging der golven langen tijd te wederstaan; en deze zijn dus, tot nog toe, op vele plaatsen, als de geschiktste beschermingsmiddelen voor de buitenglooijingen der zeedijken te houden.
De steenen, die meestal in gebruik zijn geweest tot dekking der buitenglooijingen, zijn de Noordsche en de Brabandsche steen, welke laatste weder in Doorniksche, Vilvoordsche en Lessinensche steen onderscheiden wordt. De laatstgemelde soorten zijn aan vele zeewerken van groot gebruik geweest; doch het is thans vooral, dat de vroeger veel meerder bekende en thans nog op vele punten gebezigde Noordsche steen weder meer behoort te worden gebruikt; terwijl daarbij de Duitsche steen, en de in ons vaderland gevonden wordende Drentsche, vooral tegenwoordig, in aanmerking behooren te komen. Hierbij moet men dan nog voegen een'

{==131==} {>>pagina-aanduiding<<}
thans bij den Heer corman, te Gent, aan de Waal, gebakken wordenden grooten steen; voorts brikken, puin, stukken afbraak en wanbakken steen, waaromtrent de keuze naar de ligging der werken zelve, en naar het meer of minder gemakkelijke transport, behoort te worden gedaan.
Hoe wenschelijk het dus ook zijn moge, dat de zeedijken in het algemeen meer en meer van goede steenglooijingen worden voorzien, zoo is het niet minder wenschelijk, dat dan ook daartoe in het vervolg zoodanige soorten van steenen zullen kunnen worden gebruikt, dat wij ook deze producten van het ondankbare België niet meer benoodigd zullen hebben; een doel, dat bij een nader onderzoek op de plaats zelve, waar de Duitsche en Noordsche steen verkrijgbaar is, en door het aanknoopen van onmiddellijke betrekkingen met de eigenaars der groeven aldaar, zeer wel, en in het vervolg op een' veel goedkooperen voet dan tegenwoordig, te bereiken zal zijn.


De panterjagt in Noord-Amerika.

Op een' mijner togten in den Staat Missisippi, verhaalt de Ornitholoog audubon, kwam ik eens bij de eenzame hut van eenen kolonist aan den oever van de Koudwater-rivier. Gelijk de meeste volkplantelingen, welke zich in de woestijn aan de grenzen der Vereenigde Staten nedergeslagen hebben, zoo was ook de eigenaar van deze kleine woning volkomen bekend met de viervoetige dieren, vogels en kruipende dieren, waarvan het in dit moerassig land wemelt. De jagt op dezelven maakte zijne hoofdbezigheid uit. Ik trad zonder omstandigheden regt toe de hut in, begon een gesprek met den man, en vroeg naar de gesteldheid en voortbrengselen van het gewest; want die leeren wil, moet het berigt van eenen deskundigen, hoe gering dezelve anders ook zijn moge, niet versmaden. De kolonist vertelde mij van het land, wat hem bekend was. Hij liet zich bijzonder uit over het wild en de jagt - hij toonde mij vele huiden van beeren en herten, verzekerende, dat dit slechts een klein gedeelte van het door hem gevelde wild was. Mijn hart klopte van vreugde bij het vernemen van zoodanig berigt, en ik vroeg hem, of hij mij wel op mijne togten door het moerassige land zou willen vergezellen en mij een gastvrij ver-
{==132==} {>>pagina-aanduiding<<}
blijf in zijne hut verleenen. Mijn voorslag werd terstond op het vriendelijkste aangenomen. Zoo legde ik dan mijne zware portefeuille neder, zette mijn geweer in den hoek, plaatste mij mede om de oude tasel, en deelde met man, vrouw en kinderen het eenvoudig avondeten. De beminnelijke zeden van die huisgezin kwamen geheel overeen met de vreedzame rust, met de diepe stilte der natuur alhier. Ik gaf te kennen, wat het doel mijner reizen was; moeder en kinderen zagen mij met groote oogen aan: dat men zijn leven kon doorbrengen met vogels te vangen en zeldzame planten te verzamelen, kwam hun onbegrijpelijk voor. De man, uit den Staat Connecticut geboortig, had van zoodanige reizigers, als
ik er een was, hooren spreken, en het scheen hem zeer aangenaam te zijn, dat ik in zijne hut mijn verblijf wilde nemen. Na den eten viel het gesprek weldra op jagt en vischvangst - man en vrouw en kinderen, allen namen deel daaraan, tot dat de slaap ons naar rust deed verlangen. Toen strekten wij in het eenige vertrek van de hut gezamenlijk op den grond ons uit op beerenvellen en sliepen spoedig in.
Bij het aanbreken van den dag werd ik gewekt door mijnen waard, die met luide stem zijne varkens riep. Deze dieren loopen in het wild, en zoeken hun voedsel grootendeels in de bosschen. Ik stond op, en was weldra bij den landman. De varkens en hunne jongen kwamen op de welbekende stem van hunnen heer al knorrende toeloopen. Hij wierp hun een weinig korenaren voor, telde, en zeide, dat sedert een paar weken het getal zijner varkens aanmerkelijk was verminderd. Een vreeselijke panter namelijk, in Amerika cougar genaamd, hield zich in de nabijheid op, en regtte groote verwoesting aan onder zijne kudden. Het beest roofde niet alleen zijne varkens, maar verscheurde ook zijne ossen, den eenen na den anderen, en, in weerwil van alle moeite, had hij tot nu toe hetzelve niet kunnen nedervellen. De panter had hem daags te voren nog een pasgeschoten hert ontstolen. De kolonist vertelde zoo veel van de wildheid en stoutheid des roofdiers, dat ik er mij over moest verwonderen. Ik bood aan, hem behulpzaam te zijn, om dezen geduchten vijand te bestrijden. Mijne bereidwilligheid was hem welgevallig; maar hij verzekerde, dat wij nuttelooze moeite zouden doen, zoo niet een paar naburen zich lieten bewegen, om mede op de jagt te gaan en hunne jagthonden bij de onzen te voegen. Ik haalde mijnen gast-
{==133==} {>>pagina-aanduiding<<}
heer gemakkelijk over, om te paard te stijgen, en bij de planters in de nabuurschap (van welke echter eenigen op eenen afstand van verscheidene mijlen woonden) rond te rijden, ten einde dag en uur voor de jagt met hen af te spreken.
De naburen beloofden en hielden woord. Op den bepaalden dag verschenen zij voor de deur van onze woning, juist bij het opkomen der zon. Er waren vijf, in volle jagttoerusting. Zij bereden kleine, geenszins fraaije, maar ongemeen vlugge en vurige paarden. Dezelve liepen zeer snel. Geen ander ras zoude zoo geschikt zijn, om eenen beer of cougar in dit land, vol bergkloven en moerassen, na te rennen. Een troep groote honden, met onze jagers aangekomen, maakte reeds kennis met de jagthonden van mijnen gastheer. Hij en ik kozen zijne beide beste paarden - zijne zonen bestegen de minderen.
Zwijgend brak men op. Aan het moeras gekomen zijnde, besloten wij, ons van elkander te verwijderen en versch spoor van den panter te zoeken. De jager, die het eerst eenige ontdekking deed, zoude op den hoorn blazen en op de plaats blijven, tot dat wij allen bij hem waren. Wij reden dus, volgens afspraak, in verschillende rigtingen, en na verloop van een uur hoorde men op den hoorn blazen. Ik was steeds mijnen gastheer op zijde gebleven. Nu reden wij, door zwaar geboomte, op het geluid in de verte toe, dat van tijd tot tijd werd herhaald. Zoo kwamen wij op de verzamelplaats, en ook de andere jagers volgden, de een na den anderen. Men liet den besten hond op het spoor van den cougar los, en het duurde niet lang, of wij zagen den ganschen troep het moeras indringen. Onze geweren waren geladen; wij volgden de honden, elk afzonderlijk, maar zoo, dat wij elkander steeds zien konden, besloten hebbende, niet anders, dan op den panter, te vuren.
Weldra sloegen de honden aan, en begonnen eensklaps sneller te loopen. Mijn vriend besloot hieruit, dat het roofdier niet verre meer verwijderd kon zijn. Wij reden dus op een' tamelijk snellen draf de honden na. Het gerucht werd steeds grooter. Op eenmaal begonnen de honden anders te blaffen. De kolonist verzocht mij thans, nog meer spoed te maken, en zeide, dat de panter buiten twijfel op eenen boom was gesprongen, om een weinig uit te rusten. Hij maakte voorts de aanmerking, dat, zoo het ons niet gelukte, den cougar daar te schieten, de jagt nog wel lang zoude kunnen

{==134==} {>>pagina-aanduiding<<}
duren. De jagers hadden zich, terwijl men de honden naijlde, op korten afstand bij elkander gevoegd; maar thans, nu men de honden blaffende rondom een' dikken boom zag loopen, verwijderden wij ons weder van elkander, en sloten eenen kring rondom den boom, waarop de panter gevlugt was. Ieder wierp nu zijn paard de teugels over den hals en ging met overgehaald geweer zachtkens voorwaarts. Eindelijk viel er een schot, en wij zagen het roofdier op den grond springen en wegsnellen. De honden liepen met een verschrikkelijk geschreeuw hetzelve na. De jager, die geschoten had, kwam bij ons, en zeide, dat zijn schot wel had getroffen, maar dat de panter waarschijnlijk slechts aan een' der voorpooten was gewond, dewijl hij alleen op denzelven had kunnen mikken. Wij bemerkten ook op den grond eenig spoor van bloed. Onze honden liepen intusschen zoo snel, dat wij onze paarden de sporen moesten geven en ons dieper in het moerassig land wagen. Wij kwamen door en over gevaarlijke plaatsen; onze honden ijlden nog steeds vooruit, maar onze met zweet en schuim bedekte paarden waren buiten adem, en wij hielden het dus raadzaam, de jagt verder te voet voort te zetten. De ervarene jagers wisten wel, dat de cougar, gewond, zoo als hij was, weldra weder op eenen boom vlugten en daar dan waarschijnlijk geruimen tijd vertoeven zoude, en wij hem dus naderen konden. Wij ontzadelden derhalve onze paarden, maakten de aan den hals gehechte bellen los, en lieten hen grazen, waar ze wilden.
Thans kwam het er op aan, om nog dieper in het moerassig land in te dringen, door sompen te waden, over groote, nedergestorte boomen, zoo goed men kon, zich heen te helpen, en door kreupelhout en lang gras zich eenen weg te banen. De liefhebber van de jagt, die dit leest, zal ons genot weten te waarderen; doch die van het jagtvermaak niets weet, zal ook niet kunnen begrijpen, hoe iemand in eenen togt, als den onzen, vermaak kan vinden.
Nadat wij gedurende twee uren met veel moeite en gevaar ons voorwaarts hadden begeven, hoorden wij weder het geblaf der honden. Ieder verhaastte nu zijne schreden, in de blijde hoop, dat men weldra den cougar op het lijf zou komen. Wij hoorden eenigen van onze honden huilen; doch de meesten sloegen moedig en met geweld aan. Het roofdier was, gelijk men verwachtte, op eenen boom gevlugt, en scheen zich hier te willen verschuilen. Wij spoedden ons naar de honden, en zagen nu weldra den panter op een' zeer dik-
{==135==} {>>pagina-aanduiding<<}
ken tak rusten. Zijne breede borst was juist naar ons toe gekeerd; hij sloeg zijne van gramschap vonkelende oogen nu eens op ons, dan weder op de honden. Een zijner voorpooten was getroffen; dezelve hing krachteloos neder. Hij was afgemat, en scheen den kop niet meer te kunnen ophouden. Van drie kanten te gelijk gaf men vuur op hem; alle drie kogels troffen; hij maakte eene beweging achterwaarts, en viel, zoo lang als hij was, op den grond neder. Oogenblikkelijk wierpen de honden zich op hem; maar, ofschoon van alle zijden aangevallen en doodelijk gewond, verweerde het van woede schuimende dier zich nog eenigen tijd. Doch aan de spits zijner naburen trad mijn gastheer nu onder de honden, brandde los, en trof den cougar onder het schouderblad. Hierop volgde eene krampachtige trekking der leden, en weldra was het roofdier dood.
De zon had reeds voor twee derden haren loop volbragt. Een paar jagers gingen thans verder, om eenig wildbraad te schieten, en de zonen van mijnen gastheer keerden terug naar het vaderlijk huis, om den volgenden morgen het vee te kunnen verzorgen. Het overige jagtgezelschap besloot, den nacht hier in het veld door te brengen. Den panter werd het vel afgestroopt, en hij zelf aan de honden prijs gegeven, die geheel uitgehongerd schenen. Terwijl wij nog bezig waren, om ons nachtleger te bereiden, hoorden wij een schot, en weldra verscheen een onzer jagers met een jong hert op de schouders. Binnen kort steeg de vlam van een groot vuur op; ieder nam uit zijne jagerstasch brood en zijne whisky-flesch; het hert werd terstond toebereid, het vleesch in stukken gesneden en aan puntige stukken hout gebraden. Wij hielden een heerlijk maal, en, terwijl de avond allengs viel, begon men allerlei vertellingen te doen en jagt- en andere liederen te zingen. Doch weldra legde het door de vermoeijenissen van den dag afgematte gezelschap zich rondom het vuur neder, om te slapen.
Ik wandelde nog eenigen tijd rondom dit nachtleger, en verlustigde mij stilzwijgend in de schoonheden van deze wilde natuur, waaraan ik reeds zoo vele genoegens te danken had. Ik overdacht nog eens de voorvallen van den verloopen dag; maar een zonderling verschijnsel hield mij binnen kort geheel bezig, namelijk het phosphorieke lichten der ontzaggelijke, honderdjarige boomstammen, welke, als gevallene reuzen des wouds, hier en daar verstrooid lagen. Zoo iemand in deze sombere moerassen verdwaald geraakte, zouden misschien zoo-
{==136==} {>>pagina-aanduiding<<}
danige strepen van vaal licht hem zoo vele spoken kunnen toeschijnen en hem de haren te berge doen rijzen. Mijzelven overviel eene ligte huivering; ik spoedde naar mijn gezelschap terug, legde mij neder en sliep rustig in; want ik wist, dat, zoo ergens een vijand gedurende den nacht naderde, de honden, welke nog steeds met de overblijfselen van den cougar zich bezig hielden, ons wel zouden wekken.
Met het aanbreken van den dag verlieten wij ons nachtleger. Mijn gastheer wierp het vel des roofdiers, dat zijn vee had verscheurd, over de schouders. Wij zochten en vonden, na een' moeijelijken terugtogt, onze paarden weder, die niet verre zich verwijderd hadden. Spoedig waren dezelve gezadeld en getoomd. Wij begaven ons, naar de zon koers zettende, op weg, en kwamen tijdig bij de woning van mijnen gastheer aan. De jagers namen hier deel aan een eenvoudig maal. Daarop vertrok ieder naar zijn huis, en ik zette mijne geliefkoosde bezigheden voort.


Verdelging van ratten.


.... Fugite, o miseri, fugite!... 


De beroemde Scheikundige thenard heeft, in eene zitting van het Instituut te Parijs (26 Maart 1832), zijne proefnemingen bekend gemaakt over de aanwending van het gezwaveld waterstofgaz tot vernieling van dieren, die zich in holen ophouden. Hij heeft daardoor een groot aantal ratten ter dood gebragt. Hij brengt in de gaten, waardoor deze dieren te voorschijn komen, de pijp van een retort, waarin eerst ijzervijlsel en bloem van zwavel, met water ondereengemengd, zijn gedaan, en waarop men vervolgens zwavelzuur, met vijfmaal grootere hoeveelheid water vermengd, door eene afzonderlijke pijp giet. Er ontstaat aanstonds eene levendige opbruising, en de gaten zijn weldra geïnfecteerd.
Wij gelooven, dat men deze wijze van muizen en ratten te verdrijven in sommige gebouwen met vrucht zal aanwenden, en meenden daarom onzen landgenooten geene ondienst te doen, door hunne opmerkzaamheid daarop te leiden. De Verhandeling zelve kan men vinden in de Annales de Chimie et de Physique, Avril 1832. p. 437-443. - Men ziet tevens uit dit voorbeeld wederom, dat de Scheikunde tot alle dingen nut is, en dat een Instituut, bij gebrek van beter, nog wel nuttig kan zijn, om er te leeren, hoe men muizen en ratten verjaagt.

Nec spes ulla fugae. 









{==137==} {>>pagina-aanduiding<<}

Nog al eens weder iets over meiboomen.

Aan den Heer Redacteur der Vaderlandsche Letteroefeningen.
Wel Edel Heer!
In uw geacht Maandwerk voor April 1832. No. IV. in het Mengelwerk gelezen hebbende een stukje, getiteld: Iets over Meiboomen, herinnerde ik mij iets, daartoe betrekking hebbende, gezien en gelezen te hebben bij onzen vaderlandschen Dichter j. cats; en, zulks naziende, vond ik dit in zijnen Spiegel van den ouden en nieuwen tijd, in het derde deel daarvan, bl. 65 van mijne 4to. uitgave, alwaar op de 23ste plaat de afbeelding van eenen Meiboom te zien is, bestaande uit een' opgerigten hoogen staak, aan den top met Meitakken versierd, en lager met bloemkransen omhangen; terwijl eene vrolijke schaar jongelieden, rondom denzelven huppelende en springende, de blijde terugkomst der verlangde bekoorlijke Bloeimaand vieren.
Daar dit werk van cats door hem in 1632 is uitgegeven, stemt het zeer goed overeen met het door van loon verhaalde van het planten eens Meibooms in 1635, en bevestigt hetzelve, voor zoo veel het gebruikelijke van dit bedrijf betreft.
Het versje, door cats bij deze plaat gevoegt, niet zoo zeer den Meiboom, als wel een ongepast bedrijf van een van deszelfs omringende jongelieden betreffende, staat wel niet in onmiddellijk verband met het behandelde onderwerp, maar, daar het dit toch zijdelings doet, en voor het overige zoo geheel in den naïven toon van dezen diep menschkundigen Volks en Zededichter is, kan ik mij niet weêrhouden, hetzelve hierbij af te schrijven, daar ook welligt nog in dezen tijd de een of ander zijn beeld in dezen spiegel zal vinden, en moge hij dan er zijn nut mede doen!

	Krepel wil altijd voor-dansen.
Lestmael quam ick in een velt, 
Daer een yder was gestelt 
Tot een uytgelate vreugt, 
Nae de wyse van de jeught. 
Jonge lieden van het landt 
Songen, sprongen, handt aen handt; 
Yder maeckte groot geschal, 

{==138==} {>>pagina-aanduiding<<}

Yder wasser even mal. 
Doch van alle wasser één 
Met een krom, een krepel been, 
Met een plompen, stompen voet, 
Die had veeren opten hoet, 
Die was vooren aen den dans, 
Die was by den rosen-krans, 
Die was om en aen de Mey, 
Die was leyder van den rey; 
Wat men peep, of wat men songh, 
Krepel had den eersten sprongh; 
Al is Fop een rap gesel, 
Al doet Heyn syn dingen wel, 
Al leyd Jorden moye Tryn, 
Krepel wil de voorste zyn: 
Maer al was dit in het velt, 
'T is ook elders soo gestelt, 
Want ook by de steedtsche lien 
Wort dit menigmael gesien, 
Veeltijds, watter wort gedaan, 
Krepel maeckt hem vooren aen, 
Krepel is een dapper man, 
Schoon hy niet als hincken kan. 
Isset niet een seltsaem dingh, 
Dat een losse jongelingh, 
Dat een onbedreven gast, 
Die het immers niet en past, 
Veeltyds eerst zyn oordeel uyt, 
Schoon het dikmael niet en sluyt! 
Eerst van alle dingh gewaeght, 
Al en is hy niet gevraeght! 
Eerst zal brengen aen den dagh, 
Wat hem op de tonge lagh! 
Vraeght er ymant, hoe dit koomt? 
Wyse lieden zyn beschroomt, 
Datter yet mogt zyn geseyt, 
Dat niet recht en is beleyt; 
Daerom gaense traeg te werk, 
En al met een diep gemerck; 
Maer een gek vol losse waen 
Haest sich, en wil vooren gaen: 
Daerom seyt men noch althans: 
‘Krepel wil eerst aen den dans.’ 



{==139==} {>>pagina-aanduiding<<}

Oordeelt UEd. nu, dat ik ook beter gedaan had van met mijn krepel been te huis te blijven, dan UEd. met dit mijn geschrijf lastig te vallen, zoo werpe UEd. het slechts op het vuur; terwijl ik niettemin met hoogachting blijve
UEd. bestendige Lezeres en Dienaresse d.j.v.g.


Utrecht, 10 van Wijnmaand, 1832.


Zestal portretten. Door Hollandus.


Gij, boven duizend uitgelezen! 
Moet eedler zijn dan zij; 
Gij moet, als God, regtvaardig wezen, 
Barmhartig zijn, als Hij. 
 
Of doolt gij, langs verkeerde paden, 
In 't geen gij denkt of doet, 
Zoo hebt gij d'Oppervorst verraden, 
Wiens beeld gij wezen moe. 
 
asmus. 



	I.


Aan*****
Gij heet een Vorst: - zoo'n Vorst wou ik niet heeten; 
Ik ruil mijn huis niet voor uw' weidschen troon. 
Draagt Gij een' diadeem - ik draag een vrij geweten, 
En dat weegt ligter dan uw kroon. 
 
Ge ontziet een Volk, door 't onregt hoog verheven, 
Erfvijand van mijn Land, mijn' Koning en mijn' God. 
Hen vleit Ge, die U eerst van erf en troon verdreven, 
En kreunt U niet aan der verdrukten lot. 
 
Ware ik, als Gij, een groot en magtig Koning, 
Ik hield mijn woord. Gij doelt alleen op winst; 
De Staatkunde, anders niet, bestuurt uw krijgsvertooning; 
Aan helpen... denkt Ge zeker 't minst! 
 
Zag ik een' Bloedverwant door roovers aangevallen, 
Bij God! dien stond ik wakker bij: 
Gij, Gij beheerscht wel hondderduizendtallen, 
En... laat het rooven roovers vrij! 
 
Had ik een Kind, door d' echt mijn' stam verbonden, 
En leed haar Vader last en nood, 
Ik had, gewis, dien Vader hulp gezonden; 
Met hem deelde ik mijn laatste brood. 

{==140==} {>>pagina-aanduiding<<}

Gij hoort dat Kind, en... laat het vruchtloos smeeken; 
De Broeder pleit vergeefs op regt en Vorstenpligt; 
Maar hun, die orde en wet en eed en trouw verbreken, 
Toont Ge een vriendschaplijk aangezigt! 
 
Neen, Rijksmonarch! hoe bang de stormen huilen, 
En staan we ook hier verlaten van heel de aard', 
'k Wil uw paleis niet met mijn boekcel ruilen; 
Uw kroon is geen: ‘heb dank!’ mij waard'. 
 
Behoud uw kroon! Laat mij mijn vrij geweten! 
Uw luister trekt mijn hart niet aan. 
Gij heet een Vorst: - zoo'n Vorst wou ik niet heeten; 
'k Heet liever willem's onderdaan. 
 
Van ouds was 't Ridderwoord den Troonbekleeder heilig; 
Thans bindt geen trouw de Vorsten meer: 
Geen eed is voor den schenner veilig; 
Het laagst belang staat boven de eer! 
 
Neen, Koning! neen, dat zijn geen Koningsdaden. 
De brave burger gruwt er van! 
Ik wil uw schuld niet op mijn' schedel laden. 
Voorwaar, dat doet geen eerlijk man! 
 
Laat kroon en staf en purp'ren tooi U streelen, 
Biede oproer en geweld der muit'ren hulde U aan; 
Hier wil ik in uw magt niet deelen, 
Daarboven niet, voor U, ter vierschaar gaan! 



	II.


Aan*****
Gij heet een Vorst: - zoo'n Vorst wou ik niet heeten; 
Ik ruil mijn huis niet voor uw' weidschen troon. 
Draagt Gij een' diadeem - ik draag een vrij geweten, 
En dat weegt ligter dan uw kroon. 
 
Hoort Ge in uw Rijk den kreet des oproers klinken, 
Dan straft Gij 't kwaad op d' eigen' stond; 
Het krijgsvuur blaakt, - musket en zwaarden blinken, 
En de oorlogsdonder dreunt in 't rond. 

{==141==} {>>pagina-aanduiding<<}

Maar als 't geweld aan vergelegen stranden 
Zijn' klaauw aan 't heiligste durft slaan, 
Dan laat Gij 't vuur des opstands branden, 
En ziet het zwijgende aan. 
 
Geen band des bloeds spoort dan uw hulpbetooning: 
Waar 't oproer woedt, 't verraad het regt verkracht, 
Daar toont Ge aan de aard', hoe laag Ge een' wettig' Koning, 
Hoe hoog Gij snoode muiters acht. 
 
Één wenk van U zou 't laagst gespuis doen beven; 
De list werd in haar' eigen' strik verward: 
Gij lonkt de boosheid toe, en nu, in eer verheven, 
Trapt zij den besten Vorst op 't hart. 
 
De Stichter van uw Rijk moest uit zijn graf eens keeren; 
Hij vloog 't verraad in 't aangezigt, 
En riep ons toe, bij 't glansrijk triomferen: 
‘Dankt, prijst mij niet; ik deed alleen mijn' pligt.’ 
 
Neen, Rijksmonarch! hoe bang de stormen huilen, 
En staan we ook hier verlaten van heel de aard', 
'k Wil uw paleis niet met mijn boekcel ruilen; 
Uw kroon is geen: ‘heb dank!’ mij waard'. 
 
Zijt Gij ten top van magt en eer gezeten, 
En praalt uw Vorstenzetel hoog; 
Wie eigen bloed verzaakt, zijne eeden kan vergeten, 
Wordt klein, ja nietig in mijn oog. 
 
Wie muiters vleit en eedlen helpt verdrukken, 
Dien hef ik nooit den lofzang aan; 
Mijn hand zal nooit voor hem den lauwer plukken, 
Al zwicht voor hem de glans van Mekka's halvemaan. 
 
Neen, Heerscher! neen, dat zijn geen Vorstendaden. 
De brave burger gruwt er van! 
Ik wil uw schuld niet op mijn' schedel laden. 
Voorwaar, dat doet geen eerlijk man! 
 
Laat kroon en staf en purp'ren tooi U streelen, 
Biede oproer en geweld der muit'ren hulde U aan; 
Hier wil ik in uw magt niet deelen, 
Daarboven niet, voor U, ter vierschaar gaan! 



{==142==} {>>pagina-aanduiding<<}


	III.


Aan*****
Gij heet een Vorst: - zoo'n Vorst wou ik niet heeten; 
Ik ruil mijn huis niet met uw' weidschen troon. 
Draagt Gij een' diadeem - ik draag een vrij geweten, 
En dat weegt ligter dan uw kroon. 
 
't Laaghartigst Volk, dat aan zijn rooverbenden 
De schande van zijn' naam verpandt, 
Heeft slechts in nood tot U om hulp te zenden, 
En vindt die hulp aan uw omneveld strand. 
 
Uw Voorzaat deed de Koningsmoorders beven, 
En streed voor 't heilig regt der kroon; 
Gij viert hen, die hunn' wettig' Vorst verdreven, 
Als hechte steunsels van uw' troon. 
 
Gods heilig Woord, aan de aard' tot troost gegeven, 
Wordt op uw' wenk alom gehoord; 
Maar 't edel Volk, dat naar die wet blijft leven, 
Bedreigt Gij met verdelging, roof en moord. 
 
In schijn wilt Gij het West en 't Oost bekeeren; 
De mom valt af, en toont uw huich'larij: 
De Hindo, de Irokees is, in het oog des Heeren, 
Zoo schuldig niet als Gij. 
 
Gij waant U Heer van Wereldoceanen, 
Zoo ver uw vlag haar breede banen spreidt; 
Maar luttel zegt voor U die zee van bloed en tranen, 
Die 't menschdom om uw heerschzucht schreit. 
 
Neen, Rijksmonarch! hoe bang de stormen huilen, 
En staan we ook hier verlaten van heel de aard', 
'k Wil uw paleis niet met mijn boekcel ruilen; 
Uw kroon is geen: ‘heb dank!’ mij waard'. 
 
Neen, haar bezit zal nooit mijn oog bekoren; 
Zij woog mij als de zwaarste last: 
De meineed en 't verraad, het oproer moet haar schoren; 
Zij staat alleen door list en eedbreuk vast. 

{==143==} {>>pagina-aanduiding<<}

Zoo zwak een steun moet eenmaal U ontzinken, 
En Gij staat met uw schande alleen; 
Het klatergoud, dat ge om uw kroon ziet blinken, 
Trekt slechts den blik van 't laagst gemeen. 
 
Neen, Koning! neen, dat zijn geen Koningsdaden. 
De brave burger gruwt er van! 
Ik wil uw schuld niet op mijn' schedel laden. 
Voorwaar, dat doet geen eerlijk man! 
 
Laat kroon en staf en purp'ren tooi U streelen, 
Biede oproer en geweld der muit'ren hulde U aan; 
Hier wil ik in uw magt niet deelen, 
Daarboven niet, voor U, ter vierschaar gaan! 


(Het overige drietal hierna.)





De drie jonkers.


‘De min boven all'!’ riep de Jonker van Rieve, 
En kuste zijn lieve 
En stoeide met haar, 
En van dat de burgtklok ter rust had geslagen, 
Tot dat men 't ontbijt van de tafel ging dragen, 
Werd Jonker en lief m' in het slot niet gewaar. 
 
‘De jagt boven all'!’ riep de Jonker van Doren, 
En blies op den horen 
En spoorde zijn ros, 
En van dat de zonne verscheen aan de kimmen, 
Tot dat zij, nog zachtkens, de kerkspits deed glimmen, 
Joeg Jonker van Doren het wild door het bosch. 
 
‘De wijn boven all'!’ riep de Jonker van Ekers, 
En vulde de bekers 
En leegde den zijn', 
En van dat het licht in de zaal werd ontsteken, 
Tot dat men den dag door de vensters zag breken, 
Klonk Jonker van Ekers ter eer van den wijn. 

{==144==} {>>pagina-aanduiding<<}

Zij riepen het vrolijk in d' ochtend van 't leven; 
't Was wit in de dreven, 
De winter verdween; 
Doch maanden vervlogen en weder kwam de eerste, 
Nog minden en joegen en dronken ze om 't zeerste, 
En zoo streken jaren in blijdschap daarheen. 
 
Maar toen zij hun dertigste zonnelicht zagen, 
Was 't minnen en jagen 
En drinken volbragt; 
Toen legde men Jonker van Rieve's gebeente, 
Met pracht en met praal, onder 't marm'ren gesteente, 
Hem waard' - hij, de laatste van 't edel geslacht. 
 
Vergeefs zocht de Jonker van Doren op krukken 
Door 't huis nog te hukken 
Aan d' arm van zijn vrouw, 
Die, als zij te met van de jagtkamer spraken, 
Verzekerde, dat hem geen hoornen ontbraken, 
Ofschoon hij geen hert meer onthorenen zou. 
 
Een poos zag men Jonker van Ekers nog drinken 
En zorgeloos klinken; 
Maar 't ging hem niet wel; 
Men hoorde van dorst op zijn sterfbed hem klagen, 
En zegt, dat de duivel zijn ligchaam kwam vragen, 
Dat rood was en gloeijend, als 't vuur van de hel. 
 
Wanneer men den Priester van Egmond te voren 
Dit liedje deed hooren, 
Betrok zijn gelaat, 
En sprak hij: ‘Drinkt, jaagt noch bemint, mijne knapen!’ - 
Maar, jongens! voor lust en voor liefde geschapen, 
Ik zeg u: Doet alles, maar doet het met maat! 


Gothenburg. 1832.


e.j. potgieter.








{==145==} {>>pagina-aanduiding<<}

Mengelwerk.

Den Heere Redacteur van de Vaderlandsche Letteroefeningen.

Bij gelegenheid der Feestviering van het tweehonderdjarig bestaan van de Doorluchtige School alhier, vroegen mij eenige elders woonachtige gewezene Medeleerlingen bij wijlen den Amsterdamschen Rector der Latijnsche Scholen, richeus van ommeren, waarom ik niet gemeenmaakte zekere Redevoering, door mij vóór eenige jaren over dien Leermeester gehouden. Mijn zeggen, dat het bereids te lang geleden, en, na de uitnemende Narratio de Vita richei van ommeren voor de Carmina (*) door mijnen Vriend, den Hoogleeraar m. siegenbeek, minder noodig was, voldeed hen niet. Bij de lezing der belangrijke werken over de voormelde Feestviering herinner ik mij dit aanzoek. Wilt en kunt Gij het stuk in uw geacht Tijdschrift plaats inruimen, het is U gegund.
Amsterdam, 26 Dec. 1832.


jeronimo de vries.




Richeus van Ommeren geschetst in eene redevoering, gehouden in de maatschappij Felix Meritis, te Amsterdam, den 17 februarij 1819.

Bekend zijn de regels van willem van haren, uit zijnen lierzang: Het menschelijk leven:

‘O dierbaar perk van drie tot zeven jaren, 
Als ieder voorwerp 't oog bekoort, het harte streelt, 
(Och of ze zonder einde waren!) 
Als alles lacht, als alles speelt! 

{==146==} {>>pagina-aanduiding<<}

Beminlijk kind! speel, nuttig u deez' dagen; 
Want 's werelds grootheid schaft aan ons 't genoegen niet, 
Dat u door uwen houten wagen 
En door uw kaartenhuis geschiedt.’ 


Ja, krachtig en treffend zijn zij; maar ook de daarop volgende, schoon minder algemeen geroemd, hadden op mijn gemoed steeds eenen diepen indruk:

‘Haast zal men u door strenge meesters leeren, 
Wat taal Demosthenes verkondde in Pallas stad, 
En Cicero voor 's werelds Heeren, 
Toen Rome nog de kroon op had. 
 
O moeilijk werk, benaauwde en pijnlijke uren!’ 


De vreugde van den houten wagen en het kaartenhuis ontviel mij met mijne jeugd, maar de pijn der Latijnsche en Grieksche themata, explicationes en der examina zal mijn geheugen nimmer worden uitgewischt. Welk eene gedurige spanning, om op de dagelijksche lijst der fouten te winnen of te verliezen! welk eene vreugde bij het eerste, maar ook welk eene diepe droefheid bij het laatste! welke eene verlangst naar, maar ook welk eene vrees voor de halfjarige opmaking en uitkomst der geheele lijst! welk eene zegepraal, of welk eene nederlaag! Diepe, zeer diepe indrukken laat dit alles na in de weeke jeugdige gemoederen; indrukken, die geen volgende leeftijd doet uitslijten. Wat wij op de scholen gezien, daar geleerd, daar gekend hebben, welkom, driemaal welkom blijft het ons tot in den vergevorderden leeftijd. Gemeene arbeid ter schole is een der beste brieven van aanbeveling bij volwassenen, wanneer de harten door teleurstellingen reeds geleerd hebben, voor zoo gulle, zoo welmeenende kennismaking zich niet zoo gemakkelijk te ontsluiten. Het verlies van den laatsten schoolmakker treft den ouden van dagen diep, daar hij nu niemand meer over heeft, die zich met hem verjongd gevoelt door wederzijdsche herinnering van schoolschen wedstrijd. Gelukkig hij, die

{==147==} {>>pagina-aanduiding<<}
met mij de vrienden zijner jeugd, de schoolsche makkers steeds de vrienden en medgezellen van zijnen verderen leeftijd noemen mag! Hoe genoegelijk is niet in het gemeen, gezamenlijk te herdenken aan de leermeesters, die ons gevormd hebben! Iedere bijzonderheid van hen en hun onderwijs is den welgestelden en dankbaren leerling aangenaam, vooral wanneer het hem mag gebeuren, eenen man van bijzondere vermogens daaronder aan te treffen. Zulk een man was voorzeker richeus van ommeren, vóór eenige jaren Rector aan de Latijnsche Scholen alhier, van wien onder anderen de Heer siegenbeek getuigt: ‘Na mijne ouders, naast God, ben ik aan van ommeren, als mijn' onvergetelijken weldoener en leermeester, den hoogsten dank schuldig.’ Ook dergelijk gevoel bezielt mij en velen zijner leerlingen; en daar eene vijfjarige inwoning mij, boven anderen, gelegenheid gaf, hem, die inderdaad een bijzonder man en een uitnemend leermeester heeten mogt, te kennen, achtte ik het geen ongeschikt onderwerp tot eene voorlezing, hem voor u in dit uur af te schetsen, niet als lofredenaar, maar als verkondiger der eenvoudige waarheid. Als geleerde, als onderwijzer, en als mensch, komt hij mij belangrijk en uwer aandacht overwaardig voor. Gaarne verkwik ik ook mijzelven door den liefelijken geur eener dankbare herinnering. Is het onderwerp niet voor allen even welkom, voor sommigen moet het hoogst behagelijk zijn, en een ieder zal door aangehaalde plaatsen uit schriften van van ommeren zeker toch eenig nut voor zich kunnen wegdragen. Op uw toegevend oordeel durf ik mij des veilig verlaten.

Richeus van ommeren werd geboren te Leeuwarden, den 12 December 1757. Zijne ouders waren sicco van ommeren, zilversmid of koopman in zilverwerk, en fredegonda riekeles kalfsbeek, lieden uit den zoogezegden gegoeden burgerstand. Behalve dezen zoon hadden zij twee andere, de eene

{==148==} {>>pagina-aanduiding<<}
dirk genaamd, die als Kapitein-Luitenant ter zee voor de Admiraliteit van Vriesland den lande met eer gediend heeft, de andere marius, bij ons hier ter stede bekend en geacht, weleer Regter, thans Notaris (*). Behalve dezen werd het ouderlijke huis nog verlevendigd door eene dochter, aurelia genaamd. Op zijn zevende jaar had richeus bereids bekwaamheid genoeg, om ter Latijnsche schole in zijne geboortestad te worden ingeschreven, en de ouders vleiden zich met de hoop van oogenblikkelijken ijver en lust tot de geleerde letteren; dan in dezelve werden zij te leur gesteld. Wat het geweest zij, dat hem, bij zijne eerste komst op deze scholen, tegenstond, het zij de meerdere dwang, waarvan hij in lateren tijd altoos en in alle gevallen eenen afkeer had, het zij andere en toevallige omstandigheden, hij ging niet dan met zeer veel tegenzin ter schole, kwam telkens met tranen in de oogen te huis, en smeekte zijnen ouders, hem niet te dwingen tot het Latijn, voor hetwelk hij een' natuurlijken afkeer betuigde te gevoelen, en welke taal hij toch nimmer zoude of wilde leeren. Gij meent voorzeker, Mijne Heeren, dat de ouders aan dezen afkeer der natuur, aan deze terugstooting van den kinderlijken aanleg gehoor gaven, en den jeugdigen stam niet bogen tegen wil en neiging? Gij bedriegt u; deze nieuwe leer was tot die eenvoudige en ouderwetsche lieden nog niet doorgedrongen: zij stonden nog in het oude gevoelen, dat vastheid en des noods gepaste tucht moeten gesteld worden boven toegevendheid aan kinderlijke luimen. Zij dwongen hem derhalve ter school te gaan en te blijven, waarvoor hij hen in later dagen regt hartelijk dankte. Immers allengskens ontwikkelde zich in den jeugdigen richeus meer lust en ijver voor de Latijnsche en Grieksche letteren, vooral toen hij onder het geleide kwam van
den kundigen en bekwamen Rector slothouwer, een man zoo gelukkig in het aankweeken van jeugdige vernuf-
{==149==} {>>pagina-aanduiding<<}
ten, als er slechts zeer weinigen bekend zijn. Van ommeren had het ongeluk, zijnen vader vroeg te verliezen, en vertrok welgeoefend uit de lagere scholen naar de Hoogeschool te Franeker.
Met zijne medestudenten, bosscha, nodell, mensonides, suringar en anderen, was hij de roem der school van eenen schrader, dat sieraad destijds der Franeker Akademie. De lessen van dezen en andere Hoogleeraren hoorde hij met vlijt en goede toepassing, en maakte zich door bijzondere vorderingen en heuschheid geacht en bemind.
Die iets van schrader gelezen, iets van zijne lessen vernomen heeft, weet ook, dat hij bijzonder gezind en uitnemend geschikt was, om de jeugdige gemoederen zijner leerlingen te leiden en in dichterlijken gloed te ontvonken; dat hij hen tot hantering der Latijnsche lier door voorbeeld en aanmoediging opwekte, en alzoo gewoon was te stemmen tot liefde voor het vaderland, de deugd en voor al wat edel en schoon was. De gevoelige ziel van van ommeren ving de toonen, door eenen schrader aangeslagen, gemakkelijk op, en deelde ze met zwier en bevalligheid op zijne wijze aan anderen mede. Deze wijze was allergelukkigst, en moest het zijn, omdat zijne oefening veelvuldig en zijne ziel bijzonder zacht, teeder en gevoelig gestemd was. Door een wekelijksch Gezelschap, voornamelijk met de Heeren bosscha en nodell, waarin men, bij beurten, Latijnsche gedichten leverde, werden deze poëtische oefeningen bijzonder bevorderd.
In den jare 1778 kwam bereids van van ommeren eene verzameling van Latijnsche Minnedichten, onder den titel Sylvia, sive Lusus juveniles, in het licht. Het is onzeker, of, naar luid van een gezegde van broekhuyzen voor het werkje gesteld, een ingebeeld voorwerp, dan wel, gelijk wij niet zonder grond vermoeden, eene wezenlijke min zijnen dichtgeest ontvonkte. De verzen zijn in den echten goeden geest der Ouden. Sommige, en bijzonder het geheele gedicht, ge-
{==150==} {>>pagina-aanduiding<<}
rigt aan hermanus bosscha, den vriend zijner jeugd en van verderen leeftijd, zijn vol van dien zwaarmoedigen en Tibulliaanschen geest, die hem bereids toen, en in zijn volgend leven zoo geheel, kenmerkte. Onder dichterlijke oefeningen vergat hij niet, de oude Latijnsche en Grieksche Schrijvers bij dagen en nachten te bestuderen, om er, met den zwier van uitdrukking, den diepen zin der beteekenis grondig uit te leeren vatten, en zichzelven alzoo bekwaam te maken. Vlugheid, werkzaamheid, en gemakkelijkheid om zich in vrij of gebonden Latijn zuiver en vloeijend uit te drukken, waren zijne hoofdeigenschappen. Hierdoor was hij in staat, menig' jeugdigen vriend aan de Hoogeschool zonder veel inspanning te helpen, zelfs in het vervaardigen van wijsgeerige en regtsgeleerde verhandelingen, schoon hij in deze vakken zelf geen bijzonder of gezet onderwijs genoten had.
De roem zijner bedrevenheid in de Grieksche en Latijnsche letteren en zijne dichtkundige oefeningen hebben hem, naauwelijks negentien jaren oud, als Praeceptor naar Zwolle doen beroepen, waar hij den niet ongeachten Latijnschen Dichter en Letterkundige medenbach wacker, Rector aldaar, gedurende ruim twee jaren, met het gewenschte gevolg, ondersteunde. Van daar naar Dokkum als Rector verplaatst, werd zijne gelukkige leerwijze meer en meer elders bekend, zoodat hij, na een verblijf van slechts drie maanden aldaar, naar Amersfoord in dezelfde hoedanigheid geroepen werd.
Op den 22 December des jaars 1780 aanvaardde hij in die stad het Rectoraat met een gedicht over de onmetelijke reeks van rampen en ellenden, voortvloeijende uit eene jeugd, in ledigheid en wellust doorgebragt. Dit dichtstuk, met eene voor- en narede is ongebonden stijl, zoodra het door den druk was gemeengemaakt, gaf openbare getuigenis van de uitstekende bekwaamheid van van ommeren, en bewees tevens, hoe fijn gevoel voor het goede en schoone met hartstogtelijke vaderlandsliefde diep in hem geprent waren. In de narede

{==151==} {>>pagina-aanduiding<<}
achter dit fraaije gedicht roemt hij zich gelukkig, een vast verblijf te mogen hebben in een zoo aangenaam oord, onbekommerd voor de letteren en het onderwijs te leven, en hetgeen hij begonnen had te mogen afwerken. Naar gedachten doelde hij hier op eene nieuwe en volledige uitgave van den vermaarden Dichter valerius flaccus over den Togt der Argonauten, waaraan hij van jongs af gewerkt heeft, waaraan hij naderhand veel moeite, tijd, geld en geleerdheid besteedde, doch welke uitgave door zijn vroeg afsterven, na een sukkelend leven in de laatste jaren, verhinderd is geworden, zoodat de vrucht van eenen hoogst belangrijken en langen arbeid ongelukkig voor de letteren is verloren gegaan.
Bereids te voren in den echt getreden met ida satinck, eene vrouw, wier braafheid, zachtaardigheid en bevalligheid hem de beste huisselijke genoegens toen beloofden, die hij uit eene oogenblikkelijke en vurige genegenheid aan zich verbonden had, die hij voor zich als de eenige voor hem berekend geloofde, en die hij destijds en ook altijd inderdaad met vurige liefde beminde, was zijn stand en huisgezin te Amersfoord allergelukkigst. De kundigheid van eenen van oosten de bruin, de gulhartigheid van eenen both hendriks, en andere lieden van aanzien bij en te Amersfoord, deden hem, des winters in de stad, en vooral des zomers daar buiten, de genoegelijkste uren zijns levens smaken. Verbeeldt u, Mijne Heeren, van ommeren met zijne vrienden en leerlingen aan den gezelligen haard gezeten, met volkman's Reize door Italië en Sicilië en dergelijke werken in de hand, met oude en nieuwe landkaarten op tafel, van vroegere en latere Schrijvers en geprente afbeeldingen omstuwd; - verbeeldt u van ommeren, op het boomrijk Randenbroek onder het koele lommer gezeten, met zijne vrienden nevens hem, met zijne leerlingen voor hem; want dikwerf wandelde hij met de geheele klasse aan hem toevertrouwd buiten Amersfoords poorten, en verplaatste de school naar het hart en ver-
{==152==} {>>pagina-aanduiding<<}
stand verheffende veld en bosch; - verbeeldt u den drieëntwintigjarigen Rector onder het dikke loof zijne leerlingen ondervragende, opwekkende, lezende en herlezende met dat gevoel, dat vuur en die kracht, die een hoogst gevoelig Dichter als van ommeren bezielt bij de werken van eenen geliefden tibullus of horatius; en gij zult u een flaauw denkbeeld kunnen vormen van de zalige harmonie tusschen meester en
leerlingen, tusschen dezen en zijne vrienden, en van allen te zamen met de kalme natuur..... Maar neen, gij kunt u dit niet verbeelden, wanneer gij van ommeren nimmer alzoo hebt hooren onderwijzen. Is er welligt iemand onder u, die zulks gehoord, gezien of ondervonden heeft, hij alleen kan het zich verbeelden; de Amsterdamsche School kan er sommigen eenig denkbeeld van gegeven hebben.
Menig blijk van zijnen dichtgeest werd te Amersfoord ontwikkeld, bijzonder een gedicht aan hermanus bosscha, over den dood van deszelfs Echtgenoote, in den jare 1782 uitgegeven.
Na ruim vier gelukkige jaren alzoo te Amersfoord te hebben doorgebragt, was hij de eer, de liefde der stad, van allen, aanzienlijken en geringen, jongeren en ouden, ten hoogste geacht en bemind. Dan, hooger werkkring werd voor hem geopend, en hij alzoo geroepen, uit een voor hem onvergetelijk oord, als Rector naar deze stad, waar hij minder genoegen voor zichzelven, maar meerder nut voor anderen bewerkte. Deze beroeping trof Bestuurders der Stad en Scholen te Amersfoord zoodanig, dat men van ommeren aldaar van f 800-: tot f 1400-: verhooging van bezoldiging aanbood, den titel van Hoogleeraar wilde toevoegen, en het Lidmaatschap der Regering verzocht aan te nemen. Te gelijk ontving hij de aanzienlijke roeping als Rector naar Rotterdam. Dan, de heuschheid der uitnoodiging herwaarts, bewerkt en aangedrongen door mijnen oom jeronimo de bosch, en nog meer besef van het nut, in deze onze volkrijke Gemeente te stichten, en dus overtuiging van pligt, hadden bereids

{==153==} {>>pagina-aanduiding<<}
zijne keuze bepaald. Hij hield den 26 Maart 1785 alhier zijne intreêrede, over de voorzigtige lezing der oude Dichters, als het beste middel tot opwekking van deugd. Deze redevoering, een proefsteen van echten smaak, juist oordeel en diepe kennis der jeugdige harten, had inzonderheid ten doel de ontwikkeling van het plan, dat hij zich ter vervulling van den post, hem opgedragen, had voorgesteld; dit namelijk: het gevoel voor het ware, edele en schoone op te wekken, aan te kweeken en te doen ontvlammen tot kennis, deugd en vaderlandsliefde. Tot deze eenvoudige verhevenheid moest de studie der Ouden de jeugd brengen, niet door verdrietige uitpluizing van dorre woorden en lessen zonder verband, maar door zelve te leeren proeven en putten uit eigene bron van opgewekt gevoel en verfijnden smaak. Hiertoe was eene voorzigtige lezing der oude Dichters, hiertoe de aanwijzing van echte schoonheden en valsche sieraden het beste middel. Zoo leerde men den waren grond leggen tot verdere en diepere kennis; zoo erlangde men iets, hetgeen voor het geheele volgende leven, in alle omstandigheden, ten beste en ten aangenaamste bruikbaar was. ‘Dit beloof ik,’ waren zijne woorden ten slotte; ‘de beginselen der oude letteren zal ik de Amsterdamsche jeugd zóó leeren, dat ze niet slechts woorden, niet slechts enkele zinsneden vatte, niet slechts aan fijne grammatische spitsvindigheden blijve hangen, (het al te droog ontcijferen waarvan men dezer Schole reeds lang ten kwade geduid heeft;) maar ik zal de jeugdige verstanden geschikt maken, om het schoon der echte oude Redenaars en Dichters zelve te verstaan. In het uitleggen der oude Schrijvers zal ik niets verzuimen, wat maar eenigzins strekken kan, om de liefde tot het vaderland te vermeerderen, de zeden te verbeteren, en het gevoel voor deugd en schoonheid op te wekken. Hiertoe bid ik van den Almagtige gezondheid van ligchaam en
kracht van geest!’
Deze leerwijze heeft hij met onwrikbare standvastigheid en het allergelukkigst gevolg, ten beste dezer stad

{==154==} {>>pagina-aanduiding<<}
en zijner leerlingen, volgehouden; en, daar wij voor u van ommeren thans in zijne volle kracht en werkkring geplaatst hebben, reken ik het nu tijd, u met hem, als onderwijzer en als mensch tevens, nader bekend te maken.
Na de aanvaarding van den post werd de gansche gedaante der Latijnsche Schole alhier, en meer bepaald die der hoogste klasse, aan den Rector zelven bijzonder toevertrouwd, allengskens veranderd, de groote katheder ter zijde gesteld, de leerlingen op hunne plaatsen gelaten, borden en kaarten aangekocht, nieuwe leerboeken opgemaakt en ingevoerd, eene bloemlezing uit de beste Latijnsche Dichters bijeengebragt, gedrukt en rondgedeeld, de beste plaatsen uit livius, cicero en anderen uitgezocht, gelezen, na woordelijke uitlegging de zin opgespoord, herlezen met warmte en lossen zwier, aanteekeningen, kort, maar vol kern van zaken, over catullus, tibullus, propertius, horatius en ovidius met smaak en kunde medegedeeld, opgeteekend, overgeschreven, met bijvoeging en aanvulling van de zijde der leerlingen zelve, naar alles weder gevraagd, bijzonder naar geschiedenis en aardrijkskunde, waarvan kleine tabellen werden gedrukt en van buiten geleerd, de plaatsen op de kaarten aangewezen, de reize daarop met den vinger nagegaan en gedaan, de afbeeldsels van Vorsten, Goden, steden en allerlei huis-, kunst- en offersieraad, op prenten en penningen of uit boeken aangewezen, en eindelijk alles herhaald en verlevendigd door een alleraangenaamst gesprek, zoodat wij meenden eene uitspanning volbragt te hebben, wanneer de schoolbengel ons verdrietig het einde van den schooltijd herinnerde; meestal echter stoorde men zich aan klok noch klepel, en de Rector, altijd zelf, schijnbaar of wezenlijk, nieuwsgierig als een kind, schikte zich naar alle onze vragen en wendingen, en meestal was de geheele school, bij het einde, om den langen en boven allen hoog uitstekenden Rector staande, bij de groote en breede school-kagchel gedrongen, ten zij hij te onzen behoeve zich

{==155==} {>>pagina-aanduiding<<}
plaatste aan een' kleinen lessenaar bijna in ons midden, welke alsdan mede spoedig omsingeld werd. Voor ons, kostkinderen, werd daarna het onderwijs verder uitgestrekt en wat hooger gestemd; maar ook niet zelden waren dan de te lang gespannen zwakke zenuwen van den Rector afgemat en krachteloos geworden. Zekere kleine teekenen in het wezen, met verzetting van den hoed of de pruik, en bijzonder het nederhalen van den band om zijnen nachtrok, in welk kleed hij altijd school hield, waren de zekere teekenen voor ons, dat het tijd was, een te lang gerekt geduld niet het minste meer te vergen, waarom wij dikwerf spoedig ophielden, somwijlen in het midden der taak; aan welk ontijdig en plotselijk einde elk gewoon was, daar ieder leerling zich gemakkelijk en als van zelve schikte naar eenen man, die zoo veel inspanning voor hem ten beste had. Het is niet te ontkennen, van ommeren was wel in zekeren zin de alleraangenaamste, maar ook dikwerf een zeer ongemakkelijk leermeester, vooral voor hen, die bij hem inwoonden. Wij waren voor hem, niet altijd even opgeruimd, dikwerf bevreesd; maar zijne opregtheid, trouwhartigheid en edelaardigheid gaven toch achting, eerbied, vertrouwen, inschikkelijkheid, zelfs eenig gevoel van medelijden. ‘Inderdaad, er was in het karakter van van ommeren,’ schreef de Heer jeronimo de bosch (*), ‘iets groots en ongewoons, dat geheel afweek van de algemeene en dagelijksche bedoelingen van andere menschen, daar noch zucht tot eer, noch tot rijkdom, noch tot aanzien of hoogen staat, de bekende speelpoppen van het menschdom, zijn hart vermeesterd hadden. Een groot verstand, een schrander oordeel, eene allerlevendigste verbeeldingskracht, een diep en grondig gevoel voor alwat schoon en
verheven was, maakten hem tot iemand van den allerfijnsten smaak. Vol liefde tot waarheid en kennis,

{==156==} {>>pagina-aanduiding<<}
bezat hij een' smachtenden dorst naar vrijheid en gloeide van vaderlandsmin. Hij had geweldigen afkeer van alwat klein, laag en onedel was. Dit alles was geplaatst en levendig werkzaam in een zeer zwak en hoogst aandoenlijk ligchaam, ongeschikt tot voeding van zoo veel geest, zoo veel zucht naar kennis, en dus als 't ware te klein, te zwak voor zoo grooten, zoo verhevenen aanleg en vermogens.’ In zijnen horatius heeft hij zichzelven met de woorden van den gevoeligen Wijsgeer van Geneve geschetst, als hij zegt: ‘De menschen in alle eeuwen, in alle landen zijn afhankelijk van hunnen tijd, van hunne ligchamen. Het ligchaam vooral en deszelfs toestand hebben veel invloed op 's menschen denkwijze. Rousseau zegt te regt: “Welk een ongelukkig geschenk des Hemels is eene gevoelige ziel! Wien deze te beurt gevallen is, kan alleen kwelling en smarte op aarde verwachten; hij is eene speelpop der lucht en jaargetijden, - zonneschijn of nevels, eene donkere of heldere lucht zullen zijn lot beslissen, en naar de verkiezing der winden zal hij vergenoegd of treurig zijn.”’
Zoo was de kundige en toch niet altijd gelukkige van ommeren; spoedig afgemat, dikwerf zwaarmoedig, wel eens gemelijk, zelfs somwijlen overhellende tot argwaan. Verandering van het weder, ongewone uitwerking van koude of hitte, regen of wind, een onverwachte hamerslag, een felle knars, een wangeluid konden den man, ook zigtbaar en uiterlijk, veranderen; en gelijk een frissche zomermorgen, een aangenaam gezigt langs welige landouwen, de gulle ontmoeting van een' opgeruimden vriend of dankbaren leerling het gansche gestel tot de genoegelijkste zamenstemming van kalmte en vreugde deden overgaan, zoo kon het breken van een glas, eene al te spoedig hard digtgeslagen deur, eene donkere lucht, een ontijdig bezoek, een al te druk gesprek het bruin en donker oog onder den dikken en zwarten wenkbraauw al naauwer en naauwer bijeentrekken. Kwam

{==157==} {>>pagina-aanduiding<<}
hierbij eene voor het vaderland nadeelige tijding door nieuwspapier of brief, of was hij koortsig en te zeer gejaagd door al te prikkelbare en verzwakte zenuwen, op zulk een oogenblik was het voor ons, kostkinderen, geen tijd te vragen om uit spelen of naar huis te gaan; op zulk een' tijd werd aan de schroomvalligheid en liefde van vrouw en kinderen niet altijd regt gedaan. Wie gevoelt hier geen medelijden? Wie zal veroordeelen? Voelt iemand zich gezind tot het laatste, de volgende woorden van van ommeren zelven kunnen hem misschien te regt brengen: ‘Daar de begrippen en inzigten, de gansche denk- en handelwijze, zoo wel der grootste als laagste zielen, door den invloed hunner ligchamen, tijden, landen, medemenschen en omstandigheden ongevoelig bestuurd worden, daar zuivere waarheid hier zoo schaars, en volmaaktheid geheel onbekend is, daar reine deugd hier even zoo zeldzaam als ware boosheid is, is het besluit wettig, dat het der eeuwige Wijsheid alleen betaamt, over de beweegredenen en inwendige waarde der menschelijke daden te oordeelen; dat het den zwakken mensch past, zijn eigen hart te doorgronden, en zijnen even zwakken medebroeder niet onbezonnen te veroordeelen. Leeft er iemand op dit wereldrond, die van alle aardsche vlekken en kluisters geheel ontheven is, bij wien elke gedachte zuivere waarheid, wiens daden enkel deugd zijn, wiens oogmerken alleen de eer van zijnen Schepper en de welvaart zijner medemenschen bedoelen, - hij, maar ook hij alleen, neme den steen op, en werpe dien op zijnen onreinen medebroeder!’ (*)
Over van ommeren als onderwijzer heb ik u bereids iets, maar nog niet genoeg, gezegd. Zijne school was de edelste wedstrijd voor jongelingen uit allerlei stand, van allerlei aanleg. Die van lagere scholen weinig gevorderd, min beschaafd, door opvoeding en verkeer dik-
{==158==} {>>pagina-aanduiding<<}
werf droog en ijzerstijf, weinig behagelijk in vorm, wezen en kennis, tot hem en zijne school kwamen, werden als met zijne tooverroede losgemaakt, door een onzigtbaar vuur, van hem overgestort, gelouterd, ja meestal ontwikkeld tot het edelste en fijnste goud van smaak en oordeel; zoodat het innerlijke met het uiterlijke, binnen korten tijd, onkenbaar veranderd was. Mogt hier op mijne plaats een zijner waardigste leerlingen, een van lennep, kemper of siegenbeek, zich bevinden, om u de waarde van van ommeren, als leermeester, naar eisch te doen kennen! De laatste schrijft onder anderen, in zijne Opdragt aan mijnen oom, zijnen en mijnen vaderlijken vriend, jeronimo de bosch, voor de Proeve eener dichterlijke vertaling van de Ilias van homerus, de volgende, den leermeester en den leerling hoogst vereerende woorden: ‘Na mijne ouders, naast God, is er naauwelijks iemand, aan wien ik mij meer gehouden ken, dan aan richeus van ommeren, mijnen onvergetelijken leermeester en weldoener, den vormer van mijn jeugdig verstand. Het jaar, waarin het mij gebeuren mogt dagelijks zijn onderwijs te genieten, zal ik steeds onder de aangenaamste en gewigtigste mijns levens rekenen. Aan dat onderwijs toch ben ik de eerste ontwikkeling van mijn gevoel voor het schoone en verhevene, de eerste ontvonking van die vurige zucht voor nuttige en fraaije letteroefeningen, welke sedert mijnen boezem doorgloeid heeft, met één woord, den geheelen aanleg mijner verstandelijke beschaving, eeniglijk verschuldigd. En, zoo er thans iets in
mij is, om hetwelk ik den hoogen eertrap, waartoe ik mij, tegen en verre boven alle vroegere vooruitzigten, in de loopbane der wetenschappen verheven zie, door bevoegde regters niet geheel onwaardig gekeurd worde, dat alles, hoe veel of weinig het zijn moge, breng ik tot van ommeren, als den eersten grondlegger en stichter daarvan, dankbaar terug.’ - ‘In begaafdheid,’ dus vervolgt hij, ‘om de verbor-
{==159==} {>>pagina-aanduiding<<}
gen kiem van een' voortreffelijken aanleg in jonge lieden op te merken en te ontwikkelen, om hun smaak voor de wetenschappen in te boezemen en eenen onverdoofbaren lust tot derzelver beoefening bij hen te ontvonken, zal van ommeren's wederga niet ligt gevonden worden. Met welk een' onbeschrijfelijken wellust, nog verhoogd, wanneer ik mij, gelijk meermalen geschiedde, in gezelschap mijner dankbare medeleerlingen, onze gemeenschappelijke vrienden, d.j. van lennep, j.m. kemper, j. ten brink, (*) aan die herinneringen mag toegeven; met welk een' onbeschrijfelijken wellust stel ik mij niet het beeld van dien geëerbiedigden en hartelijk geliefden leermeester voor oogen, zoo als hij in de school, of de uren voor bijzonder onderwijs bestemd, ons horatius, virgilius, tibullus, propertius, livius of cicero deed bewonderen! Met opgetogen aandacht hingen wij aan zijne lippen, terwijl hij in de ontvouwing van een en ander Schrijver bezig was met eene klaarheid, welke alle nevelen van voor ons verstand verdreef, met eene bevalligheid, welke ons onafscheidelijk aan zijne voordragt geboeid hield, met eene geestvervoering eindelijk, welke zich even als electriek vuur aan onze gemoederen mededeelde. Onaangenaam klonk in onze ooren het geluid, hetwelk het einde van den leertijd aankondigde;
met ongeduldig verlangen zagen wij het uur te gemoet, hetwelk ons op nieuw in de school zou verzamelen.’
Dan, misschien schijnen de woorden van eenen leerling, hoe algemeen geacht, sommigen uwer nog partijdig; hoort dan, M.H., wat iemand van meerdere jaren, uitnemend geschikt om een goed onderwijs gade te slaan, die bij ondervinding wist, hoe men met jongelingen tot opwekking van kunde en deugd moest om-
{==160==} {>>pagina-aanduiding<<}
gaan, wat de Heer jeronimo de bosch hieromtrent in zijne nagelatene papieren heeft opgeteekend: ‘Hoe van ommeren,’ schreef hij, ‘zich in zijnen post gekweten heeft, is naauwelijks noodig te melden; een ieder is zulks bekend. Hij wist de harten der jongelingen door liefelijke koorden aan zich te verbinden, zoodat ik nimmer een eenig leerling van zijne school ontmoet heb, welke hem niet eene bijzondere liefde en hoogachting toedroeg, en nog heden geene dankbare hulde doet aan zijne nagedachtenis; hetgeen des te meer te verwonderen is, omdat uit zijn karakter eenige grilligheid, zwaarmoedigheid en eene van het weêr menigmaal afhangende onvergenoegdheid schijnen voort te vloeijen, geheel en al onbestaanbaar met de luchtige en vrolijke denkbeelden der jeugd. Dan, deze kende hem ras, want hij verborg zijne misvattingen niet, maar sprak daarover, niet zonder eenige berisping van zichzelven, in het bijzijn der jongelingen, waardoor wederkeerige liefde en toegevendheid geboren werden, welke nimmer zullen verkregen worden door een' strengen, stilzwijgenden en aan zijne lessen alleen bepaalden leermeester. Onder het geleide van van ommeren kregen de tragen en minder bekwamen lust tot werken; die met vooroordeelen bezet tot hem waren gekomen, legden dezelve gewillig af; de vluggen en vernuftigen grepen moed en ontvingen, om zoo te spreken, nieuw vuur, waardoor zij werden aangedreven om alles te bevatten en in eene geregelde orde in hun geheugen te plaatsen; zij gevoelden den zin van den Schrijver, waarover men handelde, in al deszelfs omvang en kracht, en misten niets van het
nadrukkelijke of noodzakelijke, hetwelk de reden is, waarom in tien jaren zoo vele uitmuntende jongelingen uit de school van van ommeren zijn te voorschijn gekomen.’ - ‘Verbeeldt u voor een oogenblik,’ vervolgt de Heer de bosch, ‘van ommeren te zien zitten onder zijne leerlingen; de geographische

{==161==} {>>pagina-aanduiding<<}
kaart, om daarop de stad of plaats, waarover men handelen zou, te kunnen aanwijzen, voor zich hebbende liggen; de gesteldheid der tijden, waarin die gebeurtenissen, waarop men zijne aandacht gevestigd had, voorgevallen waren, met alle naauwkeurigheid uitleggende; de oude gewoonten van plegtigheden, dragt als anderzins uit platen of penningen aanduidende; het leven en bedrijf der groote mannen, van welke men melding maakte, uit andere geschiedverhalen ophelderende, en den waren zin der woorden en uitdrukkingen ontwikkelende. Is het dan ook wel te verwonderen, dat een jongeling, ziende marius zitten op de puinhoopen van Carthago, daar hij Carthago en Carthago hem aanziet, in verrukking werd gebragt, en dit aanmerkelijk geval in schoone Latijnsche verzen beschreef?’
Deze jongman en leerling van van ommeren was joannes gothofridus hartman, wiens Latijnsche gedichten, onder den titel van Primitiae Poëticae, in den jare 1788 alhier, bij zijn vertrek van de Latijnsche schole, zijn uitgegeven. Zij ademen den fijnsten smaak, den verhevensten poëtischen aanleg, en de diepste dankbaarheid aan van ommeren; en geen wonder! mij heugt, dat die zelfde hartman, toen hij aan het onderwijs van van ommeren nog geen regtstreeksch deel genomen had, de achterste was van eene klasse, van welke hij, door opwekking en onderwijs van dezen grooten leermeester, welhaast de eerste werd. Is het niet te bejammeren, dat een jongeling van zoo groot een' aanleg daarna, door zijn vertrek als Raad van Justitie naar Batavia, waar hij spoedig zijnen dood vond, ons de vrucht van eene zoo gelukkig bloeijende jongelingschap onttrokken heeft?

(Het vervolg en slot hierna.)







{==162==} {>>pagina-aanduiding<<}

De Russen in Peking, en de groote muur.

Onder alle volken van Europa hebben alleen Russen het voorregt, dat zij in de hoofdstad van China zich mogen vestigen. De oorsprong van deze vergunning is de volgende. In de laatste helft der zeventiende eeuw strekten de Kozakken, welke Siberië aan den schepter des Czaars onderwierpen, hunne veroveringen zeer verre in het oosten uit, en bemagtigden ook een gedeelte van het land boven de rivier Amur. De in China heerschende Mandschu-Keizers meenden op deze landstreek, als tot hun gebied behoorende, aanspraak te mogen maken, en verlangden derhalve van de Russen derzelver ontruiming; daar echter hunne voorstellingen vruchteloos waren, namen zij hunne toevlugt tot geweld. Verscheidene door de Russen aan de Amur opgerigte vestingen moesten zich overgeven, en het Mandschu-leger maakte bij die gelegenheid zeer vele krijgsgevangenen. Deze werden naar Peking opgezonden en in de dorpen rondom de stad verdeeld. Bij het vredesverdrag bepaalde men vervolgens, dat het aan iederen Rus vrijstaan zoude, om naar huis te keeren of te blijven. Daar de meesten zich gevestigd en aan Chinesche vrouwen verbonden hadden, kozen zij het laatste, en werden alzoo onderdanen des Keizers van China. Na verloop van tijd echter maakte het Petersburgsche Hof er eene gewetenszaak van, dat het zoo vele Christenen in een Heidensch land liet, en wist derhalve in een handelsverdrag van 1727 te bedingen, dat in Peking een klooster en eene kerk opgerigt, en alle tien jaren, tot heil der zielen van Ruslands oude onderdanen, vier monniken met eenen Archimandriet derwaarts gezonden zouden worden. De Keizer van China had uit de
voormalige Russen een garde-bataillon gevormd, en dit bestaat nog heden ten dage, onder den naam van Russische Compagnie. Met de monniken zouden telkens vier jonge lieden naar Peking komen, om zich in de Chinesche en Mandschu-taal te oefenen, ten

{==163==} {>>pagina-aanduiding<<}
einde als tolken te kunnen dienen. Sedert dien tijd hebben de bezendingen van monniken en studerenden regelmatig plaats gehad. Langs dezen weg heeft Rusland gemeenschap met China. De Russen in China worden door Rusland en China gezamenlijk bezoldigd. Zij mogen echter geene briefwisseling met hun vaderland houden. Alle vijf of zes jaren komt er een Russisch opziener, en brengt hun geld en berigten.
De Archimandrict hyacinthus, die van 1807 tot 1821 aan het hoofd der in Peking gevestigde Russen stond, heeft een werk over Mongolië in de Russische taal uitgegeven. Daarin wordt onder anderen over den grooten Muur het volgende gezegd, dat welligt aan dezen en genen onzer Lezers niet geheel onbelangrijk zal voorkomen.
Deze ongemeen groote muur was voor Europeanen steeds een voorwerp van bewondering. Men heeft echter de opgaven dienaangaande wel eens overdreven. Belangrijk blijft echter altijd eene bevestigde linie van die uitgestrektheid, welke een geheel rijk tegen de invallen van naburen moet beveiligen. Deze muur, welken de Chinezen den muur van tienduizend stadiën noemen, is geenszins, zoo als men lang in Europa geloofd heeft, op eenmaal gebouwd geworden; en die er thans staat, is op vele plaatsen niet meer dezelfde, als de oude. In het eerste gedeelte van de vierde eeuw vóór onze jaartelling bestonden in het noordelijk China drie Koningrijken, Thsin, Tchao en Yen, grenzende aan het tegenwoordige Morgolië, waarin toen Turksche en andere volksstammen zich ophielden. Tegen de invallen dier horden moesten de beheerschers der genoemde drie Koningrijken hunne landen beschermen. De Koningen van Thsin versloegen de Turken, en bouwden eenen muur van het noordelijk Lin-tao fou tot aan de rivier Houang-ho, ter plaatse, alwaar dezelve in China komt en de gewesten Chen-si en Chan-si van elkander scheidt. De Koning van Tchao verdreef ook zijne onrustige naburen, en liet in het jaar 307 vóór onze jaar-
{==164==} {>>pagina-aanduiding<<}
telling eenen muur van Houang-ho tot aan de grenzen van het tegenwoordige landschap Tchy-li bouwen. Eindelijk versloeg ook de Koning van Yen de Turken, en zette den muur voort tot aan de oostelijke zee.
In de derde eeuw vóór christus vereenigde Keizer thsin-chi-houang-ti met zijn rijk Thsin alle andere rijken in China, en beval in 214, na eenen hardnekkigen tienjarigen krijg tegen de Turken, zijnen veldheer mung-tian, onderzoek naar de oude muren te doen, en die met elkander te laten verbinden. Het verbazend groote muurwerk heeft sedert nog menige verandering ondergaan; het gansche gedeelte namelijk van Houang-ho tot aan de noordwestelijke punt van China dagteekent eerst van de vijftiende en zestiende eeuw. De Geleerden in Europa verkeerden dus in eene dwaling, wanneer zij de berigten van den beroemden Venetiaan marco polo in twijfel trokken, en wel deswege, omdat hij noodwendig door den grooten Muur in China had moeten komen, en, ware de door hem beschrevene reis werkelijk gedaan, hij zeker van dezen muur wel gesproken zou hebben. Doch marco polo kwam in de dertiende eeuw aan de noordwestelijke punt in het land, en kon geenszins van den muur spreken, welke zich toen zoo verre nog niet uitstrekte en ook thans aldaar slechts uit een' aarden wal bestaat.
Van Pater hyacinthus vernemen wij, dat ook de oostelijke helft des muurs, van Houang-ho tot aan de zee, omstreeks het midden der zestiende eeuw, nieuw gebouwd zijnde, dertig jaren later reeds verbeterd heeft moeten worden. Volgens hem is de gewoonte, om vestingen uit gebakken en anderen steen te maken, eerst onder de dynastie ming, in de veertiende eeuw, opgekomen; vroeger bestonden de wallen der steden en vestingen slechts uit kleiaarde. Men moet zich dus niet verbeelden, dat de oude groote muur uit gebakken of gehouwen steen bestaan hebbe. Voor het overige blijkt, dat dezelve onder thsin-chi-houang-ti in één' zomer gebouwd werd. Men zal hierover zich minder

{==165==} {>>pagina-aanduiding<<}
verwonderen, als men weet, dat in China bij elke onderneming vooraf berekend wordt, hoe veel een arbeider in één' zomer kan afdoen. Na deze berekening brengt men zoo vele menschen bij elkander, als men noodig heeft. Voor aanvoering van bouwstoffen en levensmiddelen, ten behoeve van de werklieden, is telkens reeds vooraf gezorgd.


Uitstapje op het meer Michigan.

Twee Amerikaansche Ingenieurs, de Heeren warran en goldsmith, door eene Maatschappij naar het meer Michigan gezonden, om eene plaatsbeschrijving van een gedeelte der landen, die de Michillimackinack besproeit, op te maken, deelen daarvan bijzonderheden mede, waaruit wij het volgende overnemen:
Ofschoon deze zending niet zonder gevaren was, en wij met vele moeiten te kampen hadden, denken wij echter steeds met genoegen daaraan - zoo afwisselend, zoo nieuw, zoo schilderachtig waren de tooneelen op de plaatsen, die wij bezochten. Reeds is het een jaar geleden, dat wij terugkeerden, en nog veroorzaakt de herinnering ons de levendigste aandoeningen.
Aan ons eigenlijk werk besteedden wij slechts weinige uren van den dag; de overige tijd diende ons, om uitstapjes te doen op de meren of rivieren, wier wateren, takken en gesteldheid wij moesten onderzoeken. Dit gedeelte van onze taak bragt vooral toe, om eene uitlandigheid van zes maanden aangenaam voor ons te maken en de bezwaren van eene zoo moeijelijke reis te verligten. De boot, welke ons gedurende al dien tijd heeft overgevoerd, was het werk van Indianen. Om de menigvuldige diensten, welke wij van dit vaartuig hadden, moeten wij er iets meer van zeggen. De boot was zeer ligt, geheel waterdigt en bijzonder goed gebouwd, zoodat wij er ons over moesten verwonderen. Drie dennen planken, verbonden of liever zamengenaaid met riemen en van buiten bekleed met huiden van den alligator of Amerikaanschen krokodil, waren voldoende, om aan dezelve eene vastheid te geven, die niets te wenschen overliet. Ofschoon vrij wat beladen door het gewigt onzer personen, scheen de boot naauwelijks de oppervlakte des waters te roeren. Dezelve diende ons beurtelings tot tent en tot vaartuig. Des avonds

{==166==} {>>pagina-aanduiding<<}
haalden de Indianen die op den oever, en met bijvoeging van eenige boomtakken hadden zij er in weinige oogenblikken eene zeer goede hut van gemaakt. Zoo de loop der rivier, die wij moesten onderzoeken, werd afgebroken door eenigen waterval, namen onze gedienstige roeijers de boot op hunne schouders, en bragten dezelve weder te water, waar de stroom bevaar was. Twee snaphanen, onze werkdoozen, eenig keukengereedschap en twee beerenvellen maakten al onze bagaadje uit. Wij voerden geen' anderen voorraad mede. De meren en rivieren verschaften ons visch en helder drinkwater - de jagers voorzagen ons van wild, en kramers bragten ons van tijd tot tijd pekelspek, wiskey en tabak. Bovendien vonden wij iets, dat wij geenszins konden verwachten, en dat ons echter van zeer groot nut was, namelijk wilde rijst (zizania aquatica, wild waterkoren), die overvloedig groeit op bijna al de waterplassen, welke wij bezocht hebben. Deze soort van rijst heeft nog aangenamer smaak, dan die in Carolina wordt gekweekt, en bevat meer voedende deelen. De plant, waaraan te onregt de naam van wilde rijst is gegeven, heeft ondertusschen geene andere overeenkomst met de gewone rijst, dan dat dezelve, even als deze, in het water groeit. De aar gelijkt meer naar die van wilde haver. Het gewas tiert welig in stilstaande of moerassige wateren, waarvan de bodem bestaat uit zand en vette plantaarde. De stengel wordt van vier tot twintig voeten lang, naar mate van de diepte des waters, waarin de plant groeit; maar de kortsten geven gewoonlijk de beste en meeste vrucht. De manier, waarop wij dezelve, naar het voorbeeld der Indianen, inzamelden, was bijzonder, en verdient nog vermeld te worden. Terwijl onze roeijers, achter in de boot geplaatst, dezelve met kracht in de rijstvelden deden loopen, greep een onzer de halmen en trok ze binnen boord, en dan sloeg de andere daarop met stokjes,
om er de korrels te doen uitvallen. De halmen zitten digt bij elkander, en zijn zoo wél geladen, dat wij soms in een kwartier uurs ons vaartuig konden vullen. Onze Indianen dischten ons de rijst vervolgens in water gekookt of onder de asch geroosterd op; maar wij vonden de spijze, hoe dan ook toebereid, altijd zeer smakelijk. Wanneer wij dus het geluk hadden, dat wij des avonds bij dit geregt eenig stuk wildbraad en een glas rum konden voegen, liet ons maal niets te wenschen over, en wij bleven dikwerf bij het vuur van onze veldhut tot laat in den nacht zitten kouten.

{==167==} {>>pagina-aanduiding<<}

Doch niets was voor ons zoo verrukkelijk, als het schouwspel, dat het opkomen der zon ons aanbood. Dan zag men overal leven en beweging - de plantenwereld schitterde met de prachtigste kleuren, en de dieren drukten, elk op zijne wijze, het genoegen uit, dat de terugkomst van het zonnelicht hun veroorzaakte. Maar zoodra de mensch op dit tooneel verscheen, werd deze vreugde, dit leven vervangen door droefheid en dood. Gewoonlijk was het meer op dit uur bedekt door eene menigte zwanen, eenden, talingen en andere watervogels, die de eerste stralen der morgenzon met veelstemmig wanluidend geschreeuw begroetten. Aan de boorden van het meer bragten de Indianen hunne booten dan in gereedheid, om de inzameling van rijst te doen, en de jagers stonden met hunne vuurwapenen in de hand, wachtende op een gunstig oogenblik, om op hunne prooi aan te vallen. Het gejuich der vreugde verwisselde weldra met klaagtoonen, en daarop volgde eene lange stilte, die slechts nu en dan werd afgebroken door de sidderende beweging der vleugels van de verschrikte vogels en door het losbranden der jagtgeweren. Zoodra men het eerste schot hoorde, verhief zich van de oppervlakte der wateren eene lange krullijn, zwart, rood, wit of helder blaauw, naar gelange van de verschillende groepen vogels, die dezelve uitmaakten. Eerst zweefden die waterbewoners op eene grootsche wijze boven onze hoofden, maar namen vervolgens de vlugt naar de bosschen of naaste bergen. Van tijd tot tijd geraakte een ongelukkige gekwetste, wien de krachten begaven, van den troep af, en viel dood op den oever neder. Maar niet alle vogels vlogen te gelijk uit het water op; de stoutsten, of misschien de traagsten, bleven zich vermaken, zonder zich te verontrusten om het vertrek van hunne makkers, tot dat zij, door de jagers in de booten verontrust, en bemerkende, dat de plaats niet meer te houden was, het water ook verlieten, en door versneld vliegen zich bij de menigte der vlugtenden zochten te voegen.
Evenwel zijn het lood en de pijl der menschen niet de eenige vijanden, welke de watervogels alhier te vreezen hebben; de alligators of kaimans doen bun bovendien ook den oorlog aan. Wij stonden verbaasd over de vraatzucht dezer gedrogten. Geen vogel wordt gespaard, wanneer hij onder het bereik van het verschrikkelijk dier valt, dat allerlei listen gebruikt, om zijne prooi te vermeesteren. Men zou zeg-
{==168==} {>>pagina-aanduiding<<}
gen, dat de woede van dit geslacht zich alleen of inzonder heid bepaalt tot het pluimgedierte. Gedurende onzen togt zijn wij meermalen onmiddellijk deze monsters voorbijgevaren, zonder dat zij eenige poging deden, om ons aan te vallen. De Indianen hebben ons verzekerd, dat de meesten zich tegen de menschen niet woest en vraatzuchtig toonen. Inderdaad, wij hebben het met ontzetting aanschouwd, hoe kinderen zich vermaakten met hun op den rug te springen, en dan weder in hunne van uitgehoolde boomstammen vervaardigde schuitjes stapten; terwijl de alligators evenwel aan dezelven geen kwaad zochten te doen.


Hoe gedraagt men zich best na de cholera?

Ofschoon mijne lieve hilletje voor meer dan een leek in het geven van geneeskundigen raad mag gehouden worden, en door wijlen onzen beroemden Geneesheer paulus barbette met zijne godtvrugte en zeer waardige huysvrouwe zeker in gelijken rang gesteld, en met den titel van Ondergeneesmeester (opdat ik zoo uit boertheydt spreke, zegt barbette in zijne Genees-oefening, Amst. 1669. bl. 23.) zoude zijn vereerd geworden, moet ik te harer eere zeggen, dat zij volstrekt niet eigenwijs is, als velen harer getabberde en ongetabberde kunstbroeders, gepatenteerde of ongepatenteerde d.. dsl....s.
Onze Meester wijbrand mogt er soms wel een voorbeeld aan nemen; want nu die van de boeren den bijnaam van den fulpen Vlijm heeft verkregen, omdat hij zoo zacht scheert en kiezen trekt, zoo hij zegt, zet hij de borst geweldig op, wanneer, bij de eene of andere kunstbewerking van meerdere beteekenis dan zijn dagelijksch werk, men hem voorstelt, nog iemand van meerdere ondervinding te raadplegen.
Ik val niet laag op den man, omdat hij eigenlijk niet buiten de grenzen onzer oude zeven Provinciën is geweest; dit zij verre. Integendeel, ik heb geen grooter vertrouwen in Doctor snel, die eens heen en weêr naar Parijs is geweest, en wederom te huis was, toen wij dachten, dat hij te Parijs pas ingerigt zoude zijn, en bij eene ontmoeting, welke ik met hem had, bleek, waarlijk niet zoo veel van Parijs en deszelfs inrigtingen te weten als ik, die het slechts

{==169==} {>>pagina-aanduiding<<}
uit den platten grond ken en naar hetgeen ik er van gelezen heb. - Dat ik dit bij deze gelegenheid mag aanmerken: het is mij altijd voorgekomen, dat, wie van vreemden iets wil afzien en leeren, om bij de zijnen er nut mede te doen, wat langer behoorde te blijven; ten zij men vond, dat men eigenlijk dáár niet veel meer weet dan bij ons, hetgeen zeer wel mogelijk is: echter bestaat in zulke plaatsen altijd ruimer gelegenheid ter verkrijging van ondervinding, en deze doet men binnen geene zes weken op. Machiel stoffel, onze kastelein en voerman, zoude deze verkeerde wijze van zien en handelen zeker op rekening der snelwagens (diligences) stellen, op welke hij, deze met de snorwagens, (wel te verstaan, wat de afbreuk betreft, die beide hem doen) voor een en hetzelfde houdende, zeer gebeten is. Hij zegt, het rijden in dat tuig en op de straatwegen is oorzaak, dat vele menschen zich niet meer bedaard gedragen en zoo woest naar vrijheid jagen; zichzelven voorbijrijdende, zoeken, wat zij eigenlijk niet behoefden te zoeken. Op eenen zandweg en in eene huifkar heeft de mensch veel meer tijd, om geregeld en gemakkelijk te kunnen denken, en, ten gevolge van dien, met meer overleg te handelen. 't Is voor het heil der menschen te wenschen, dat de Vorsten de invoering der stoomrijtuigen niet zullen gedoogen; want wanneer dat dolle rijden eens algemeen in zwang kwam, zoude men in die soes niet meer kunnen onderscheiden, wat altijd met onderscheiding behoort bejegend te worden. Men zoude troonen en altaren voorbijrennen; en die nu nog met verdrag daarheen rijden, zouden, in de door niets te stuiten vaart der stoomrijtuigen, omverre geworpen en medegesleept worden. Ik ben geen voerman, die er belang bij heeft, maar huiver op het denkbeeld van zulk eenen bajert van verwarring. Ik laat voorts deze oordeelvelling van machiel voor hetgene zij is, en schrijf er veel van toe aan 's mans zwartgalligheid,
waardoor men aan nieuwe uitvindingen veeltijds het goede over het hoofd ziet en verkeerde gevolgtrekkingen maakt.
Doch, waar dwaal ik heen! Het is een lastig gebrek met zulke uitweidingen. Openhartig van natuur zijnde, kan ik niet nalaten, mijnen Lezeren met deze mijne fout bekend te maken. Ik doe mijn best, mij te verbeteren; het gaat mij hierin echter als meer anderen, de voornemens zijn goed, maar de uitvoering!... Laat ik te mijner verontschuldiging mogen zeggen, (wie tracht niet naar een vijgeblad?) dat ik, in den

{==170==} {>>pagina-aanduiding<<}
letterlijken zin des woords, een homme musard ben, die weinig om handen heeft; en nu schijnt mijne tong, en, omdat ik tot alle Lezers van dit Tijdschrift niet spreken kan, mijne pen bij representatie, het evenwigt te willen herstellen. Ik meen ook van eenen Professor gehoord te hebben, (en dier Heeren woorden lijden geene tegenspraak) dat het spreken zeer gezond is, en de Professoren in de vacantiën, wanneer zij minder te praten en geene spreekbeurten te vervullen hebben, bij voorkeur door ziekten aangetast worden. Het was dus zeker uit eene niet genoeg te prijzen en niet genoeg gewaardeerde zorg voor zoo vele dierbare levens, dat in der tijd, door eene wet op het hooger onderwijs, de vacantiën gekortwiekt zijn. Men zegt, dat de Professoren toen, en ook nu nog, over deze heilzame verordening te hunnen opzigte, zoo geheel in hun ligchamelijk belang, niet gesticht zijn. Moet de mensch dan toch altijd ondanks zichzelven tot het goede gebragt worden! De vroegere Belgische ambtgenooten schenen dit beter begrepen te hebben; want zij hadden om eene latere vacantie verzocht en - natuurlijk ook verkregen: zij konden dan gaan jagen, wanneer zij door spreken hunne longen niet in beweging mogten houden. Professor katzenberger, van wien ik de boven vermelde verzekering heb, raadt anders door eene slingerende beweging met armen en beenen de longen te gemoet te komen. Waarschijnlijk zoude het er bij ons eindelijk ook toe gekomen zijn; want op de Militaire Akademie, eene instelling van lateren tijd, hadden de Kadets slechts in October vrij af, zeker om wat te bekoelen van de inspanning in de hondsdagen; een tijdvak, hetwelk van de vroegste tijden af als minder gunstig voor de studiën schijnt beschouwd te zijn. Maar de tegenzin in kortere en latere vacantiën is vast een oud vooroordeel. In de moerassen moge het bij scheerling of dolle kervel tieren en wortel blijven
schieten; in het vrijzinnig België kon het natuurlijk geen ingang vinden. Het is mij, die geen Professor ben, (hetwelk men trouwens uit mijne redenering wel zal opgemerkt hebben) en dus het voorregt niet geniet, dagelijks mijne wijsheid gedurende eenige uren te kunnen laten luchten, volstrekt noodig, mij een weinig te ontboezemen, vooral wanneer mijne woorden door den vloed der redenen mijner lieve hilletje dikwijls langen tijd teruggedrongen zijn. Vergeef het mij dus, lieve Lezer! dat, wanneer ik aan den slag kan komen, het soms magtig overvloeit; doch het is niet anders:

{==171==} {>>pagina-aanduiding<<}
hadden onze rivieren derzelver vrijen loop mogen behouden, waren zij niet als gepend tusschen dammen en dijken, het water zoude soms over de boorden treden, maar zulke vervaarlijke overstroomingen zouden wij niet hebben, als waarvoor wij thans dikwijls beducht zijn. Ik verzeker u, het is wat te zeggen, wanneer het water onze benedenvertrekken bedreigt, en mijne bezorgde hilletje gelast op te breken! Gij zoudt u verbeelden in een kamp te zijn, zoo wel wat drukte als orde betreft, en gij zoudt geen ledige toekijker mogen blijven. Ik moet echter te harer eere zeggen, dat zij tevens zoo wél voor de proviandering zorgt, dat men haar die eener vesting wel kon toevertrouwen, en ik maak mij sterk, dat de schatkist er beter bij zou varen, dan bij de zorg van vele Heeren aannemers. Mijne hilletje zou echter van geene schatkistbiljetten willen weten; want, zegt ze, klinkende munt is de ziel van de markt, en die met geld in de hand koopt, kan altijd wat afdingen, terwijl hij, die op tijd koopt, altijd bij moet passen. Waarlijk, zij verdiende eene plaats op de Rekenkamer. Zij verstaat mede de kunst, om onnoodige posten zonder rooden inkt te schrappen.
Maar, ik heb eigenlijk van den beginne af slechts willen zeggen, dat mijne hilletje, wanneer zij in het geneeskundige hulp behoeft en zelve geen raad weet, hare toevlugt neemt tot een harer bloedverwanten, die in eene naburige stad de Geneeskunst uitoefent. Zij schijnt groot vertrouwen in hem te stellen, en verklaart het voor laster, dat de ambtenaar van den civielen stand het sedert zijne komst aldaar drukker zoude hebben dan vroeger. Zij zegt, die ambtenaar moet immers ook de geborenen opnemen; en waarom is hij zoo achterdochtig, dat elk kind door de baker in zijne tegenwoordigheid moet losgemaakt worden? Gekheid! zegt ze; welke jongen zoude in ons vaderland voor een meisje willen doorgaan? Een laffe ulysses mogt door een' koopman in galanteriewaren verschalkt worden door het aanbieden van wapen-speelgoed; de Hollandsche meisjes zouden met zulk eenen onder haar verdoolden jongen niet zoetelijker omspringen dan de kraaijen met hunnen versierden medevogel. En wat meer zegt, heeft de doodgraver niet bij de Regering aangehouden om verhooging van traktement, dewijl het hem tegenwoordig zoo schraal gaat?
Welligt is men begeerig te weten, welke soort van een

{==172==} {>>pagina-aanduiding<<}
man die Doctor vroet is; want de indruk der woorden hangt dikwijls veel van den persoon af, en het is mogelijk, dat men van onzen neef wel iets meer zal hooren. Het zal straks blijken, dat mijne hilletje de kunst van vragen bezit; en dewijl zij, als eene schrandere vrouw, er zich op verstaat, iemand als ongemerkt tot antwoorden te dwingen, zoo houde ik mij reeds vooraf verzekerd, dat neef, ondanks zijne drukke praktijk, hilletje's vragen beantwoorden zal. Ik kan niet ontveinzen, dat de bijgebragte redenen, (ik meen in het Darmstadsche) om de vrouwen den toegang tot de openbare beraadslaging der Stenden te ontzeggen, mijne goedkeuring wegdraagt; maar aan den anderen kant is het mij dikwijls voorgekomen, dat eene vrouw, aan elke der sectiën in de Staten-Generaal toegevoegd, van niet weinig nut zoude zijn, vooral om inlichtingen aan de Ministers te vragen. Ik geloof zij alleen zoude het der Excellenties moeijelijker maken dan thans alle afdeelingen te zamen, al staan zij ook als een eenig man tegen den Minister met verzoek om inlichting. De Dames zullen uit deze redenering zien, dat ik te haren opzigte zeer liberaal gestemd ben; ofschoon anders in mijn huis, onder mijne hilletje, het monarchaal beginsel gehuldigd wordt, of liever de Legitimiteit heerscht. Men mag eigenlijk bij haar van beginsels niet spreken; zij wil daden, en bij haar is onderwerping de eerste burgerpligt. Van al dat praten, zegt zij, komt niets; handelen moet men. Zonder ondergeschiktheid geene orde, en zonder orde geene gelukkige en ware vrijheid! Al het andere is slechts klatergoud, waarmede men gekken en kinderen begoochelt en de fortuinzoekers hunne beurs spekken. Zij leeft dezen regel ook getrouw na; want, indien gij bij de groote slagt in de keuken kwaamt, zoudt gij met verwondering vragen:
zijn hier zoo vele vrouwelijke wezens bijeen? terwijl men uit de doodsche stilte het tegenovergestelde zoude vermoeden. Alleen bij het ophangen der wasch mag de tong haren vrijen teugel vieren; want daardoor wordt het bloed van het hart naar de uitwendige deelen gedreven en de handen meer rad. Te regt heeft dus reeds de wijze Zoon van sirach gezegd: Waar geen omtuining is, daar wordt de bezitting geroofd, en waar geen vrouw is, daar dwaalt de man zuchtend om. (Hoofdst. XXXVI:27.)
Terwijl dus hilletje wil, dat men den mensch uit zijne daden moet leeren kennen, en de Dichters zeggen, dat

{==173==} {>>pagina-aanduiding<<}
men den leeuw aan zijnen klaauw herkent, zoo blijkt uit het geschrift zelve van mijnen neef den Doctor, wie hij eigenlijk is. Moeijelijk zoude het mij ook vallen, hem op zijne plaats te zetten. Dit zoude den grooten Artsenzifter beter vlijen, die, zoo ik hoor, in eene onzer aanzienlijkste steden, er eene vervaarlijke wan op nahoudt, en zijne kunstbroeders ongenadig, als de tarwe, zift. Of hij wezenlijk de kunst verstaat, de bloem van het kaf te ziften, daar versta ik mij niet op. Men zegt, dat hij wat driftig met de wan omgaat, en bij dit werk, wanneer het van zelve sterk stuift, zich nog van een' bril bedient, wiens glazen door de besmetting wat aangeslagen schijnen. Eene groote opschudding maakt dit onder de kunstbroeders, vooral onder de jongeren, die wat voorbarig in hun oordeel, het oordeel zich op den hals halen. Dat de man niet mak is, daar kan de bestrijder der Vaccine een woord van medespreken.
Ik heb er, wat mij betreft, en vooral voor mijnen neef, vrede mede; ik geloof niet, dat hij zich ontijdig iets zal laten ontvallen, waardoor hij den kunstbroeder ergernis of aanstoot zou kunnen geven. Mijn neef is een looze vogel, en in zulke gevallen nog al voorzigtig; hij laat zich over onderwerpen, die hij vooraf weet, dat niet met zekerheid kunnen beslist worden, zoo als b.v. de besmettelijkheid der Cholera, niet uit. Hij hinkt daarom niet op twee gedachten: wanneer het waarheid en regt geldt, zoude eene geheele schreeuwende stad hem niet tot zwijgen brengen. Al ligt men de vensters uit, al neemt men de pannen van de daken, om den groenen Ezel te zien, hij zoude zeggen, het zijn geverwde pooten, en wessel is niets meer dan een nieuwaangekomen kwakzalver, die door zijne opgesmukte beloften de stad in beweging bragt. Bij dergelijke twisten heeft hij wel eens de gewoonte, met den reeds genoemden sirach te zeggen. Als de een bouwt en de ander afbreekt, wat winnen zij er bij, dan moeite?
Terwijl nu mijne vrouw, in goede verwachting zijnde, het rijden voor haar minder raadzaam achtte, dewijl, bij gemis van doorgaande straatwegen in onze provincie, onze kleiwegen in den wintertijd of te slecht of te hobbelig zijn, zoo wendde zij zich bij geschrifte tot neef den Doctor. Dit schrijven heeft een antwoord uitgelokt. Door een gunstig toeval ben ik het magtig geworden. Wat ik echter bidden

{==174==} {>>pagina-aanduiding<<}
mag, men verrade mij toch niet! Ik reken inzonderheid op uwe bescheidenheid, lieve Lezeressen! van welke men zegt, dat een groot geheim beter zoude kunnen bewaard worden, dan..... Indien gij mij verklaptet, ik zoude u niets meer kunnen mededeelen. Ik zal nu zien, hoe gij over mijne bijdragen denkt. Uw oordeel, door mij als dat van mijne hilletje geëerbiedigd, zal mij ten rigtsnoer voor het vervolg zijn.
‘Lieve Nicht! Ik moet zeggen, gij verstaat de kunst, om in ééns veel te vragen. Ik mag er wel driemaal toe gaan zitten, om u te schrijven. “Welk eene leefwijze zal men behooren in acht te nemen na het ophouden der Cholera, of zij soms zich weder verhief? Hoe denkt ge over het Magnetismus, om hetzelve in ziekten te consulteren? Welk is uw gevoelen over de herhaling der inenting met de koepokstof?” enz. enz. enz. Ik kan mij verbeelden, hoe neef somwijlen aamechtig is, of over engborstigheid klaagt, wanneer hij voor de vuist op uwe vragen moet antwoorden. Ik heb gelukkig tijd, om mij te kunnen bedenken, en van uwe inschikkelijkheid verwacht ik, dat ge 't mij ten goede houdt, zoo ik alle uwe vragen niet op ééns beantwoorde. Anders zijn uwe verzoeken mij eene wet. Ik weet hier in den omtrek geen grond, die zulke heerlijke doperwten geeft als de uwe, en wat gij aan uwe gerookte ribben doet, draagt de bewondering van geheel mijn huisgezin weg; het is onuitputtelijk in uwen lof. Ik moet, ondanks deze aangename herinneringen, zeer kort zijn; en tusschen ons mag wel eenig onderscheid zijn, gij namelijk in het uitvoerig vragen, ik met beknopt te antwoorden. Te mijner verontschuldiging moge nog strekken, dat, sedert de belasting op de paarden, die eene Excellentie als een voorwerp van weelde voor ons geliefde te beschouwen, ik er een heb moeten afschaffen; dit is thans kreupel; ik moet nu loopen, en dezen verloren tijd op u verhalen. - Beste Nicht! Toen die Excellentie de wet maakte, heeft hij zeker, bij de weelde, om zichzelven alleen gedacht. Waarlijk, die den ganschen morgen voor dertig centen per visite langs 's Heeren straten gedraafd heeft, rijdt 's middags niet uit weelde naar de boertjes. Ik hoor, dat de tegenwoordige rekkelijker over ons denkt. Ik wensch van harte, dat de wet spoedig ter tafel mag komen; want, daar de tegenwoordige tijd nog al
verkoudheden en zinkin-
{==175==} {>>pagina-aanduiding<<}
gen medebrengt, en welligt vele Leden der Staten-Generaal ook met deze plagen gekweld worden en gaarne spoedig geholpen zijn (dit gaat met eene koets spoediger, en is met meer honneur voor den patiënt vergezeld), zoo zullen zij veelligt wat beter omtrent ons gestemd zijn en geene bedenkingen maken, en vooral Zijne Majesteit omtrent dit artikel te onzen behoeve niet verzoeken, de wet nog eens in overweging te willen nemen. Daardoor zoude de tusschen Meester vlijm en uwen kastelein afgebrokene goede verstandhouding weder kunnen hersteld worden; want Meester vlijm zal als Chirurgijn niet meer een voermanspatent behoeven, om de wet op de paarden te ontduiken, hetgeen machiel stoffel hem zeer kwalijk neemt, ofschoon hij er geen nadeel bij lijdt en alleen de schatkist door Meester vlijm te kort wordt gedaan. Maar machiel stoffel heeft reeds meermalen, wanneer ik bij hem stalde, gezegd: “Ik kan die verheffing van zulke menschen niet uitstaan; en wanneer mijn oudste jongen slechts iets meer verstand toont dan onze domme schaapherder, sla ik hem de beenen stuk, wanneer hij Chirurgijn wil worden. Hij mogt nergens anders goed voor zijn, dan mag ik het lijden; maar dan wil ik er nog geen Meester van fokken, maar mag hij Velddoctor worden.” - Lieve Nicht! wat zegt gij van zulken dunk over de kunst? Doch mijn brief moet ten einde spoeden, en ik kan kort zijn. Wat de vrees omtrent het terugkomen der Cholera betreft, de tijd zal het leeren; tusschen vrees en hoop verkeeren, is voor den sterveling vaak zeer nuttig: het doet wijs en voorzigtig leven, en brengt van zelf tot den leefregel, welke het meest tegen allerlei ziekten beveiligt, en dus ook tegen de Cholera. Voor het overige, wilt gij wel leven, wel sterven, ik weet u
geen' beteren gids daartoe aan de hand te doen, dan het werkje van vosmaer, onder dien titel bekend. (*) Doe er voor u en de uwen winst mede, en God zegene den arbeid van dien verdienstelijken man, ook nog na zijnen dood, voor velen! - Vaarwel!’
‘P.S. Neef kan wel weder visschen, mits de voeten goed warm houdende. Uw visch doet voor de ribben niet onder.’



{==176==} {>>pagina-aanduiding<<}

De veranderde publieke opinie in Europa ten aanzien der Hollanders en Belgen.

Niets leert meer, dan de tijd. Zaken, die lang verborgen waren, stelt hij meermalen in het licht; dikwijls verdedigt hij het regt krachtiger, dan de welsprekendste betoogen; vaak verheft hij degenen, die in de schatting van anderen, onverdiend, gezonken waren, en brengt hij tot zwijgen, die niet ophielden, hen te miskennen en te lasteren. Zoo immer, dan voorzeker is dit een en ander blijkbaar geworden in opzigt tot de denkwijze der volken over de Hollanders en Belgen, van welke men, jaren achtereen, de eersten meestal alom hoorde verlagen, de laatsten nu en dan ten hemel toe verheffen. De Hollander, hij mogt Frankrijk, Duitschland, Engeland, Zwitserland, Italië, Amerika doorreizen, schier overal zag hij zich achter den Belg gesteld, en maar al te bezwaarlijk was het hem, de misleide bewoners dier landen tot andere gedachten te brengen. Zoo zeer was hun oordeel verward en verduisterd door zoogenaamde liberale Dagbladen andere schrijvers, wier dagelijksch bedrijf het was, der Hollanderen zaak te smaden, die der Belgen, integendeel, te verdedigen.
Men is, door het niet in eigendom bewaren van zulke dagbladen, die, jaren achtereen, er steeds op uit waren, de publieke opinie over ons en de Belgen te bederven, niet altijd in de gelegenheid, de uitspraken nogmaals te doen hooren, die zij over beide deden; anders ware het niet onaardig, en, ter voorkoming van verder bedrog, niet onnut, deze te verzamelen, en ze nogmaals wereldkundig te maken. Inderdaad, men zou het ongeloofelijke vernemen; vernemen, met hoe groote onbeschaamdheid vele Schrijvers de pen voerden; vernemen, hoe bijna elke hunner verzekeringen door de uitkomst gelogenstraft is geworden; vernemen, in één woord, dat die uitkomst juist het tegendeel bewezen heeft van hetgene zij, zoo lang, beweerd hebben.
Maar hebben wij het noodig, de taal dier dagbladen nogmaals te hooren? Daartoe kennen wij haar immers te goed, en ligt zij ons te diep in het geheugen. Wij weten het, hoe verkeerd men, bijna algemeen in Europa, over ons en onze voormalige landgenooten oordeelde, in opzigt tot be-
{==177==} {>>pagina-aanduiding<<}
schaving, onbaatzuchtigheid, vrijheidszin en dapperheid, de hoofdpunten, tot welke wij ons thans wilden bepalen.
De Belgen, het was uitgemaakt, en de een baauwde en schreeuwde het den anderen na, muntten uit door beschaving. Bij hen bloeiden wetenschappen en kunsten; in deze stonden zij gelijk met de meest beschaafde natiën; steeds voorwaarts strevende, spreidden zij eene bijzondere mate van ontwikkeling van geest ten toon; bij hen vond men die gemakkelijkheid en losheid van handelen, die kieschheid in den omgang, die fijnheid van zeden, die geestigheid, dat alles, wat den meer beschaafde van den meer ruwe zoo aangenaam onderscheidt. Vroeg men voor dit een en ander bewijs, men had het niet, en kon het, trouwens, ook niet hebben, want eigene Schrijvers, ten minste van eenigen naam, bezaten de Belgen niet, zoo arm in dezen, dat zij hunne drukkerijen door nadrukken, inzonderheid van de nieuwst uitkomende Fransche schriften, moesten gaande houden. Alleen men wees u op hunne dagbladen, als op het non plus ultra van alle wijsheid en beschaafdheid, niet eens bedenkende of wetende, dat de beste artikelen meerendeels door, in België zich gevestigd hebbende, Franschen geschreven werden. In het kort, waar of onwaar, bewezen of onbewezen, men hield staande, dat de Belgen een volk uitmaakten, waardig onze tijden; dat zij althans de Hollanders verre, zeer verre in verstandsontwikkeling vooruit waren, en niet met dezen in vergelijking konden gebragt worden. De Hollanders toch behoorden tot de Middeleeuwen. Bij hen geene, althans geringe, beschaving, die naauwelijks dien naam verdiende. Plomp, ruw, gevoelloos voor het schoone, werkten zij de geestverheffing, die de Belgen bevorderen wilden, gedurig tegen. Met hen, dat kruipende geslacht, kon men niet voort; zij hielden zich steeds, en, in sommige zaken, nog niet eens altijd, op dezelfde hoogte, waarop hunne vaderen stonden; het
was te vergeefs, hun de hand tot vooruitgang te bieden; zij waren en bleven dezelfde, zich alleen met koopbedrijf en winstbejag vergenoegende, en niets hooger achtende, dan hunnen afgod, het geld, hun waardiger, dan alle uitvindingen en de bloei der letteren. Neen, in Europa behoorden zij niet t' huis, en weinig scheelde het, of men rangschikte hen onder de horden der Barbaren, bij wie het aan alle beschaving ontbreekt. Het bewijs voor dit alles? ja, dit had men niet! en hoe kon het ook de vreem-
{==178==} {>>pagina-aanduiding<<}
deling hebben, bij de minder algemeene bekendheid met de Hollandsche taal en instellingen? Vruchteloos zou het alzoo geweest zijn, op de Hollandsche schriften, bij name op de werken van zoo vele Dichters, als welke, zoo wel met betrekking tot derzelver aantal als hoedanigheid, elk land vereeren konden, heen te wijzen; - vruchteloos, op de verlichte Godsdienstkennis, alom in Holland verspreid; op de inrigtingen van wetenschap, kunst, smaak en weldadigheid, niet altijd door den Staat, maar veelzins door de vereenigde pogingen en op kosten van bijzondere personen daargesteld, meerendeels tot den zoo zeer veroordeelden koopmansstand behoorende; op de scholen, en hetgene er bestendig voor gedaan en gearbeid werd; op de verstandsontwikkeling, die men, zelfs bij de lagere volksklasse, alom aantrof, opmerkzaam te maken; - vruchteloos ware dit alles geweest; het was dus, en bleef zoo, Holland was een onbeschaafd land, en stond, als zoodanig, op niet zeer veel hoogeren trap, dan Spanje en Portugal. - Maar nu, wat zegt men nu in Europa, nadat de scheuring tusschen Holland en België heeft plaats gehad, en zij ruim twee jaren geduurd heeft? De oogen van vele zijner bewoners (niet van alle, want in alle landen zijn Liberalen, die niet zien kunnen, en ook niet zien
willen) zijn geopend; en eindelijk, zonder dat de Hollander veel sprak of schreef, maar alles aan den tijd overliet, ziet en erkent men, dat men, door de schandelijkste misleiding, meest der Dagbladschrijvers, gedwaald heeft. Thans weten zeer velen, wat van de Belgische beschaving te denken; dat zij, bij degenen, die er zich, in België, het meest op laten voorstaan, in niet veel meer bestaat, dan in eene zeer onvolkomene naäping van Franschen denktrant, Fransche zeden, Franschen zwier, Fransche oppervlakkigheid; dat, overigens, de volksmassa's van dat land in diepe onwetendheid verkeeren, zoo groot, dat duizenden bij duizenden lezen noch schrijven kunnen; dat men alle inrigtingen, door het vorige Gouvernement tot hare veredeling daargesteld, vernietigd, de scholen, op priesterlijk gezag, gesloten heeft, en dat het nuttelooze moeite zijn zou, de domheid te verbannen, waarin ouderdom en jeugd opzettelijk gehouden worden. Nu begint men te erkennen, dat Holland, hetwelk geen Ministers, Afgezanten en Legerhoofden bij vreemden heeft te bedelen, België in beschaving verre vooruit is, en zulks toont door de standvastigheid, bedaardheid en vaderlandsliefde, waarmede het zijne regten,

{==179==} {>>pagina-aanduiding<<}
Europa ten voorbeelde en ten spijt, weet te verdedigen en te doen gelden. De verachting voor Holland begint van lieverlede, onwillekeurig, in achting te verkeeren, en men zegt het nu openlijk, dat eene gelukkige verbroedering van dat land met België eene volstrekte onmogelijkheid was, dat eene Constitutie, voor het eerste geschikt, voor het laatste, als nog te weinig beschaafd, onmogelijk berekend kon wezen.
Wat de Belgische onbaatzuchtigheid betreft, deze was, vóór weinige jaren, in Europa boven tegenspraak. Van alle overdrevene geldzucht vreemd, wenschten de Belgen slechts den bloei hunner fabrijken en van den landbouw, zonder hunnen noordelijken broederen den voorspoed eens handels te benijden, waarin deze hun bestaan meenden te moeten zoeken en vinden. Met naauwgezetheid betaalden zij de belastingen, ofschoon hooger, dan in Holland, opgevoerd. Om posten was het hun zoo zeer niet te doen, die zij, zonder daarom naijverig te zijn, meerendeels aan de Hollanders zagen wegschenken. Antwerpen, ja, bloeide, maar alleen door de kracht der omstandigheden, geenszins ten koste van Hollands welvaren. De Belgische steden werden vergroot; het land verfraaid; de wegen, tot bevordering van handel en nijverheid, vermenigvuldigd; de huizen rezen in waarde; België was België niet meer: men erkende dit; maar voor Holland, het geliefde Holland werd, gelijk men tevens beweerde, nog oneindig meer gedaan. Wat dan? Ja, dit wist men niet! Evenwel, na alles, wat van de Hollandsche zijde gezegd en bewezen werd, had men juist het tegendeel kunnen weten; men had kunnen weten, dat Holland en zijne koloniën aan den bloei der Belgische fabrijken werden dienstbaar gemaakt; dat de buitenlandsche waren bestendig meer bezwaard werden, opdat Holland verpligt zou wezen, de Belgische, uitsluitend, te verbruiken; dat de Hollandsche handel, door het gemis zijner vrijheid, dagelijks meer bedorven werd; dat Holland, ook naar de eigene verklaring des Gouvernements, door cijfers gestaafd, het grootste deel der lasten droeg; dat de taal
der meeste zuidelijke Afgevaardigden in de Staten-Generaal gestadig den toeleg uitdrukte, om Holland te verlagen en België te verheffen: dit, en nog zoo veel meer, had men, ten bewijze der Belgische baatzucht, kunnen weten; maar men wist het niet, of veinsde al-
{==180==} {>>pagina-aanduiding<<}
thans het niet te weten, eenmaal gewoon geworden, naar de verzekeringen der meeste Dagbladschrijveren te luisteren, en, met dezen, Holland, onverhoord, te veroordeelen. Dit land, was het, wordt door een kleingeestig, schraapziek, geldgierig, eeuwig klagend en morrend volk bewoond, dat van de vereeniging alle voordeelen trekt, en er steeds op uit is, het broederland te gronde te rigten. Alzoo dacht, schreef men over Holland, dat alvast, verlangend, naar den tijd zijner regtvaardiging uitzag. - Die tijd, jaar aan jaar noodzakelijker geworden, verscheen eindelijk, door den opstand der Belgen zelve, die dengenen in Europa, die nog zien konden en wilden, al spoedig deed bemerken, hoezeer zij zich in hunne beschouwing der Belgische en Hollandsche baatzucht hadden laten misleiden. Het eigen Belgisch beklag, dat Holland en zijne koloniën, door de afscheuring, voor het uitsluitend verbruik der Belgische fabrikaten onherstelbaar verloren waren; de erkentenis der Belgen, dat hun handel, na de afscheiding, niet meer was, noch zijn kon, wat hij, tijdens de vereeniging, geweest was, en had moeten wezen; hun gejammer, dat de belastingen, na hunne omwenteling, nog veel ondragelijker waren geworden, dan toen zij met Holland vereenigd waren; het zoo vurig jagen naar bedieningen en posten, en zulks allermeest door de helden der revolutie, die niet opgehouden hadden te beweren, dat de Hollanders alleen deze kunst verstonden: dit een en
ander opende in Europa veler oogen, en deed hen besluiten, dat dan toch de Belgen, vroeger, onmogelijk zulk een onbaatzuchtig volk konden geweest zijn, als waarvoor zij zich uitgaven; terwijl de vreugde der Hollanders over de afscheiding, en hun voortdurende schrik voor elke soort van hereeniging, wel ieder eenigzins redelijk denkende moesten overtuigen, dat deze een zoo gehaat juk, als hunne gedwongene verbindtenis met België, geen vijftien jaren zoo geduldig zouden gedragen hebben, waren zij zoo baatzuchtig geweest, als waarvoor zij, zoo lang en lasterlijk, waren uitgekreten.

(Het vervolg en slot hierna.)



{==181==} {>>pagina-aanduiding<<}

De lente.


Ode. (1759.)

Les Odes de klopstock sont les premières, qui dans le langage moderne de l' Allemagne atteignirent à un degré d' élévation, dont l' ode antique, surtout celles d' alcée et d' horace sont les modèles; mais le sens profond des poésies lyriques de ce poète devient souvent pour le lecteur ordinaire de l' obscurité, et ce défaut s' augmente encore par le laconisme de son style et les allusions fréquentes auxquelles il se livre.




loève-veimars.

Neen, niet in d' Oceaan der sferen 
Verheft mijn ziel zich; niet waar 't koor 
Van de eerstgeschapenen der wereld, waar de heiren 
Des hemels knielen voor den Throon, is thans mijn spoor. 
 
Een drop aan d' emmer zij deze aarde: 
'k Wil zweven, knielen binnen haar gebied. 
Hozanna, Heere! 't is de waarde 
Des drops aan d' emmer, dat hij uit Uw handpalm vliet. 
 
Toen matelooze wereldklooten, 
En heldre stroomen lichts, en 's hemels sterrenband, (*) 
Luid ruischend uit Zijn handpalm vloten, 
Toen werdt ook gij, o Aard! één drop uit 's Heeren hand! 
 
Een lichtstroom ruischt; daar is de Zon verrezen! 
Een stroomvloed stort van 't wolkenstrand 
Ter neêr: Orions glans, zijn gordel is in wezen! 
Nu werdt ook gij, o Aard! één drop uit 's Heeren hand! 
 
Wie zijn die scharen, wie die millioenentallen, 
Bewoners van dien drop? Zijn kindren van weleer? 
Wie ik? - Meer dan een ster; oneindig meer dan allen, 
Dan 't zevensterrental, dan 's hemels stralenmeir! 

{==182==} {>>pagina-aanduiding<<}

Maar gij, in goud- en kleurengloed zoo rijk, 
Gij, lentewormpje, spelend aan mijn zij, 
Gij leeft! En mooglijk toch zijt gij, 
Ach! niet onsterfelijk? 
 
Ik ging om biddend neêr te knielen, 
En 'k ween? Vergeef, vergeef, oneindig God! 
Den stervling, peinzende op zijn lot, 
Dien blik in 't rijk der zielen! 
 
Gij zult dien twijfel mij onthullen, 
Die zelf door 't duister doodendal 
Mij veilig leiden wilt, mijn lotbeschik vervullen, 
Of 't wormpje, na den dood, ook eindloos leven zal. 
 
Gij, kind der lente, is slechts uw wezen 
Aan 't stofgebied verknocht, 
Uit ijdel stof gerezen? 
O word dan vrij tot stof, waaruit Gods wil u wrocht! 
 
Mijn oog, stort tranen weer van vreugde! 
't Is waarheid, ja! 't geen u verheugde! 
Mijn harp, mijn lied, mijn stemgeluid 
Stort hymnen voor mijn Schepper uit! 
 
De harp met palm omkranst! Ik lofzing God den Heer! 
Zijn Godlijke almagt om mij henen 
Maakt alles vol van wondren! - Ja, Zijne eer 
Heeft schooner nooit geschenen! 
 
Met eerbied staart mijn oog de Schepping aan. 
Van U, o God, 
o Naamloos God! 
Van U, uit U, is haar bestaan! 
 
De lentelucht, 
Het koele, frissche windgezucht 
Dat op mijn gloeijend aanschijn speelt, 
Werd ook door de Almagt Gods der Schepping toebedeeld! 
 
Maar de ademtogt en 't lieflijk vloeijen 
Van 't windje sterft in 't middaggloeijen, 
En dikke wolken stroomen aan, 
En alles maakt voor 's Heeren nadring baan! 

{==183==} {>>pagina-aanduiding<<}

Nu zweven, ruischen, worstlen winden: 
't Geboomte neigt; de stroom heft zich omhoog. 
Oneindig God! zoo ooit het sterflijk oog 
Vermag, zoo zal het hier U zigtbaar vinden! 
 
't Geboomte buigt: de stroom vlugt siddrend heinde en veer: 
En ik - ik stort niet neêr? 
o Heer, o God, oneindig in genade, 
Nabijzijnd God! och, sla me ontfermend gade! 
 
Zijt Gij vergramd, o Heer! 
Omdat er nacht rust op Uw wegen? 
Neen, Vader, neen! geen twijfel meer! 
Die nacht is voor deze aard een zegen. 
 
Hij stort verfrissching uit 
Op halm en rijzend kruid; 
Op wingerd-rank en veldgebied: 
Neen, Vader, neen! Gij torent niet! 
 
Nabijzijnd God! hier voor Uwe oogen 
Verstomt geheel 't geschapen rijk. 
Ook 't goudgedekte wormpje is stil, is opgetogen: 
Hoe! is 't welligt bezield, welligt onsterfelijk? 
 
Ach, mogt ik naar mijn drift U volgen in Uw wegen, 
Uwe uitgespreide heerlijkheid! - 
De nacht wordt digter steeds hier om U heen verbreid; 
Maar telkens meer bevracht van zegen. 
 
Ziet, ziet gij ginds in heldre stralen 
Nederdalen 
't Blijk van Zijn nabijheid? Hoort 
Gij den Heere, 
In den donder Zijner eere? 
Ziet gij Hem in 't licht, dat uit Zijn handpalm gloort? 
 
Heere, Heere, 
Heerlijk en barmhartig zaam, 
Lof, aanbidding, eeuwige eere 
Zij Uw nooit volprezen naam! 
 
De noodstorm giert: de donder gromt: 
Hoe ruischt het woud als waterstroomen! - 
En thans - hoor, hoe het al verstomt! 
De dikke wolk wordt langzaam opgenomen. 

{==184==} {>>pagina-aanduiding<<}

Ziet, ziet ge op nieuw dat blijk van een nabijzijnd God? 
Dien straal van vloeijend goud? 
De donder roept: Jehova, Zebaoth! 
En - eenslags [kraakt en] rookt het woud. 
 
Maar dit ons hutje niet. 
Ontfermend Vader, neen; 
Want Gij, Gij-zelf gebiedt, 
Dat Uw Verderver ga voorbij ons hutje heen. 
 
Nu ruischt, nu ruischt de lucht van weldaân, van Gods regen! 
De grond verkwijnde lang van dorst, 
Tot 's hemels wolkschat openborst 
En zich ontlastte in enkel zegen. 
 
Ziet, ziet, nu komt in dreigend donderweder 
Jehova God niet langer neder. 
Hij komt in lieflijk suizen; en omhoog 
Welft statig onder Hem zich 's hemels vredeboog. 


Naar klopstock,
't Hoogduitsch als op den voet gevolgd.

Deze vertolking moet niet worden aangemerkt als proeve eener overbrenging van klopstock's Oden, die mogelijk voor onze Letterkunde niet wenschelijk zoude zijn, en waartoe zich de Auteur ook niet opgewekt gevoelt. Zij moet beschouwd worden als de beantwoording eener tweeledige vraag, door twee vrienden, bij wie het Hollandsche taaleigen op hoogen prijs staat, opgeworpen: Kunnen de rijke, verheven, krachtige, stoute, en soms duistere lierzangen van klopstock in ongedwongen Neêrduitsch worden overgebragt? En: Zoo ja, welke maat, welke versificatie behoort men dan te kiezen ter uitdrukking van den grootschen en vrijen, maar soms wilden en moeijelijken versbouw van het Hoogduitsch? De Auteur, alzoo geroepen om als Advocaat der Vaderlandsche Litteratuur op te treden, wenschte gaarne zijn pleit te voldingen op dezelfde wijze, waarop een oud Wijsgeer de beweging, welke bestreden werd, bewees. Hij stond op en wandelde. Of hij nu in dit zijn voornemen wel geslaagd is, moet aan kundige en onpartijdige regters worden overgelaten, aan welke hij zijne weinig beduidende poging bij deze welwillend aanbiedt.
H.J.K.



{==185==} {>>pagina-aanduiding<<}

Zestal portretten.


	IV.


Aan*****
Gij heet een Vorst: - zoo'n Vorst wou ik niet heeten; 
Ik ruil mijn huis niet voor uw' weidschen troon. 
Draagt Gij een' diadeem - ik draag een vrij geweten, 
En dat weegt ligter dan uw kroon. 
 
Daar staat Ge aan 't hoofd van Vorsten en Vazallen, 
Wier wil de breede deur van Janus' tempel sluit; 
En van uw hooge Keizershallen 
Gaat voor Euroop de wet des vredes uit. 
 
Wie waagt het nu, der volken rust te storen? 
Wie slaakt een' band, zoo vast gehecht? 
Wie schendt een' eed, door Vorsten duur bezworen, 
En in uw handen afgelegd? 
 
De dweepzucht durft die schennis wagen; 
Het ongeloof reikt haar de hand; 
En monsters, die naar God niet vragen, 
Verkrijgen woord en trouw van U ten onderpand. 
 
Ge ontvangt een' gunsteling van lage plunderaren 
Eerbiedig op uw vorstlijk slot, 
En huldigt, in het Hoofd van snoode rooverscharen, 
Geheel het muitziek rot. 
 
Maar - spreekt een wettig Vorst van staatswet en verdragen, 
Dan sluit Gij 't oor en zwijgt; 
Dan rest miskende deugd alleen een vruchtloos klagen, 
Terwijl 't verraad zijn' wensch verkrijgt. 
 
Neen, Rijksmonarch! hoe bang de stormen huilen, 
En staan we ook hier verlaten van heel de aard', 
'k Wil uw paleis niet met mijn boekcel ruilen; 
Uw kroon is geen: ‘heb dank!’ mij waard'. 

{==186==} {>>pagina-aanduiding<<}

Wie kan uw' rang en grootheid eerbied toonen? 
Wie buigt zich voor een schaduw neêr? 
Als Vorsten snood verraad en woeste muitzucht kroonen, 
Doen ze afstand van hunn' roem en eer. 
 
Gij durft het edelst volk miskennen, 
Den besten Vorst hoont Gij in 't aangezigt; 
Verbond en staatsverdrag en eed en trouw te schennen, 
Wanneer 't belang beveelt, - dit alles valt U ligt. 
 
Neen, Heerscher! neen, dat zijn geen Vorstendaden. 
De brave burger gruwt er van! 
Ik wil uw schuld niet op mijn' schedel laden. 
Voorwaar, dat doet geen eerlijk man! 
 
Laat kroon en staf en purp'ren tooi U streelen, 
Biede oproer en geweld der muit'ren hulde U aan; 
Hier wil ik in uw magt niet deelen, 
Daarboven niet, voor U, ter vierschaar gaan! 



	V.


Aan *****
Gij heet een Vorst: - zoo 'n Vorst wou ik niet heeten; 
Ik ruil mijn huis niet voor uw' weidschen troon. 
Draagt Gij een' diadeem - ik draag een vrij geweten, 
En dat weegt ligter dan uw kroon. 
 
Van waar hebt Gij die kroon verkregen? 
Hoe werd ze uw wettig eigendom? 
Zijt Gij door 't regt ten troon gestegen, 
En hing de trouw U 't purper om? 
 
Neen! door verraad en woest geplonder 
Is eens de grond gelegd, waarop uw troon zou staan; 
Uw Koningschap, begroet door d' oorlogsdonder, 
Ving met het schriklijkst bloedbad aan. 
 
Maar daarom zendt Gij 't kroost van wreede Koningsmoorders 
Ter hulp van 't snoodst geboeft' der aard', 
En acht Gij 't Hoofd van laffe rustverstoorders 
Het bruidsbed van uw Dochter waard'. 

{==187==} {>>pagina-aanduiding<<}

Nu blinkt een kroon, door roof verkregen, 
Op 't hoofd van Vader en van Zoon, 
En 't laagst gespuis juicht beiden 't welkom tegen 
Op d' omgeworpen Koningstroon. 
 
Ziet Gij bij nacht geen moordschavotten rooken? 
Krimpt niet uw hart ineen bij 't wreed vergoten bloed? 
En zweven in den droom geen schrikb're hellespoken 
U dreigend te gemoet? 
 
Neen, Rijksmonarch! hoe bang de stormen huilen, 
En staan we ook hier verlaten van heel de aard', 
'k Wil uw paleis niet met mijn boekcel ruilen; 
Uw kroon is geen: ‘heb dank!’ mij waard'. 
 
Die kroon is 't erfdeel van een' degen, 
Die 't regt verkort en braven 't hart doorboort; 
Gij zijt ten zetel opgestegen, 
Geschraagd door list, geweld en moord. 
 
Uw' Voorzaat doet Ge als balling zuchten; 
Het schuim der aard' beurt Gij ten top van eer; 
De Godsdienst dwingt Ge uw Rijk te ontvlugten; 
De Deugd vindt naast uw' troon geen toevlugt meer. 
 
Neen, Koning! neen, dat zijn geen Koningsdaden. 
De brave burger gruwt er van! 
Ik wil uw schuld niet op mijn' schedel laden. 
Voorwaar, dat doet geen eerlijk man! 
 
Laat kroon en staf en purp'ren tooi U streelen, 
Biede oproer en geweld der muit'ren hulde U aan; 
Hier wil ik in uw magt niet deelen, 
Daarboven niet, voor U, ter vierschaar gaan! 



	VI.


Aan*****
Gij heet een Vorst - wel waard' een Vorst te heeten; 
Gij hebt uw' troon op trouw en regt gesticht; 
Gij draagt een' diadeem - uw borst een vrij geweten - 
Uw hart het reinst gevoel voor deugd en Vorstenpligt. 

{==188==} {>>pagina-aanduiding<<}

De Staatkunst sprak - het nietigst volk der aarde 
Erkent, in schijn, U als zijn' Heer; 
Gij schenkt het voorspoed, heil, en naam en rang en waarde, 
En volksbestaan en roem en eer. 
 
Dat zag de Geest des Kwaads. In woede en wrok ontstoken, 
Zweert hij den val van troon en staat; 
De Muitzucht, in 't gewaad van 't Regt gedoken, 
Huwt snoode list aan helsch verraad. 
 
Geen bliksem klieft de kruin van woeste plonderaren, 
Geen donder treft het eerloos rot; 
Maar als een rots, gegrond in 't hart der baren, 
Braveert Gij elken zwaai van 't lot. 
 
Europa breekt zijn' eed. De trouw van Koningrijken 
Zwicht voor het laagst belang, dat orde en wet verkracht. 
't Geweld bedreigt uw' troon. Geen nood doet U bezwijken; 
Gij volgt uw roemrijk Voorgeslacht. 
 
Miskend, gehoond, vernederd voor heel de aarde, 
Wijkt Gij niet af van 't schitt'rend spoor der eer; 
Het onregt grimme U aan, Gij kent en voelt uw waarde, 
En knielt voor monsters nooit, maar slechts voor de Almagt neêr. 
 
Te land bedreigd, te water aangevallen, 
Braveert Gij fier 't geweld van staal en vuur; 
Uw edel volk snelt aan bij duizendtallen, 
En staat rondom de grens, gelijk een kop'ren muur. 
 
Uw wijsheid treedt de staatslist moedig tegen; 
Uw kloek beleid ontwricht het snoodst verraad; 
Uw heldenarm trekt slechts voor 't regt den degen; 
Uw trouw beschermt onze eer, behoedt en redt den staat. 
 
Verneêrd Europa! rijs; vertoon uw Vorstenkroonen, 
Wier luister praalt in Noord en Zuid: 
Geen kroon als die van Nassau kunt ge ons toonen; 
Niet één schiet zulk een' glans van stralen uit. 
 
Wat schouwspel, vrij van ijd'le schijnvertooning! 
Juich, Neêrland! voel de waarde er van. 
Uw braafste burger is uw Koning; 
Uw troon behoort den braafsten man. 

{==189==} {>>pagina-aanduiding<<}

's Volks liefde kan Hem meer dan kroon en schepter streelen; 
's Lands heil bereide zijn' ziel het hoogst genot. 
Hier blijft Hij in den lof van alle braven deelen; 
Daarboven loone en kroon' Hem God! 


Opmerking. Welligt wekt het bij den Lezer eenige bevreemding, dat Hollandus, in No. I-V van deze Portretten, een viertal coupletten onveranderd heeft behouden. Men wijte dit geenszins aan armoede van denkbeelden bij eene, helaas! overrijke stof, maar merke gedachte coupletten liever aan als het lijstwerk - de zij-, boven- en onderranden - waarin de Portretten zijn gevat, opdat zij, ook in uiterlijken vorm, des te meer met elkander zouden overeenkomen. Vandaar dan ook, dat No. VI dit poëtisch lijstwerk mist; aangezien deze schilderij geheel op zichzelve staat - niets gemeens heeft met de vroeger ten toon gestelde, en alzoo in dezelfde lijst niet gevat kon worden.


De ongunstige zijde van het menschelijke leven, naar Jacob Cats.


Hoe onvolmaakt is 't menschlijk leven! 
Hoe vol van jammer en verdriet! 
Beproef al wat u vreugd kan geven, 
Mijn vriend! gij vindt de vreugde niet. - 
Wie kloek is van verstand, en snedig, 
Zoodat hij 't land ten dienst kan staan, 
Wordt hij in 's rijks belang onledig, 
Hij voelt zijn vrijheid hem ontgaan. 
Zij, die de hoofsche grootheid willen, 
Verkrijgen ketens tot hun lot. 
Wie als een dwaas zijn' tijd gaat spillen, 
Wordt steeds veracht, is elk ten spot. 
Bemoeit men zich met eigen zaken 
Geheel alleen - 't verveelt in 't eind. 
Wil iemand zich op 't land vermaken, 
't Gaat wél, tot dat zijn boomgaard kwijnt, 
Zijn wijngaard niet meer vrucht wil geven, 
De storm zijn koorn ter neder slaat; 
Dan wordt hij wars van 't buitenleven, 
En zoekt al ligt een' andren staat. 

{==190==} {>>pagina-aanduiding<<}

't Schijnt velen schoon, als held te strijden, 
Te winnen eer- en lauwerkroon; 
Maar ach! hoe menig doen zij lijden, 
En hoe verbittert dit hun loon! 
Een, die in vrede zoekt te leven 
En alles toegeeft aan wie vraagt, 
Heeft dikwijls reden om te beven 
Voor ieder, wien zijn goud behaagt. 
Wie handel drijft met verre landen 
En op de zee zijn goed vertrouwt, 
Beeft, dat de storm zijn schip doe stranden. 
Wie, meer beschroomd en minder stout, 
Zijn' kring zoo ver niet uit wil strekken 
En binnenlandschen handel doet, 
Zal slechts geringe winsten trekken, 
Ja oogsten kwelling van 't gemoed. 
Wie voorspoed heeft, wordt opgeblazen, 
Verwaand, ten spot aan 't gansche land. 
Wien de onspoed treft - tot zijn verbazen, 
Reikt naauwlijks iemand meer de hand! 
Voor hem, die zonder geld gaat reizen, 
Zijn huis en hart van ieder digt; 
En wie een' vreemden goud kan wijzen, 
Heeft kans te worden opgeligt. 
Neemt ge eene vrouw, gij neemt ook plagen; 
Want is zij schoon, gij loopt gevaar, 
Dat zij ook andren zal behagen, 
En is zij leelijk - ach voorwaar 
Zij zal niet lang uw' hartstogt boeijen; 
Brengt zij u rijkdom aan, ik weet 
Haar heerschzucht zal u ras vermoeijen; 
Is zij geen geld gewend, meer leed 
Berokkent ze u misschien met kwisten 
Van 't geen gij zuinig hadt gespaard; 
Is zij doorleerd en slim, met twisten 
Kwelt ze u gewis; of dom van aard, 
O dan beklaag ik u! uw dagen 
Zijn dan als spijzen zonder zout! 
Zal ik nu van de jeugd gewagen? 
Die snelt in woeling heen. En oud, 

{==191==} {>>pagina-aanduiding<<}

Wat heeft de mensch dan niet te kampen 
Met ziekte, zwakheid, droefenis! 
Voorts komt de dood. - Ach! zonder rampen 
Te leven, lieve vriend, dat 's mis. 
Hoe vrolijk men 't zoeke aan te leggen, 
Gestâge blijdschap is er niet. 
Geen roos - verschoon mij, 'k moet het zeggen - 
Waaraan men niet een' doren ziet. 
Een droevig lot is ons beschoren. 
Het leven is vol ramp en pijn. 
De mensch mogt wenschen nooit geboren 
Of spoedig in het graf te zijn! 
 
M.J. 




[Twee gedichtjes.]


	I.


De doodendans.
(De Vriend des Vaderlands, 1833. No. I. bl. 20.) 
Als Göthe, in 't spookgewoel dat langs den kerkhof zweeft, 
Aan lijkgeraamten Hembden geeft, 
Heet dit natuurlijk, bij zijn vrinden. 
Ik zal 't met hen natuurlijk vinden, 
Zoo dra de Britsche kunst, op hooger trap geraakt, 
Na 't water-proefde Vilt ook rot-proefd Linnen maakt. 



	II.


Aan Göthe.
Springt gij van 't regte spoor, ik weiger meê te springen, 
O Göthe! Maar, hoe grootsch uw eerzuil staat geplant - 
Op onbereikbaar hoog, ten spijt van volgelingen! - 
Dat wees mij met zijn IJzren Hand 
Vóór vijftig jaar reeds Götz van Berlichingen. 
 
S. 








{==192==} {>>pagina-aanduiding<<}

Aan de Franschen, bij de mare van het bemagtigen der Lunet st. Laurent. (*)

On a pris à Chassé la lunette de St. Laurent. Le pauvre bonhomme n'y voyait pas déjà trop clair; que faut-il devenir sans sa lunette?




figaro.

Gij hebt hem dan, dien bril, zoo lang door u begeerd, 
Waaraan ge, in 't grijpen, u zoo bloedig hebt bezeerd; 
Terwijl de glazen u, bij 't vatten, 
Vergruisd, in 't schendig aanzigt spatten: 
Gij hebt hem dan, dien bril, verfoeijenswaarde Gal! 
Maar 't oog, van hem ontbloot, heeft nog een duizendtal 
Van arendsoogen, die het schragen 
En u ten nieuwen kampstrijd dagen. 
Wat hebt gij aan den bril? Gij blindt toch niet het oog; 
En kondet gij 't, er staart een ander van omhoog, 
Een Alziend Oog, door niets te blinden, 
Dat ook uw eerloos onderwinden 
Aanschouwt, en dat, gelijk de bliksem van Jupijn, 
(Ge erkent geen' and'ren God) u ééns zal doodlijk zijn! 
 
j.w. ijntema. 




De blinde rodenbach.


De staatsman rodenbach wordt staag 
De blinde bijgenaamd; ik vraag: 
Bewijst die bijnaam ook misschien, 
Dat de ambtgenooten allen zien .....? 
Dan dwaalde ik, als niet Belg-gezind; 
Ik dacht, zij waren allen blind. 
 
g.p. 










{==193==} {>>pagina-aanduiding<<}

Mengelwerk.

Richeus van Ommeren geschetst in eene redevoering, gehouden in de maatschappij Felix Meritis, te Amsterdam, den 17 februarij 1819.

(Vervolg en slot van bl. 161.)
Wie herinnert zich bij de vermelding van hartman niet als van zelve den Hoogleeraar, waarop deze stad roem draagt, david jacobus van lennep, wiens Carmina Juvenilia in den jare 1790 alhier, op zijn vijftiende jaar, als in de school zelve uitgegeven, blijvende kenmerken zijn, hoe hij voor al wat bevallig, groot en goed is, door van ommeren gevormd is, en hoe hij aan dien meester inzonderheid zich zeer veel verpligt erkent? Deze uitgave geschiedde onder het opzigt van van ommeren, die in eene uitstekende voorrede hulde doet aan de verdiensten van dezen zijnen leerling en lieveling; terwijl hij het plan van zijn onderwijs, bij zijne intreêrede zich voorgesteld, verder ontwikkelt, in het licht plaatst, als proefondervindelijk geslaagd beschouwt, maar tevens tegen te ver getrokkene gevolgtrekkingen in dezen waarschuwt. Aandoenlijk voorzeker was bij deze uitgave de wedstrijd der medeleerlingen, om van lennep, wien allen als boven zich erkenden, bij deze gelegenheid met Latijnsche verzen van hunne hand te begiftigen; welke verzen ook alle, benevens twee van den Heer de bosch en Mr. pieter nicolaas arntzenius, voor deze verzameling geplaatst zijn. Mij heugt, hoe ik en anderen met mij, nog op lagere klassen toen geplaatst, en lust en spoorslag tevens gevoelden, om ons toch ook waardiglijk voor te bereiden.
Zal ik, na hartman en van lennep, eenen falck, kemper, ten brink, siegen beek, van beeck calkoen, dermout, arntzenius, en zoo

{==194==} {>>pagina-aanduiding<<}
vele andere sieraden van Land, Stad, Hoogeschool en Kerk, aanhalen? De één blonk wel boven den ander uit, maar de geest van vordering en ontwikkeling was algemeen, het vuur doordrong den meesten en den minsten, allen maakten Latijnsche opstellen op vrijen of gebonden trant, ieder naar verkiezing; de dichterlijke waren van ommeren echter meest welgevallig. Ieder was vol plan, vol ijver, vol bezigheid. Werkzaamheid maakte allen lustig en opgeruimd. De Oratiën bij het verlaten der Scholen, voorheen meestal stijve opstellen van den vorigen Rector, werden nu door bijna alle leerlingen zelve, met eigene keus van onderwerp en vorm, zaamgesteld, en de raadgevingen van den Rector, zoo ter verbetering als uitvoering, waren zoo voorzigtig, liefderijk en gedurig, dat hij, steeds de vriend en helper der leerlingen, op deze en andere wijze volkomen het doel zijner roeping bereikte, zoodat bijna niemand vóór of na hem te dezen aanzien gelukkiger kan genoemd worden.
Iemand, die zoo volkomen aan zijnen pligt voldeed, was natuurlijk ten uiterste bemind bij Curatoren, en inzonderheid bij den Heer egbert de vrij temminck, die, op aanraden van de bosch, zijne beroeping had tot stand gebragt. Slechts korten tijd echter overleefde temminck de hervorming der School. Weinige maanden, nadat van ommeren het Rectoraat aanvaard had, overleed deze onpartijdige, standvastige en doorziende Burgemeester, die, gelijk van ommeren te regt betuigde, noch door het graauw, noch door Vorsten, maar door eigen geweten, zich pligt en daad liet regelen. Van ommeren vierde openlijk, op den 26 September des jaars 1785, de nagedachtenis van dezen braven en edelen Staatsman met een uitstekend Latijnsch gedicht, waarin diepe kennis van de gesteltenis des Lands en dezer Stad, met de openbare en bijzondere verdiensten van temminck en de warmste liefde tot het Vaderland, zoo van dezen als van van ommeren, met de levendigste kleuren geteekend staan. In dit dichtstuk kwamen ook deze regels wegens temminck voor:

{==195==} {>>pagina-aanduiding<<}


‘Hic Gracchi furiale genus, nova regna parantis 
Sprevit, et occultae dona timenda manus, 
Sprevit et incertam vulgi mutabilis auram, 
Mollia dum stimulis corda Tribunus agit. 
Nec tulit auratas populum tolerare catenas, 
Nec tulit Auriacae vimque minasque domus.’ 


Over welke laatste onvoorzigtige regel van ommeren destijds vele onaangenaamheden zou gehad hebben, zoo niet, door het beleid der voorzigtige Curatoren, dezelve dadelijk waren afgewend. Behalve een gedicht aan zijnen waardigen vriend Mr. daniel hooft, in den jare 1786 tot Schepen en Raad dezer Stad verkoren, verscheen in 1790 zijne Ode ad Gallos, en omstreeks denzelfden tijd, zoo ik meen, een brief in dichtmaat aan jacobus hooft over de geboorte van eenen zoon, gelijk van ommeren in 1792 zijnen vriend cornelis van lennep met de geboorte van eene dochter in een bevallig gedicht geluk wenschte; welk vers door den Heer c. van lennep zelven in het Nederduitsch, op eene hem eigene uitstekende wijze, is overgebragt.
Bij het verblijf en den roem van van ommeren alhier kon het ook niet missen, of hij moest zich vele vrienden maken. Hij koos zich slechts weinigen, en onder dezen waren mijne ooms jeronimo en goris de bosch, daniel hooft, cornelis van lennep, jan rudolph deiman, paulus van hemert, adriaan paets van troost wijk, hermanus rietveld, maurits cornelis van hall en jacobus kantelaar de voornaamste, met de meeste van welke hij een wekelijksch gezelschap had, waarin echter van ommeren meestal stil was, tot dat men eene snaar aanroerde, die hem in beweging, en wel eens in al te sterke beweging, bragt. Deze vriendenbijeenkomst noemde hij zijne uitspanning van schoolsche bezigheden, die zijne krachten niet zelden uitputteden, waarom hij dikwerf betuigde, dat ‘de letteroefeningen, hoe noodzakelijk voor den geest, toch zeer nadeelig waren voor het ligchaam.’

{==196==} {>>pagina-aanduiding<<}

Veel eenstemmigheid van aard vond hij in zijnen diepdenkenden vriend jacobus kantelaar, aan wien alleen hij, bij ongesteldheid, voor eenigen tijd, zijne privaatlessen, die alles voor zijne kostkinderen waren, toevertrouwde. Toen deze in den jare 1793 de zoo voortreffelijke Lofrede hield op albert hendrik schultens, versierde van ommeren het werk met een gedicht, zoo kunstig, maar ook zoo treurig, godsdienstig en vrijheidlievend, dat het den hoogstkunstigen, maar ook den hoogstgevoeligen dichter en mensch allezins kenmerkt.
Van ommeren had deze denkbeelden omtrent de vriendschap: ‘De vriendschap,’ schrijft hij in eene onuitgegevene verhandeling, ‘is eene behoefte, geen deugd. Zij ontleent meer haren oorsprong uit een ingewikkeld, schoon geoorloofd, eigenbelang, dan uit zuivere menschlievendheid; doch wanneer zij, standvastig in hare keuze, zich door geene min betamelijke neigingen, zonder eigene opofferingen, laat overweldigen, wanneer zij de voorwerpen harer liefde des te vuriger aankleeft, hoe meer de snoode laster en woedende vervolgzucht derzelver eer en welvaart trachten te krenken, alsdan is zij een der grootste sieraden van het menschelijk geslacht.’ In eene zijner uitgegevene redevoeringen zegt hij, sprekende van eenen gevoeligen dichter, en niet beseffende, dat hij tevens zichzelven schetste: ‘Deze edele en groote ziel had ook hare zwakke zijde; en, daar zij alle eer, gunst, grootheid en schatten met een oog van verachting aanschouwde, had zij nogtans ééne behoefte, in welker vervulling zij hare voornaamste genoegens stelde, maar eene behoefte, omtrent welke ik in twijfel sta, of zij hem minder eer aandoet dan zijne onverschilligheid omtrent al het overige, ik bedoel zijne onweêrstaanbare neiging tot ware viendschap, welke hij boven alles waardeerde. Ik spreek hier niet van die zwervende vriendschap, welke bijna het gansche menschelijke geslacht met denzelfden vleijenden toon ontmoet, welke de bekoorlijke namen

{==197==} {>>pagina-aanduiding<<}
van trouw, bereidvaardigheid en genegenheid elk oogenblik op de lippen heeft, zonder derzelver ware voortreffelijkheid te gevoelen; ik meen die onderlinge neiging van regtgeaarde en zamenstemmende zielen, die alle hare belangen, wenschen, genoegens, zorgen, ja haar gansche bestaan gaarne zouden ineensmelten.’ Van ommeren, hoe ongedwongen zelf, vorderde in de vriendschap te veel. Hij was naauwgezet, nadenkend, en daardoor wel eens eenigzins lastig, in de beoefening van vriendschap; hij sloeg hier alles met zekeren angst gade, en de verbeelding van eenige verkoeling stoorde niet zelden zijne rust, die eene onafgebrokene gulhartigheid begeerde. Hij, zelf braaf, ongeveinsd, edelmoedig, nooit dienst willende ontvangen zonder dubbele wederdienst, kende geene toegevendheid voor hetgeen hem voorkwam tegen edelaardigheid en opregte genegenheid in het minst te strijden, en dit dreef hij, ik moet het erkennen, wel eens te ver, vooral wanneer eenig overstelpt gevoel of argwaan hem vervoerde. Mij heugt nog zijne geweldige verontwaardiging, toen zijn vriend, de brave en dichtlievende Geneesheer hermanus gerardus oosterdijk, bij het hoogst gevaarlijk ziekbed van het oudste zoontje van van ommeren geroepen, na het vereischte recept rustig geschreven te gebben, koel weg vroeg: of zekere Latijnsche syllabe lang of kort was? De geheele ziel des Geneesheers had zich eenig en alleen, meende van ommeren, bij de ziekte van zijn kind moeten bepalen, en alles, daaraan vreemd, was den vader op dat pas zoo stuitend, dat de brave oosterdijk, om zijne ontijdige prosodische vraag in dien hagchelijken toestand des kinds, zeer onvriendelijk werd bejegend en, in 't kort, door een ander vervangen. Drift, eigenzin en onvoorzigtigheid werden derhalve wel eens uit al te groote gevoeligheid en somberheid geboren, over welke gebreken echter niemand spoediger dan hij zelf
zich beklaagde, en welke hij zelfs altijd gewoon was openhartig en edelmoedig te erkennen. Op zekere drift hoorde ik hem echter niet zelden roem dragen; dezelve ontstond onder

{==198==} {>>pagina-aanduiding<<}
anderen eens, toen zeker Overheidspersoon hem ten voordeele van een' bloedverwant, kind op de school, met schitterende geschenken zocht te bewegen, opdat het één' der eerste prijzen zou behalen. Na eene korte en hevige woordenwisseling, drong van ommeren, fel ontstoken, den man uit kamer en huis, en wierp als 't ware hem met de geschenken driftig op stoep, tot blijkbare verwondering van de bedienden, zoo wel als van den Magistraatspersoon zelv', die zich en zijne geschenken spoedig in de koets verborg. Stil van aard, was hij tegen praatzucht inzonderheid bitter ontstoken; en zijne brave, maar niet altijd schrandere huisvrouw zich hierin zelden bedwingende, gaf dit wel eens stof tot oneenigheid. IJverig in alles met nadruk te omvatten, was zijne Vaderlandsliefde warm, niet zelden al te warm; zij was steeds belangeloos, uit de zuiverste bron gesproken, en vereend met de ernstigste en strengste Godsvrucht; zij was bij hem inderdaad een godsdienstige ijver; men behoorde eerst het Vaderland, daarna den zijnen. De overstorting van den brandenden gloed voor Vrijheid en Vaderland in de harten der jongelingen was zoo sterk, dat de klasse, aan zijne zorg toevertrouwd, van wat godsdienstige of staatkundige gezindheid de ouders ook waren, geene partijschap kende, en allen bereid zouden geweest zijn, om, op zijn bevel en met den Rector aan het hoofd, een jeugdig Vrijcorps te formeren, en uit te trekken naar eenen vijand, dien zij niet regt kenden, voor eene zaak, waarvan de leus uit des Rectors mond te vernemen, genoeg zoude geweest zijn.
De oneenigheden van den jare 1787 en later, het bezetten en gebruiken der aan zijne woning verbondene Latijnsche scholen door vreemde, ruwe en woelige troepen, die hem zelfs in zijn studeervertrek geene rust lieten, deden den braven en eerlijken, maar hartstogtelijken Fries van verontwaardiging menigwerf gloeijen, en met anderen de omwenteling in Frankrijk, waar zijn broeder marius zich destijds bevond, in den beginne toejuichen. Getuige hiervan zijn gedicht, Aan de Fran-
{==199==} {>>pagina-aanduiding<<}
schen zelve gerigt, en op het Veld van Mars te Parijs aan de Vrijheid ten offer gebragt. Tegen misbruik van Vrijheid, echter, was hij ten hoogste verontwaardigd. ‘De Vrijheid,’ zegt hij in een zijner schriften, ‘de voortreffelijkste bezitting van het menschelijk geslacht, voor welke de Schepper den mensch, door hem eene redelijke ziel in te blazen, opzettelijk gevormd heeft, is nogtans voor alle volken en voor alle eeuwen geenszins geschikt.’ De waarheid van dit gezegde vond hij later bij de Franschen, die hij niet genoeg gekend had, bevestigd; echter bleven wezenlijke Vrijheid en vaderlandsch gevoel zoo diep in zijn hart geprent, dat hij gaarne zag, dat wij in onze themata of explicationes de woorden Libertas en Patria met groote voorletters schreven; en het is mij nog niet ontgaan, hoe zekere Friesche jongeling, die hieraan standvastig of halsstarrig, zoo als men het nemen wil, weigerde te voldoen, door ons als een bijzonder en vreemd wezen, verzaker van Vrijheid en Vaderland, werd aangezien.
Om van dit vaderlandsch en godsdienstig gevoel van van ommeren, maar ook tevens van zijn edel hart en uitstekenden stijl, een juist denkbeeld te hebben, leze men zijne uitnemend gestelde Nederduitsche Redevoering, bij de bevordering der Latijnsche Schooljeugd, op den 11 van Grasmaand 1795, in de Nieuwezijdskapel alhier door hem uitgesproken, en destijds door den druk gemeen gemaakt, met eene opdragt aan den braven j. van der roest, Predikant te Haarlem, die boven alle vrienden de éénige was, voor wien hij zich geheel ontsloot, en wien hij met hartstogtelijkheid, als zijnen biechtvader en vriend beminde. Deze redevoering mag met regt gehouden worden voor een proefstuk van welsprekendheid. Ziet hier iets uit de inleiding: ‘Het zijn thans tien jaren, dat ik, bij deze zelfde gelegenheid, mijnen post onder u aanvaardde. Welk eene afwisseling van gebeurtenissen, welk eene reeks van onontknoopbare lotgevallen heeft dit tijdperk niet opgeleverd! Indien ik mijzelven, in mijnen kring

{==200==} {>>pagina-aanduiding<<}
van mensch en burger, in mijnen stand; indien ik de opzieners der jeugd, mijne ambtgenooten, u, mijne Medeburgers; indien ik de lotgevallen dezer Stad, van dit Gemeenebest, van gansch Europa beschouwe, welk een geducht tooneel van aardsche afwisselingen en van de nietigheid dezes levens vermeestert alsdan mijnen geest! Hier eene schare van tijdgenooten, medeburgers, vrienden en lotgenooten van onze zijde weggerukt; dáár eenen Koning, midden in den loop zijner trotsche voornemens, door een' bloedigen dolk in het graf gezonken; hier eenen anderen van den troon naar het schavot gesleept; dáár eenen Vorst, in het streng saizoen, onder het geloei der winden en golven, in eene kleine boot, zijn vaderland ontvlugtende; geheele vergaderingen van Wetgevers verstrooid, gebannen of vermoord; de schoonste, de volkrijkste steden in puinhoopen verkeerd; volken door het lot des oorlogs drie- of viermalen van meesters veranderd, andere door naburige Vorsten overweldigd, verrezen, andermaal onderdrukt en van hun aanwezen beroofd. - Indien wij dit verbazend tooneel van aardsche wisselvalligheid ons levendig voor oogen stellen, zouden wij dan nog op eenen grond steunen, die onszelven ontzinkt? zouden wij ons hart vasthechten aan gebeurtenissen, die ons als een stroom voorbijvliegen en als schaduwen ontvlugten? en zouden wij niet veeleer, met het oog van onzen geest, uitzien naar, en ons met alle onze vermogens voor bereiden voor, die schoone maatschappij van ware Vrijheid en Gelijkheid, welke noch door het oorlogslot, noch door menschelijke onstandvastigheid zal gestoord worden?’
De geheele redevoering is vol van de edelste gevoelens en wijsste lessen, verre van die partijdigheid, die velen van wederzijden toen verblindde. ‘U in de eerste plaats,’ zegt hij onder anderen, ‘die van ons in staatkundige begrippen verschilt, reiken wij de hand van vriendschap. Hebt gij eerbied voor het Overheidsambt, ook

{==201==} {>>pagina-aanduiding<<}
wij eerbiedigen hetzelve. Veroordeelt gij eene losbandige Vrijheid, ook wij verfoeijen dezelve. Wij schuwen deze schijnvrijheid erger dan de Vorstelijke dwingelandij, en wij zouden de zamenwoning met het gedierte der woestijne verkieslijker achten, dan zulk eene Vrijheid zonder orde en ondergeschiktheid. En gij, hartelijk geliefde Medebroeders, die met mij de zaak der Vrijheid zijt toegedaan, laat ons allen bijzonderen wrok, alle overblijfsels van partijschap uit onze harten verbannen! O! mogten wij allen beseffen, dat elk burger, in welken stand hij ook geplaatst zij, eigenlijk maar éénen pligt heeft, - dien van zijnen post naauwgezet waar te nemen en zichzelven te verbeteren! Mogten wij allen beseffen, dat hij, die een slaaf is van zijne eigene zwakheden, zelfs onder de banier der Vrijheid altijd een slaaf is, maar dat hij, wiens wil aan den teugel van een verlicht verstand onderworpen is, zelfs onder den ijzeren schepter van eenen dwingeland in waarheid vrij is! Verwisseling van meesters is geene Vrijheid.’
Ziet daar van ommeren en zijne wezenlijke gevoelens! Och, waren alle vaderlanders zoo gezind geweest als hij van harte was, en wilde, dat allen zijn zouden, het Vaderland ware door niemand, van wat kleur of leus, verkocht, verraden of bedorven! Zulk een man kon dwalen, kon zich verhitten, kon zich in zijne vooruitzigten bedriegen; maar die dwaling, die hitte zelfs is toch meer verschoonlijk, dan de koude berekening van hem, die te dezen opzigte geen ander gevoel kent, dan dat van eene voor zich slechts voordeelige uitkomst. Hij, die bidden kan, zoo als van ommeren aan het slot dezer redevoering: ‘Gij, Almagtige Handhaver der ware Vrijheid! bestraal Gij dit volk met Uwen geest; geef, dat alle partijschap en baatzucht uit de vergaderingen, en uit de harten, mogen verbannen zijn; geef mij, in mijnen kring, en kan het zijn in dezen kring alleen, voor mijne medeburgers van nut te zijn; en wanneer voortaan

{==202==} {>>pagina-aanduiding<<}
eenig beginsel, voor mijn Vaderland en mijzelven verderfelijk, mijne ziel mogt komen te overweldigen, geef dan, eer hetzelve wortel schiete, te mijnen en ten algemeenen beste, dat datzelfde oogenblik het laatste mijns levens zij!’ - hij, die zóó van harte bidt, van dien burger heeft het Vaderland geen onheil te wachten.
Die keer is de eenige geweest, dat van ommeren in het openbaar in het Nederduitsch, en dus voor eene talrijke schare, plegtig gesproken heeft; voor kleinere en geleerde Vriendenkringen was hij echter beter, en deze waren ook eigenlijk beter voor hem, geschikt.
Onder de geliefdste uitspanningen van van ommeren was, behalve het bereids gemelde gezelschap, het voor mij en zoo velen onvergetelijke Concordia. De stille, meestal gewigtige voorlezingen dáár, waren bijzonder naar den smaak van van ommeren, die het min statelijke, ongemaakte en gemakkelijke ongemeen beminde, de vergaderingen nimmer oversloeg, en op zijne beurt hoogst gewigtige voorlezingen hield. Op den 28 December 1788 las hij de Redevoering, horatius als Mensch beschouwd, en op den 3 Maart 1789 horatius beschouwd als Burger van Rome. Beide zijn alhier in 1789, verrijkt met aanteekeningen, openlijk uitgegeven. De eer van den geliefden horatius, door eenen mercier allezins ligtvaardig aangevallen, is in dit werk vol kunde en smaak verdedigd. Het edel hart van van ommeren, zijn juist oordeel, zijne gemeenzaamheid met alle de werken van horatius, het diep doordringen tot deszelfs aard, natuurlijke gesteldheid en de omstandigheden, die hem omringden, alles doet reeds onderstellen, dat deze stof hem levendig getroffen moet hebben; en inderdaad, alles is op de uitstekendste wijze bewerkt, gelijk dan ook het oordeel, deswege openlijk en bijzonder geveld, allezins vereerend voor van ommeren geweest is en blijft.
Had van ommeren, gaarne zich wapenende met het schild ter verdediging van groote mannen, hora-
{==203==} {>>pagina-aanduiding<<}
tius beveiligd, op het einde nog van datzelfde jaar 1789 ondernam hij de verdediging van zijnen Landgenoot, den beroemden Staatsman viglius zuichemus ab ayta. Ik heb met veel vlijt de klad dezer verhandeling, mij door den Heer m.c. van hall gunstig verstrekt, zijnde het oorspronkelijke ongelukkig verloren geraakt, nagegaan, en tot mijne vreugd bevonden, dat er niet veel, ja, buiten het begin, slechts zeer weinig gemist wordt, zoodat het voornaamste en grootste gedeelte behouden is. Deze verhandeling (*) is mij gebleken een kunststuk van stijl en vol van de edelaardigste gevoelens te zijn; de geest van ware verdraagzaamheid is op iedere bladzijde te lezen; wijsgeerige kennis straalt overal door.
In hetzelfde Genootschap hield hij, omstreeks den jare 1791 en 1792, de beide Redevoeringen over de onderdrukking der Atheniënsers door de Spartanen, en hunne verlossing door thrasybulus. Beide verhandelingen zijn nog onuitgegeven, maar voor de drukpers, onder bekwaam toezigt, zeer wel geschikt. Zij zijn uitstekend gevoed en gespierd door kracht, kunde, oordeel en geleerdheid; zij schitteren door praal van beschrijving, en zijn allezins eenvoudig en verheven door waarheid en diepe kennis van zaken. (†)
Hartelijk te bejammeren is het eindelijk, dat zijne Redevoering, op den 21 Maart 1792 gehouden, waarvan het onderwerp zoo geheel voor van ommeren berekend was: De invloed, namelijk, der Dichtkunst en Welsprekendheid op het geluk der zamenleving, vermist wordt; zoo ook de laatste voordragt, door hem in zijn geliefd Concordia op den 12 Februarij 1793 gehouden, zijnde eene vertaling der eerste Philippica van cicero. Behalve eenige losse Latijnsche stukjes, waar-
{==204==} {>>pagina-aanduiding<<}
omtrent ik mij nog flaauw iets herinner, weet ik van meerdere of andere schriften van vam ommeren niet te gewagen; en inderdaad, wanneer men zijnen korten leeftijd en het veelvuldig goed, bij zijn onderwijs gesticht, nagaat, zoo moet men zich over zijne werkzaamheid verwonderen.
Ik heb ergens aangeteekend gevonden, dat van ommeren een dagboek hield van dagelijksche overdenkingen. Indien zulk een boek nog aanwezig zij, moet het voorzeker een' schat van de fijnste opmerkingen bevatten; dan zoude vervuld zijn, hetgeen de Heer de bosch hieromtrent schreef: ‘Had van ommeren naauwkeurig te boek gesteld al hetgeen hij bij ieder voorval, hoe gering ook, bij iedere ontmoeting, hoe schijnbaar weinigbeduidend, gevoeld en gedacht had, uit welke beweegredenen zijne bijzondere daden haren oorsprong hadden genomen, welke de voornaamste drijfveren waren geweest van alle zijne bijzondere handelingen, ik houde mij verzekerd, dat dit werk belangrijker zijn zou ter verkrijging van ware menschkunde, dan de beroemde belijdenis van den grooten Burger van Geneve.’
Gelijk deze, was van ommeren al te prikkelbaar; gelijk deze, was van ommeren een goede beoordeelaar en kenner, en tevens dikwerf een ontvlugter, van menschen; als deze, was hij een liefhebber van bloemen, gelijk uit een Latijnsch werkje, over de Roos en het gebruik daarvan bij de Ouden, nog zou kunnen blijken. Van ommeren was een bijzondere minnaar van het buitenleven; hetzelve was eene volstrekte behoefte voor hem; dáár was hij inderdaad dikwerf luchtiger en beter gestemd. Op het laatst echter van zijn leven, toen zijne gezondheid van jaar tot jaar, van maand tot maand, zigtbaar verminderde, zocht zijne geschokte ziel ook dáár te vergeefs troost en voedsel. Nu eens in de Diemermeer, dan weder aan den Haarlemmerweg bij Sloterdijk, zelfs aan den Hoogendijk van hier naar dat dorp, eindelijk buiten Haarlem zocht hij te vergeefs dát te ontvlug-
{==205==} {>>pagina-aanduiding<<}
ten, hetgeen niet te ontvlugten was, daar het in zijn gansche gestel en in zijn hart tevens huisvestte. De droeve dood eener brave, wel eens miskende, altijd echter hartstogtelijk beminde echtgenoote, en wel in het ontijdig kraambedde met hare vrucht, de eerste dochter hem gegund, bragt hem, als 't ware, geheel tot wanhoop, en deed hem ondervinden de waarheid dezer regels van van haren, ook uit het Menschelijk leven:

‘De droefheid is gelijk aan wreede dieren, 
Verwoeder dan een leeuw in netten stijf verward; 
Doorknagend als een worm de nieren, 
Verscheurend als een gier het hart.’ 


Waarlijk godvreezend, bad hij wel vurig den Allerhoogsten om steun in zijne zwakheid; hij poogde zich wel uit zijne zwaarmoedigheid op te heffen; dan dezelve had zich bereids van zijn gansche bestaan meester gemaakt, en sloopte binnen weinige maanden het overige zijner krachten. Zich niet meer geschikt gevoelende tot eenig werk, verzocht hij zijn ontslag als Rector, en zulks werd hem op eene eervolle wijze verleend op het einde van 1795, en hij zelfs verzocht eenen opvolger te noemen. Hij noemde den verdienstelijken herman bosscha.
Weinig tijds daarna, en wel op den 6 Januarij 1796, stierf van ommeren aan eene uitterende ziekte, in den bloeijenden leeftijd van even 38 jaren, en werd hier ter stede in de Westerkerk begraven. Aan zijne hartelijke vrienden, daniel hooft en hermanus rietveld, waarbij zijn broeder marius, daarna Notaris alhier, gevoegd is, werd de beredding des boedels en de zorg over zijne drie onmondige zonen, allen bereids nu overleden, aanbevolen. De oudste, sicco, gehuwd geweest met anna vink, bij welke hij één kind verwekte, was een gelukkig Latijnsch Dichter en zeer geacht Rector te Zwolle, en had met zijnen vader ook een' vroegen dood gemeen. De tweede, hermanus, ontwikkelde van jongs af een' onrustigen aard, begaf zich

{==206==} {>>pagina-aanduiding<<}
naar de Westindiën, en stierf aldaar. De jongste, franciscus, onlangs in 's Hage overleden, was een speelbal zijner luimen. Nu eens geschikt, dan weder ongeschikt, altijd los van gedrag, werd hij ten laatste aan zittend werk verbonden, waarin hij zich wél gedroeg, door den Heer falck, uit dankbaarheid voor het onderwijs des vaders, die, men moet het erkennen, te toegevend omtrent zijne kinderen geweest was.
Onze brave landgenoot te Parijs, marron, vervaardigde ter eere van van ommeren een Latijnsch grafschrift, en gaf eenig berigt van zijnen vriend in een der Fransche tijdschriften. De Heer jeronimo de bosch bragt, als Voorzitter van Concordia, eene korte, maar allezins ware en gepaste hulde toe aan den overledenen. De Heer siegenbeek deed aan de verdiensten van zijnen Leermeester, op eene voortreffelijke en gevoelige wijze, regt, in zijne opdragt eener proeve van de Ilias, in dichtmaat vertaald. De Heeren van hall en de bosch namen op zich de uitgave der werken van van ommeren; de eerste wijdde ook een uitstekend lijkdicht aan deszelfs gedachtenis. De uitgave, die bij inteekening zou geschied zijn, heeft geen gevolg gehad. De Latijnsche schriften zouden van eene levensbeschrijving door den Heer de bosch zijn voorafgegaan. (*) Bij mangel van deze, verzoek ik u, M.H., met deze mijne onvolledige en eenvoudige, doch ware schets genoegen te nemen. Van ommeren zegt, in zijne Intreêrede als Rector hier ter stede: ‘Tot geleerdheid, braafheid en zuiverheid van zeden de Jongelingschap opwekkende, zal ik de eer niet missen, welverdiend mij te hebben gemaakt omtrent het Vaderland, en aanspraak erlangen op de goedwillige hulde der brave Amsterdamsche Burgerij. Immers, had niet de regt keizerlijke Keizer en regt menschelijke Mensch marcus

{==207==} {>>pagina-aanduiding<<}
aurelius gouden afbeeldsels zijner Meesters bij die zijner Huisgoden? Sierde hij niet derzelver grafplaatsen dikwijls met offeranden en bloemen?’ - Goud noch offeranden, M.H., heb ik; maar de bloem van dankbaarheid strooi ik gewillig op het graf van dien Leermeester, die, doordrongen van de vurigste godsvrucht en de edelste beginsels, als mensch belangrijk en als onderwijzer ten hoogste nuttig voor deze Stad geweest is.


Een gesprek in de benedenwereld.


Alexander de Groote. Karel de XII. Napoleon. Merkurius.

Op zekeren tijd ontmoeteden de schimmen dezer drie overweldigers elkander, in een' der duistere gangen van hun verblijf; en, gelijk ons van goeder hand is verzekerd, hielden zij aldaar het volgende gesprek:
Alexander. Ziedaar mijne getrouwe spitsbroeders, die, even als ik, met onsterfelijken roem beladen, aan de bewoners der bovenwereld dierbaar zijn, en wier namen en heldendaden nimmer vergeten zullen worden, zoo lang de Geschiedenis hare gedenkstukken openbaart. Welkom, mijne vrienden! die mijne voetstappen eenmaal daar boven gedrukt hebt.
Karel de XII. Uwe voetstappen? Wij deden meer, eindeloos meer. Toen gij leefdet, en er nog geen buskruid of krijgstaktiek bestond, was elke zegepraal gemakkelijk. Wij hadden met uw tamelijk welgeoefend heir grootere overwinningen behaald. Gij hadt, denk ik, ook geen' onverzettelijken peter tegenover u; en het viel in de Indische vlakten minder moeijelijk, een' hoop ongeoefende benden te verjagen, dan om op leven en dood bij Pultawa te strijden.
Alexander. En gij, mijn Noordsche held! hebt eene treurige toepassing uwer krijgskunde gemaakt, door

{==208==} {>>pagina-aanduiding<<}
uzelven van het vaderland af te snijden, en op eenige honderd mijlen afstands - u te laten gevangen nemen! Is uw Koningrijk daardoor vergroot geworden?
Karel de XII. En het uwe, mijn held? Waar is thans Macedonië, en welke alexander de groote heerscht daar?
Alexander wendde zich ontevreden om, en, napoleon ziende, hernam hij:
Alexander. Misschien zult gij, ongelukkig Vorst! als onpartijdig scheidsman, onzen twist kunnen beslechten, en aanwijzen, wie onzer grooter held is geweest.
Napoleon. Gij zoudt beiden grooter mannen geweest zijn, indien gij bij de kunst van overwinnen ook de kunst om te heerschen verstaan hadt; maar daar ontbrak het u beiden aan.
Alexander. En wat noemt gij, volgens de nieuwere theorie, de kunst om te heerschen? Ik weet nog zoo tamelijk goed, wat aristoteles mij daaromtrent leerde; hij stelde onder anderen -
Napoleon. Met uw verlof, wij hebben in de laatste eeuwen uwen deftigen leermeester even min in de krijgskunst, als in de godgeleerdheid, noodig gehad. De zucht om te heerschen was u beiden, even als mij, ingeschapen; maar niet de kunst om te regeren - daartoe behoort genie.
Alexander. Ik herinner mij, dit zonderlinge woord van de laatstaangekomene helden, geleerden en dichters meermalen gehoord te hebben; maar wat het beteekent, weet ik niet.
Napoleon. Om bijna almagtig heerscher over een gistend volk te worden, Egypte te buigen, Europa te kluisteren, en in het hart van Rusland door te dringen, - om dat naar eigene kracht en wil te doen, - daartoe behoort genie.
Karel de XII. Maar, mijn goede Keizer! wanneer wij dezen laatsten geniestreek bij het vreeselijk fakkellicht van Moskous vlammen beschouwen, dan is het toch een zonderling genie!

{==209==} {>>pagina-aanduiding<<}

Napoleon. Ziedaar uwe verblinding! het eigendom der gewone menschen. Gij berekent niet de krachtsontwikkeling, maar slechts den uitgang; zoo doen ook de Geschiedschrijvers. Intusschen, de nawereld zal altijd van mij moeten leeren, wat het is, om met wijsheid te heerschen.
Alexander. Nu, wij willen eens hooren, wat gij daaronder verstaat.
Napoleon. Meester te zijn over aller gemoederen, van den hoogsten tot den laagsten, en bovenal het geloof op te wekken, dat de Vorst in zijne ondernemingen onfeilbaar is, en eindelijk, niettegenstaande de grootste beletselen, overwinnaar wordt.
Karel de XII. En hoe hebt gij dat aangevangen?
Napoleon. Ik sloeg dien weg in, waarop gij ter halver wege bleeft staan; maar ik had ook geene Zweden, maar Franschen, die eeuwig overwinnen.....
Karel de XII. En als zij overwonnen zijn, eeuwig vlugten!
Napoleon. Uwe scherts is te plat; ik zoude bijna zeggen, te hyperboreïsch. Ik bid u, hoor mij met meer ernst aan! Ik beloofde gouden bergen; reikte aan allen het eermetaal uit, die voor den glans daarvan vatbaar waren; omgaf mij met Oostersche pracht; of, als het noodig was, werd ik weder zoo eenvoudig als mijn voorbeeld, frederik de groote. Ik wist de geestdrift in lichtelaaije vlam te ontsteken. En eindelijk, mijne welgeschrevene Bulletins! - het almagtige heirwoord: ‘Napoleon de groote gaat u voor!’ dat alles .....
Karel de XII. Hoe klonk u die naam in de ooren, gij onttroonde kluizenaar! op St. Helena?
Napoleon. Niet anders dan aan u het Russisch geschut bij Pultawa.
Karel de XII. Ik streed op lijf en leven, met een handvol dappere mannen; maar gij -
Napoleon. Ik deed meer; ik zocht bij tijds een veilig heenkomen; mijn roem was gevestigd.

{==210==} {>>pagina-aanduiding<<}

Alexander. En dit is dan de groote kunst om te heerschen, volgens de latere begrippen, dat men, eens de afgod van een volk geworden, naderhand door datzelfde volk verlaten, verworpen, verjaagd wordt?
Napoleon. Goede vriend! ik was een uitspruitsel der groote omwenteling, en sedert dien tijd is alles omgewenteld, zelfs het nationaal karakter mijns volks. De groote Keizer werd hun des te kleiner, toen hij eenmaal gevallen was. Het ware mogelijk beter voor mij en mijne gekroonde Broeders geweest, wanneer ik over Zweden of Macedoniërs geheerscht had; maar helaas! -
Alexander. Zoo bemerk ik, dat het meestal zekere kunstgrepen waren, die u zoo hoog verhieven. Mijn wijze leermeester dacht hier anders over. Grootheid van ziel hecht ons Vorsten aan het volk eindeloos vaster. Gij herinnert u, hoe gelaten ik den gewaanden gifbeker aan de lippen bragt; gij herinnert u .....
Napoleon. Ook daaraan, mijn held, dat gij uwen clitus vermoorddet!
Karel de XII. En gij uwen getrouwen Mammeluk!
Napoleon. Uit rampzaligen argwaan!
Alexander. En ik uit rampzalige drift - wie is hier meer schuldig?
Karel de XII. Nu, trouwens, een enkel menschenleven meer of min, wat zegt dat? Men kan zonder bloed en tranen niet vermaard worden!
Napoleon. Ik wenschte en beloofde duurzamen vrede, wanneer ik mijne overwinningen eenmaal zoude voltooid hebben.
Alexander. Maar hooptet gij ook, dat dit eenmaal zou geschieden? Ik voor mij heb nimmer vrede gewenscht, zoolang er nog eene plek lands te bedwingen was. Dat rampzalige bad, hetwelk mij te vroeg wegrukte! -
Karel de XII. En ik wilde mijn rijk aan gene zijde van den Donau uitbreiden, ten minste eenige wingewesten daarbij voegen.
Napoleon. Die gij even zoo onfeilbaar moest

{==211==} {>>pagina-aanduiding<<}
verliezen, als ik mijn Egypte of de verwonnen Duitsche Staten.
Alexander. Magtige helden! zoude men in de bovenwereld ons even zoo beoordeelen, als wij onszelven hier beoordeelen? Het ware toch jammerlijk, als er van onze groote daden niets anders overbleef, dan de schaduwzijde. Ja! zal niet welligt, na verloop van eeuwen, de nieuwere wereldkaart even zoo min een Frankrijk of Zweden kunnen aantoonen, als thans mijn voormalig Macedonië?
Karel de XII. IJdele waan! Zonder strijd en botsing der magten kan Europa niet meer bestaan; dit heb ik in mijnen tijd reeds bevroed, en de ondervinding leerde het ons allen. Wanneer de echt nationale geest slechts opgewekt blijft bij onze volken; wanneer welvaart zich vereenigt met eene geduchte houding en een leger in geestdrift ontstoken, dan zullen onze rijken blijven bestaan. De tijdvakken van philippus en alexander zijn voorbij. Ja! wanneer op alle troonen de gustaven en oxenstiernen regeren, dan komt de gouden eeuw, waarover ik een ernstig woord wisselde, toen ik den onsterfelijken leibnitz bezocht, op mijnen zuidelijken togt.
Napoleon. Gij zoudt in een' anderen toon spreken, wanneer gij ooggetuige geweest waart van eene omwenteling, waar alles het onderst boven is gekeerd geworden; dan leert men de kracht van een volk kennen, neemt de kans waar, en stijgt omhoog als de adelaar.
Karel de XII. Maar deze Koning der vogelen ziet somtijds de donderwolk niet, waaruit een bliksemstraal hem doet neêrtuimelen, juist dán, als hij de zon in het aangezigt stijgt. - Napoleon! ik had u het lot van eenen cesar toegewenscht; maar eene Hoogere Magt, welke gij veracht en gehoond hebt, heeft u vreeselijk getuchtigd. Nog rusten duizend verwenschingen op uw hoofd; uw naam staat met bloed geschreven.
Napoleon. En de uwe?....
Merkurius. Welnu, mijne helden! hebt gij u in

{==212==} {>>pagina-aanduiding<<}
vrede kunnen verdragen in het Schimmenrijk? Uw gesprek was levendig, en menig jong Vorst, die zijnen plutarchus en ségur gelezen heeft, zoude gaarne toegeluisterd hebben. Waarlijk! ik wenschte wel om uwentwil, dat ik uwe zielen voor eenigen tijd in de bovenwereld kon terugvoeren, opdat gij overtuigd kondt worden, dat de kunst om te heerschen voor u nog steeds een vraagstuk blijft.
De drie Schimmen. En waar zoudt gij ons heenvoeren, merkurius?
Merkurius. Naar een klein, maar beroemd land, waar een Vorst aan het roer van den Staat is, die het onpartijdig nageslacht ver boven u zal plaatsen. Daar zoudt gij leeren, welke wonderen de wijsheid verrigt, wanneer zij zich paart aan standvastigheid en eene verlichte staatkunde; daar zoudt gij eene krachtsontwikkeling zien, die geen gevolg is eener woedende omwenteling, maar eener onverdoofbare vaderlandsliefde. Wanneer ik tot u spreek, mijne helden! van de zedelijke kracht eens volks, dan zult gij mij niet verstaan; maar van dat zalig gevoel des Vorsten zult gij mogelijk iets bevatten, wanneer ieder onderdaan zich aan den Monarch hecht, en goed en bloed opoffert, om zijne regten te behouden, en de Vorst, door zijne landgenooten, als een Vader geëerd, geacht, gehoorzaamd, bemind wordt.
Alexander. Gij verhaalt ons daar een schoone droom!
Karel de XII. Ik twijfel, of er in Europa een dergelijk voorbeeld te vinden zij.
Napoleon. En ik heb eene te juiste kennis der volken en Staten, om aan een dergelijk wondervolk, met zijnen Wonderkoning, geloof te slaan!
Merkurius. En ik kan mij uw ongeloof zeer goed verklaren. Gij waart beruchte mannen; maar u ontbrak die kalme, ongeschokte moed, dat godsdienstig vertrouwen, dat doordringend verstand, hetwelk thans bewonderd wordt, en namaals erkend zal worden, door het geschokt Europa. Ook stondt gij niet aan het hoofd van een

{==213==} {>>pagina-aanduiding<<}
volk, dat, onder rampen en oorlogen upgewassen, door eigene krachten zich ophief, en door tachtigjarige worsteling leerde overwinnen. - Maar ik wil uw gesprek niet verder storen. Gij wenscht den naam van den waarlijk grooten Vorst over het kleine land te weten; ik zal u denzelven zeggen, zoodra gij tot heldere en meer gevestigde begrippen gekomen zijt, waarin de kunst om te heerschen bestaat. Gij zoudt mij anders toch niet verstaan. Tot zoolang, vaartwel!

Rotterdam.


B.T.L.W.


De veranderde publieke opinie in Europa ten aanzien der Hollanders en Belgen.

(Vervolg en slot van bl. 180.)
Over den vrijheidszin der Belgen hadden duizenden in Europa, jaren achtereen, den mond zoo vol, dat het vruchtelooze arbeid zou geweest zijn, een enkel woord hiertegen in te brengen. Zij, zij toonden te weten, wat een volk toekomt; hoe het voor zijne instellingen moet schrijven en spreken; hoe het zich door allerlei middelen (geoorloofde of ongeoorloofde, liet men dáár) moet doen gelden; hoe het aan een onderdrukkend Gouvernement het hoofd moet bieden, en de grootste gevaren, gevangenis, den dood zelfs, trotseren. Zij, zij verlangden niets, dan hetgene aan een liberaalgezind, constitutioneel volk paste: verantwoordelijk Ministerie, vrije Drukpers, vrijheid van Onderwijs, onafzetbaarheid der Regterlijke Magt, Jury, Engelsche en Fransche wijze van verkiezen der Volksvertegenwoordigers; dat alleen wilden zij, wat een volk, niet der Middeleeuwen, maar een van onze tijden, wat het Belgische volk voegde. Nimmer hadden zij het juk der dienstbaarheid kunnen dragen: onder Spanje verzetteden zij zich mede tegen de Spaansche dwingelandij; onder Oostenrijk deden zij hunne regten zegevieren, en verdreven zij de magt, die hun geweld aandeed; der Fransche heerschappij waren zij evenzeer moede, als alle andere volken; hun opstand, eindelijk, tegen oranje was eene nieuwe proeve van hunnen zoo edelen vrijheidsgeest. Gebaat zou het niet hebben, hiertegen aan te voeren, dat zij zich even-
{==214==} {>>pagina-aanduiding<<}
wel al weder spoedig de Spaansche ketenen getroostten, die de Hollanders, door een' tachtigjarigen strijd, van hunne vrije handen en halzen wisten te houden; dat zij het zich lieten welgevallen, tot vredesprijs te dienen, en van Spanje tot Oostenrijk even gedwee overgingen, als het dier van meester
verandert, zonder eenige poging te doen, om eindelijk eens een onafhankelijk volk te worden; dat zij, ja, tegen laatstgenoemd rijk opstonden, doch meer om des bijgeloofs-, dan der vrijheid-wille; dat niet zij zichzelve, maar andere volken hen aan Fransche dwingelandij onttrokken hadden; dat hun opstaan tegen den besten der Koningen niet aan waren vrijheidszin, maar aan godsdiensthaat, jaloezij en andere, even misdadige, oorzaken was toe te schrijven. - Wat de Hollanders betreft, deze werden, daarentegen, alom voor een slaafsch, kruipend geslacht uitgekreten, geheel ontaard van hunne vaderen, ongeschikt voor het genot der vrijheid, en niets van datgene willende, wat toch overal, als ware vrijheid, verkondigd en aangeprezen werd. Over de handhaving hunner Constitutie, zeide men, bekommeren zij zich niet; van liberale instellingen hebben zij een' afkeer; zij getroosten zich alle onderdrukkingen, en zijn blind voor elke verbetering, hoe gewenscht die ook zijn moge. Hun Gouvernement, den Koning bij name, ontziende, durven zij, voegde men er bij, naauwelijks spreken of schrijven, en bewaren zij een stilzwijgen, dat van hunne diepgezonkenheid en verbastering maar al te luide getuigt. Of men dengenen, die alzoo oordeelden en veroordeelden, al gepoogd had te beduiden, dat zij de zaak overdreven; dat de Hollanders, om vrijheidlievend te wezen, juist daarom niet voor vrijheid behoefden te houden, wat anderen daarvoor uitventten; dat zij eene eeuwige tegenwerking tegen elk bestuur, ook het welmeenendste, voor geene zoo groote wijsheid en zucht naar vrijheid aanzagen, als zoo velen onder de volken; dat zij eene langzame boven eene te spoedige en onbekookte verandering en hervorming, in zaken van staat, meenden te moeten verkiezen, die, vroeger en later, zoo veel onheils brouwde; dat zij veel, wat zij inderdaad afkeurden, onaangeroerd en onbestreden moesten laten, om het lieve vaderland
niet nog meer te bederven, waaraan Belgische nieuwigheidszucht bereids zoo veel kwaads berokkend had; - of men dit alles al ingebragt had, of niet, het ware hetzelfde geweest; de Hollander zou desniettemin veroordeeld, de

{==215==} {>>pagina-aanduiding<<}
Belg voor eene echte telg der vrijheid verklaard geworden zijn. - Gelukkig, dat het uur eenmaal sloeg, dat ook dit voorbarig oordeel der volken wijzigde of ook geheel verbeterde! Wat Holland voor zijne vrijheid en onafhankelijkheid over had, leerden aldra de verworpene Protocollen; de bijeengebragte geldsommen uit eigene middelen, zonder die van anderen te vragen; het geheel uit inboorlingen, en onder deze vele uit de aanzienlijkste gedachten, zamengestelde leger; zijn lang geduldig standhouden aan de grenzen; de geestdrift, waarmede het, in den tiendaagschen veldtogt, tegen België optrok, zonder zich aan de, hieraan verbondene, vermoeijenissen te storen; de vastbeslotenheid, om niet alleen niet voor den Belg, maar ook niet voor het overmagtige Frankrijk te schromen. Zulke onloochenbare daadzaken deden den buitenlander zien en erkennen, dat de Hollander wel degelijk veel voor zijne vrijheid over heeft, en, in dezen, geenszins ontaard is van zijne groothartige voorvaderen. Van toen af begon men van der Hollanderen vrijheidszin met meer eerbieds te spreken, en wees men op hen, als die zich, ten voorbeelde van andere kleine volken, waardiglijk tegen het despotismus der groote Mogendheden verzetteden. - Naar mate de Hollandsche vrijheidszucht in de schatting der natiën rees, zonk de Belgische in evenredigheid. Kon het anders? Men zag toch de Belgen de verstandigste en liberaalste instellingen veronachtzamen, hunne eigene, zoo hoog geroemde, Constitutie met voeten treden, de priesterlijke over elke andere magt zegevieren, en, of dit nog niet genoeg ware, de fiere verbrijzelaars van het Hollandsche juk zich krommen voor de Franschen, die hunnen grond willekeurig overstroomden, en hun bestendig deden gevoelen, dat zij niets zonder
Frankrijk waren, en het dus gedurig naar de oogen behoorden te zien. Het bleek nu zonneklaar, dat dit over vrijheid, zoo vele jaren, luid schreeuwende Belgische volk voor hare waardering en genot geheel ongeschikt was; en, in plaats der vroegere bewondering, kwamen nu verguizing, uitjouwing en een schimpend gelach.
De Belgische dapperheid, eindelijk, was mede in Europa een voorwerp der hoogste bewondering. Had niet de Belg den Oostenrijker zijnen grond doen ontruimen; was hij niet, schoon ongewapend, tegen den Hollander opgestaan; had hij dezen niet verjaagd, Brussel, even als de Franschen Parijs, met moed verdedigd en gered, Antwerpen ingenomen, en

{==216==} {>>pagina-aanduiding<<}
onder zijne vijanden eenen schrik verspreid, die hen alom deed vlugten; riep hij niet, den wapenstilstand veroordeelende, gedurig om oorlog, oorlog tegen Holland; weergalmde niet van dit woord de zaal van het Belgische Congres; verontrustte niet de Belg gedurig de Hollandsche grenzen, opdat er gelegenheid zijn zou, met de Hollanders handgemeen te worden? Dit een en ander pleitte immers zeer schijnbaar, men moet het erkennen, voor de grootheid van den Belgischen oorlogsmoed? Wat nut kon het doen, hiertegen in te leggen, dat het geringe moeite in had, eene kleine magt van oude, uitgediende, onvoorbereide Oostenrijksche soldaten te verjagen, die, even bijgeloovig als de Belgen, zich tegen de Geestelijkheid wilden noch durfden verzetten, of ook op benden aanvallen, gewapend met reliquien en soortgelijke, voor heilig gehoudene, verdedigingsmiddelen? Wat hielp het, dat de opstand der Belgen tegen hunnen Koning niets anders dan een verraad was, lang te voren in het geheim beraamd, en alzoo gemakkelijk te bewerkstelligen; dat de zeer weinige Hollandsche soldaten, alom in België verspreid, onder Belgische kameraden vermengd, gedeeltelijk door Belgische hoofden geleid en bedrogen, van alle kanten door een woest gepeupel, onverhoeds, overvallen, ligt te overwinnen, of liever te vermoorden waren; dat het vuren uit de huizen op de militairen meer het werk was van lage moordenaren, dan van waarlijk dappere mannen; dat, in Warschau, de Russen ook alzoo voor der Polen verraderlijken aanval, de krijgsbenden van karel voor het Parijsche gemeen hadden moeten zwichten? Wat konden deze en alle soortgelijke
redenen baten? Niets immers, niets hoegenaamd! Belgische dapperheid, Hollandsche lafheid, ziet daar de tegenstelling, die men gedurig hoorde, wel onbewezen, maar desniettemin volgehouden, tot men ten langen laatste de zaak anders begon in te zien, en van Belgische lafheid en Hollandsche dapperheid begon te spreken. De tiendaagsche veldtogt bewerkte deze verandering, en deed de begoocheling, waarin men anders zou hebben blijven voortleven, op eenmaal ophouden. Loochenen toch kon men het onmogelijk, dat de dappere Belgen voor de, voor zoo laf uitgekretene, Hollanders overal de vlugt genomen hadden; dat het, zonder Fransche hulp, met het Belgische Congres, de Belgische revolutie en de Belgische helden ras gedaan zou geweest zijn; dat, zonder die hulp en der Engelschen eigenbatige begunstiging der Belgen, deze

{==217==} {>>pagina-aanduiding<<}
laatsten, reeds voorlang, aan der Hollanderen billijke vorderingen zouden hebben moeren toegeven. Door dit een en ander zag men zich reeds gedwongen, een veel gunstiger oordeel over den moed onzer natie uit te spreken; en, toen hier nog bij kwam de zoo moedige verdediging der Antwerpsche Citadel, welker bezetting voor geene Fransche overmagt de vlag streek, en zich niet eer overgaf, dan toen zij aan het onontbeerlijkste gebrek had en alles tot gruis geschoten was, was aller mond vol van der Hollanderen lof, en kwam men er voor uit, dat men zich, in opzigt tot hunnen moed en dien der Belgen, bedrogen had.

Men zal mogelijk vragen: waartoe dit geheele betoog? Eenvoudig, om onze Landgenooten, die het noodig mogten hebben, door de veeljarige dwaling, waarin andere natiën omtrent hunne en de Belgische zaken hebben voortgeleefd, te waarschuwen, om zich, op hunne beurt, in hun oordeel over die van deze en gene volken, niet zoo gemakkelijk te laten misleiden. Maar, is er dan een eenig Hollander te vinden, die deze waarschuwing noodig heeft? Inderdaad, na al hetgene wij uit den mond van sommige Hollanders gehoord, en in ettelijke Hollandsche geschriften gelezen hebben, meenen wij, voor ons, dit bevestigend te moeten beantwoorden. Trouwens, lang vóór de laatste Fransche revolutie uitbarstte, was het helaas! reeds bij velen onzer mode geworden, op den ouden Franschen Koning te smalen, met den naam van Jezuiten gedurig te schermen, het Fransche Liberalismus hoog op te vijzelen, en zijne getrouwste voorstanders, de hevigste Volksvertegenwoordigers en Dagbladschrijvers, levendig toe te juichen. De meest liberale Fransche werken werden, worden ook nu nog, vertaald, gelezen, en zelfs het, voor ons zoo onbeduidende, Leven van foy, lafayette's Reis door Noord-Amerika, dumas, Dertig Jaren van Frankrijk, enz. enz. niet vergeten. Vreemd was het dus geenszins, dat, toen die revolutie eenmaal plaats had, zij hier te lande mede hare onbedachtzame bewonderaars vond, die met mond en pen breed uitweidden over der Franschen edelen vrijheidszin, moed, gematigdheid na de overwinning, en vooral over hun onbetwistbaar regt, om hunnen Koning te verjagen, en zijne Ministers in staat van beschuldiging te stellen. Of tegen dit een en ander niets hoegenaamd was in te brengen; of karel's
verdrijving en

{==218==} {>>pagina-aanduiding<<}
het Parijsche bloedbad niet meer het, jaren aaneen voorbereid, bedrijf was van een moordlustig gepeupel, geleid door eenige oude en jonge heethoofden, dan dat der Fransche natie in het gemeen, in geen ding geraadpleegd, en evenzeer door het gebeurde verrast, als elk ander volk in Europa, des bekommerden zich velen onzer niet, hiernaar vroegen zij niet, eenmaal met het tooverwoord, Liberalismus, grootelijks ingenomen. Wij noodigen onze Lezers, die er in de gelegenheid toe zijn, uit, om zekere, ten tijde van het in Frankrijk gebeurde, bestaande Hollandsche dagbladen, over welker, in overhaasting uitgebragt, oordeel wij ons, toen, zoo zeer verbaasden, nogmaals in te zien, en weldra zullen zij, vertrouwen wij, bemerken, dat wij, wel verre van der waarheid te kort te doen, ons hier al te flaauw uitgedrukt hebben. Inderdaad, de vruchten der Fransche revolutie, vooral de kostelijkste van alle, de Belgische omwenteling, waren volstrekt noodig, om de taal van vele onzer Landgenooten te matigen en te veranderen; anders waren zij, vreezen wij, van stap tot stap al verder in hunne bewondering gegaan, en zouden zij mogelijk niet, dan zeer spade, hebben toegestemd, dat de geheele Julij-revolutie ons meer het schouwspel vertoont van der Franschen onberadenheid, oppervlakkigheid, ongodsdienstigheid en gekrenkte eerzucht, dan van bedaardheid, nadenken, godsdienstigheid en ingenomenheid met waren roem. Gelijk in opzigt tot genoemde omwenteling, hebben zich, ook ten aanzien van andere gebeurtenissen der jongste tijden, de Belgische zaken zelfs niet uitgezonderd, niet weinigen onder ons, jongere niet slechts, maar ook oudere, laten bedriegen en bedrogen. Te vergeefs riep men hun toe; ‘Wacht toch uw' tijd af! Bedenkt, hoe vele duizenden in ons vaderland, en onder deze zeer nadenkenden en
zeer braven, zich door de eerste Fransche revolutie hebben laten wegslepen! Raadpleegt de Geschiedenis, opdat zij u leere! Zijt gij geene Hollanders? Behoort gij dus niet tot het bedaardste der Europesche volken? Overhaast u in uw oordeel niet, en ziet het ten minste één enkel jaar af, of het Fransche product zoo geurig, zoo smakelijk, zoo kostelijk is, als men u wil diets maken!’ Te vergeefs, nog eens, te vergeefs! Men sprak en schreef, eer men gedacht, en de ervaring geraadpleegd had. Gelukkig zijn wel verreweg de meesten onzer natie, door hetgene zij al schielijk in Frankrijk hebben zien gebeuren, en

{==219==} {>>pagina-aanduiding<<}
uit Frankrijk hebben zien voortkomen, uit die geestverbijstering geraakt! Gelukkiger, zoo zij er voor altijd van genezen zijn! - Neen, Landgenooten! ons allerminst voegt die voorbarigheid in het oordeelen over de wereldgebeurtenissen, in den wuften Franschman ja, maar in den anders zoo welberaden Hollander geenszins te verschoonen. Lezen wij dus met de noodige voorzigtigheid, wat ons deze en die, vooral vreemde Dagbladschrijvers, Reizigers en anderen, ter lezing aanbieden, en gelooven wij toch niet altijd, wat zij ons schoons van Frankrijk en Engeland, afzigtelijks van Rusland, Spanje en Portugal zelfs, en andere, voor zoo achterlijk uitgekretene, landen, opdisschen! Een geheel heir van liberale leugenaren voert thans, onbedwongen, de pen. Nooit was het alzoo meer tijd, ten uiterste op zijne hoede te wezen, dan in onze dagen! Neme dit elk onzer Schrijvers ter harte, en houde hij op, ter staving van de waarheid van zijn zeggen, den voet zijner bladen met de aanhaling van geschriften te vullen, wier Schrijvers hem niet als volkomen geloofwaardig bekend zijn, opdat hij, tegen zijn oogmerk aan, niet anderen misleide, gelijk hij zelf bedrogen is geworden! Neme dit elk regtschapen Hollander ter harte, hiertoe, zoo immer, thans vooral, genoopt door de slagen, die het Liberalismus hem en zijn vaderland, bij voortduring, toebrengt! Neen, neen! de de potters van andere landen moeten bij ons geene zoo onbedachtzame en gereede bewonderaars vinden, ten ware wij gevaar willen loopen, ons, als andere john bowrings, bij de uitkomst, door al wat verstandig en edel denkt, beschaamd, veracht en uitgelagchen te zien!

E.M.D..... -.





Brief van den schrijver der twee Carmina Latina, uitgegeven te Amsterdam, 1831 en 1832, bij G.J.A. Beijerinck.

Bij de uitbarsting van het Belgische oproer, een oproer zoo snood als ooit de zon aanschouwde, stortten vele mijner land-genooten hunne verontwaardiging uit in geschriften van al lerlei aard. Wie meende te kunnen zingen, zong; wie dat niet meende, gaf zijn hart lucht in ongebonden stijl. Zoo

{==220==} {>>pagina-aanduiding<<}
kwam er menig gedicht ter wereld, en onder deze ook Latijnsche, over welke het mij, nu althans, niet past mijn oordeel te zeggen. Die evenwel moet ik vrijmoedig verklaren, dat, op eene geringe uitzondering na, eene naauwkeurige beoefening en verstandige navolging der Romeinsche dichters in ons vaderland hoogst zeldzaam is. Het doet mij leed; voornamelijk wanneer ik bedenk, dat een vak van studie zoo verwaarloosd wordt, hetwelk eertijds een deel van onzen nationalen roem uitmaakte, daar Nicolaas Heinsius de man was, die aan Europa het eerste en schitterendste voorbeeld gegeven heeft, hoe men de Romeinsche dichters moest verklaren. Dat voorbeeld wekte en vormde eenen Bentley; en zoo dien grooten man iets ontbrak, het was misschien, dat hij zelf niet Latijnsch dichter was.
Ik heb het eens willen beproeven, of, met de werkdadige beoefening en navolging der Romeinsche dichters, ook de smaak en het gevoel voor Romeinsche poëzij bij mijne landgenooten was verloren gegaan. De omstandigheden van den dag gaven mij stof, en zoo ontstonden de beide Carmina Latina. Dat was een trotsche titel, Latina! Men vergeeft die trotschheid wel aan eenen onbekenden schrijver, die zich blootstelt aan de vrijmoedigste aanmerkingen van schrijvende en sprekende Recensenten. Ik wilde door dat Latina te kennen geven, dat stijl en versificatie waarlijk Latijnsch waren, en de aandacht der beoordeelaars opwekken. Men vindt dat Latina in de door anderen uitgegevene Carmina niet. Ik stelde dien titel met een zeker vertrouwen voor mijne gedichten, omdat ik niet geloofde, dat er iets in zoude gevonden worden, hetwelk een Romein voor niet Romeinsch konde verklaren. En dat was mij niet moeijelijk. Want, zoodra ik de hoofddenkbeelden bepaald had, stond bijna de gansche rijkdom der dichterlijke taal mij ten dienste, en, zoo ik eenig oponthoud in het ter neêr schrijven mijner gedachten ondervonden heb, het was de keuze der verschillende uitdrukkingen, welke mij te gelijk voor den geest kwamen. Dat was mij uit de studiën mijns vroegeren leeftijds bijgebleven.
En daar zat ik nu, gelijk Apelles achter de schilderij, en vermaakte mij met het oordeel der voorbijgangers. Crassus zoude, geloof ik, zich somtijds van lagchen niet hebben kunnen onthouden. Velen legden de boekjes ter zijde met een: Ach! Latijnsche verzen! Anderen: Ik wil van die

{==221==} {>>pagina-aanduiding<<}
Belgen en Protokollen niets meer hooren. Sommigen liepen eenige regels door, vonden er gang in, doch sloegen somtijds de maat op duim en vingers. Deze zeide: Het is lastig, dat men gedurig Pitiscus en het Dictionarium Stephani in handen moet nemen. Gene: De Schrijver staat niet vast in de leer der Grammatica. Wie heeft het ooit gehoord? Carolus regia! (Onder ons gezegd, die man wist niet, dat ik het Engelsch linieschip the Royal Charles bedoelde.) Deze en dergelijke waren de oordeelvellingen van de voorbijgaande schoenmakers.
Anders dachten waarlijk geleerde lieden; eensdeels nog een overblijfsel van het oude geslacht, toen men de Latijnsche poëzij, dat is, zoo wel theoretisch als praktisch beschouwd, nog als een wezenlijk deel der oude letterkunde beschouwde; anderdeels ook uitstekende, scherpzinnige en gestrenge prozaïsten. Wat de eersten zoo al zeiden, zal ik niet verhalen. De laatsten verklaarden, dat men zijne gedachten even goed in Latijnsche poëzij als proza konde uitdrukken. Deze verklaring was de grootste lof, welken ik begeerde, en ik maakte daaruit het volgende besluit op: de minachting, waarin de Latijnsche poëzij geraakt is, moet voornamelijk toegeschreven worden aan de ongelukkige manier, op welke zij gewoonlijk beoefend wordt, en aan het verkeerde begrip, hetwelk men er zich van vormt.
Indien ik die stelling wilde uiteenzetten, zoude ik eene verhandeling moeten schrijven, en de geschiedenis der oude letterkunde in ons vaderland, van Joseph Scaliger tot op den dood van Wyttenbach, verklaren. Dit te doen, is hier althans de plaats niet. Genoeg, ik heb uit die oordeelvellingen gezien, dat de smaak en het gevoel voor Latijnsche poëzij bij mijne landgenooten niet is uitgedoofd. Ik zeg dit niet om velen tot het maken en uitgeven van Latijnsche verzen aan te moedigen. Integendeel raad ik het allen, welke geen' dichterlijken aanleg hebben, en niet verstaan, wat klassieke poëtische dictie is, ten sterkste af. Latijnsch proza is dikwijls noodzakelijk; poëzij, altijd weelde. Men is onbillijk, wanneer men in het eerste niets, in het laatste iets door de vingeren ziet. Spreekt iemand min aangenaam, het is of wordt dragelijk. Zingt hij op valschen toon, hij jaagt den toehoorderen de koorts op het lijf.
Had ik redenen om mij te verblijden over het oordeel van geleerde en verstandige lieden, welke in het privaat en in

{==222==} {>>pagina-aanduiding<<}
onderlinge gesprekken recenseren, ik kan dat minder zeggen ten aanzien van onze publieke recensenten. Ik ben hun wel dankbaar voor hunnen lof en goedkeuring; maar ik heb geene aanmerkingen over bijzonderheden gezien. Allermeest beviel mij de regt geestige beoordeeling in den Konst en Letterbode. Daarna, de Recensiën, geplaatst in de Vaderlandsche Letteroefeningen. Deze schijnen gesteld te zijn door eenen man, welke een Carmen Latinum goed onderscheiden kan van de gewone, waarin niets Latijnsch is, behalve de afzonderlijke woorden, als men de Grieksche en barbaarsche er uit neemt: en ik was zeer verheugd, eindelijk eens een paar aanmerkingen te vinden. Doch, zij waren niet juist. En het is om dezelve vriendelijk te wederleggen, dat ik dezen brief in dit tijdschrift geplaatst heb.
De Recensent vond in het Carmen novum twee harde regels: ‘Excute, quo te fraus Angla gravavit, onus, waar, volgens den gewonen rhythmus, de rust achter fraus zoude moeten invallen; doch de zin vordert: 
{== afbeelding 	==} {>>afbeelding<<}
    
, quo 
{== afbeelding 	==} {>>afbeelding<<}
    
 ll fraus 
{== afbeelding 	==} {>>afbeelding<<}
    
. - Barbarico, nam non est pudor, ore terent. Dit zoude moeten klinken: 
{== afbeelding 	==} {>>afbeelding<<}
    
 non | 
{== afbeelding 	==} {>>afbeelding<<}
    
 pudor. Maar de zin gebiedt: 
{== afbeelding 	==} {>>afbeelding<<}
    
, | nam 
{== afbeelding 	==} {>>afbeelding<<}
    
 est 
{== afbeelding 	==} {>>afbeelding<<}
    
 terent. Zoodat de pentameter daar bijna de kadans heeft van een versus jambicus trimeter hypercatalecticus.’
In het eerst kwamen mij deze aanmerkingen eenigzins duister voor, en ik begreep niet regt, wat Recensent door klank en rhythmus bedoelde. Ik geloof, dat hij er door verstaat, wat men gewoonlijk scansie noemde. Nu houd ik het er voor, dat men een vers nooit moet lezen naar den klank der scansie, zoo, dat men b.v. altijd ruste op de syllaba remanens in de eerste helft van het Pentameter. Neen. Men houdt op, of gaat voort, al naar de zin der woorden zulks vordert. Men kan bijna niet dwalen, als men naar de onderscheidingsteekenen leest: Excute | quo te fraus Angla gravavit | onus. Barbarico | nam non est pudor | ore terent. Wat die rust betreft, dat zoude ik zoo stellig niet durven verzekeren. Quinctilianus ten minste en anderen scandeerden het laatste gedeelte der Pentametri door een' Spondaeus en twee Anapaesti, in welk geval die rust geheel verdwijnt. Wat den kadans van een versus Jambicus betreft, er bestaat in de Jambicus zoo groote vrijheid, dat men, met eene kleine bijvoeging of weglating, aan bijna alle verzen en proza dien kadans geven kan. De Jambicus bestaat

{==223==} {>>pagina-aanduiding<<}
dikwijls bijna louter uit Dactyli en Spondaei. Wel nu, daar bestaat een Pentameter ook uit. Wil men het door Anapaesti scanderen, dan is de overeenkomst dikwijls nog gemakkelijker. Deze overeenkomst is niet alleen in het vers Barbarico nam non est pudor, maar in alle Pentametri, welke van Ennius af tot op den huidigen dag toe gedicht zijn. Om nu niet te spreken van de Grieken, welke in de quantiteit der afzonderlijke syllaben meerdere ruimte hebben dan de Latijnen. Uit het gezegde besluit ik, dat er in de twee bewuste verzen volstrekt geene hardigheid zijn kan. Een Romein ten minste heeft het er nooit in gevonden. Het was eigenlijk niet noodig geweest, dat ik mijn gevoelen door woorden verdedigde. Voorbeelden doen in dergelijke gevallen alles af. Ik zal nu den eersten dichter, welke mij voor de hand komt, eens naslaan. Daar heb ik Ovidius, Tom. I. ed. Burm. Dus begin ik maar van voren af. Epist. I. 60. Ille mihi de te multa rogatus abit. I. 88. Turba ruunt in me luxuriosa, proci. II. 106. Hei mihi, si, quae sim Phyllis, et unde, roges. III. 52. Tu dominus, tu vir, tu mihi frater eras. IV. 82. Ora ferox in se versa lacertus habet. IV. 162. Et mihi si non vis parcere, parce meis. IV. 168. Sic nunquam, quae te spernere possit, ames. V. 4. Laesa queror de te, si sinis ipse, meo. VII. 22. Unde tibi, quae te sic amet, uxor erit? Et quo, si non sim stulta, carere velim. Ut pereas, dum me per freta longa fugis. Quaeque cadent, in te fulmina missa putes. Nec steterunt in
te virque paterque meus. Doch ik zal hier maar ophouden. Naar dit begin te oordeelen, zoude ik zeggen, dat bij Ovidius alleen meer dan honderd dergelijke voorbeelden zijn. Dit over die twee aanmerkingen.
Eene andere aanmerking van den Recensent is vragenderwijze gemaakt. ‘Is, zegt zijn Ed., voor 
{== afbeelding 	==} {>>afbeelding<<}
    
 grond? Bij de Ouden was het onbekend. Africa heeft de penultima kort. Ware het niet beter, die regelmaat, welke met de gewone uitspraak overeenkomt, te volgen?’ Ik zal deze vragen beantwoorden. Ik heb 
{== afbeelding 	==} {>>afbeelding<<}
    
 geschreven, omdat de Romeinen het zoo zouden geschreven hebben. De man, naar wien de nieuwe wereld genoemd is, heette Amerigo. De letter i is in dergelijke eigennamen natuurlijk lang. Zoo hoorden de Romeinen dezelve altijd door de Barbaren uitspreken. De oudere Romeinen, gelijk Caesar, maakten er ix van, de jongere ichus, gelijk Alarichus, Genserichus,

{==224==} {>>pagina-aanduiding<<}
Theodorichus, waarin de i door geen goed dichter kort uitgesproken is. Zoo is het nog bij de Europesche volken. Niemand zegt 
{== afbeelding 	==} {>>afbeelding<<}
    
. De gewone uitspraak kan niet tot regelmaat verstrekken in eene doode taal. En wat is de gewone uitspraak? Dezelve verschilt bij onderscheidene natiën, en verbastert dikwijls de echte pronuntiatie. Gelijk ik nu in het dagelijksch verkeer 
{== afbeelding 	==} {>>afbeelding<<}
    
 zeg en St. 
{== afbeelding 	==} {>>afbeelding<<}
    
 en het wel verdragen kan, wanneer ik 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 hoor, zoo schrijf ik 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 Men vindt over de pronuntiatie 
{== afbeelding 	==} {>>afbeelding<<}
    
 iets in het Lexicon Anti-barbarum van Noltenius.
Ten slotte neem ik deze gelegenheid waar, om eene drukfout in het Carmen novum te verbeteren. Daar staat: Jam socio mihi pectore care tuo. Dat geeft geen' goeden Latijnschen zin, en strijdt tegen het metrum. Ik heb geschreven: Jam socio miti pectore care tuo.

Van huis, den 14 Februarij 1833.





Emma.


Zie, om dien bleeken mond schijnt nog een lach te zweven, 
Schoon 't laatste ‘goeden nacht!’ er stamelend van klonk; 
't Viel haar zoo ligt, zoo zoet, te scheiden uit dit leven, 
Waar nog slechts zestienmaal de lente voor haar blonk, 
En de Eng'lenstoet, die haar in beemd en streek verzelde 
En van den Meester sprak, die al dat schoone schiep, 
Ja meer, dan iemand weet, van Hem en Hemel meldde, 
Om hare spond' verscheen en haar naar boven riep. 
 
Nooit ging het groot gordijn der wereld voor haar open; 
Zij was, had zij 't gezien, niet zoo gerust gegaan: 
Als in een jong gemoed de driften binnensloopen, 
Lacht de eenvoud der natuur 't niet meer zoo godlijk aan; 
Dan biedt de kenniszucht verleidende haar wieken, 
En de Eng'len zijn daarheen en 't Eden is niet meer, 
Maar zorgen stijgen op, met ieder morgenkrieken, 
En leggen niet ter rust zich met de scheemring neêr. 

{==225==} {>>pagina-aanduiding<<}

Haar ving'ren klemmen nog 't gewijd verzoeningsteeken; 
Het elpenbeen is geel, bij 't marmer van haar hand; 
Bij 't heengaan dacht ze aan God, en zonder te verbleeken; 
Zijn Hemel is der jeugd - der onschuld vaderland! 
Zij kende 't kwaad bij naam, om Hem te meer te minnen, 
Die voor een kribbe en kruis zijn' troon er om verliet; 
Geen vreeze bragt haar ooit zijn' regterstoel te binnen: 
De liefde is God gelijk - zij kent de vreeze niet! 
 
En als een lieve roos den stengel afgebroken, 
Vóór 't middagzonnelicht ze in volheid schitt'ren doet, 
Werd nooit in hare borst het vuur der min ontstoken; 
God, onschuld en natuur vervulden haar gemoed! 
Zij leed de smarte niet, die hier de meesten voelen, 
En 't harte breken doet, ofschoon 't de mond ontkent: 
Het voorwerp heurer min in gloed te zien verkoelen, 
Of onbemind te gaan naar 's levens donker end'. 
 
Zeg niet: de schoonste droom heeft nooit haar hart betooverd; 
Zeg niet: de zoetste vreugd heeft nooit haar ziel verrukt; - 
Vraag 't meisje, dat de ziel haars minnaars heeft veroverd, 
De moeder, die haar kind aan haren boezem drukt, 
Of niet alle aardsche min was vergezeld van lijden? 
Of niet de moederrang met smarte werd betaald? 
Of beide niet het lot van 't lieve kind benijden? - 
Er is op aard' geen heil, dat bij den Hemel haalt! 
 
De bruidskrans dort alreê, nog rustende op de lokken, 
En tranen zijn de zalf, waarmeê men 't echtpaar wijdt; 
In ieder zomertij is 't luchtruim vaak betrokken; 
De boezem krimpt bij 't woord: ‘de min slijt met den tijd.’ 
De moeder leeft, bestaat en ademt in haar telgen; 
Wat stormen staat zij door, eer vrucht wordt uit den knop! 
Ach! de arme moog' te met in reinen wellust zwelgen, 
Weegt één ondankbaar woord geen duizend kussen op? 
 
'k Heb boozen door 't gerucht voor zalig hooren prijzen, 
De rust verbeidde hen op 't mollig eidons niet; 
Ik heb 't geluk gezien van hooggeroemde wijzen, 
't Was blinkend klatergoud, of schikken in 't verdriet; 
Ik heb het lot bespied van onbesproken braven, 
Wie liefde blijdschap schonk en deugdsbetrachting rust, 
Verlangend zagen ze uit naar de altijd kalme haven: 
Het stormt zoo woest en wild op de ondermaansche kust! 

{==226==} {>>pagina-aanduiding<<}

Voert ieder weg er heen, de kortste schijnt mij 't beste; 
Wie 't langste wand'len moet, staat meest voor struik'len bloot; 
En schoon wij ook eene eeuw verwijlden in 't geweste, 
De laatste koets is 't graf, de laatste vriend de dood! 
Maar zwaar is 't, na een lang, hoe rein gehouden leven, 
Als 't jongste ‘goeden nacht!’ van onze lippen klonk, 
Nog om den bleeken mond een lachjen te doen zweven: 
Beklaag dan Emma niet, wie God de ruste schonk! 
 
e.j. potgieter. 




Tegenbedenking, of de voordeelige zijde van het menschelijke leven.


Geen toestand is er uit te denken, 
Die niet zijn goede zijde heeft. 
Geen jaar, ofschoon ons smarten krenken, 
Dat soms geen lach den mond omzweeft. 
't Verstandig brein, door elk geprezen, 
Verstrekt den eigenaar tot eer; 
Een leêge vliering, hoe 't moog wezen, 
Bezwaart den drager nimmermeer; 
Voordezen waren zelfs ten hove 
De narren meestal wellekom. 
Gezondheid, bovenal te loven, 
Geniet men die, zoo is alom 
De wereld zonder kreuk of rimpel, 
En alles ligt, wat werken heet; 
Doch, strijkt men voor een kwaal den wimpel, 
Zoo staat de goede dood gereed, 
En, als verlosser uit de ellenden, 
Baart ons zijn aanblik geenen schrik. 
Voor hem, die boven zijn bekenden 
Wil schitt'ren, en met trotschen blik 
Wenscht neêr te zien op oude vrinden, 
Raakt ligt aan 't hof een ambtje vrij; 
Een rok met goud is wel te vinden, 
En die hem aantrekt wonder blij: 
Want zie, zijn naam, dien niemand noemde, 
Wordt met een' titel nu versierd; 
Zijne afkomst, die hij zelf niet roemde, 
Wordt als hoogadellijk gevierd. 

{==227==} {>>pagina-aanduiding<<}

Doch, hebt gij lust in stil te leven, 
O! de eenzaamheid heeft ook haar zoet; 
Geen vleijers komen u omgeven; 
In vrijheid smaakt gij 't hoogste goed. 
Behaagt u 't akkerwerk te leeren, 
Gij vindt voorzeker veel genot; 
Gij kunt daarbij den schat vermeêren 
Van eerbied voor den grooten God, 
Die alles schiep. - Op zee te varen, 
Biedt daartoe mede ruime stof; 
Want wind en storm en woeste baren 
Verkonden luid des Heeren lof. 
De handel kan u rijkdom geven, 
Zoo gij op schatten zijt gesteld; 
De schatten brengen vreugd en - neven; 
Uw maagschap groeit steeds met uw geld; 
En wil uw handel niet gelukken, 
Gedraag u als een filozoof, 
Zeg: ‘Vrouw Fortuin heeft hare nukken; 
Ik ben voor haar verleiding doof.’ 
Zoo wordt gij overal geprezen 
En van de wereld los genoemd. 
Het oorlog kan voordeelig wezen 
Voor wie als dapper wordt geroemd: 
Er valt soms hier en daar te garen 
Van waar men nimmer heeft gezaaid. 
Doch, houdt ge meer van rust bewaren, 
Dan van den haan, die koning kraait, 
Blijf in uw huis, kweek daar den vrede; 
Ook zulks te doen, heeft zoetheid in. 
Van geld voorzien, eens uit te treden, 
Vreemd land te zien, streelt hart en zin; 
Elk huis en hof staat voor u open; 
Alomme wordt gij wél onthaald. 
En is uw beurs te ligt tot koopen, 
Ja wordt uw waard wat schraal betaald, 
Zoo zullen u geen roovers kwellen, 
Men laat u als een' schooijer gaan, 
Gij trekt staag voort, met uw gezellen, 
En niemand zal er acht op slaan. 
Zoo vrij en vrank kan ieder wand'len, 
Die zich van d' echteband onthoudt; 

{==228==} {>>pagina-aanduiding<<}

Maar wilt gij liever anders hand'len 
En wenscht gij, vriend! te zijn getrouwd, 
Wel, doe een keus; in alle standen 
Zijn vrouwen, schoon en net van leest. 
Leg al uw zorgen vrij aan banden 
En houd met lust en vreugde feest, 
Indien uw lief, met geld gezegend, 
Met hare hand u rijkdom schenkt. 
Heeft Plutus haar niet wel bejegend, 
't Is heilzaam dan, dat gij bedenkt, 
Hoe zij u steeds te meer zal achten, 
Dewijl gij haar hebt rijk gemaakt. 
Van een, die geest heeft, wil verwachten, 
Dat, als gij soms verlegen raakt, 
Zij spoedig uwe zaak zal klaren 
En u verlossen uit den nood. 
Heeft domheid in een vrouw bezwaren, 
Haar goede zijde is mede groot; 
Want altijd is de vrouw tevreden, 
Die voor eene a geen b zelfs kent; 
Nooit wordt door baar uw rust bestreden; 
Aan kijven is zij niet gewend. 
Ten laatsten: in de prille jaren 
Te leven, is een zoete staat; 
Doch de ouderdom kan vreugde baren, 
Wanneer men, met een kalm gelaat, 
Dien nad'ren ziet; een achtbaar wezen 
Behaagt, al rimpelt ook het vel. 
Dus, laat u van den waan genezen, 
Als waar' 't op aarde nimmer wél. 
Uit alle kwaad is goed te trekken, 
Gelijk uit goed ook veeltijds kwaad; 
't Is all' vermengd, en moet ons strekken 
Tot stil berusten in den staat, 
Dien God voor ons heeft uitgekoren. 
Zeg nooit: ‘Wat doe ik hier? waar' 'k dood!’ 
Of: ‘Ware ik nimmermeer geboren!’ 
Maar: ‘God, die mij Zijn' bijstand bood 
Van dat ik 't aanzijn heb gekregen, 
Besliss' mijn lot, en leer' mij stil 
Te wachten op Zijn' Vaderzegen; 
Want toch mijn welzijn is Zijn wil!’ 
 
M.J. 










{==229==} {>>pagina-aanduiding<<}

De togt der Franschen naar de citadel van Antwerpen.


Met ontplooide veldbanieren, 
Hakend naar een' zegetogt, 
Tot wat prijs dan ook gekocht, 
Daagde 't Gallisch vloekgedrogt, 
Om zijn' moordlust bot te vieren: 
't Naderde uit zijn helsche krocht, 
Om, met uitgetogen zwaard, 
Hollands vonnis te voltrekken, 
Vaardig om den klaauw te strekken 
Naar elk ovrig deel der aard'. 
 
Als verzekerd van de glorie, 
Sloeg een talloos oorlogsheir 
Zich aan Scheldes Vijfhoek neêr, 
Hunkrend naar rampzalige eer 
En doemwaarde krijgsvictorie. 
Was Napoleon niet meer, 
Orleans verkreeg den staf, 
Om weêr 't regt als hij te trotsen, 
Die op Sint Helena's rotsen 
Schuilplaats, kerker vond en graf. 
 
‘Zou, van allen kant begeven 
En benaauwd op land en zeên, 
Holland Frankrijk tegentreên?’ 
Vroeg Brittanje: ‘Zou 't, alleen, 
Voor geen wereldmagten beven? 
Zou 't, nu alle hulp verdween, 
Voor de dwingers van Euroop, 
Dat hunne almagt kan getuigen, 
In afhanklijkheid niet buigen? 
Zou het pal staan, zonder hoop? 
 
Neen! haal 't aanschijn siddrend onder, 
Holland! Voel, verwonneling, 
Mijne en Frankrijks foltering! 
Wat vermag uw zwakke kling? 
Ras vermelde onze oorlogsdonder, 
Hoe uw broze roem verging; 

{==230==} {>>pagina-aanduiding<<}

Hoor' geheel het wereldrond, 
Hoe Chassé met schand' moest wijken, 
En de Gal langs puin noch lijken 
Ingang tot den Vijfhoek vond.’ 
 
Wee u, wee u, trouweloozen! 
Bouwt gij op dien dwazen waan? 
Holland heeft zijn keus gedaan, 
Toen gij 't eerloos hebt verraân. 
Schaamrood doet die keus u blozen. 
Hollands gloriedag brak aan, 
Toen de schendende euvelmoed 
't Bolwerk van Oud-Neêrlands grootheid 
Aanrandde, en, ter gunst der snoodheid, 
Duur betaalde met zijn bloed. 
 
Vreeslijk deed zich 't wraakzwaard gelden, 
Toen het eer en pligt gebood, 
En 't geweld zijn bliksems schoot. 
In den bangsten oorlogsnood 
Bleven Hollands brave helden 
Even moedig, even groot; 
Schoon de Vijfhoek stond in brand, 
Door het dondrend moordgeknetter, 
Dat zijn muren sloeg te pletter, 
En zijn helden in het zand. 
 
Ja! 's lands grijze, en roem der riddren, 
De onverschrokkene Chassé, 
Trok het slagzwaard uit de scheê, 
En uit zijn Thermopylé 
Deed hij 't laf Europa siddren, 
Toen 't het oog sloeg op de steê, 
Waar der Gallen legertrots, 
Spijt alle overmagt van benden, 
Schaamrood, met gekneusde lenden, 
Beefde voor zijn Herk'lesknods. 
 
Als gemaaide korenaren, 
Tuimlende over 't stoplig veld; 
Als gebloemt' voor stormgeweld, 
Onbejammerd, ongeteld, 
Vielen Frankrijks legerscharen. 
Dwazen! dacht gij, dat de held, 

{==231==} {>>pagina-aanduiding<<}

Zwaaijende den veldheersstaf, 
Moordtuig of getal zou vreezen, 
In Gods hand geen roê zou wezen, 
Schoon ook 't lot geene uitkomst gaf? 
 
Schriklijk blonk zijn doodend lemmer, 
Plettrend viel zijn kogeljagt 
Op der Gallen overmagt; 
Voor 's lands roem hield hij de wacht, 
Als een moedige oorlogstemmer. 
't Was Gods wonderdoende kracht, 
Die hem bijstond in den strijd, 
Toen bij 's vijands drommen velde, 
Hem zijn deugd voor oogen stelde, 
En voor schande ons heeft bevrijd. 
 
Ging de Vijfhoek ook verloren, 
Hollands glorie bleef bestaan; 
Rijk omkranst met lauwerblaên, 
Komt 's lands overschoone vaan 
Weêr gelouterd de aard' te voren, 
Reiner dan de reine maan, 
Spieglende in den zilvren vloed, 
Heendrijft langs de azuren transen; 
Dan de zon, in middagglansen, 
Als een onweêr heeft gewoed. 
 
Ja, uwe eerkroon, grootsch ompareld, 
Blinkt, o Holland! als weleer; 
Frankrijks snorkend oorlogsheir 
Sla van schaamte de oogen neêr, 
Huldige u voor heel de wereld, 
Na zoo dappre tegenweer, 
Die het onregt heugen zal, 
En uw trouw en geestdrift schragen, 
Schoon de gruwel is voldragen 
En de Vijfhoek ging ten val. 
 
Laat het smetloos vaandel wappren! 
't Zweve ons voor in 't oorlogswee! 
Looft 's lands braven! looft Chassé, 
Om zijn schittrende eertrofee, 
Na het kampen met zijn dappren! 
Al wat braaf is, jubelt meê, 
Nu hij, voor het roofverbond, 
Hollands strijdkracht heeft ontwikkeld, 
En, tot heldenmoed geprikkeld, 
Lauwren om de rijkskroon wond. 
 
Zien wij dan ook de overmagten, 
Toom- en bandloos als de orkaan, 
Dreigend en verbolgen staan, 
Hij, Chassé, is voorgegaan; 
Als een leeuw, beproefd van krachten, 
Vloog hij zijn bespringren aan. 

{==232==} {>>pagina-aanduiding<<}

Ja! zijn voorbeeld volgen wij. 
Zoo we in 't uiterst moeten wijken, 
Dan, bij stapels puin en lijken, 
Zullen wij vergaan als hij! 


Januarij, 1833.


joh. hilman.


Het schaatsrijden.


Dan zijn geen oostewinden koud 
 
o.z. van haren. 



	I.
Knapen, bindt de schaatsen aan! 
De IJsmonarch, zijn rijk ontweken, 
Is de waatren langs gegaan, 
En kristal zijn stroom en beken; 
Zacht is 't windje, glad de baan. 
 
Komt, de meisjes zijn gevraagd; 
Nu de knie naar 't ijs gebogen, 
En om d' elpen voet der maagd 
Fluks het kleurig band getogen, 
't Geen zoo lief een plaats behaagt. 
 
Ziet, de blaauwe hemel lacht, 
Daar de zachte zonnestralen 
Op de witte staatsiedragt 
Van geboomte en heesters dalen 
Met een weêrgalooze pracht! 
 
Vlug en vrolijk opgelegd, 
En dan ijlings voortgeschoten. 
Geeft de jeugd tot dart'len regt, 
Zorgloos dan het zoet genoten, 
Dat der grijsheid is ontzegd. 
 
Haar behoort het knappend vuur, 
Ons de vloer-geworden stroomen; 
Is hun sluim'ring kort van duur, 
Als des levens schoonste droomen, 
Zoo verzuim' men niet dat uur! 



	II.
Wat nog blonde haren heeft, 
Moog zich schamen t'huis te marren. 
Hoe hier alles woelt en leeft! 
Zie, hoe snel die rij van arren 
Over 't effen zilver zweeft! 
 
Brieschend zoekt het moedig paard 
Aan het rink'len van de bellen, 
Klinkend hem om hals en staart, 
Door een' vluggen rid te ontsnellen, - 
Ach, 't verdubbelt met zijn vaart! 

{==233==} {>>pagina-aanduiding<<}

Waarom werd het edel dier 
Met die hofnar-pronksieraden, 
Met dien klaterenden zwier, 
Hem ten afschrik, overladen! 
Zijn er dan geen narren hier? 
 
Zeker toont geen klein getal 
Ons der dwazen eigenschappen; 
Maar, zoo zwaard en belgeschal 
Ze aan de wereld ging verklappen, 
Och, dan vond men ze overal! 
 
Zwevend langs de gladde baan, 
Toont de gulden arreslede 
(Luim gaf aan haar' vorm 't bestaan) 
Ons een schelpjen aan de reede, 
Woest gedierte, of blanke zwaan. 
 
Maar, hoe prachtig zij ook zwiert, 
Van een tijgervacht omhangen, 
Die de buit des rijkdoms wierd, 
Pracht is armoê bij de wangen 
Van de schoone, die haar siert. 
 
Zachter toch dan troonfluweel 
Is het dons van maagdenkaken; 
Schitt'ren moge 't rijk juweel, 
't Waarlijk hartverleidend blaken 
Is der meisjes-oogen deel. 



	III.
Zeg mij, is 't niet wonder zoet, 
Met de lieve, die wij minnen, 
Vlug te zweven op den vloed, 
En het van den wind te winnen, 
Beide in dartelheid en spoed? 
 
In het groen en lagchend zuid 
Huist de Min in 't loof der blâren; 
Maar in 't noorden zweeft de guit 
Op de in slaap gewiegde baren, 
En wat schaatsrijdt wordt zijn buit. 
 
Zwicht te met der maagden hoed 
Voor den adem van de winden, 
Tintelend van liefdegloed 
Doet hij ons den strik herbinden 
Om de kaak van melk en bloed. 

{==234==} {>>pagina-aanduiding<<}

Vrijer toch is dan de hand 
Bij 't zorgvuldig pelsverschikken, 
Dan zij 't immer waagde aan land; 
Vrijer zijn de stoute blikken 
Bij het knoopen van het band. 



	IV.
't Is een feest voor klein en groot, 
't Is een feest voor arm' en rijken; 
't Schouwspel, dat Natuur ontsloot, 
Staat voor hoog en laag te prijken, 
Allen heeft zij uitgenood. 
 
En ze is aller blikken waard, 
Die ter rust gegane moeder, 
De onder sneeuw bedolven aard', 
Waar het zonlicht, als haar hoeder, 
Met weemoedig oog op staart. 
 
't Luchtruim is van wolken vrij, 
Even of dier heiren trekken, 
Ging 't gedruisch haar koets voorbij, 
Uit de sluim'ring haar zou wekken, 
Die haar sterkt voor 't Lentgetij'. 
 
Hoe mij 't stille landschap streelt! 
In 't verschiet dien hoogen toren, 
Die, wanneer zijn uurwerk speelt, 
Ons de vaart des tijds doet hooren, 
Dien de vreugde nu verdeelt. 
 
's Molens wieken hebben rust; 
't Vlugge schip ligt vast gekluisterd; 
Somtijds wordt de kim der kust 
Door den rook van 't vuur verduisterd, 
Nu aan geenen haard gebluscht. 
 
Lieflijk blaauwend wemelt zij, 
Of ze met de lucht wou kampen, 
Stijgt in wolkjes vlug en vrij, 
Dunt in naauwlijks zigtb're dampen, 
En - is als een droom voorbij! 



	V.
't Is een vaderlandsche vreugd; 
Holland is uit zee gewassen, 
En, zoo lang geschied'nis heugt, 
Waren zoete en zoute plassen 
Ook de speelplaats harer jeugd. 

{==235==} {>>pagina-aanduiding<<}

Vrijheid wonnen we op den vloed, 
Schatten bragten ons de baren, 
En de tijd was groot en goed, 
Toen het in den boeijer varen 
Wellust schonk aan 't jong gemoed. 
 
Volgzucht van der vreemden smaak 
Heeft de jeugd op 't paard geheven; 
Maar, wie ook, verwijfd, het wraak', 
Ze is haar' oud'ren waard' gebleven 
In de zucht voor 't ijsvermaak. 
 
Tooi en kleeding zijn ontaard, 
Kraag en mantels zijn verdwenen; 
Maar de kunstjes zijn bewaard, 
En voor 't ligten van de beenen 
Wij nog overal vermaard. 
 
Zie, hoe naar de gindsche tent, 
Vlugger dan de vlugste wellen, 
Heel die stoet van schippers rent! 
't Is aan 't onbegrijplijk snellen, 
Dat men Frieslands kroost herkent. 
 
Maar aan vast- en ligten voet 
Snel- en sierlijkheid te paren 
En bevalligheid aan spoed, 
Kunnen best de jong'lingsscharen, 
Aan den Amstel opgevoed. 
 
Ginder komt een broeder aan; 
't Is geen rijden, neen! 't is zweven .... 
Maar, waartoe die kromme paên? 
Lieve! zie uw' naam geschreven 
Op de spiegelgladde baan! 



	VI.
Sierlijk staat de muts van bont 
Op zijn ligtgekrulde haren; 
Vreugde dartelt om zijn' mond; - 
Zoo er schooner meisjes waren, 
Reed hij niet met de onze rond. 
 
Wel hem! deugd en minlijk schoon 
Zijn des levens hoogste goed'ren; 
Zalige echt zijn rijkste kroon, 
Spruit ze uit neiging der gemoed'ren, 
Door geen laag belang geboôn. 

{==236==} {>>pagina-aanduiding<<}

Hoede daarvoor mij de Heer! 
't Zwaarste zijn vergulde boeijen. 
Stap ik ooit in de echtkoets neêr, 
'k Moet dan van verliefdheid gloeijen, 
Als die twee bij 't gindsche veer. 
 
Dartel golft der deerne doek, 
's Jongens hoed staat op een haartje; 
Zij zoo rank en hij zoo kloek .... 
Al 't geluk geniet dat paartje, 
Waar ik nog vergeefs naar zoek! 
 
't Zet zich in die tent ter rust, 
Waar onze oude vlag op wappert, 
Eenmaal aller zeeën lust! 
Hoort ge, hoe het dundoek klappert, 
Door den schalkschen wind gekust? 
 
Vreugde woont in 't linnen huis, 
Vult er zelve kroes en kannen, 
Schudt den rijm van rok en buis, 
En schijnt alle zorg te bannen 
Door haar schaterend gedruisch. 
 
Hoort gij 't oud en vrolijk lied: 
‘'k Breng het u, mijn welbeminde!’? 
Zelfs de vedel mist hier niet .... 
Oogsten best toch arme en blinde, 
Waar het jonge hart geniet. 
 
'k Heb in hooggewelfde zaal 
't Feestlijk waslicht rijk zien glansen, 
En de grooten menigmaal 
In hun weidsche pracht zien dansen, - 
Vreugde vlugtte voor die praal! 
 
Hier is eenvoud der natuur, 
Hier is vrolijkheid en leven, 
Hier behoeven wijn noch vuur 
Warmte, geest en kracht te geven; 
Wat hier blaakt, heeft langer duur. 
 
Waar hij zulk genoegen geeft, 
Mag de Winter welkom heeten, 
Is hem 't hart der jeugd verkleefd, 
Die in 't onbevlekt geweten 
Nog de wel der blijdschap heeft. 
 
o. ij. 





{==237==} {>>pagina-aanduiding<<}

Mengelwerk.

Over het woord ΑΔΕΛΦΟΣ in de schriften des Nieuwen Testaments, met betrekking vooral tot den Heere Jezus.

Het denkbeeld, dat maria, de Moeder des Heere, na het ter wereld brengen van het Heilige, dat uit haar geboren moest worden, en alzoo behalve dezen haren Goddelijken Wonderzoon, andere kinderen bij jozef gehad zoude hebben, heeft voor het kiesche gevoel iets hinderlijks, iets terugstootends. De hitte, waarmede men in de Roomsche Kerk het onaannemelijke daarvan heeft beweerd, mag misschien beschouwd worden, als de voornaamste aanleiding bij vele Protestanten gegeven te hebben, om de stelling, dat maria meer kinderen gehad hebbe, te drijven en vast te houden. Hierdoor toch verwijderde men zich zoo veel te verder van de verdedigers der onbevlekte ontvangenis, en zoodanig eene handelwijze is doorgaands de weg, dien, bij groot verschil van gevoelens, voornamelijk in zaken van Godsdienst, de tegenover elkander staande partijen plegen te bewandelen, terwijl men daarbij dikwijls niet eens bemerkte, dat men, om het ongerijmde van een bestreden gevoelen duidelijk aan het licht te stellen, zelve in groote ongerijmdheden vervalt.
Dan, welke de bron zij, waaruit vroeger bij de Protestanten dat gevoelen is voortgevloeid, vreemd dunkt het mij in allen gevalle, dat onder ons, zelfs nu nog, Godgeleerden gevonden worden, die hetzelve voorstaan, en ik vrage, van waar dit? - Uit de omstandigheden bij deze en gene Euangelische verhalen laat zich dienaangaande geen besluit opmaken, en even min uit de, daarbij gebezigde, bewoordingen of derzelver samenhang: zelfs het woord πρωτότοκον (eerstgeboren), voorkomende

{==238==} {>>pagina-aanduiding<<}
matth. I:25 en luk. II:7, kan, in het Grieksch van het Nieuwe Testament, te dezen niets afdoen, gelijk allen taalkundigen bekend is. Ik zoude dus den grond daarvan in niets anders weten te zoeken, dan in de opvatting van het woord ἀδελϕὸς (broeder): maar hoe is het met die benaming bij de Ouden gelegen geweest?
Dat bij de Hebreën niet alleen eigen of volle neven en nichten aan elkander onderling, maar ook soms aan de kinderen van hunne broeders en zusters de namen van broeders en zusters gaven, weet men algemeen, en blijkt dit bovendien in 't bijzonder, behalve uit andere Bijbelplaatsen, uit de levensgeschiedenis der Aartsvaderen.
Bij de Romeinen hadden evenzeer de woorden frater en soror soms eene ruimere beteekenis. Zoo schrijft onder anderen cicero aan attikus, Ep. V: Quantum dolorem acceperim lucii fratris nostri morte, tu existimare potes; welk zeggen men niet anders kan vertalen dan: Hoe groot eene droefheid mij veroorzaakt hebbe het afsterven van onzen (mijnen) neef lucius, kunt gij best beoordeelen. Op gelijke wijze noemt hij, Orat. Philipp. II. C. 38 en elders, antonnia de vrouw en tevens de zuster van m. antonius, schoon die twee elkander niet nader bestonden, dan als volle neef en nicht. Even zoo noemt livius, (L. XIX. C. 30) sprekende van massinissa en de kinderen van deszelfs oom desulces of oesalces, dezelven onderling fratres patrueles. (*)
Dat dit zelfde ook bij de Grieken plaats had, lijdt geen twijfel. Misschien wel kan men te hunnen opzichte niet even zulke regtstreeksche bewijzen aanvoeren, als omtrent de Hebreën en Romeinen; doch de zijdelingsche zijn van zulken aart, dat zij voor regtstreeksche gelden mogen. - Dionysius halicarnassensis bezigt, L. III. C. 15. n. 4, onder anderen het woord ἀδελϕὸς in de voormelde beteekenis, als hij, gewagende van den voorslag van fuffetius, Opperhoofd der

{==239==} {>>pagina-aanduiding<<}
Albanen, aan tullus hostilius, Koning van Rome, om het geschil der beide volken te doen beslechten door een lijfgevecht tusschen de drie horatii ter eenre en de drie curiacii ter andere zijde, den Koning op dien voorslag doet aanmerken: dat hij het te wreed vond, deze twee drietallen elkander te laten bestrijden, vermits zij, als wederzijds uit twee eigen zusters gesproten, onderling ἀδελϕοὶ (broeders) waren. - Wat nu van dit verhaal als geschiedenis wezen moge, zeker is het, dat dionysius, Grieksch en voor Grieken schrijvende, den Koning van Rome geene woorden of spreekwijzen in den mond kan gelegd hebben, dan welke voor Grieken verstaanbaar waren, of hij zoude er iets tot opheldering hebben bijgevoegd ten behoeve van den Griekschen lezer; hetgeen hier ter plaatse noodwendig moest hebben plaats gehad, bijaldien hij ἀδελϕοὶ geschreven had, blootelijk als eene navolging van het Latijnsche fratres. - Onder ons, bij voorbeeld, en ook bij de Engelschen, noemt men zijns broeders of zijner zusters kinderen neven en nichten; maar wanneer iemand, eenen Nederlandschen Geschiedschrijver in het Fransch vertalende, bij denzelven ontmoette deze of dergelijke plaats: klaudius civilis schreef aan zijnen neef julius brigantikus enz., zekerlijk zoude hij aldaar het woord neef niet overzetten door cousin, maar door neveu, omdat julius brigantikus de zusters zoon was van klaudius civilis, en het woord neveu bij de Franschen, voor welke hij schreef, in zoodanige geslachtsbetrekking gebruikelijk
is. Omgekeerd zou dionysius het woord ἀδελϕοὶ nooit, voor 't minst niet zonder opheldering, gelegd hebben in den mond van tullus hostilius, bijaldien de Grieken hetzelve niet anders verstaan hadden, dan in de beteekenis van eigenlijk gezegde broeders; want in dat geval zoude hij in zijne taal een barbarismus hebben geschreven. - Op gelijke wijze laat ovidius, in zijne Heldinnenbrieven, den naam van broeder geven door hermione aan orestes en door hypermnestra aan lyn-
{==240==} {>>pagina-aanduiding<<}
ceus, schoon die almede onderling slechts volle neven en nichten waren. Ovidius, het is waar, was een Romein en schreef in 't Latijn, zijne moedertaal; maar ovidius doet Griekinnen spreken, en een Dichter van zijne beschaving, levende in de zoo keurige Gouden Eeuw der Romeinsche Letteren, bij gevolg de zeden der oude en latere Grieken grondig kennende, zou niet aldus geschreven hebben, ware bij dezelven de naam van broeder en zuster niet van eene even ruime beteekenis geweest, als bij de Hebreën en Romeinen; te minder nog zoude hij, in het omgekeerde geval, zich aan zulk eene slordigheid van stijl hebben schuldig gemaakt, daar hij alsdan zich konde bediend hebben van de benamingen patruelis en consobrinus, welke de Grieksche benamingen ἐξαδελϕὸς en ἀνεψιὸς volkomen uitdrukken.
Van nog veel grooter klem wordt deze redekaveling, waar dezelfde Dichter (Met. L. XIII. v. 31) aiax, bij deszelfs pleitrede om de wapenen van achilles, zeggen laat: Frater erat: fraterna peto. Of zou het niet eene voorbeeldelooze onnaauwkeurigheid in ovidius geweest zijn, aiax den naam van broeder te doen geven aan achilles, die slechts zijn volle neef was, voor eene vergadering van Grieken, welke over zijne vordering vonnis moest vellen, bijaldien het benoemen van eenen vollen neef met dien naam onbekend was geweest bij de Grieken? (*)
Maar zoude niet, althands wat de Euangelische Schriften in 't bijzonder betreft, als regtstreeksch bewijs hier gelden mogen Galaten I:19? Daar toch lezen wij: en ik zag geenen anderen van de Apostelen, dan jakobus, den broeder des Heere. Ondertusschen was deze jakobus de zoon van alféus, en bestond hij den Heere niet nader, dan in den tweeden of derden graad van bloedverwantschap. - Hetgeen voorts tegen zoodanige opvatting van ἀδελϕὸς mogt worden aangevoerd,

{==241==} {>>pagina-aanduiding<<}
naar aanleiding van 1 Korinthe IX:5, is door den Heer van der palm t.d.p. voldoende opgehelderd.
Dan, wat hiervan, alsmede van de hoofdzaak zelve, zijn moge, in allen gevalle vermeen ik bewezen te hebben, dat het woord ἀδελϕὸς, in betrekking tot den Heere jezus gebezigd, geenen grond oplevert, om te stellen, dat Hij wezenlijke broeders, uit maria geboren, inderdaad gehad hebbe.
W.






Proeve van onderzoek naar den invloed en de gevolgen van den Franschen volksaard op den tijdgeest van Europa in het algemeen en van Oud-Nederland in het bijzonder. (*)

Wier gewoonten zij ijverig nastreefden en die zij in alles gelijk wilden worden, dezen hebben zij tot vijanden gehad, die strenge straf aan hen oefenden.




2 Maccabeën, IV:16.
Oud-Nederland wenscht ernstig naar billijken vrede. Vele onzer verdedigers worden door hunne verwijdering bij voortduring belemmerd in het voortzetten van hun bedrijf en te leur gesteld in hunne vooruitzigten. De achtergeblevenen en stillen in den lande worden tot opofferingen geroepen, die zij op den duur niet kunnen dragen. Dappere verdedigers zuchten in Frankrijk, aan vaderlandsche betrekkingen en vaderlandschen grond ontvoerd, niet als krijgs- maar als vredesgevangenen! De hoofdbron van ons bestaan, de koophandel, kwijnt, door een willekeurig, geheel wederregtelijk embargo, dat Engeland en Frankrijk goddelooslijk op onze schepen

{==242==} {>>pagina-aanduiding<<}
hebben gelegd. Geen Bondgenoot, ook onder de naauwste bloedverwanten van onzen standvastigen Koning niet; geen Bondgenoot - of het moest alleen God in den Hemel zijn! Oud-Nederland laat zich dit alles welgevallen; het zal eendragtig blijven volharden, schoon zich ook in het verschiet geene flikkering van hoop doe zien; maar, indien de zaken op dezen voet blijven, is het juist de toekomst, die ons vrees inboezemt. Wij mogen vijandelijk vuur en staal van onzen bodem kunnen weren, onze behoeften zijn te groot geworden, dan dat wij, op den duur, in dezelve, naar de wijze der Vaderen, slechts met het noodige zouden kunnen voorzien.
Maar, wanneer dan eindelijk, volgens algemeenen wensch, de lieve vrede verschijnt, blijft er dan geene zorg, geen gevaar meer overig? Allezins, M.H.! Zoo wel in vrede als oorlog zullen wij moeten zorgen, om den goeden geest, die in de drie laatste jaren op onderscheidene wijze is aangekweekt, te voeden en te versterken. Hetzij de oorlog zijne woedende fakkel ontsteke; hetzij de staat van zaken nog langer in de grootste onzekerheid zweve; hetzij de vrede ons spoedig vriendelijk kome begroeten, altijd zullen wij hebben te letten op het bewaren onzer zelfstandigheid en nationaliteit; altijd zullen wij tegen verkeerden invloed van buiten hebben te waken; altijd zullen wij voornamelijk hebben toe te zien op de bescherming, of wel misschien op de verbetering, onzer godsdienstigheid en zedelijkheid.
Gij zult misschien reeds gissen, M.H., dat ik te dezen opzigte ergens eenig gevaar meen te zien. En dan hebt gij regt geoordeeld. Het is niet zonder bezorgdheid, dat velen een' al te vrijzinnigen geest, zoo wel in het godsdienstige als in het staatkundige, door geheel Europa heen, zien woelen. Het is niet zonder grond, dat Frankrijk als eene der hoofdbronnen van dien geest wordt beschouwd. Denzelven in ons Vaderland voor te komen, of, waar hij mogt zijn doorgedrongen, dien te verzwakken, is het doel dezer Voorlezing, waarin ik zal spreken over den invloed en de gevolgen van den

{==243==} {>>pagina-aanduiding<<}
Franschen volksaard op den tijdgeest van Europa in het algemeen en van Oud-Nederland in het bijzonder. Houdt echter deze bijdrage voor niet meer dan zij werkelijk is, voor eene proeve, waarmede dit belangrijk en veel omvattend onderwerp geenszins volledig wordt behandeld. Gij verneemt slechts wenken en herinneringen, waardoor hetzelve meer ter sprake kan komen, en alzoo de aandacht gevestigd zal worden op waarheden, die in onmiddellijke betrekking staan tot het welzijn van ons dierbaar Vaderland. Met dit oogmerk zullen wij bovengemelden invloed en gevolgen beschouwen, vooreerst ten opzigte van Europa in het algemeen, vervolgens ten opzigte van ons Vaderland in het bijzonder.
I. Onze blik op Europa kan niet anders dan treurig zijn, M.H., wanneer wij alles bedenken, wat er sedert eenige jaren in dit ons werelddeel is gebeurd, van Polen tot Portugal, van België tot Turkije, van Ierland tot Zwitserland toe. Met de woede van een' hevigen storm is een schrikbarende tijd voor Europa aangebroken; een duistere geest van willekeur, van oproer en verraad, trok van stad tot stad, van land tot land; en, als verschrikt opgewekt uit een' diepen sluimer, vragen de menschen: hoe zal dit eindigen? Ik zal u dat alles niet trachten af te schetsen, waarvan de dagbladen, reeds sedert bijkans drie jaren, weêrgalmen. Dit zien wij echter in alle landen: het volk vreest God, eert den Koning en bemint het Vaderland, of - huldigt een grenzenloos eigenbelang, dat zichzelven tot het doel van alle grootheid stelt, en alles aanwendt, om dit doel te bereiken, al moet ook de aarde met bloed en tranen gedrenkt worden, al zou de wereld tot puin en asch vergaan! En laatstgenoemde denk- en handelwijze is, helaas! in onze dagen niets minder dan een vreemd verschijnsel.
En van waar is die tuimelgeest over Europa losgebroken? Wij behoeven niet lang hiernaar te zoeken, M.H.! Uit Frankrijk! Uit dat Frankrijk, dat sedert eens menschen leeftijd zoo veel invloed heeft gehad op het lot van geheel Europa! Het heeft een' drievoudigen in-
{==244==} {>>pagina-aanduiding<<}
vloed uitgeoefend: door zijne wapenen op het staatkundige, door zijnen volksaard op het godsdienstige en zedelijke, en, door hierin eene omwenteling tot stand te brengen, thans wederom op het staatkundige.
Frankrijks wapenen zijn door napoleon, den eersten avonturier van zulk een stout fortuin, tot eene duizelingwekkende hoogte opgevoerd; maar zij zouden zulk een' gelukkigen uitslag niet hebben gehad, zoo niet de invloed van een' Franschen geest op de bewoners van onderscheidene Europesche gewesten dezelve ware voorgegaan.
De volksaard der Franschen is bekend. Luchthartig, vlugtig en wispelturig, sterker gevoelende dan redenerende, laten zij zich, spoediger dan vele andere volken, wegslepen door den oogenblikkelijken indruk der zinnen. Bij zulk een volk vestigde zich een wellustig Hof, vooral onder frans I, catharina de medicis en lodewijk XIV. Dit Hof besliste spoedig over den algemeenen geest der natie. Daarenboven verschenen er geschriften, waarin de Christelijke Godsdienst schaamteloos werd aangerand en de deugd op losse schroeven werd gesteld; romans, die de driften ontvlamden; tooneelstukken, nadeelig voor de zedelijkheid des volks; modes en manieren, waarin de loszinnige geest der natie sterksprekend was uitgedrukt. Voor Frankrijk zelf droeg deze volksaard de wrangste vruchten in de omwenteling der vorige eeuw.
Maar ook voor de andere landen van Europa bleven deze vruchten niet achter. Het zou bezijden de waarheid zijn, te willen beweren, dat Frankrijk het eerst en uitsluitend zoo wel andere natiën als onze voorouders met de weelde en haren verderfelijken nasleep zou hebben bekend gemaakt. Zoo wel vóór tweehonderd jaren als thans waren onderscheidene ondeugden bij de verschillende volken van ons werelddeel bekend. Maar zij waren zoo gevaarlijk niet als de nieuwere; want zij geleken meer naar dolle buitensporigheden, en deze woestheid moest verdwijnen, zoodra eene welgepaste bescha-
{==245==} {>>pagina-aanduiding<<}
ving, en vooral de kennis aan de ware Christelijke Godsdienst, meer algemeen werd. De Franschen echter introduceerden hunnen geest, en daarmede zoo vele ondeugden, bij de andere volken, onder het bevallig gewaad van wellevendheid, goeden toon, vrijheid van denken en handelen. Zij gaven aan elke zonde iets bevalligs, waardoor het zinnelijk hart spoedig werd weggesleept. Fransche modes, zeden en denkwijze maakten Parijs reeds in de vorige eeuw tot het groote middelpunt tusschen de verst afgelegene en verschillendste gedeelten van Europa. Eene Fransche manier, zegt ockerse (*), is eene soort van surtout geworden, waarmede men zich onder alle luchtstreken dekken kan; eene algemeene munt, die nagenoeg voor denzelfden prijs gangbaar is in ieder gewest, en de reiziger behoeft slechts een man naar de mode te zijn, om geheel Europa voor zich geopend te vinden.
Het was natuurlijk, dat deze invloed zich niet bij de modes, gebruiken en leefwijze bepaalde. Zedelijkheid en Godsdienst zonken daardoor, niet alleen in Frankrijk, maar ook in andere landen, vooral in Duitschland, tot een lager peil. De vrijdenkerij werd het kenmerk der wellevendheid. De godsdienstigheid werd niet langer gehouden voor een beletsel, maar voor eene uitspanning, van het zinvermaak, dat weldra als het hoogste doel des levens werd beschouwd. Deze invloed was, zoo wel als die der mode, het duidelijkst op te merken in de hoogere standen; de lagere volksklasse ontleende van deze, in meerdere of mindere mate, haren smaak.
En toen nu deze wellevende Franschen, uit broederlijke liefde, in het laatst der vorige eeuw en onder napoleon, in vele landen zelve een bezoek gingen afleggen, zagen zij, hoe hun geest reeds was vooruitgesneld, om door de volken de woorden van Vrijheid, Gelijkheid en Broederschap als tooverklanken te doen opvangen. Eindelijk zagen de misleiden, dat men elkanders

{==246==} {>>pagina-aanduiding<<}
meening niet duidelijk had verstaan; maar napoleon wist de onwetenden door het gedonder van het kanon spoedig zijne meening kenbaar te maken. Nu moesten immers allen, die genade wilden vinden in de oogen van den Overweldiger en zijne Satelliten, wel Fransch spreken, op zijn Fransch denken en handelen!
De Fransche overheersching door wapenen heeft een einde genomen; maar nog oefent die natie in vele landen eene onzigtbare heerschappij door haren geest. Deze wordt in stand gehouden door de algemeene bekendheid van hare taal, door hare modes en allerlei voorwerpen van smaak en weelde, door hare tooneelspelen en andere letterkundige producten. Daarnevens werkten staatkundige bemoeijingen, om zoo wel elders als in Frankrijk zelf den eerbied voor de gestelde magten en de onderwerping aan wettig gezag te verzwakken. Ik weet niet, hoeveel er waar is van een geheim Comité of Genootschap, te Parijs gevestigd, en dat zijne correspondenten en vertakkingen in alle landen van Europa heeft (*); maar zeker is het waar, wat nog zeer onlangs de volksmenner la fayette in de tweede Kamer van Frankrijk betuigde, dat de Franschen in alle landen warme vrienden hebben. In Engeland zijn het de Radicalen; in Spanje en Portugal de Communeros; in Italië de Carbonari; in Duitschland, Polen en Pruissen de hoofden der Dämagogische Umtriebe.
Ofschoon dan ook de Vorsten zelve misschien een gedeelte der schuld moeten dragen van de beroeringen, die Europa thans, na vijftien jaren van rust en vrede, schokken, ook de volksgeest, een geest door de Franschen aangestookt, bedreigt het heil van Staten en maatschappijen. Want nu ziet gij eerst de bittere vruchten van den Franschen geest tot grootere rijpheid gekomen; die geest werkt voort, niet alleen op Godsdienst en zeden, maar heeft ook, door bovengemelde werking,

{==247==} {>>pagina-aanduiding<<}
invloed op het staatkundig bestaan der natiën. De droevige gevolgen van ongodsdienstigheid en zedeloosheid op het maatschappelijk welzijn konden immers niet achterblijven.
Deze gevolgen zijn voor alle natiën tweeledig. Zij zijn natuurlijk, of zij worden klaarblijkelijk door een hooger Bestuur alzoo gewijzigd.
God beloont en straft deugd en ondeugd reeds op deze aarde, bij geheele volken, door hun derzelver natuurlijke gevolgen te doen ondervinden. Niet alleen hebben cicero en plutarchus, bij de Ouden, dit duidelijk gevoeld; Montesquieu, necker en feith dit tegen villaume en payne voldoende bewezen; maar hunne bespiegelingen rusten ook op de ondervinding van alle eeuwen. Bij Grieken, Romeinen en anderen, zoo wel als bij het nageslacht van abraham, zijn de woorden van salomo bevestigd: dat geregtigheid een volk verhoogt, maar dat de zonde een schandvlek en kanker der natiën is. Gaat de opkomst, den bloei en het verval van alle Staten na; zelden heeft een land gebloeid, waar niet te gelijk de Godsdienst en zeden bloeiden. Vervielen deze, dan knaagde ook reeds de worm aan de hartader van den Staat, en de val bleef nooit achter. En niets is natuurlijker, M.H.! Want, terwijl een godsdienstig volk vreedzaam en der overheid onderdanig is, ook bij regtvaardige wenschen en gegronde bezwaren niet onstuimig en oproerig wordt, maar bescheiden en billijk blijft, omdat weelde, ligtzinnigheid en eigenbelang het geweten nog niet hebben overschreeuwd, kan daarentegen het ongodsdienstige volk tot alle laagheid vervallen. Met de Godsdienst worden aan het volk alle steunsels van zedelijkheid, orde en getrouwe pligtsvervulling ontrukt. Dan vaart de wilde stroom zijner driften door de slecht verzorgde perken heen. Dan is geene wet aan hetzelve zoo heilig, of het durft die schenden; geen band zoo eerwaardig, of het durft dien verbreken. Dan straft een volk, door zijne ongodsdienstigheid, zichzelf.

{==248==} {>>pagina-aanduiding<<}

Dit is geen toeval, M.H.! Maar evenmin is het toeval, wanneer een geheel land of werelddeel door algemeene rampen, door overstrooming, hongersnood, pestziekte of oorlog wordt bezocht. Dit is geen toeval in het oog der Godsdienst. Deze doet gelooven aan eene Goddelijke Voorzienigheid, die, zonder Gezanten uit te zenden of wonderen te verrigten, gelijk in de dagen van jezus christus en vroeger, echter ook thans nog de weegschaal der natiën in hare handen houdt. Als dan zoodanige tegenspoeden een volk of volken drukken, en zij kan de natuurlijke oorzaken niet vinden, wat doet de Godsdienst dan? Dan klimt zij tot God zelven op, en zij acht het overeenkomstig met zijne langmoedigheid, die draagt en spaart en waarschuwt, terwijl het nog tijd is, dat Hij eene natie, die op den rand van haar verderf staat, toewenkt, vóór het zoo ver is gekomen, dat Hij haar de rampzalige gevolgen der zonde moet doen ondervinden. Waarschuwing immers vóór de straf kan bezwaarlijk meer werken bij een geheel verbasterd volk; wel bij een volk, dat nog vele deugden bezit, ofschoon door groote gebreken ontluisterd; kan niet meer werken in een Sodom en Gomorra, maar wel in een Ninevé.
Zoo werkt God alles, wat in den geest dezer eeuw verkeerd mogt zijn, door groote staatsrampen tegen. Niet als een vreeselijk vergramde en wraakzuchtige Hemelmonarch, in wiens hand eene dreigende roede wankt; niet als een bliksem-slingerende heidensche jupiter, die de stervelingen als de slaven zijner luimen beschouwt; maar als een Vader, wiens ernstige stem de menschen-kinderen aanspoort tot verbetering; die uit liefde kastijdt, vóór die kinderen, in arren moede, zich geheel van Hem afkeeren en de vermaning te laat zou zijn.
Ja, wel ernstig is die vermaning door de volken van Europa reeds vernomen! Het onafhankelijk bestaan van vele Staten, het heil van gekroonde Hoofden en van de onderdanen stond reeds sedert vijftig jaren op het spel, en er wordt nog om gespeeld. Ook eene ziekte

{==249==} {>>pagina-aanduiding<<}
verscheen in ons werelddeel; eene ziekte, waarvan men geene tweede oorzaken vinden kan, en die dus dringt, om tot de eerste oorzaak, tot God zelven, op te klimmen. Zij naderde met langzame schreden, even gelijk de staatkundige gezigteinder gedurig meer betrokken werd, als om tijd te geven tot nadenken en onpartijdig zelfonderzoek. Dat alles roept de volken en Vorsten van Europa, en het roept den paleis- zoo wel als den hutbewoner toe: Eerbiedigt en dient Hem, die in het verborgen ziet, maar in het openbaar vergelden zal!
Veel is er reeds in deze beschouwing van Europa's tijdgeest en deszelfs verderfelijke gevolgen, wat ook op ons Nederland kan worden toegepast; ofschoon niet alles, vooral wegens datgene, wat hier in de twee laatste jaren is gebeurd. Laat ons dus, in de tweede plaats, den Franschen volksaard, in betrekking tot ons Vaderland, trachten voor te stellen.
II. ‘Is Europa, door den roes der losbandigheid bedwelmd, in een' magteloozen slaap verzonken, een klein en edel gedeelte van hetzelve heeft, bij den schrikbarenden droom, deszelfs krachtvolle werking verdubbeld. Hier, in Nederland, worden zeer velen door den band, die alle braven omstrengelt, omgeven en aan elkander verbonden.’ (*) Zoo sprak, korten tijd geleden, in uwe tegenwoordigheid, een met regt geacht Redenaar, en het verheugt mij, dat ik met hem volmondig kan instemmen; het verheugt mij, dat ik mijne eigene lofbetuiging, vroeger openlijk aan de bedaarde en zelfstandige kracht van geest, aan den eendragtigen en godsdienstigen moed der Nederlanders toegebragt, niet behoef terug te nemen. Ja, waarlijk, M.H., deze overtuiging doet ons in de meest benarde omstandigheden

{==250==} {>>pagina-aanduiding<<}
naderen tot den almagtigen Heer van Hemel en van Aarde; deze overtuiging schonk ons den onvergetelijken 14 Augustus van 1831 en den gedenkwaardigen 2den Decemberdag van 1832; deze overtuiging deed den vaderlandschen Dichter naar waarheid uitboezemen:

Het leger knielt, de raadzaal bidt, 
De Koning knielt en bidt met allen. 
 
Gods arm alleen is onverkort: 
Waar 't elders ook betwijfeld word', 
Wij weten, op wien wij vertrouwen! 
De springvloed wast, de noodklok luidt: 
‘Wij zinken, Heer!’ zoo roepen we uit.... 
Hij wenkt - en Neêrland is behouên. (*) 


Maar willen wij inderdaad een gegrond vertrouwen op den Allerhoogsten vestigen, M.H., dan moeten wij, terwijl wij ons in het goede verblijden, ook het zedelijk kwade dezer dagen niet voorbijzien. Laat ons dan blijven bij ons voornemen, om te onderzoeken, of en in hoe verre de volksaard der Franschen invloed heeft gemaakt op ons en onze landgenooten.
Deze invloed dagteekent zich vroeger, dan van 1795 af; want niet alleen in het laatst der voorgaande eeuw klaagden hamelsveld, stijl en ockerse, maar ook in de eerste helft derzelve klaagde reeds van effen, in zijn' Spectator, over dien toenemenden invloed van Fransche zeden, denkwijze en gewoonten op het volk van Nederland. Gij weet het, welke de redenen waren van dien toevloed van vreemdelingen, vooral van Franschen, hier te lande. Niet alleen werden onze gewesten overladen met gelukzoekers, die kwamen, om onze Vaderen derzelver schatten te helpen dragen, en die nog daarenboven aan onze nationaliteit veel afbreuk deden; maar ook de Fransche Protestanten, die de Dragonder-bekeering van lodewijk XIV

{==251==} {>>pagina-aanduiding<<}
ontvlugtten, werden hier met opene armen ontvangen. Dit gebood de menschlievendheid, en ook de zorg voor het welzijn des Staats scheen het aan te raden. Want zij bragten nijvere handen mede, en deden in de Hollandsche steden den bloei der fabrijken merkelijk toenemen. Maar ook de weelde en losbandigheid nam met hunne verschijning toe. Ik wil geenszins beweren, dat deze vlugtelingen zelve ligtzinnigen of huichelaars waren. Neen! maar, door de Regering hier te lande met allerlei voorregten beschonken, konden velen hunner deze verbetering van toestand kwalijk verdragen, en de oude Fransche aard kwam spoedig weêr boven. Door anderen werd de betrekking met Frankrijk levendig gehouden, en ook voor onze Vaderen zelve opengesteld. Deze werden langzamerhand bekend gemaakt met het aardige en innemende dier vreemde zeden en gewoonten; Fransche taal, kleederdragt en tooneelspel (*) werden

{==252==} {>>pagina-aanduiding<<}
in de grootere steden ingevoerd. Men werd onderwezen in de kunst, om op eene vrolijke wijze zijn geld te verteren en - zijne zedelijkheid op het spel te zetten. Die roes duurde de geheele vorige eeuw door, tot dat wij door napoleon zeer onzacht uit onze sluimering werden gewekt.
Het is waar, deze aanval op onze zelfstandigheid trof eerst alleen de groote steden, en men mag den geest van een volk niet alleen naar de groote steden beoordeelen. Het landvolk, dat minder omgang met vreemden heeft, behoudt natuurlijk veel langer de oude nationaliteit. Maar wie weet niet, dat de dorpbewoners zich naar de steden schikken en vormen? Wie weet niet, dat de verleidende voorbeelden van pracht en dartelheid, in de steden, als een waterval zich neêrstorten op de groote vlekken, en van daar op de dorpen en gehuchten? De steden geven immers den toon; en hij moet al zeer nationaal, hij moet een oude Fries zijn, die het wagen zal, tegen zulk een' stroom op te roeijen!
Het is dan ook, helaas! in ons Oud-Nederland alzoo gebeurd, dat de Franschen van tijd tot tijd een gedeelte onzer zelfstandigheid aan ons ontrukten. En daarbij was nog de achttiende eeuw een tijd van rust en genot, na zoo veel strijd en werkzaamheid. Geene gelegenheid, om mannelijke krachten te versterken; geene gelegenheid, waardoor groote talenten konden ontwikkeld worden. De glorie en ophef met de enkele daad van een' zoutman, daad, groot in dien tijd, maar zeer gewoon in de eeuw van een' de ruiter, bewijst dit genoeg. Zoo waren wij dus eindelijk zedelijk wel voorbereid, om niet alleen een' Franschen geest, maar om ook de Franschen zelve hier te ontvangen, maar om ook zelve Franschen te worden.

{==253==} {>>pagina-aanduiding<<}

Dit ongelukkig tijdstip verscheen; en naauwelijks zag men hier de treurige fakkel der tweedragt zwaaijen, of dezelve werd door die zuidelijke naburen aangeblazen tot eenen gloed, die ons verteerde. De deskundige moge het beoordeelen, hoeveel er op die dagen toepasselijk was van de woorden, die de Profeet azaria ten opzigte van zijne landgenooten bezigde: Vele dagen zijn er voor Israël voorbijgegaan zonder den waren God, en in die jammervolle tijden was er geen vrede, maar vele en groote beroerten onder al de ingezetenen dezer landen, en zij stieten zich tegen elkander in stukken, volk tegen volk en stad tegen stad; want God schokte hen door allerlei nooden. (*)
Eindelijk werden wij Franschen; en, terwijl één gedeelte der natie, door harde slagen geleerd, de oogen opende en den val des Vaderlands beweende, schikte een ander gedeelte zich zeer goed naar de zeden en denkwijze der overheerschers. Niet alleen de lagere volksklasse zonk bijkans weg in losbandigheid en ongodsdienstigheid, maar ook in hoogere standen vrat de ondeugd voort, gelijk de kanker. Bij dezen werd echter hare aanstootelijkheid en afschuwelijkheid weggenomen door eene zekere verfijnde beschaafdheid, waardoor zij echter, gelijk sterne het vernuftig van de Franschen zelve zegt, geleken naar oude geldstukken, door de behandeling zoo glad geworden, dat men er den muntstempel niet meer van herkende. Het was eene beschaafdheid, waarmede men zelfs aan de verfoeijelijkste zonden derzelver eigenlijke benamingen ontnam: de verleiding heette galanterie; eigenbaat en gouddorst was savoir-vivre, schranderheid, behendigheid; wraakzucht, betamelijk eergevoel; onverschilligheid omtrent de Godsdienst en ongeloof, eene grootere mate van verlichting, waardoor men zich boven de bijgeloovige denkbeelden eener kortzigtige volksmenigte verhief. Kortom, eene

{==254==} {>>pagina-aanduiding<<}
beschaving, waardoor de nationale zedelijkheid, godsdienstigheid en zelfstandigheid werd weggeschaafd.
De Fransche overheersching is echter ook in ons Vaderland weêr te niete gedaan. Oud-Nederland werd van het slavenjuk harer wapenen verlost; maar werd het ook te gelijk van Frankrijks verderfelijken geest verlost? Had de ontvangene les niet slechts indruk, maar ook een' blijvenden invloed ten goede gemaakt? Hernamen wij, met ons onafhankelijk volksbestaan, ook de oude zelfstandigheid van geest? Hebben wij ons in de verloopene vijftien jaren van vrede en rust weêr gevormd naar den godsdienstigen zin der Vaderen; of bleef de Fransche liberaliteit, om niet te zeggen hun ongeloof en hunne ligtzinnigheid, velerwegen op haren zetel? Werden taal, kleeding, leefwijze, opvoeding, vooral in de hoogere en zoogenoemde fatsoenlijke kringen, weêr nationaal; of bleven zij op de Fransche leest geschoeid?
Ik begeer uw antwoord niet te vernemen, M.H.! wij weten allen genoeg daarvan. Maar was het ook wel wonder, dat zij, aan wie een godsdienstig, matig en ingetogen leven vreemd was geworden, niet op eens, als door een' tooverslag, tot betere gezindheid konden worden opgewekt? Was het wel wonder, dat men geene redding kon toebrengen aan hen, die, in het begin en bij den voortgang der ziekte, koel en ligtzinnig alle geneesmiddelen hadden afgewezen, en nu reeds den dood, den zedelijken dood, in de aderen voelden woeden? Zoo gingen dus velen in hunne vroegere Epicuristische leefwijze voort; en eene algemeene omwenteling in den volksgeest was niet te verwachten, en kwam ook niet tot stand. Daarenboven liet men ons gaan aan de hand van eene bastaardzuster, welker hart zoo sterk voor Frankrijk klopte. Ik bedoel het karakter- en eerlooze België, een schoon land, wat de natuur betreft, welks bewoners echter niet alleen aan onze stoffelijke, maar ook aan onze geestelijke belangen zoo hinderlijk zijn ge-
{==255==} {>>pagina-aanduiding<<}
weest. (*) Dat land was eene geschikte brug, waarover alles, wat een' Franschen geest ademt, ons zeer voegzaam kon worden toegevoerd. Zoo zouden wij misschien spoedig eene grootere ontaarding te gemoet gegaan zijn; maar - God heeft daarin voorzien. Hij heeft vooreerst toegelaten, dat de brug werd afgebroken, waarover zoo veel schadelijks en schandelijks ons werd aangebragt. Nederlands leeuw is ontwaakt uit zijne sluimering, en heeft eene kracht ontwikkeld, die geheel Europa, vijand zoo wel als vriend, verbaasd doet staan.
Warme en edeldenkende Vaderlanders hebben te regt gemeend, M.H., dat nu de tijd geboren is, om niet alleen tegen vreemde wapenen, maar ook tegen een' vreemden geest krijg te voeren. Alle leden dezer Maatschappij tot nut van 't algemeen, die zulk eene echt Nederlandsche instelling is, moeten mede voorop staan in dezen heiligen kamp. Maar, met welke wapenen moet dan gestreden worden? vraagt gij zeker. Men heeft, onder anderen, met de edelste bedoelingen, ook eene nationale kleederdragt voorgeslagen; en billijk wil geen echt Nederlandsch meisje de modes meer volgen van openbare vrouwen te Parijs, die hier vroeger den toon hebben gegeven. De voorgeslagene kleederdragt zal echter nooit algemeenen bijval vinden; want zij is vooreerst niet nationaal genoeg, en daarenboven te onbestendig. Maar het is ook zoo noodig niet, dat ieder dezelfde kleederenvorm drage. De ware nationale zelfstandigheid zit niet in de plooijen des gewaads, maar in het hart. En is zij in het hart gevestigd, meent men het waarachtig en opregt met zijn Vaderland, begeert men weêr gelijk te worden aan onze degelijke en meer godsdienstige Vaderen, dan weet ieder genoeg, hoe hij zich kleeden moet volgens zijn vermogen en rang in de maatschappij en volgens de voor-
{==256==} {>>pagina-aanduiding<<}
schriften van Godsdienst en eerbaarheid; dan weet ieder genoeg, welke leefwijze hij te kiezen hebbe, en aan welke leermeesters hij de opvoeding zijner kinderen moet toevertrouwen, - aan vreemde Gouverneurs en Gouvernantes, of aan regtschapene Vaderlanders, die niet alleen het verstand verlichten, maar ook het hart veredelen; dan weet ieder genoeg, dat hij het wél met zedelijkheid en Godsdienst meenen moet; dat de Bijbel niet langer achter geslotene deuren moet worden bewaard, maar weêr zoo wel huis en handboek moet zijn, als de gids van den levenswandel, omdat God
spreekt: Die Mij eeren, zal Ik eeren; maar die Mij versmaden, zullen worden ligt geacht!
Medeleden dezer Maatschappij! Broeders! dit leert ons de Godsdienst, de Christelijke Godsdienst; en zoo wordt hare stem vernomen bij al de wanklanken van den tijd, dien wij beleven. Zoo waarschuwt zij; maar zoo geeft zij ook hope en gegrond vertrouwen. Niet, alsof zij dan wonderen zou doen zien; maar zij zal, door de geestkracht, die zij instort, vroeger of later, rust en vrede schenken. Ons volk van Nederland heeft in de beide laatste jaren dezen goeden weg ingeslagen; deze weg worde door ons allen betreden, in den kring, waarin wij ons bevinden en werkzaam zijn! Niet alleen de schriften dezer Maatschappij, maar ook het openbare leven harer leden, maar ook hun hart, moet daarvan bewijzen geven. De Godsdienst zij bij ons het beginsel van alles, wat goed, rein en edel is, wat liefelijk is en wél luidt! Waar wij ons dan bevinden, alle braven worden door eenen wel onzigtbaren, maar toch onverbreekbaren, zedelijken band vast omslingerd. Dat wij ons allen in den kring van zulke braven scharen! Dan zullen wij daartoe medehelpen, om een bolwerk op te werpen tegen den tuimelgeest, die thans in Europa niet alleen de troonen bedreigt, maar ook het geluk en welzijn der volken verwoest. Dan zullen wij medehelpen, om onze natie sterk te maken, sterker nog dan door vuur en staal, - door Godsdienst en zedelijkheid. Dan eerst be-
{==257==} {>>pagina-aanduiding<<}
vorderen wij het Nut van 't Algemeen; werken wij mede, meer nog dan door ons zilver of goud, tot de redding van ons Vaderland, tot de herstelling en bevestiging onzer oude zelfstandigheid, en - God zal zeker zulke pogingen zegenen.

Akkrum, Maart 1833.


s. blaupot ten cate.





Narigten, betreffende de ijzerbronnen en ijzerbaden te Driburg, alsmede van de zich aldaar bevindende zwavelslijkbaden. door dr. Brück, bronarts te Driburg.

‘Sinds vijftig jaren zijn de weldadige Gezondheidsbronnen te Driburg, in Westfalen, het eigendom van den Baron van sierstorpff, welke met de grootste menschlievendheid zich zeer vele opofferingen omtrent derzelver inrigting getroost heeft, en nu nog in zijnen hoogen ouderdom zich over derzelver opkomst en bloei verheugen mag. Al aanstonds viel dezer bronnen het geluk te beurt, een' voorstander te vinden in een' der grootste Duitsche Geneesheeren, den tegenwoordigen Deenschen Koninklijken Lijfarts brandis. Zoo wel deze, als de beroemde ficker, hebben, door verdienstelijke geschriften, het geneeskundig publiek met de meer en meer tot volkomenheid gebragte badkuur te Driburg en de aldaar bewerkte genezingen van tijd tot tijd bekend gemaakt. Ofschoon nu jaarlijks ook uit Holland eenige lijders hunne toevlugt tot deze bronnen komen nemen, zoo schijnen dezelve echter aan onze Hollandsche kunstgenooten niet zoo bekend te zijn, als zij wel verdienen. Het is daarom, dat een Brongast, uit dankbaarheid voor de aldaar gevonden hulp tegen veeljarig lijden, het op zich genomen heeft, om de volgende bladen in zijne moedertaal over te zetten en zijnen landgenooten mede te deelen.’
In het oog vallend is het mijnen voorgangeren en mij geweest, dat juist de brongasten uit Holland de meeste baat bij onze bronnen gevonden hebben; en het is dan ook om

{==258==} {>>pagina-aanduiding<<}
die reden, dat ik de vrijheid neem, mij thans onmiddellijk tot mijne Hollandsche kunstgenooten te wenden. Eene voorname oorzaak van dit gelukkig gevolg ligt misschien in eene kracht, welke dikwijls over het hoofd gezien wordt; ik meen de veranderde drukking der lucht op de boschrijke en met eenen helderen hemel omgevene bergen te Driburg, hetwelk 609 voet boven de oppervlakte der Noordzee verheven is. Bij iedere 75 voet nu, welke men Driburg van de Noordzee af naderbij komt, ondergaat de drukking der lucht eene vermindering van 99 ℔. Ziedaar reeds een aanmerkelijke invloed, zich vertoonende in de vrijere ademhaling en bloedsomloop. Doch inzonderheid herinner ik hier aan de woorden van onzen grooten boerhaave, waarop in onzen tijd niet naar eisch schijnt acht geslagen te worden: ‘in ferro est aliquod divinum; sed nunquam praeparata ejus artificialia id operantur, quod acidulae martiales.’ - In den tijd van omwentelingen, welken wij beleven, is het meer dan immer noodzakelijk, datgene met alle kracht in die draaikolk boven te houden, hetwelk eenmaal als nuttig erkend is; en hoezeer ook in vroegere jaren het leerstelsel van brown de ijzerhoudende mineraalwateren te algemeen en daardoor vaak ondoelmatig moge hebben aangewend, zoo is het toch eene uitgemaakte zaak, dat in lateren tijd het tegenovergestelde uiterste, het moorddadige bloedaftappen en het uitmergelende oplossen, weder de overhand in de geneeskundige praktijk verkregen heeft. Op deze wijze zijn dan, nevens de oplossende geneesmiddelen, ook de oplossende Gezondheidsbronnen van Carlibad, Wiesbaden, Ems en meer andere te onmatig in gebruik gekomen, ofschoon men aan deze hare groote kracht in de vereischte gevallen geenszins betwisten kan.
De Gezondheidsbronnen te Driburg echter beantwoorden misschien in zoo verre meer dan alle andere aan den thans heerschenden ziekteäanleg, daar zij, van wege derzelver gehalte aan ijzer en rijken inhoud van koolzuur gas, de plasticiteit van het bloed verhoogen, en daardoor het zenuwstelsel, bijzonderlijk de zenuwknoopen des onderbuiks, versterken en opwekken, en van den anderen kant, van wege derzelver gehalte aan bitterzout, de afscheidingen bevorderen; in welk laatste zij de voorkeur verdienen boven de beroemde bronnen van het naburige Pyrmont. Gewoonlijk wordt Driburg met Pyrmont slechts losweg op ééne rij geplaatst, omdat het in rijkdom aan ijzer en gas met hetzelve wedijvert, doch ten

{==259==} {>>pagina-aanduiding<<}
onregte, vermits het door zijnen grooteren rijkdom aan zout veeleer den oplossenden mineraalwateren naderbij komt, zoodat het wel gerekend zoude kunnen worden in het midden te staan tusschen Pyrmont en Kissingen. Een der grootste kenners der Mineraalbronnen, de beroemde hufeland, zegt in zijn Journal (jaarg. 1824. St. III. bladz. 71.): ‘Driburg behoort nevens Pyrmont tot de eerste Staalbaden van ons vaderland, ja van ons werelddeel, en beide zullen zij het immer blijven, de modes mogen veranderen zoo veel zij willen. Driburg is het éénige van alle staalwaters, hetwelk met Pyrmont op ééne rij behoort geplaatst te worden, en de vergelijking met hetzelve kan doorstaan; ja er komen gevallen voor, waarin deszelfs geestige en zoutachtige natuur zijne geneeskracht nog hooger doet rijzen, en hetzelve den voorrang geeft.’
Wanneer ik van meer dan éénen zomer de Ziekenregisters opsla, die zich alhier bevinden, dan komen er onder de massa vooral twee ziektevormen voor, op welke ik sedert jaren mijne bijzondere aandacht gevestigd heb. (Men zie mijne Beiträge zur Erkentniss und Heilung der Lebensstörungen mit vorherrschend psychischen Krankheitserscheinungen, Hamburg 1827.) Ik bedoel de Hypochondrie en Hysterie. Hoe men ook moge denken over de zoogenaamde constitutio venosa (een kunstterm, korteling door de hooggeschatte onderzoekingen van puchelt, armstrong, heusinger en anderen in zwang gekomen) zoo veel is mij en mijnen voorgangeren alhier gebleken, dat de ziekten, welke den stempel dragen van verhoogde venositeit, te Driburg hare heilzaamste Gezondheidsbronnen vinden. Zwartgallige Hypochondristen, met somberen blik en gemoedstemming, met donker gekleurde drooge huid, met hardnekkige onderbuiksverstoppingen en koude extremiteiten, met schier onmerkbaren aderslag en beangstigende abdominaal-klopping, hoe moeijelijk het voor den Arts ook zij met hen om te gaan, dezulken moet ik dringend tot onze bronnen noodigen; de ondervinding van eene halve eeuw belooft hun dáár verligting, menigwerf genezing. Bijzondere ziektegeschiedenissen, welke ik zoude kunnen voegen bij die mijner voorgangers, wil ik den lezer besparen. Ook aan gevallen van zoogenaamde Hypochondria sine materie ontbreekt het mijner waarneming niet. Gewoonlijk is dezelve meer van eenen psychischen oorsprong, dan de Hypochondria cum materie. Niet zelden vond ik deze aandoening des zenuwknoopstelsels geklommen tot Neuralgia chronica plexus sola-
{==260==} {>>pagina-aanduiding<<}
ris; een ziektevorm, waarvan ik eene schets
gegeven heb in hufeland's Journal, 1831, St. VI.
Deze aandoeningen des zenuwknoopstelsels doen zich, naar gelange der werktuigen, welke hunne zenuwen van hetzelve ontvangen, op verschillende wijzen voor, zoo als maagkramp, hebbelijke buikpijn, hysteralgie, vergezeld met fluor albus, enz.
Brandis had in maagkramp zulke gelukkige uitwerkingen van het Driburger water waargenomen, dat hij deszelfs onafgebroken en herhaald gebruik voor een onfeilbaar middel tegen deze vreeselijke kwaal verklaarde. Ook mij kwam die ziekte meermalen voor, en wel bij Hollanders, bij welke zij menigvuldig schijnt te zijn. Op dit oogenblik bevindt zich hier een Heer uit Nijmegen, welke acht jaren geleden op de schrikkelijkste wijze door maagkramp werd gepijnigd, en alstoen met zulk een goed gevolg daartegen de kuur te Driburg aanwendde, dat hij van dien tijd af aan geen spoor meer daarvan is gewaar geworden. Zonder twijfel moet de rationele Arts op de grondziekte letten, waarvan de maagkramp een verschijnsel is. Te regt zegt Dr. ficker: ‘Bij verhoogde gevoeligheid der maagzenuwen, zoo als dezelve bijzonder bij teedere vrouwen na veelvuldig kramen en zogen voorkomt, kan het Driburger water, hetwelk de maag bij de grootste gevoeligheid verdraagt, als een zeker middel worden aangemerkt.’ Ik weet niet, met welk regt men van andere ijzerwateren beweert, dat zij zwaar te verteren zijn; doch, wanneer men dit ook op het Driburger water gelieft toe te passen, moet ik zulks regelregt tegenspreken. De zoo innige vereeniging eener buitengewone hoeveelheid koolzuur gas (16 oncen bevatten meer dan 41 kubiekduim) met het bovendien aan zoutdeelen rijke water maakt het tot eenen ligten, specerijachtigen drank. De geschiedenis van eenen vomitus habitualis bij een' Hollandschen Geestelijke, voorkomende in ficker's Dagboek van het jaar 1825, kan tot voorbeeld strekken der ligtverteerbaarheid van het Driburger water. Deze zestigjarige man leed sedert verscheidene jaren, ten gevolge van zittende leefwijze, inspanningen van den geest en
nederdrukkende gemoedsaandoeningen, waarbij gevoegd een van jongs af zwak ligchaam, aan eene boven mate verhoogde gevoeligheid des zenuwstelsels, zich voornamelijk vertoonende in de spijsverteringswerktuigen, en zich verheffende tot den hoogsten graad van nerveuze

{==261==} {>>pagina-aanduiding<<}
Hypochondrie. Pollutiones bij dag en nacht, onophoudelijke aandrang tot wateren, braking na elk gebruik van voedsel, waren, onder zijne veelvuldige kwellingen, de treurigste. Het Driburger water behield hij van den beginne af aan bij zich, en na verloop van drie weken verdroeg hij alles zonder onderscheid, terwijl hiermede ook zijne overige kwalen ophielden.
Ook tegen hebbelijke buikpijn prijst brandis het water alhier als een onfeilbaar middel aan. Derzelver oorzaken mogen rheumatisch of arthritisch, in gestoorden menstruaal- of haemorrhoïdaal-vloed, of in ziekelijke terughoudingen en verstoppingen van het een of ander buiksingewand gelegen zijn, in al deze toestanden van verhoogde venositeit werkt eene doordringende, oplossend versterkende badkuur, zoo als Driburg dezelve verschaft, ongemeen weldadig.
Indien de pijn, volgens kieser, niets anders is, dan de uitdrukking der door het algemeen gevoel aan het bewustzijn medegedeelde disharmonie tusschen afzonderlijke deelen en het gansche organismus, dan is ook het gevoel van angst in den bovenbuik, hetwelk bij vele zieken voorkomt, slechts eene wijziging van die uitdrukking van inwendige disharmonie, en de ondervinding leert, dat pijn en angst elkander menigmaal afwisselen. Deze angst der Hypochondristen en hysterische vrouwen stijgt dikwerf tot eene verschrikkelijke hoogte; ja dezelve is in staat, den mensch tot wanhoop, ja tot zelfmoord te brengen. Vaak overvalt dezelve den lijder gelijk een bliksem uit eenen helderen hemel, en neemt volkomen den uiterlijken schijn aan van gewetenswroegingen; er komen ligt zinsbegoochelingen bij; de lijder ziet verschijnselen zijner verbeelding, hoort geluiden van onzigtbare geesten, enz. Artsen, welke met zenuwkranken niet onbekend zijn, zullen de waarheid dezer beschrijving erkennen; en ik kan hun de verzekering geven, dat er zoodanigen onder mijne oogen te Driburg genezen zijn, b.v. de Burgemeester eener stad in de Nederlanden, welke sedert twee jaren, dat hij Driburg bezocht heeft, volkomen hersteld is. Deze toestand is zeer dikwijls het gevolg van vochtverlies, zoo als bloedvloeijingen, pollutiones en dergelijke.
In het gansche geslacht der Neuralgiën heeft zich Driburg als hoogst werkzaam bewezen. Cardialgie, Prosopalgie, Odontalgie, Otalgie, Cephalalgie, Ischias nervosa enz. komen menigwerf voor. Bij dergelijke zenuwachtige menschen, als

{==262==} {>>pagina-aanduiding<<}
waarvan onze tijd, voornamelijk onder de hoogere standen, zulk eene groote menigte oplevert, neemt men eene onophoudelijke, tegenovergesteld afwisselende pijn waar, van het eene uiteinde des zenuwstelsels tot het andere. Plotseling verdwijnt b.v. aan het bovenste einde van het stelsel der ruggegraatszenuwen de Cephalalgie, en oogenblikkelijk daarop vangt er aan het onderste einde van genoemd stelsel, in de streek des heiligbeens, eene nieuwe algie aan, welke van daar op het stelsel der zenuwknoopen overspringt, zich bij vrouwen als colica uterina in den onderbuik vestigt, den uterus tot krampachtige bewegingen en vermeerderde afscheidingen (fluor albus) aanzet, dan opwaarts stijgt, door aandoening der borstzenuwknoopen angst, droefgeestigheid, mistroostigheid, hartklopping, walging, nodus hystericus enz. verwekt; waarop dan de gansche storm, na een' plotselingen kortstondigen tranenvloed, voor eenigen tijd een einde neemt.
Men heeft thans schier vergeten, dat bij zulke verhoogde gevoeligheid, bij zulke plaatselijke en algemeene erethismus nervosus, het éénige radicale middel het ijzer is, als hoedanig het zich dan ook bijzonderlijk in de Staalbronnen te Driburg proefondervindelijk heeft doen kennen.
De fluor albus verschaft onzen baden iederen zomer een tamelijk groot aantal lijders; en daar deze ziekte in Holland menigvuldig is, zoo neem ik de vrijheid, mijne kunstgenooten inzonderheid hierop opmerkzaam te maken. Gemeenlijk neemt het vloeijen in het begin der kuur, gelijk alle andere se- en excreties, meer of min toe; daarop vermindert hetzelve, wordt lijviger, en verdwijnt eindelijk trapswijze met deszelfs nerveuze begeleiders, pijn in rug en buik, schele hoofdpijn en dergelijke. Van dusdanige, menigwerf tot dusverre onvruchtbare, vrouwen hoort men niet zelden, dat zij des winters, na afloop der Driburger kuur, zwanger zijn geworden; en even gelijk mannen, door een los leven ontzenuwd, aan onze bron niet zelden het verspild voortbrengingsvermogen herkregen hebben, even zoo heeft dezelve ook in vele gevallen de onvruchtbaarheid der vrouwen weggenomen, en den grondslag gelegd van een nieuw, tot voortbrengen weder geschikt levenstijdperk, en de gevolgen van vroegere zonden als 't ware afgewasschen.
Met den fluor albus verbindt zich dikwijls bij jonge meisjes eene cachexie, waartegen zich de ijzerhoudende mineraal-
{==263==} {>>pagina-aanduiding<<}
wateren specifiek werkzaam betoonen, namelijk de bleekzucht. Over de natuur dezer ziekte, in Holland welligt menigvuldiger dan bij ons in Duitschland, heeft brandis, in zijn werk over de ijzerhoudende bronnen te Driburg, (Hanover, ter boekdrukkerije van hahn) eene waarlijk klassieke Verhandeling geleverd. Het zijn deze lijderessen, welke men hier met zekerheid genezing kan toezeggen. Met elken dag neemt haar eetlust en spierkracht toe, verminderen hare hartklopping, kortademigheid, droefgeestigheid en loomheid, en, met het weder ontluikend rood der lippen en wangen, keert andermaal nieuwe lust tot het leven terug.
De drang van beroepsbezigheden, onder welken ik deze narigten ter neder schrijf, strekke voor derzelver onvolkomenheid tot verontschuldiging. Vele ziektetoestanden, in welke het Driburger water nog grootere dienst doet, heb ik onaangeroerd moeten laten; weshalve ik verwijs naar de tamelijk rijke Literatuur, in welke het zich verblijden mag. Slechts dit vermeld ik nog, dat arthritische en herpetische, zoo ook paralytische lijders, in de sedert zes jaren te Driburg aangelegde Zwavelslijkbaden, welke met die van Eilsen, Nenndorf en andere plaatsen wedijveren, de krachtdadigste hulp hebben mogen ondervinden. Is voor dezen het krachtige staalwater tot drank niet aangewezen, bij Driburg opent zich voor hen de zachte Hersterbron, welke met het Seltzerwater zeer overeenkomt.
Op de badinrigting, tafel en huisvesting te Driburg valt niets aan te merken, en dezelve zijn op een' billijken prijs gesteld. De omstreken zijn bevallig aangelegde wandelplaatsen van den eigenaar in een dal, hetwelk van Germaansche bergen en wouden, vol herinneringen uit de oudheid, omgeven is.
Er ligt een zeer geschikte weg van Amsterdam over Munster en Paderborn, van welke laatste stad het Bad Driburg slechts drie uren verwijderd is.

Driburg, Julij 1832.







{==264==} {>>pagina-aanduiding<<}

Fac-simile van een' geheel eigenhandigen brief van Michiel Adriaansz. de Ruyter, als kapitein op het schip den Hase, geschreven te Lissabon, den 16 september 1641.

Letterlijk Afschrift naar het nevensstaand Oorspronkelijke.

tot Lysbone.


Den 16 September anno 1641.
Eersame wyse seer dyscrete heeren der Adymyralyteyt in Seelant ick wense de heeren al samen geluyck en salycheyt voort soo weet als dat wy met de gedystyneerde vloote onder de vlagge van den heer Amyrael Arenout Gyselt op den 10 September savons voor Caskalys syn gearyveert met de vlote en syn den 11 dyto bynnen geseylt om onse schepen claer te maecken alwaer groote blytschap int omlyggende lant was ende meynde dat se nu den spaengaert al in haer gewelt hadden doch den konynck syn swager is den don ofte govenoedoor in Calys malys en meyne dat de armade daer sal aenvallen de poortegysch met de fransen syn vertrocken op den 8 September met 54 seylen ende soo haest wy haryveerde soo sondt den konynck een avys dat wy gearyveert waren ende datse op onse comste soude wachten ende seyde wanneer de hooraenge vlagge in de harmade soude waeiyen meer vreese soude by den spaengert wesen als van de fransen ofte de reste ende heeft ons vermaent op het spoedychste te verwecken gelyck wy oock alle de voort hebben gedaen ende syn op eden den 16 dyto op ons vertreck ende hoope dat godt de heere ons sal synen segen verleenen ende goede vycktorye want de omlyggende quartyeren soo Calys Synt Luckys syn in dyspuyt tegen den konynck van kastylyen soo ons den konynck van partegael secht voort soo syn wy den 17 dyto buyten de kasteelen geseylt om voort den 18 yto te vertrecken voort soo syt godt in genade bevolen acktum den 16 dyto int schyp den hase by my Capetyeyn machgyel adryaensen de ruyter v.h. dyentswyllygen dyenaer.

{==t.o. 264==} {>>pagina-aanduiding<<}


{== afbeelding 
	
==} {>>afbeelding<<}
    



{==265==} {>>pagina-aanduiding<<}

Op de keerzijde des Briefs bevindt zich het onderstaande Adres:


{== afbeelding 
	
Eersame wyse voorsyenge heeren der Amyralyteyt in Seelant tot


Myddelburch.




poort.
==} {>>afbeelding<<}
    




{==266==} {>>pagina-aanduiding<<}

Een woord ter toelichting.

Ten gevolge van het tienjarig bestand, tusschen de Staten en den Koning van Portugal gesloten, tot ondersteuning van dien Vorst tegen de Spanjaarden, zeilde, in het laatst van Julij 1641, eene vloot naar Portugal, onder het bevel van den Admiraal arnoud gysels. Onze de ruyter bevond zich op dezelve als Kapitein van wege de Staten, doch als Schout-bij nacht van wege den Stadhouder; zoodat wagenaar hem noemt Kapitein en Schout-bij-nacht. Omtrent twee maanden na het schrijven van den medegedeelden brief, namelijk den 4 November 1641, kwam de ruyter nabij de Spaansche vloot, met welke hij slaags geraakte, en die hij werkelijk sloeg; ten gevolge waarvan hij door den Koning van Portugal met eene gouden keten beschonken werd. - Dit was de eerste togt van de ruyter als bevelhebber over een smaldeel, en het is opmerkelijk, dat, na de overwinning, te dier gelegenheid door de ruyter behaald, hij dadelijk weder als Koopvaardijkapitein is gaan varen voor de Heeren lampsins, en dat eerst tien jaren daarna, namelijk in 1652, de Staten bijzondere moeite deden, om van zijne dapperheid en kunde voor 's lands zeedienst partij te trekken. Hij liet zich, ofschoon met tegenzin, bewegen, om als Ondercommandeur de vloot omstreeks de Wielingen te gebieden, ging daarop met ongeveer dertig ligte oorlogsschepen in zee ter bescherming van een groot getal koopvaardijschepen, en behaalde den 26 Augustus 1652 de roemrijke overwinning op den Engelschen Admiraal george askue.
Wij nemen de vrijheid, de aandacht des Lezers te vestigen op den godsdienstigen toon, ook in dezen brief doorstralende, als welke ten bewijze verstrekt, dat de ruyter niet eerst in zijne vergevorderde jaren, maar alreeds op zijn 34ste jaar (als zijnde in 1607 geboren) van zijne godvruchtige sentimenten heeft doen blijken.
Wat voorts de ruyter bedoeld hebbe met de hooraenge (Oranje-) vlag, is ons niet duidelijk. Noemde men de driekleurige Statenvlag toen de Oranjevlag; of werd de Oranjevlag bij de expeditie naar Portugal op de schepen van oorlog geheschen? Het ware te wenschen, dat de verdienstelijke en doorkundige Rijks-Archivarius de jonge, die zeer veel licht heeft verspreid over den oorsprong van onze nationale driekleurige vlag, ook eens de taak op zich name, om te onderzoeken, welk gebruik successivelijk is gemaakt van de Oranjeen de driekleurige vlag, sedert het laatst der XVIde Eeuw.




{==267==} {>>pagina-aanduiding<<}

De afneming van 't kruis.

(Op de Schilderij van rubbens.)

Neemt het dierbre, bloedbevlekte, 
Met de sneeuw des doods bedekte 
Ligchaam zacht van 't hout der straf; 
Laat die leden 
Naar beneden; 
Neemt het offerkruislam af! 
 
Ach, geen traan wordt meer vergoten; 
Al het bloed is nu vervloten; 
Diep in 't harte drong de speer, 
En van 't leven 
Gansch begeven 
Voelt het hart geen slagen meer. 
 
Ziet die handen fel doorgraven, 
Steeds vol zegen, steeds vol gaven, 
Mild en liefdrijk uitgebreid! - 
Wreed doorgriefde! 
Teedre Liefde! 
Beeld van smart en majesteit! 
 
Ziet, hoe gruwzaam doorn aan doren 
't Bloedig voorhoofd nog doorboren! 
Ja, zij zijn uw zegekrans! 
o Hoe edel 
Straalt die schedel 
Eens, omringd van hemelglans! 
 
Hier woont vrede en kalme ruste! - 
Sluimrende, onheilsonbewuste 
Lijder, daal in 's grafkuils nacht! 
Laat der schapen 
Herder slapen: 
Isrels Hoeder sluimre zacht! 
 
Ach, uw Moeder zelv' geleidt U, 
Spreidt het doodkleed, en bereidt U 
Vol van smart de legersteê. 
Gaarne stierv' zij, 
En verwierv' zij 
Naast bij U de rustplaats meê. 

{==268==} {>>pagina-aanduiding<<}

Zwijgend treuren uwe vrinden: 
't Graf gaat al hun heil verslinden. 
Traan bij traan rolt op dat lijk 
Telkens neder. - 
Ach, hoe teeder 
Spreekt het laatste liefdeblijk! 
 
o, Hoe zalig, toen die oogen 
Nog geen nacht had overtogen; 
Toen die mond nog werd gehoord! 
Doch die stonden 
Zijn verzwonden, 
En het oog heeft uitgegloord! 
 
Maar nog heeft geen ziel vernomen, 
In geen hart is opgekomen, 
Wat uit 's Hoogsten raadsbesluit 
In dien bloede, 
Ons ten goede 
Voor 't geloovig hart ontspruit. 
 
Laat het smeeken tot den morgen! 
't Ligchaam ruste in 't graf geborgen, 
En de Geest in 's Vaders schoot. 
's Hemels zegen, 
Duur verkregen, 
Zal verrijzen uit dien dood. 
 
Die getrouw deze uiterste eere 
Nog bewezen aan den Heere, 
Hier nog knielden aan zijn graf, 
Zien Hem weder 
Als Vertreder 
Van de magt van Dood en Graf. 
 
Deelden uw doorwonde harten 
In zijn kruis- en stervenssmarten, 
Dan verrijst uw heil met Hem! 
Staakt uw klagen: 
Licht zal dagen 
In uw graven op Zijn stem! 
 
Uit de Christoterpe voor 1833. 


(Men verg. hiermede van alphen, Bijdr. tot bevord. van Wetenschap en Deugd, bl. 130-132.)







{==269==} {>>pagina-aanduiding<<}

Gezangen, aangeheven door de kinderen van de stadsarmenscholen te Amsterdam, 19 maart 1833.


	Voorzang.
Daar daagt, daar rijst hij aan de kimmen, 
De schoone dag, het heerlijk uur! 
Nog meer treft ons zijn lieflijk glimmen, 
Dan 't eerst ontwaken der natuur. 
't Is feestdag! - feestdag in ons midden! 
Tot de Almagt stijgt ons dankend bidden. 
Zij hoort, wat haar, in 't nedrig lied, 
Het schuldloos kinderharte biedt. 
 
't Is feestdag! feestdag! - ons genieten 
Wordt door geen droevig oog beschreid; 
Maar de enkle tranen, die hier vlieten, 
Zijn tranen van de dankbaarheid. 
't Is feestdag! - al wat aardschen zegen, 
Wat aardsche blijdschap op kan wegen, 
En Hemelvreugde in zich besluit, 
Stort menschenmin hier voor ons uit. 
 
't Is feestdag! feestdag! - Vader! Moeder! 
Hoort, hoe ons loflied stijgt tot God! 
Dankt, met uw kindren, d' Albehoeder! 
Juicht met ons in ons heerlijk lot! 
Hier wordt ons 't leven van het leven, 
In kennis, smaak en deugd, gegeven; 
Een heil, dat duurt in eeuwigheid, 
Wordt hier ons kinderhart bereid. 
 
o Menschenliefde! o schoon erbarmen! 
Wie kent u, en verheft u niet? 
U roemt ook 't nedrig kroost der armen; 
U wijdt het hier zijn kunstloos lied. 
Gij doet een' stroom van welvaart vloeijen; 
Gij doet der volken heilstaat groeijen; 
Gij zegent elken rang en stand; 
Gij zijt de roem van 't Vaderland. 



{==270==} {>>pagina-aanduiding<<}


	Tusschenzang.
A. 
Wat zijn grootheid, rang en schatten? 
Wat der volken glans en pracht? 
B. 
Waterbellen, die verspatten; 
Schaduwbeelden, zonder kracht. 
A. 
Wat is de eer, door zwaard en degen 
In 't gewoel des krijgs behaald? 
B. 
Ach! een krans, met floers doorregen, 
En met stroomen bloeds betaald! 
A en B. 
Maar wanneer, bij schat en glorie, 
Ieder blad der volkshistorie 
Ons een rij van deugden telt, 
Dan is de echte roem verkregen; 
Zulk een volk strekt d' aard' ten zegen; 
Juichend wordt zijn naam gemeld. 
A. 
Liefdrijk God, dat nedrig pralen 
Viel, door u, ons erf ten deel. 
B. 
Hoor het ons in dank herhalen! 
God, wie dankt hier ooit te veel? 
A. 
Moed en braafheid, eer en liefde 
Stroomden uit uw Vaderhand: 
B. 
En zij blijven, wat ook griefde, 
Nog de kroon van Nederland. 
A. en B. 
Menschenvrienden! ja, al zwegen 
Van uw deugd, zoo schoon verkregen, 

{==271==} {>>pagina-aanduiding<<}

Altoos uw historieblaân; 
Sloten zich ook aller monden, 
Wij, wij blijven haar verkonden, 
En God neemt ons danken aan. 
 
Hij zal helpen, Hij zal sterken, 
Hij zal 't in ons hart bewerken, 
Wat uw trouw van ons verwacht; 
Ja, wij zullen, bij ons groeijen, 
't Vaderland ter eere bloeijen: 
God geeft d' Armen-kindren kracht. 
 
Aller deugd en trouwbetooning 
Strenglen zoo, om Volk en Koning, 
d' Eigen schoonen liefdeband. 
God vol goedheid, hoor die bede! 
Schenk der smachtende aarde vrede! 
Vrede en heil aan 't Vaderland! 



	Slotzang.
Wij, schaamle Kindren, zingen meê 
Van 't dierbaar Vaderland, 
En zijn aan 't oord van liefde en vreê 
Met ziel en zin verpand: 
Wien, meer dan ons, is 't zoo gewis, 
Hoe edel 't weldoend Neêrland is? 
 
Het liet ons niet, bij smart en nood, 
Ter prooije aan 't deerlijkst lot; 
Maar 't schonk ons meer dan spijs en brood, 
't Voerde ons naar deugd en God: 
Nu worden wij geen last der aard', 
Maar d' eernaam zelfs van Burgers waard'. 
Meisjes. 
Nu nadren wij, de borst omgord 
Met godsvrucht, eer en vlijt, 
En wat de rust in 't harte stort, 
Getroost den levensstrijd; 
Ja durven ook, aan 't eind der baan, 
Geloovig 't oog ten Hemel slaan. 

{==272==} {>>pagina-aanduiding<<}

Jongelingen. 
Nu bieden we ook aan 't Vaderland 
Onz' arm en trouw en moed, 
En wijden 't in den oorlogsbrand, 
Wanneer 't dit eischt, ons bloed: 
Wij zullen onverwrikbaar staan, 
Of met dat Vaderland vergaan! 
Te zamen. 
Maar Gij, die woont in 't eeuwig licht, 
Strek uit Uw sterke hand! 
Bewaar dit Erf, door U gesticht! 
Bescherm het Vaderland! 
Stort alles, wat Uw gunst besluit, 
o God! op Volk en Koning uit! 
 
Bloei, nedrig Land! bloei, vrije Grond! 
Wees lang de roem der aard'! 
Uw braafheid klink' de wereld rond, 
En blijv' Gods zegen waard'! 
Ja, om uw trouw, en moed, en kracht, 
Juich' nog het verste nageslacht! 
 
h.h. klijn. 




Nieuwe bijdrage, ten bewijze der noodzakelijkheid eener betamelijke zorg voor ontslagene gevangenen.

- Men schrijft uit Havre: ‘Een ontslagen galeislaaf, een der tachtig individu's van deze soort, welke zich in het Arrondissement bevinden, vervoegt zich bij een' Commissaris der Policie. - Wat wilt gij? vraagt hem deze: het is hier de plaats niet, waar gij u behoort aan te melden. - Ik verzoek, hervat de galeislaaf, dat gij mij gevangen neemt; want ik sterf van honger. - Waarom werkt gij niet? - Bezorg mij iemand, die mijne dienst behoeft. Overal kent men mij als gewezen galeislaaf, en niemand wil mij in dienst nemen. Ik ben niet voornemens te stelen of te moorden; maar ik verzeker u, dat, wanneer ik vóór heden avond geen brood heb, ik een' verkeerden stap

{==273==} {>>pagina-aanduiding<<}
zal doen, om het mij te verschaffen, of om mijzelven in de gevangenis te doen opsluiten.’
Dit is de schrikkelijke toestand van een' dier ongelukkigen, wier lot men zelfs ten tooneele gevoerd, en het onderwerp heeft geleverd voor twee stukken, welke au Cirque des Frères
franconi en à l'Ambigu-Comique zijn vertoond. Wij kennen slechts het eerstgenoemde; maar wij kunnen tevens verzekeren, dat geen onderwerp meer tooneelmatig en hartroerender zijn kan, dan de voorstelling van een' ontslagenen galeislaaf, door de geheele wereld teruggestooten, als een wild dier omsingeld, uit zijne stulp verjaagd door het vuur, hetwelk de woede zijner vijanden heeft ontstoken, en gedwongen tot het begaan eener misdaad, ten einde wederom naar de galeijen te worden gevoerd, waar hij, voor 't minst, de zekerheid heeft, niet van honger te zullen omkomen!
‘- Te Epinal verliet zekere alexis denizot, desgelijks ontslagen galeislaaf, zijnen kerker, waarin hij opgesloten was geworden ter zake van het overtreden zijner ballingschap, en werd op nieuw naar Mattaincourt, zijne woonplaats, verwezen, om aldaar wederom onder het toezigt der Policie te verblijven. Maar ook deze man keerde weldra terug naar het Gemeentehuis, dat hem zijn' pas verleend had, en verklaarde, dat hij de stad niet verlaten had, maar integendeel, ten einde hoe eer hoe liever weêr in de gevangenis te geraken, om te kunnen leven, terstond verscheidene diefstallen, bij onderscheidene kooplieden, had begaan; ten bewijze waarvan hij een' nieuwen overrok vertoonde, gestolen bij den een', een brood, ontnomen aan een' ander', een stuk kaas, ontvreemd uit den winkel van een' derden. Bij ondervraging voor den Regter ter Instructie, zeide hij eenvoudig: ‘Ik heb gestolen, maar niet heimelijk, en enkel om in de gevangenis te komen. Doe uw best, Mijnheer de Regter, dat ik wederkeere van waar ik kom; want, door de maatschappij als uitgestooten, vind ik daar ten minste werk en brood!’


Fransche letterkundige kwakzalverij.

Voor het jaar 1833 is wederom te Parijs verschenen de Almanach de France, waarvan een gedeelte van den zeer om-
{==274==} {>>pagina-aanduiding<<}
slagtigen titel, vertaald, dus luidt: Gezondheid. Welvaart. Kennis. Voor tien (Fransche) Stuivers. Almanak van frankrijk. Aanwijzende allen Franschen, die lezen kunnen (!): hunne Pligten, hunne Regten, hunne Belangen, enz. enz. enz. Verklaard door 44 Prentverbeeldingen. In één Deel, (Almanaksformaat!) van 224 bladzijden (600,000 letters), gelijkstaande met een Deel in 8vo. van 30 vellen en van 6 francs, gedrukt ten getale van een millioen-driemaal-honderdduizend exemplaren, door het Genootschap ter uitbreiding van verstandelijke kennis, onder bescherming van 227 Leden van de Kamer der Pairs en van die der Afgevaardigden, met medewerking van 100,000 corresponderende Medeärbeiders en Inteekenaren van het Tijdschrift van nuttige kennis. Is te bekomen in de 38,000 Gemeenten van Frankrijk, bij al de corresponderende Leden des Genootschaps. 1833.

Ex ungue leonem. Ziehier een klein staaltje, Lezer! -
‘Eenvoudig middel, om, in twee uren tijds, aan twintig millioenen Franschen, die lezen noch schrijven kunnen, (*) te leeren, hunnen naam te teekenen. - Niemand, ook in de eenvoudigste, armoedigste omstandigheden, is er, die niet tienmaal in zijn leven de smart of de schande heeft ondervonden van niet te kunnen teekenen, het zij eene burgerlijke akte, of een contract van koop en verkoop, enz. Door middel van de navolgende handelwijze, welker verspreiding wij aan onze 1,000,000 lezers aanbevelen, kan geheel Frankrijk, eer een jaar verloopt, zijnen naam leeren schrijven. Geen kinderspel is zoo gemakkelijk aan te leeren als dit. Iemand, hoe dom of oud ook, begeert zijnen naam te leeren schrijven. Welnu! schrijf dien op den grond met eenen steen of stok, op eene deur of eenen muur, met houtskool of krijt, op eene lei of op papier, met een potlood of eene pen. De naam geschreven zijnde, doe men hem met een strootje, een stokje, of ander geschikt voorwerp, de trekken nadoen, welke gij gemaakt hebt, en dat hij die oefening herhale. In de eerste les, van een kwar-
{==275==} {>>pagina-aanduiding<<}
tier uurs, zal hij in staat zijn, dezelve redelijk wel te kopiéren, en zich alreeds gelukkig en fier gevoelen van zijnen naam te kunnen schrijven. Doe hem deze oefening zoo lang herhalen, tot dat hij dien kan schrijven zonder zich te vergissen. Wanneer geheel Frankrijk kan onderteekenen, zal geheel
Frankrijk spoedig kunnen lezen.’


Welmeenend aanbod.

Een Edelman in het Westen van Engeland, welke aan een groot aantal handen in eene fabrijk arbeid verschafte, wilde zijn werkvolk aanmoedigen tot het pligtmatig en getrouw waarnemen van een' op handen zijnde kerkelijken feestdag, en liet hun te dien einde weten, dat, indien zij allen ter kerke gingen, zij dien dag hun loon even zeer zouden ontvangen, als op een' gewonen werkdag. De menigte besloot hierop, uit haar midden eene bezending aan den Fabrikant af te vaardigen, met kennisgeving, dat, zoo hij hen ook voor over-uren wilde betalen, zij dan ook nog in de avondkerk der Methodisten zouden gaan.


Jezuiten geen zangvogels.

Een Fransch Officier bevond zich met twee Jezuiten in het paleis van den Ridder lomellino te Napels. Een der boeren van den Ridder, een eenvoudig landman, bragt, als naar gewoonte, juist toen zijnen Heer de eerste duiven. De Franschman was zoo even van eene wandeling door de stad teruggekomen, en verhaalde, dat hij de kerken der Franciskanen, Dominikanen en die van eenige andere Orden bezocht, en overal zich in het schoone gezang verlustigd, maar alleen in de kerk der Jezuiten alles stom en stil gevonden had. Hij vroeg derhalve: ‘Van waar komt het, dat alle andere monniken zingen, en alleen de Jezuiten niet?’ Hem werd geantwoord: ‘Wij zijn geene monniken, en st. ignatius heeft gewild, dat wij alleen aan de geleerdheid en niet aan het gezang ons zouden wijden.’ - De boer, die de duiven gebragt had, vroeg hierop, of het hem vergund ware, ook zijne meening te zeggen. De Ridder kende den vrolijken prater, en wist, dat hij soms aardige invallen kon hebben. De verzochte vrijheid werd dus gereedelijk toegestaan. Nu sprak de landman: ‘Ik ben maar een arme boer, en gevolgelijk ook slechts een dom uilskuiken; maar zoo veel

{==276==} {>>pagina-aanduiding<<}
weet ik echter bij eigene ervaring, dat alle vogels zingen, behalve - de roofvogels.’ De Ridder en de Officier barstten uit in een luidkeels lagchen; ook de beide Jezuiten hielden het voor de beste partij, een weinig mede te lagchen; maar het scheen hun toch wat moeijelijk te vallen en niet regt van harte te gaan.





Hollands legerhoofden.


Eén handhaaft, in vorstlijke grootheid gehuld, 
Zijn schepter en landregt naar waarde. 
De sterren, wier luister het luchtruim vervult, 
Zijn beelden der vorsten van de aarde; 
Zij wentlen en volgen de wet van den tijd; 
Maar één is onwrikbaar, de maanden ten spijt. 
 
Zij staat in het noorden des hemels vol gloed, 
En vonkelt verdoolden ten baken; 
Die ster is de poolster. Gekruld aan haar' voet 
Beweegt zich de felste der draken, 
En rondom haar' zetel aanschouwt zij den gang 
Van magtige lichten, in dreigend gedrang. 
 
Daar vlammen de groote, de noordlijke kroon, 
De dolfijn, die koning der zeeën, 
Twee arenden, forsch als de vogel der goôn, 
En kronklend, vol giften en weeën, 
De listige slang haar vijandig in 't oog, - 
Maar rustig en vol staat zij pal aan den boog. 
 
Want voor haar, in 't reusachtig beeld van den beer, 
Het beeld van Callisto, verzamen 
Bevriende gesternten zich lustig ten heer, 
En staan onder schittrende namen; 
Een zevental, blakend en blindend van glans, 
Verkondigt den stand van het heer aan den trans. 
 
Twee hunner, haar zelve regtlijnig verwant, 
Staan voor, aan de spitse der scharen, 
En zetten den scheemrigen avond in brand; 
Vijf andren, die 't duister doen klaren, 
Gaan stout op hun schreden de legermagt voor, 
En toonen aan hoofden, min glansrijk, het spoor. 

{==277==} {>>pagina-aanduiding<<}

Dat leger van lichten beteugelt den draak, 
En dwingt hem den opslag te neigen; 
Al wet hij zijn klaauwen en opent zijn kaak, 
Hij deinst en krimpt weg voor hun dreigen, 
En al de gedrogten van 't sterrijk azuur 
Aanschouwen, op afstand, hun schittrende vuur. 
 
Herkent ge in die sterren de vorsten van de aard', 
Oud-Holland en 't heer zijner telgen? - 
Die poolster is Nassau, een wereldkroon waard'; 
Die draak is de roofstaat der Belgen; 
Die arenden, noordkroon, en dolfijn en slang, 
Wij, broeders! wij kennen die allen sinds lang. 
 
Wat lot ware 't lot van oud-Holland geweest, 
Een keten van last en ellenden, 
Had Nassau, verlicht en volhardend van geest, 
't Gevaar niet door vastheid doen enden; 
Had hij geen getrouwen in 't wapen vereend, 
En 't regt met den zwaarde zichzelven verleend? 
 
Herkent ge in die sterren het beeld van ons heer? 
Wat waar' van oud-Holland geworden 
Met zonen, verwijderd van moed en van eer? 
Een prooi van verwilderde horden. 
De vastheid des Konings had weinig den staat 
Bij lafheid of slapheid van burgers gebaat. 
 
Maar vuur was de boezem van groot en van kleen, 
Om 't land tegen vreemden te dekken, 
En God schonk ons helden, ervaren meteen 
Om 't rigtsnoer en voorbeeld te strekken; 
Zij hebben, naast Nassau, ons onregt vergoed; 
De zege hangt meer van beleid af dan moed. 
 
Daar staat het, dat leger; daar staat zij, die magt 
Van knechten, verbroederd met vorsten; 
Met hoofden vol kunde, met armen vol kracht 
En vrijheid en moed in de borsten; 
Daar staat zij gelauwerd, en blinkt voor het oog 
Van 't starend Euroop, als Callisto omhoog. 

{==278==} {>>pagina-aanduiding<<}

Twee helden ter spitse, uit Nassau geteeld, 
Vijf andren, die na hen bestieren, 
Voltooijen den spiegel van 't reusachtig beeld 
Met zeven helvonklende vieren. 
De schoonste is Oranje, die vorstlijke loot, 
In daden en glorie mijn zangster te groot. 
 
Bezijden dien krijgsheld en rondom hem heen, 
Wachthoudend aan 't hoofd der getallen, 
Staan Weimar en Meijer, Cort Heilgers, van Geen 
En Knodser, en boven die allen 
Prins Fredrik, de tweede der vorstlijke zoons, 
De hoogmoed der natie, de luister des troons. 
 
Zij hebben, ontzaglijk in moed en beleid, 
Van helden, min schittrend, omgeven, 
Ons jeugdige leger de zege bereid, 
Oud-Holland in waarde verheven, 
En de uitspraak van Nassau verzwaard, in de schaal 
Der staatkunde, met het gewigt van ons staal. 
 
Daarvoor zij hun dank en bewondring en lof; 
Hun leven moog de Almagt verlengen! 
O Vader der lichten! Bewaker van 't stof! 
Vervul Gij de beê, die wij plengen! - 
Uw schild en Uw wapen was allen nabij; 
Behoud ons die helden, en kweek er als zij! 
 
Dan, aan den staatkundigen trans van Euroop, 
Zal Nassau, als poolster, verblijven, 
Schoon de andre gestarnten, in wisslenden loop, 
Naar tijden bewegen en drijven; 
Dan blinkt steeds ons leger van glorie en kracht, 
Als 't schittrende beeld van Callisto bij nacht. 
 
c.g. withuys. 







De gezellin des levens.


Ik staarde onder 't wandlen 
Zoo stil voor mij heen, 
Zocht planten en kruiden, 
En vond er niet een. 

{==279==} {>>pagina-aanduiding<<}

Toch zag ik ten laatste, 
Bij 't schijnsel der maan, 
Een bloempje, verborgen, 
In eenzaamheid staan. 
 
Ik wilde het plukken; 
Maar 't lispelde zacht: 
Ach! moet ik verwelken, 
En derven mijn pracht? 
 
Ik groef het, met aarde 
En worteltjes, uit, 
En droeg nu te mijnent 
Den kostbaren buit. 
 
Ik plantte het weder, 
En kweekte het aan: 
Nu groeit het, en bloeit het, 
Tot vreugde op mijn baan. 


göthe gevolgd.


c.h.s.f. moorrees.





De effektenbeurs des menschelijken levens. (*)


Onlangs, om een' vriend te zoeken, 
Dwaalde ik Amstels Beurs in 't rond, 
En bezocht er alle hoeken, 
Tot ik hem, haar' pilaar, vond. 
 
'k Vond hem, waar ik 't niet verwachtte; 
'k Vond hem.... in d' Effektenhoek, 
Dien ik heel curieus betrachtte, 
Als mij een gesloten boek. 

{==280==} {>>pagina-aanduiding<<}

'k Heb een' blik in 't boek geslagen, 
Dat van spooksels overvloeit, 
Beurtlings hoop en vrees doet dagen, 
Dag en nacht den lezer boeit; 
 
Dat den mensch, bij cijfers levend, 
Doet bestaan door 't blind geval, 
En de ziel, in cijfers zwevend, 
Soms herschept in een getal! 
 
Maar niet enkel in dien handel 
Wordt te vaak het middel doel; 
Ook in onzen ganschen wandel, 
In des levens bont gewoel. 
 
Dan, geenszins tot zedepreken 
Heb ik 't Beursgewoel beschouwd; 
't Lust mij, in de taal te spreken 
Van dien hoek, naar best onthoud. 
 
Toegepast op 't Menschlijk Leven, 
Dekk' die spraak het met een kleed, 
Waar gij, naar mijn spelend streven, 
Al zijn' onlust bij vergeet! 
 
Weinig, in de Kinderdagen, 
Valt te melden van 't Effekt, 
Dat noch vaste koers helpt schragen, 
Noch soliditeit verstrekt. 
 
Nu eens vallend, dan weêr rijzend, 
Is de gang niet geassureerd; 
Maar, op rijper toekomst wijzend, 
Ook niet zelden geanimeerd. 
 
Immer toch veel variatie, 
Met een onophoudlijk spel, 
En tot kleine speculatie 
Leent het zich bijzonder wel. - 

{==281==} {>>pagina-aanduiding<<}

In de prille Jong'lingsjaren 
Wordt de Beurs gefrequenteerd, 
Of zij enkel goud zal baren, 
En met lust gespeculeerd, 
 
Alles, alles wordt verhandeld, 
Zelfs het incourantste goed; 
Op den weg, dien men bewandelt, 
Menig frauduleus bankroet. 
 
Wél hem, die, 't solide minnend, 
In den wind niet speculeert, 
En, die dwaze zucht verwinnend, 
Zich nog tijdig retireert! 
 
Wél hem, die op Wetenschappen 
En op Kunst beleening doet! 
Deze toch, wat ook moog' slappen, 
Schoon op tijd, betalen goed. 
 
In de Vriendschap steeds omzigtig, 
Schenk' hij zulke geen crediet, 
Die, aan Ondeugd medepligtig, 
Geen moréle rente biedt. 
 
Speculeert hij in het minnen; - 
Minnen is een zoete zaak; 
Maar de weg, voor die 't beginnen, 
Duister vaak, als - 't Syndikaat! 
 
't Is de weg van 't Echteleven, 
Die perpetuéle vreugd 
En een rente alleen kan geven, 
Steeds bestaanbaar met de Deugd. 
 
Als een mooi, lieftalig bekje 
's Jong'lings hart veroverd heeft, 
En 't bezit van zoo'n Effektje 
't Doel is, waar zijn ziel naar streeft; 
 
Hoe de koers moog' willig wezen, 
Hooger, hooger biedt hij op; 
Moet hij concurrentie vreezen, 
Hij drijft Liefdes koers ten top. 

{==282==} {>>pagina-aanduiding<<}

Thans, ten toppunt van genoegen, 
Groeit zijn heil van uur tot uur; 
Hoe de Beursgang hem doe zwoegen, 
't Loon verzoet hem al het zuur. 
 
En mag hij de Premie trekken, 
Aan 't Effekt meest geannexeerd, 
Premie, die tot vreugd kan strekken, 
Door de Liefde gecreëerd; 
 
Dan ook, met die nieuwe weelde, 
Wordt hem nieuwe zorg vertrouwd; 
Veel, van 't geen den Jong'ling streelde, 
Met een ander oog beschouwd. 
 
Kind'ren zijn als Kansbiljetten, 
Die, gelukkig uitgeloot, 
Al de zorg ligt doen verzetten, 
Hun gewijd van Moeders schoot. 
 
Maar wanneer, spijt al ons waken 
En het Ouderlijk geduld, 
Ze al die zorgen eens verzaken, - 
Ach! wat zijn zij?.... Dood Schuld! - 
 
Onvermoeibaar zij het streven 
Van den Mannelijken tijd, 
Dien hij, in 't bedrijvig leven, 
Op de Groote Beurs verslijt. 
 
Doet hij in solide stukken, 
Waagt hij, hand'lend, niet te veel, 
Dan valt hem, bij 't welgelukken, 
't Onbeperktst crediet ten deel. 
 
Maar, zoo hem Fortuin niet diene, 
Legg' hij zelf haar niet aan band, 
Vall' nooit in de contramine, 
Die vaak armoê teelt en schand'. 
 
't Gaat toch vast, de beste rente 
Geeft het kapitaal der Deugd, 
Genoteerd, in 's levens lente, 
Op de prijscourant der jeugd. 

{==283==} {>>pagina-aanduiding<<}

Als de dagen dan verschijnen, 
Die, met onverbidb'ren spoed, 
De restanten doen verdwijnen 
Van het jeugdig bruisend bloed; 
 
Als men wil beleening sluiten 
Op de jaren, die men draagt; 
Maar de Tijd, door niets te stuiten, 
Geforceerde heffing vraagt: 
 
o! Dan zijn 't de kapitalen, 
In 't verleden opgelegd, 
Deugd en Godsvrucht, die nooit falen, 
Nimmer worden opgezegd. - 
 
Laat ons van den Grijsaard leeren. 
Hoe is 's levens koers gezakt! 
Zal de Dood nog prolongeren, 
Of vernietigt hij 't contract? 
 
Lusteloos en flaauw in 't hand'len; 
Meestal weinig kooplust meer; 
Zeer gedrukt en slap in 't wand'len, 
Werpt een beunhaas hem ter neêr. 
 
Wat hij nog ter markt kan brengen, 
Wil niet langer aan den man; 
Wat het lot nog wil gehengen, 
Trekt hij naauw courtage van. 
 
Wat dan rest u, arme Grijze? - 
‘O!’ dus spreekt hij, ‘eindloos veel; 
En ik dank Hem, den Alwijze, 
Voor hetgeen mij viel ten deel. 
 
Van dat ik, in 't prilst der jaren, 
's Levens Beurs betrad, tot thans, 
Maakte ik jaarlijks, zonder sparen, 
Mijne zeedlijke balans. 
 
'k Stuitte vaak op kwade posten, 
Onbedachtzaam gecreëerd, 
Telkens, maar te mijner kosten, 
Door berouw geliquideerd. 

{==284==} {>>pagina-aanduiding<<}

Schoon, als Jong'ling, de Ondeugd hatend; 
Troffen Deugd en Ondeugd zaam, 
Deze biedend, gene latend, 
Was mijn keus niet steeds bekwaam. 
 
'k Zag mijn debet vaak bezwaren 
Met veel Werkelijke Schuld: 
Ach! hoe had ik 't kunnen klaren, 
Zonder mijn Patroons geduld? 
 
Loste ik eens eene Obligatie, 
Altijd bleef er Achterstand, 
En, met luttel variatie, 
Immer debet voor de hand. 
 
Wat de Mensch hier om moog' zetten, 
's Levens schuld, nooit ingehaald, 
Wordt, gelijk Schatkistbiljetten, 
Door hem niet voluit betaald. 
 
Ja, ondanks al 't prolongéren 
Van den Grooten Crediteur, 
Staat een zeedlijk bankroetéren 
Elk in 't einde voor de deur. 
 
Want na Beurstijd geenen handel. 
Sluit voor ons zich ééns haar kring, 
Wat er dán is in den wandel 
Loopt voor onze rekening! 
 
Maar ons rest het vast vertrouwen 
Op den Grooten Principaal. 
Dit, zoo wij op Hem slechts bouwen, 
Schenkt ons Hemel-kapitaal. 
 
Trachten wij steeds zóó te leven, 
Met een waar berouw vervuld, 
Dat ons eenmaal word' vergeven 
Al onze Uitgestelde Schuld! 
 
Wordt de Levensobligatie, 
Vroeg of spâ, dan afgelost, 
Rest ons, zonder variatie, 
Een perpetuéle post.’ 


1832.


j.w. ijntema.







{==285==} {>>pagina-aanduiding<<}

Mengelwerk.

Verhandeling, over eene natuurkundige beschouwing van den zedelijken mensch, (*)


gehouden bij het Departement Groningen van de Maatschappij Tot Nut van 't Algemeen, den 12 Dec. 1832,


door S. Stratingh, Ez.

Daar het doel dezer Maatschappij, waarvan wij ook hier eene afdeeling uitmaken, gezegd kan worden te bestaan in vermeerdering van menschengeluk en menschenwaarde, zoo zal het niet vreemd kunnen geacht worden, deze voorwerpen van hare zorg en bemoeijing nader aan onze beschouwing te onderwerpen, en dezelve in hunnen verschillenden aard en neigingen meer bijzonder na te gaan en kenbaar te maken. Daar zijn immers geene voorwerpen in de geheele bekende Natuur, welke voor zoo vele onderzoekingen, beschouwingen en toepassingen vatbaar zijn, als de mensch, die boven al het andere geschapene het voorregt heeft, dat hij zichzelven kan onderzoeken en beoordeelen, en zoo wel zijne deugden als gebreken in het helderste daglicht stellen. Geene plant immers is er, die haar eigen aanzijn gevoelt, of met zelfbewustheid voortleeft; geen dier bestaat er, hetgeen zich in eigen nadenken zal verliezen, of zijne deugden of zwakheden of die zijner voorouderen zal kunnen verkondigen, of zijnen eigenen lof of zijne berisping prediken. De mensch, daarentegen, overziet alles op aarde, zoo wel zichzelven, als alles, wat buiten hem is; -

{==286==} {>>pagina-aanduiding<<}
hij neemt, afzonderlijk of in maatschappelijke vereeniging, in kracht en volmaking toe of weder af, en is vatbaar voor de hoogste volmaking, maar ook voor de laagste misvorming.
Ik heb mij vroeger veroorloofd, dezen zoo zonderlingen en in alle opzigten bewonderenswaardigen mensch aan eene scheikundige ontleding bloot te stellen, waarvan de uitkomsten niet geheel onvruchtbaar schijnen te zijn geweest, en daardoor zeer vele belangrijke eigenschappen van dat belangrijk wezen zijn ontdekt en kenbaar gemaakt; zoodat ik nu, door deze vroegere poging aangespoord, den mensch aan eene tweede, nieuwe proeve wilde blootstellen, en wel meer bijzonder zijn innig maaksel en zedelijke zamenstelling van den natuurkundigen kant zal trachten toe te lichten, daar wij te dien einde aan uwe aandacht zullen voordragen eene natuurkundige beschouwing van den zedelijken mensch, en ons voor tegenwoordig meer bijzonder bepalen bij de toepassing van de meer algemeene en bijzondere eigenschappen der stoffen; terwijl later de overige deelen der Natuurkunde, als Werktuigkunde, Gezigtkunde, enz. hierbij in aanmerking zullen kunnen worden genomen. - Ofschoon wij immers der menschen ziel en zedelijk bestaan genoegzaam kennen en daarvan overtuigd zijn, zoo zijn wij nogtans, om den onstoffelijken aard van dit hoogere wezen, tot meer duidelijke bevatting van hetzelve, genoodzaakt, ons van voorstellingen uit de aan onze zintuigen meer bekende rij der stoffelijke dingen te bedienen.
Dat de taak, die wij ons hebben opgelegd, nogtans moeijelijk en bezwaarlijk is, blijkt, omdat zij ligtelijk twee ongunstige uitkomsten kan opleveren, en van eene minder gelukkige behandeling van het onderwerp, en van eene mogelijk zigtbaar wordende nadeelige zijde van ons verheven menschengeslacht, waarvan wij gaarne de deugden zien vermeld en de feilen verzwegen. Het zal immers daardoor blijkbaar kunnen worden, dat deze stoute alleenheerschers der aarde, die den worm in het

{==287==} {>>pagina-aanduiding<<}
stof vertreden, en al het gedierte aan zich cijnsbaar achten; om wie alleen de bloemen haren geur zouden verspreiden, het goud en zilver met onverdoofbaren gloed zijn omstraald, en lucht en water en hemel en aarde uit het niet zijn getogen, - dat deze, zeg ik, veelal eene stoffelijke zijde vertoonen, en minder van dat vuur en dien gloed verraden, die zij uit hoogere spheren ontvangen hebben, om zich boven het stoffelijke te verheffen en tot hoogere rangen op te klimmen.

Wanneer de Natuurkundige de stoffen beschouwt en aan zijn onderzoek blootstelt, schrijft hij daaraan meer vaste algemeene, of meer toevallige, minder algemeene eigenschappen toe, waarvan de eerste meer onmiddellijk noodzakelijk tot derzelver bestaan te houden, de andere minder bepaald en bij afwisseling daarin voorhanden zijn. Tot de vaste algemeene eigenschappen der stoffen brengt men eenen zekeren vorm of eene gedaante, hare ondoordringbaarheid, deelbaarheid, ijlheid, beweegbaarheid en aantrekkingskracht; tot de meer toevallige worden gerekend derzelver warmte of koude, droogte of vochtigheid, doorschijnendheid of ondoorschijnendheid, vastheid of vloeibaarheid, hardheid of weekheid, buigbaarheid of veerkracht. Onze Verhandeling verdeelt zich daardoor ook gereedelijk als in twee deelen, waarvan het eerste zich bepaalt ter beschouwing der algemeene, het tweede tot die der toevallige eigenschappen der stoffen; tot welk eerste gedeelte wij thans overgaan.
De eerste vraag is dan, of onze daden, handelingen en neigingen ook, gelijk de stoffelijke voorwerpen, eene zekere en verschillende gedaante hebben, en eene zekere uitgebreidheid of eenen vorm bezitten. Wij zullen, namelijk, zien, dat, hoe vormeloos ons ook in den eersten opslag der menschen ziel mogt voorkomen, dezelve nogtans veelal eene ongelijke hoegrootheid, en zelfs verschillende vormen en gedaanten aanwijst. Blijkt

{==288==} {>>pagina-aanduiding<<}
er niet terstond een aanmerkelijk verschil tusschen de zoogenoemde kleine en groote geesten, waarvan de eersten om derzelver beknopten vorm naauwelijks merkbaar, terwijl de anderen om hare uitgebreidheid en groote werking aan allen zigtbaar en opmerkelijk worden? Den kleinen geestvorm merken wij op bij dien mensch, welke als zonder daden, handelingen, neigingen of driften voortleeft, en slechts meer ligchamelijk hier aanwezig is. Deze worden geboren, eten, drinken en sterven; ontstaan veelal onmerkbaar, en verdwijnen even ongemerkt. Derzelver ziel is niet alleen klein en bekrompen, maar ook veelal van eenen naar den laagsten trap van veredeling gewijzigden vorm, en komt zeer veel overeen met de uit het water door stilstand afgescheidene groene stof van priestley, uit welke van lieverlede kleine onzigtbare afgietsel- en raderdiertjes gevormd worden, waarvan slechts enkele nog maar tot eene polijpenwaarde opklimmen. De bewegingen en daden van deze kleine zielen zijn dan ook niet dan met het gewapende oog zigtbaar, geven dan nog aan den beschouwer stof tot medelijden over de groote eenvoudigheid en vormeloosheid der deelen, en doen hem de menschelijke ziel in den ongeslepensten en gevoelloossten toestand kennen. - De Natuur loopt hier nogtans bij deze zielen den geheelen doolhof van wiskundige vormen door, en klimt van de eenvoudige stip, door eene reeks van lijnen en hoeken, van lieverlede tot de hoogere en meer volmaakte wezens op. Bij dezen hebben eenigen slechts den vorm van eenen wijden zak, die zich alleen opent, om hunne prooi op te nemen, waarvan zij zich spoedig weder ontdoen, om met nieuwe drift aan dat verterend instinkt te voldoen. Klimmen wij eenigzins hooger bij deze wezens op, dan ontdekken wij er sporen van hart en zenuwen en werktuigen van hoogere volmaking. Wij vinden reeds eenige bewijzen van gevoel; de spijsvertering van gedachten wordt reeds merkbaar, en eene regelmatige afscheiding van sappen van oordeel en kennis
heeft hier meer en meer plaats. De ziel kan nu reeds hare eigene gedach-
{==289==} {>>pagina-aanduiding<<}
ten voortbrengen, dezelve vermenigvuldigen en voortplanten, en, ofschoon bij de lagere geesten nog slechts een wit insektensap door de loome vaten des verstands vloeit, ziet men toch weldra bij anderen reeds het rood gekleurde bloed door de meer beleefde aders van het gemoed stroomen, tot dat datzelfde roode bloed, met warmte uitgerust, in meer versnelde kringen rondvliet, wijsheid, verstand en oordeel ontwikkelt, en het eindelijk bij sommigen, over dezen grenspaal van gematigdheid gevoerd, met vermeerderde snelheid in kokende hitte door de enge vaten bruist, en met zijnen gloed en geestdrift hoofd en hart verzengt, en al het goede in zijnen verderfelijken stroom wegrukt en medesleept. Heerschzucht, geweld, buitensporigheden en ontembare driften openbaren dan dezen volkanischen gloed, die veelal niet dan door eigene verwoesting kan gedempt of beteugeld worden, na de droevigste sporen van verwoesting door de uitstroomende lava der hartstogten te hebben achtergelaten.
Den verschillenden vorm en de toenemende volmaaktheid der menschelijke ziel dus buiten allen twijfel gesteld hebbende, vragen wij dan nu verder, of dezelve ook eene met de stof gemeene valschheid of ondoordringbaarheid bezit, die belet, dat de eene ziel in de andere dringe, of op dezelfde plaats tegenwoordig zij, waarop eene andere of meerdere zielen zich reeds bevinden. - Onze ziel is immers zulk een dun stofweefsel en uit zulke fijne draden gesponnen, dat de mogelijkheid van eene zoodanige ineendringing der zielen in den eersten opslag niet vreemd schijnt, en dus het door de Dichters zoo dikwijls gebruikt wordende ineensmelten der zielen, als gevolg van hooge liefde en genegenheid, niet zoo ongepast of overdreven moet gehouden worden, als het door velen is opgenomen geworden. Om dit punt toe te lichten, zullen wij onze toevlugt moeten nemen tot het in onze latere tijden met zoo veel ijver beoefend Dierlijk Magnetismus, hetwelk ons namelijk de banden heeft aangetoond, waarmede het onstoffelijke aan het stof

{==290==} {>>pagina-aanduiding<<}
verbonden is, daar het door deszelfs werking onze ziel van haren hoogeren hersenstroom naar de meer stoffelijke en lagere buiksingewanden doet afdalen, en aldaar, als meer los en ongebonden, door eigene kracht doet werkzaam zijn en kenbaar worden. Hier, als slechts met den eenen voet op de aarde steunende, verheft zij zich als met den anderen, door eigene aetherische kracht voortgestuwd, door den uitgebreiden wereldkring, en doorkruist landen en zeeën, bergen en afgronden; tot dat, het ligchaam zijne regten hernemende bij verflaauwing der magnetische werking, de ziel tot haren vorigen zetel terugkeert en weder aan het ligchaam cijnsbaar wordt. Men heeft nu verder betoogd, dat de zielen in dezen magnetischen toestand elkander op ongehoorde afstanden zouden ontmoeten, op elkander zouden werken, somtijds geheel ineendringen, en alle vastheid en weêrstand verliezen; doch, hoe innig ook deze verbinding moge geacht worden, moet dezelve altijd meer als eene werktuigelijke vermenging, dan wel als eene ware innerlijke vereeniging worden aangemerkt, daar bij de geringste vermindering van het magnetisch vermogen geen spoor van deze verbinding bij dezelve overblijft.
Wij gaan dan nu over tot de derde algemeene eigenschap der stoffen, namelijk derzelver deelbaarheid, en zullen dus moeten nagaan, of ook onze ziel daarin weder met de stoffelijke voorwerpen overeenkome, dat zij in meerdere deelen kan gescheiden of verdeeld worden. - Dat de ziel uit deelen bestaat, zal gemakkelijk verstaan worden, als wij ons dezelve slechts zamengesteld voorstellen uit verschillende neigingen, vermogens en krachten, als begeerte, verstand, oordeel, wil, vernuft, geheugen en dergelijke meer, die alle - gelijk de grondslagen der luchtsoorten door de warmtestof tot den staat van lucht gebragt worden - ook hier door eene algemeene zielstof in dien geestigen vorm herschapen zijn; terwijl dezelve door gedurige aanraking met stoffelijke en onstoffelijke voorwerpen onophoudelijk ontleed en in verschillend bestaan en werking gekenschetst wordt. Hier-
{==291==} {>>pagina-aanduiding<<}
bij moeten wij opmerken, dat er tusschen deze zielstof en de levenskracht van het ligchaam eene groote verwantschap bestaat; terwijl deze levenskracht meer door de vorming en bewerktuiging der stof ontwikkeld wordt, en ook in iedere plant en dier voorhanden is, doch bij den mensch bovendien verstrekt tot vereeniging der onstoffelijke zielstof, in alle hare wijzigingen en verbindingen, met het stoffelijke en daarvan in aard en bestemming geheel verwijderde ligchaam. Dat nu verder de ziel in gelijksoortige of ongelijksoortige deelen kan worden gescheiden, zonder geheele slooping van derzelver oorspronkelijk bestaan, leeren wij vooral uit ziekelijke gesteldheden van ziel of ligchaam, bij welke wel eens eenige deelen geheel onmerkbaar verstompen, of ook vernietigd worden, of, bij wederkeerenden staat van gezondheid teruggekeerd, zich weder bij het geheel voegen en eene nieuwe vereeniging der deelen aantoonen.
Van hier overgaande tot de ijlheid of poreusheid, die bij de digtste stoffen nog eene menigte van poriën of holligheden aantoont, zoo zal ook deze bij onze ziel, als vooral veel overeenkomst met de onzigtbare en ijle luchtsoorten hebbende, genoegzaam kunnen worden aangewezen. - Wij weten immers, dat, wanneer wij in zuurstoflucht kool verbranden, deze kool zich met die luchtsoort naauwkeurig verbindt, kolenzure lucht vormt, zonder dat daardoor vermeerdering van omtrek heeft plaats gehad, en de kool dus in de poriën van de lucht is ingedrongen. Zoo kan nu ook de gemelde zielstof eene reeks van bijzondere neigingen en vermogens aannemen en met zich verbinden, zonder dat ook juist daardoor de ziel in grootte of uitgebreidheid toeneemt. Niet alleen dat, maar hier schijnt ook weder veel overeenkomst met de luchtsoorten plaats te hebben, waarvan sommige vereenigingen eene ineenkrimping en andere eene meerdere uitzetting na de verbinding aantoonen. Zoo zien wij algemeen, dat de schadelijke vermogens, die de ziel in hare poriën opneemt, als drift, wraak, haat en nijd, de ziel verkleinen en ineen doen krimpen;

{==292==} {>>pagina-aanduiding<<}
terwijl opregtheid, edelmoedigheid, trouw en standvastigheid dezelve in omtrek en grootte doen toenemen, zoodat de eersten, als meer ontkennende grootheden, de waarde der ziel verminderen, en de laatsten, als stellige, dezelve vermeerderen en doen toenemen. Opmerkelijk is het nogtans, dat sommige menschen het vermogen bezitten, om aan hunne met ondeugden en gebreken overladene ziel eene grootte en gewigt mede te deelen, die men alleen bij de verbinding met deugden en voortreffelijkheden opmerkt. Dit ontstaat daardoor, dat sommigen deze ondeugden en gebreken, hoogst kunstig en geslepen, met deze of gene deugden of goede eigenschappen verbinden, waarvan zij de grootheid ontleenen en waarmede zij hunne gebreken onkenbaar maken. Zoo weet de alleenheerscher en overweldiger, bij zijne stoute daden en willekeurige aanmatigingen en volks- en grondroof, eene zekere hoeveelheid volksliefde en schijnbare gematigdheid te ontwikkelen. Door, bij het daarstellen van nieuwe en drukkende wetten, eenige verouderde en door de gewoonte geëerbiedigde te behouden; door enkele trekken van edelmoedigheid en onbaatzuchtigheid onder de massa van eischen en vorderingen te vermengen, weet hij zich, in plaats van als een' verdrukker, als een' redder en beschermer van volk en land te doen eerbiedigen en openlijk te doen huldigen.
Van deze ijlheid der stof gaan wij nu gereedelijk tot de laatste der algemeene eigenschappen, namelijk het belangrijk vermogen van aantrekking en beweegbaarheid der stoffen, over. - De aantrekkingskracht immers is die algemeene neiging der stof, om elkander wederkeerig te naderen, en wel in verhouding van derzelver hoeveelheid en meerdere nabijheid; en doet zich ook deze bij den mensch in eene oneindige reeks van afwisselingen en vormen voor, en levert dezelve daardoor een dagelijks nieuw tooneel van daden en verschijnselen op. Aan deze aantrekkingskracht zijn wij de nuttige uitwerksels van onderlinge verbroedering en de voordeelen van het maatschappelijk leven en van alle inrigtin-
{==293==} {>>pagina-aanduiding<<}
gen, die door een gezamenlijk streven tot een nuttig doel trachten werkzaam te zijn, verschuldigd. Bij deze aantrekking der zielen schijnt een omgekeerde regel, als bij de elektrische en magnetische werking der stoffen, plaats te hebben; daar bij dezen de ongelijknamige als stellige en ontkennende, en bij de eersten de gelijknamige elkander zullen aantrekken en de ongelijknamige elkander afstooten. Zoo zal immers liefde door liefde worden aangetrokken, vriendschap tot vriendschap naderen, en trouw en eerlijkheid elkander de hand bieden; daar haat, nijd, afgunst en hoovaardij door dezen zullen worden afgestooten, maar zich wel eens onderling zusterlijk zullen verbinden, om tot één heilloos en voor hen en anderen verderfelijk doel werkzaam te zijn. - Ofschoon er dan eene zigtbare afstooting tusschen de deugd en ondeugd, tusschen het goede en het kwade plaats heeft, zoo zal men toch desniettemin wel eene enkele ondeugd met de deugd, of eene enkele deugd met eene zwakheid vereenigd zien; zoodat men zelden voorbeelden van geheel onbevlekte deugd of van geheel spoorlooze ondeugd waarneemt. Des menschen leven en zorg dient dus ook daarin grootelijks te bestaan, dat hij op de verschillende aantrekking en
afstooting van zijne neigingen acht geve, zich door verbinding met het goede zoeke te volmaken en door ontwijking van het kwade zich voor teruggang behoede, om, aldus gelouterd en veredeld, zich door eene hoogere geestkracht te zien aangetrokken, het wezenlijke en belangrijkste doel van zijne hooge en verhevene bestemming.
Dat dan nu ook onze ziel, door hare ligtheid en geringen tegenstand van deelen, gemakkelijk bewogen en ginds en herwaarts geslingerd kan worden, zal bij de geringste beschouwing van dit zeldzaam wezen genoegzaam blijkbaar worden. - Doch, even als nu de stof weder meer bijzonder door de stof wordt aangetrokken, zoo wordt ook de ziel meer bijzonder door de haar gelijke onstoffelijke deelen in beweging gebragt; ofschoon desniettemin, om hare naauwe verbindtenis met het stoffe-
{==294==} {>>pagina-aanduiding<<}
lijke, ook deze daarop veelal eenen maar al te grooten invloed uitoefenen. - Bij de meeste hartstogten en aandoeningen zien wij deze beweging der ziel ontstaan. Wij behoeven slechts liefde, genegenheid, trouw en vriendschap, of ook haat, afkeer, wraak en toorn te noemen, en wij zullen de eersten als oorzaken van eene zachte, genoegelijke strooming van ons gemoed erkennen; terwijl de laatsten dikwijls eene zoo hevige beweging van hetzelve veroorzaken, dat daardoor wel eens steden worden omgekeerd, vruchtbare velden verwoest, en dood en verderf alomme verspreid. Ja, M.T., even als de woedende orkanen de zee beroeren, derzelver golven hemelwaarts doen stijgen, de bergen op hunne oppervlakte doen wankelen, en de aarde doen beven; zoo beroeren niet minder deze menschelijke driften en bewegingen geheele landen en volken, baden zich in stroomen onschuldig bloed, laden vloek op vloek op zich, tot zij eindelijk, in hare eigene vernietiging opgelost, puinhoopen en bouwvallen, waar de rust van het graf heerscht, als treurige gedenkteekenen van hunne magt achterlaten. Zagen wij niet het weleer zoo bloeijend Troje om ééne schoonheid benard en beangst, een geheel volk en vele bondgenooten tot wraak en verdelging in beweging gebragt? Jaren lang duurde de kampstrijd en de woeling der hartstogten voort, tot dat eindelijk, na den dood van vele braven en helden, zich dit verschijnsel met eene verwoesting van deze wondervolle stad oploste, en deze, als eene prooi der
liefdevlam, door het stoffelijk vuur ontbonden en vernietigd werd. Herinneren wij ons niet genoegzaam de wonden, vóór nog slechts weinige jaren door menschelijke begeerten en driften aan geheel Europa toegebragt, waarvan wij naauwelijks, als uit eenen verschrikkelijken droom ontwaakt, tot zelfbewustheid en rust zijn teruggekeerd, of op nieuw strekt dat zelfde, op verlichting, godsdienst en beschaving zoo hoogmoedige werelddeel, tot een' speelbal van menschelijke bewegingen, ingewikkelde spitsvindigheden, onbekende neigingen en raadselachtige oplossingen.

{==295==} {>>pagina-aanduiding<<}

Wij kunnen echter hier onze verwondering niet verbergen, hoe, te midden van deze zoo algemeene en hevige gemoeds- en staatsbewegingen, zich hier en daar, en vooral in ons dierbaar Vaderland, nog eene stille rust en gematigde zielsgesteldheid voordoet, die, van alle woelingen vervreemd, zelfs bij het bespringen van hooger en vereenigd sterker geweld en bij het aangrimmen der ontzettendste gevaren, eene kalmte en gelatenheid ontwikkelt, die geenen anderen grond kan hebben, dan in de regtvaardigheid van onze zaak en in de hoogere geestkracht onzer natie.

Wij gaan thans over tot het tweede gedeelte van onze beschouwing, - de toepassing, namelijk, van de meer toevallige eigenschappen der stoffen op den zedelijken mensch. Wij hebben onder deze genoemd de warmte en koude, droogte en vochtigheid, doorschijnendheid en ondoorschijnendheid, vastheid en vloeibaarheid, hardheid en weekheid, buigbaarheid en veerkracht der stoffen.
De ligchamen worden, namelijk, nu eens meer warm, dan eens meer koud genoemd, naar mate zij met eene meerdere of mindere mate van vrije warmte voor dat oogenblik van onderzoek verbonden zijn; ofschoon wij tot nu toe noch den uitersten graad van warmte, noch dien van koude hebben kunnen bepalen. - Ook met deze weldadige, alles belevende warmte schijnt onze ziel doordrongen te kunnen worden, die dezelve weldadig prikkelt, tot gevoelens van liefde en menschelijkheid opwekt, en tot alle edele en voortreffelijke daden aanspoort. Ontbreekt deze warmte, dan zien wij des menschen hart als met eene ijskorst omgeven; dan is ook alle toegang voor de zachte aandoeningen van liefde, medelijden en dienstvaardigheid gesloten, en is hij voor alle indrukken van minzaamheid en edelmoedigheid onvatbaar gemaakt. Deze warmte moet echter, zal zij nuttig zijn, gematigd en beperkt zijn, en niet door overdrevene verbeelding, driften of onstuimige begeerten ontstoken worden; want alsdan wordt zij gevaarlijk en verwoest al, wat haar omringt, met eenen vuurgloed, die noch door het koude

{==296==} {>>pagina-aanduiding<<}
water der rede, noch door den stroom van het koele verstand kan gebluscht of bedwongen worden.
Hoe spoedig kan nu echter deze overdrevene warmte ontwikkeld en verspreid worden, en hoe vernuftig weet men, door in het brandpunt der begoocheling een tegenwoordig of toekomstig geluk voor te stellen, eene geestdrift op te wekken en eene verbeelding te ontvlammen, waarvan nog kort te voren geen vermoeden of de minste verwachting voorhanden was. Ja, zijn niet veelal plotselijke staatsomwentelingen, hoedanige onze eeuw en deze latere dagen ons nog zoo levendig voor den geest brengen, het gewrocht van zoodanige kunstige verhitting, waarbij men gebruik maakt van de ligte vuurvatbaarheid van vele ontvlambare geesten, om door derzelver dolle woede de oudste troonen omver te werpen, de heiligste altaren te slechten, en, onder den naam der hoogste vrijheid, de laagste slavernij te huldigen.
Zoo als men dan nu warmte en koude bij de zielen van deze planeet ontdekt, zoo vindt men ook onder deze, die of in eenen meer droogen toestand zich bevinden, of, met waterdeelen overladen, zich als vochtig voordoen. - De beide uitersten zijn hier weder als schadelijk te achten, daar eene te drooge, schrale ziel onvatbaar is, om zich ten nutte van anderen te ontwikkelen, of van anderen iets nuttigs te ontvangen. Hij is als een verdorde boom, die geene vruchten, ja zelfs bijna geene schaduw, den vermoeiden wandelaar aanbiedt. Hij leeft, maar ontwikkelt bijna geene verschijnsels van leven; hij treurt niet, als anderen treuren, noch lacht, als anderen lagchen. Hij ziet de wereld met al hare heerlijkheid, in alle hare schoone kleuren en schakeringen, zonder eenige deelneming voorbijgaan, zonder dat de val van rijken of troonen hem schokt, zonder dat hij bij dreigende gevaren peinst of vreest. Wanneer de donder ratelt, de bliksems door het zwerk sissen, de orkanen boom en huis omverslingeren, zeeën, dijken en dammen vaneenscheuren, landen en volken overstroomen, de oorlog wanhoop en schrik verspreidt, staart hij koel en onverschillig

{==297==} {>>pagina-aanduiding<<}
deze stuiptrekkingen der natuur en kunst aan, even alsof deze hem niet betroffen, en of het gevaar ook hem niet bedreigde. Het onweder zal immers wel spoedig voorbijgaan; zijn bosch is door een nabijgelegen bosch beveiligd; de overstroomende wateren kunnen hem niet gemakkelijk genaken; terwijl zelfs het ongeluk van anderen hem wel eens tot voordeel verstrekken kan.
Wat zal ik u echter van de door vochtdeelen geheel doorweekte en klamme zielen zeggen, die, dagelijks in zorgen en onrust bedolven, bergen van gevaar van zich moeten afwentelen en zeeën van verdriet moeten ledigen; die voor eene vuurvonk verschrikken, zich door eene waterbel laten ontzetten, en reeds bij het lijden van een insekt geschokt en door de uitwaseming eener roos getroffen worden? Gelijk de eerste zorgeloos en onbekommerd door de wereld zonder eenig nadenken heenstapt, zich even min om zijn eigen, als om zijns nabuurs leed bekommert, zoo is de andere gedurig doorweekt van tranen en zuchten; vol medelijden met zichzelven en anderen, beklaagt hij zich over het verledene, is hij ontevreden over het tegenwoordige, en vol zorgen voor het toekomende.
Wat nu de doorschijnendheid en ondoorschijnendheid der stoffen aangaat, zoo weten wij, dat doorschijnende voorwerpen de lichtstralen ongehinderd doorlaten, terwijl de ondoorschijnende dezelve integendeel geheel of gedeeltelijk wedergeven. - Hoe duidelijk merken wij bij den mensch deze beide eigenschappen op! Zoo zal de doorschijnende het weldadig licht van wijsheid en beschaving zonder eenige aandoening of nut voor zichzelven doorlaten, en gaat dat licht door dit dunne zielenweefsel in de onmetelijke ruimte van het geschapene weder nutteloos zonder eenige binding of breking verloren. Men ontdekt aan dezen geene de minste verandering of sporen van opwekking bij de levendigste voorstelling van zaken of gebeurtenissen, zoodat hij ook veelal geenen anderen prikkel gevoelt, dan dien van honger en dorst, en de avond hem reeds spoedig ter ruste leidt, waaruit hem de ochtend naauwelijks doet ontwaken. Op de scholen

{==298==} {>>pagina-aanduiding<<}
van wijsheid en ervaring is zijn verstand onmerkbaar, en zijn wil als door heulsap verlamd. En omdat niets zich aan zijne ziel kan hechten, alles zonder eenige breking of binding van het licht der wijsheid verloren gaat, kan ook geene kracht weder uit hem eenig licht ten voorschijn brengen, zoodat noch door den wreeden drang van straffen, noch door het gehardste staal van eerzucht of belooning eenige vonken van vernuft of kennis uit hem kunnen worden ontwikkeld of voortgebragt.
Van eenen anderen aard zijn nu de zoogenoemde ondoorschijnende zielen, die wij of in meer helder witte, of blinkend spiegelende, of verschillend gekleurde, of meer of min donkere, zwarte zielen kunnen onderscheiden; waarvan wij alleen zullen opmerken, dat de matte witte, reine zielen alle denkbeelden en voorstellingen in zuivere onschuld en gevoel van deugd en als veredeld zullen teruggeven; terwijl de meer spiegelende witte zielen alle voorstellingen geheel onveranderd en eenzelvig zullen terugkaatsen, zonder daarbij iets nieuws of oorspronkelijks te hebben gevoegd. Sommige ongekleurde zielen schijnen echter een prismatisch, lichtbrekend vermogen te hebben, waardoor zij alle denkbeelden spoedig weten te ontleden, te snipperen, en met heerlijk schitterende kleuren te tooijen. Deze dringen spoedig tot de geheimen van natuur en kunst door, ontdekken overal een nieuw veld van gedachten, gissingen, meeningen en daadzaken, en klimmen weldra van de eenvoudigste tot de afgetrokkenste en verhevenste gedachten op. Tot deze klasse behoort de rij van groote wijsgeeren, aanzienlijke geleerden en schrandere natuuronderzoekers. Ook de kaleidoscopische zielen sluiten zich hier zeer geregeld aan, waaronder de groote vernuften, verhevene dichters en talentvolle verdichters gerangschikt kunnen worden, die bij iedere wending van gedachten nieuwe mengeling en verscheidenheid van denkbeelden weten voort te brengen, en aan elken van buiten opgevangenen of uit hunnen eigenen geest voortgebragten lichtstraal eenen gloed van kleuren en rijkdom van schakeringen en beelden we-
{==299==} {>>pagina-aanduiding<<}
ten bij te zetten, die immer verrassend en afwisselend, immer nieuw en betooverend is. De kameleontische zielen schijnen uitwendig, door hare eigenmagtige kleurwisseling, van eenen gelijksoortigen aard, maar verschillen daarvan in innerlijke waarde en wezenlijk gewigt. Deze zielen hebben het vermogen, om zich in alle uitwendige vormen en kleuren voor
te doen en behagelijk of gevreesd te maken, al naar mate het belang deze verschillende vormen of kleuren noodzakelijk maakt, waardoor men heden de rol van eenen opregten en braven, morgen die van eenen valschaard of ontaarden, heden die van vriend en morgen die van vijand aanneemt en ten uitvoer brengt. Ter besturing van geheele staten en volken en tot behoud van vrede en rust schijnen deze willekeurige kleurmenschen in het staatkundige werkelijke leven even zoo onmisbaar, als zij ter voorstelling van menschelijke daden en hartstogten op het kunsttooneel in het denkbeeldige leven noodzakelijk zijn.
Het grootste gedeelte van het menschdom behoort tot de gekleurde zielen, waarvan de verschillende kleuren grootendeels afhangen van opvoeding, voorbeelden, godsdienst en staatkunde, en die ook door omstandigheden van allerlei aard ligtelijk gewijzigd of verwisseld worden. - Ik zoude hier te breed worden, indien ik u, G.T., alle deze verschillend gekleurde zielen wilde voorstellen en ontleden, en zal mij dus slechts bij eene enkele soort van dezelve moeten bepalen. Tot een voorbeeld zullen wij dan hier slechts de schoone onschuldvolle rozezielen schetsen, en daarnevens, tot eenen tegenhanger, de donkere zwarte zielen wegen.
O! deze eerste zachte, bekoorlijke zielen huisvesten meestal in de jeugd, in het vroege leven, na het eerst verdwenen morgenrood, en vinden vooral bij vrouwen van zachte inborst en onschuldvollen wandel haren zetel en hare vaste zitplaats. Deze betooveren immers al wat haar nabij is, strooijen rozen, leven en welgevalligheid op alle hare paden, en op die van allen, welke haar omringen. Kommer en verdriet zijn haar vreemd en onbe-
{==300==} {>>pagina-aanduiding<<}
kend; een immer lichtend verschiet stelt haar de toekomst niet dan hoogst gunstig en bevallig voor; geene nevelen of donkere wolken werpen eenige droevige schaduw op de schilderij van haar gelukkig leven. In deze wereld verkondigt iedere bloem haar vreugde, ieder vogel zingt haar blijdschap, ieder lichtstraal biedt haar genot. De zon heeft bij haar geene vlekken, en in de stille stralen der maan koesteren zij eene zoete, weemoedige vreugde. De wereld is bij haar, zoo als zij behoort te zijn. Daar zij in derzelver bestuur niet dan liefde en goedheid ontwaren, zijn alle gebreken haar onmerkbaar en deze op den versten achtergrond geplaatst. Zoo is de dag, en niet minder de nacht; zoete droomen omgeven hare sponde; verbeelding schept haar nieuwen rijkdom van gedachten, nieuwe voldoening, nieuw genot; terwijl bij het aanbreken van den dag zich weder een geheele oceaan van vreugde haar aanbiedt, die in tallooze genoegens ten einde spoedt. Een stille arbeid, verpoozing in de aangename natuur, beschouwing van de goedheid haars Scheppers, de rijke vruchten van een gezellig verkeer, uitoefening van pligten van liefde en weldadigheid, afwisseling van verschijnselen, uitspanningen en werkzaamheden, vormen dagelijks voor haar in de keten der genoegens nieuwe schakels, nieuwe sieraden, nieuwe vastheid.
Ach! hoe ver zijn dan nu de donkere zwarte zielen van deze verwijderd en in waarde verschillend! Een nevel van diepe onkunde, domheid en halsstarrigheid omgeeft dezelve met eenen stikdonkeren nacht, waardoor geen enkele straal van licht zich eenen weg kan banen of doordringen. Noch liefde of vriendschap, noch voorspoed of zegeningen kunnen denzelven verhelderen; terwijl vaderland, echtgenoot noch kinderen denzelven kunnen doen verdwijnen. Wanneer intusschen deze duisternis nog omzoomd wordt door driften en boosaardigheid, en deze zich dan nog met domheid en bijgeloof verzusteren; wee dan den mensch, die zich in zijne nabijheid bevindt! Deszelfs bezittingen, regten en geluk zijn onzeker, en niets waarborgt hem tegen de toomelooze woede of geslepene arglistigheid dezer ontaarde duisterlingen.

{==301==} {>>pagina-aanduiding<<}

Wij gaan nu over ter beschouwing van de in orde volgende vaste en vloeibare zielen, waarvan de eersten door meerdere aaneenhechting der deelen uitmunten, de laatsten door de geringste kracht van elkander worden gescheiden, en na de wegneming dier kracht weder bijeenvloeijen en tot een geheel wederkeeren. - Is dan deze vastheid van ziel bij dien edelen mensch niet merkbaar, die zich door geene bedreigingen, verliezen of gevaren laat schokken of daardoor uit zijn gekozen standpunt terugdeinst, of door de schoonste beloften of de gunstigste vooruitzigten zich van het eenmaal voorgesteld loffelijk doel laat afbrengen? Kan niet eene reeks van vaderlandsche Edelen en Helden van vorige eeuwen, van deze eeuw, wat zeg ik! van deze dagen, van zulk eene beradenheid in wil en voornemens getuigen, en tot een onbetwistbaar voorbeeld verstrekken van onveranderlijke standvastigheid en onwrikbaarheid? En zien wij deze kracht niet als uitgebreid over onze geheele natie tot in alle rangen en standen, en bij het grootste gevaar en den hoogsten nood tot de edelste volharding en de grootste zelfopoffering opgeklommen en ten toon gespreid?
Van deze vastheid is nu de vloeibaarheid, gelijk in de natuur, alzoo ook in de zedelijke wereld, zeer verschillende, dewijl dezelve zich of als meer drupvormig of meer als damp- of luchtvormig voordoet. - De gewone drupvormige vloeibare zielen worden, doordien zij voor vloeijing en strooming vatbaar zijn, door de algemeene beweging en stroomkracht des tijds ligtelijk in beweging gebragt en naar verschillende, somtijds geheel onverwachte, oorden en rigtingen heengevoerd. Deze gaan ligtelijk tusschen klippen en rotsen door, botsen onbeschadigd tegen vastere deelen aan, laten zich door andere vaste en vloeibare zielen ligtelijk wegslepen, en worden dan veelal, bij gebrek aan genoegzame vastheid en wederstand, in den oceaan van vergetelheid of verachting weggevoerd. Leert niet de geschiedenis van alle tijden en ook van deze oogenblikken, hoe te dezen opzigte aan een groot gedeelte van het menschdom en aan zwakkere

{==302==} {>>pagina-aanduiding<<}
geesten dezer zielen vloeibaarheid eigen is, en hoe aan de meesten de algemeene stroom behaagt, en zij de Godheid des tijds vereeren? Deze zeilen dan op goed geluk de wereldzee, zonder de kompasnaald van rede of beleid, rond, al naar wind en stroom hen medeslepen, en zonder dat een bepaald doel hunne levensreize regelt, of dat zij bij het einde derzelve eene veilige haven of goede reede trachten te bereiken.
Deze vloeibare zielen schikken zich tot alles, en volgen de bewegingen, die eene heerschende staatkunde of Godsdienst te wege brengen, terwijl zij bij verandering van den stand der zaken weder voor andere en somtijds geheel tegenstrijdige indrukken vatbaar zijn. Hoe ongelukkig is nogtans dezer zielen vloeibaarheid, en hoe ongunstig kenschetst zich daardoor de anders in aanleg zoo verheven mensch! Geheel werktuigelijk vervult hij hier zijne loopbaan, die hem tot zulke hooge einden gegeven is. In zachte vloeibaarheid verzonken, laat hij zich door anderen begoochelen en tot werktuigen van hunne oogmerken en inzigten gebruiken; terwijl veelal, eenmaal daartoe gediend hebbende, bespotting en verachting zijn deel, teleurstelling en verguizing zijn loon is.
Doch hiermede is nog niet de meerdere vloeibaarheid der menschen geëindigd! Is er in de vloeibare, drupvormige zielen nog eenig bewijs van vastheid en eigen vermogen, in de tot damp of lucht gebragte zielen is alle zamenhang verbroken en is alles in eenen ijdelen damp herschapen. Door eenen stroom van trotschheid aangeblazen, roemen zij op hare nietigheid, en meenen zij in hare hooge vlugt alle anderen te boven te gaan en voorbij te streven. Hare eigenliefde blaast hare daden en ondernemingen tot eene groote zeepbel op, die, door de stralen der zon met regenboogskleuren prijkende, door haar der zonne in glans en grootheid geacht wordt nabij te komen en deze op zijde te streven. Deze dunne luchtzielen vliegen als schoone kapellen in hare kleine schepping rond, zonder zich bij eenig voorwerp van gewigt te bepalen, of daaraan hare zorg te besteden. Door den

{==303==} {>>pagina-aanduiding<<}
nektar der weelde en vermaken gedrenkt, bepaalt zich hare studie alleen tot deze hooge genietingen; terwijl zij bestendig en als met gewetensangst de uit het middelpunt der Europesche ijdelheid voorgeschrevene wetten der zich noemende mode huldigen en stiptelijk nakomen. Zij berekenen het belang van een boek naar de schoonheid van den band; de waarde van den mensch, naar den vorm van het kleed; de grootheid van den staat, naar de pracht van het hof.
Deze ijdele luchtzielen zijn intusschen nog verre te verkiezen boven de door de hitte van vernuft en hartstogten tot stoom gebragte zielen, die door haar vuur en veerkracht, hoe nietig zij, in het afgetrokkene beschouwd, ook schijnen, de aarde doen beven en het wereldstelsel in deszelfs loop dreigen te veranderen. - Zijn het niet die groote magten, die door stoutheid en beleid zich veelal op de puinhoopen van de grootheid van anderen weten te verheffen, zich onwillekeurig van allen te doen eerbiedigen en huldigen? Zijn zij het niet, die, door hare ontzettende volharding en door niets te temmen heerschzucht, zich eenen weg banen door afgronden, bergen slechten, zeeën droogen, de natuurkrachten aan zich onderwerpen, en zelfs de kunst tot eene slavin van haren wil herscheppen? Zoodanige zeldzame geesten ziet men echter nu en dan slechts, als staartstarren van onbekende grootte, het wereldrond betreden, en in onbekende bogen en kringen weder haren loop eindigen en verloren gaan. Is het voorbeeld van zulk eene verschijning nog niet versch in ons geheugen, en staarden wij niet met bewondering, vrees en eerbied den man aan, die door zijnen stalen wil een geheel werelddeel aan zich cijnsbaar en onderworpen maakte; zoodat, indien de stoomkracht van zijnen grooten geest niet door den adem van het kille noorden gestremd, of mogelijk door het vuur van eene geheele stad niet ware overspannen, Europa alsdan waarschijnlijk op dit oogenblik nog zijne magt zoude ondervinden, en de bladen der geschiedenis met geheel andere letteren zouden geteekend en aangevuld zijn.

{==304==} {>>pagina-aanduiding<<}

Genoeg dan gezegd hebbende van deze verschillende vastheid en vloeibaarheid, zullen wij ten laatste hier nog eenige wijzigingen van vastheid moeten bijvoegen, die ons onder den naam van hardheid en weekheid, buigbaarheid en veerkracht kenbaar zijn. - Waren de vaste zielen van een' meer beradenen en zich gelijkblijvenden aard, en konden zij den stormen des levens op eene betamelijke wijze weêrstand bieden, zoo leveren ons de harde, als in eenen staat van overspanning gebragte, minder aangename denkbeelden op. Bij hare vastheid en onbeweegbaarheid voegt zich gewoonlijk eene mate van koelheid en onverschilligheid, die weldra in wreedheid en ongevoeligheid overgaat. Geene tranen kunnen het gemoed van dezen onverzettelijken vermurwen, geene smeekingen zijnen toorn afwenden, geen berouw hem verzoenen, geene ellende hem verteederen. In het gezigt der brandende vaderstad laat hij de snaren klinken, en eischt hij, dat zich de juichstem der vreugde verheffe; terwijl zijn gevoelloos hart zelfs niet door de alles verterende vlam der verwoesting kan worden geroerd of gesmolten. Ongevoeligheid en onverzettelijkheid kenmerken zijnen wil en alle zijne daden; terwijl noch vaderland, noch pligt of geweten, noch de door het brandglas van liefde en vriendschap zamengedrongene vuurstralen zijn rotsachtig gemoed kunnen verweeken, noch hetzelve voor gevoel of zachte indrukken vatbaar maken.
Zoo onverzettelijk en lakenswaardig dan nu ook deze harde zielen zijn, zoo buitengewoon toegevend en tot overdrijving inschikkelijk zijn de weeke zielen, die aan iederen uitwendigen indruk gehoorzamen, voor het geringste geweld bezwijken, en bij elken traan versmelten. Deze teedere maneschijnzielen hebben veelal eene te levendige verbeelding, en zijn uit zulke fijne en zachte draadzenuwen gesponnen, dat zij bij de geringste gelegenheid haar medelijdend gevoel en zucht tot redding overdrijven en wel eens bespottelijk maken.
Met deze weekheid is nu allezins overeenkomstig en veelal verbonden de zoogenaamde buigbaarheid der stof-
{==305==} {>>pagina-aanduiding<<}
fen, waardoor zij, bij uitwendig aangebragte kracht, zich in verschillende gebogene rigtingen laten brengen en deze voor eenen tijd bewaren, tot dat nieuwe krachten of omstandigheden deze rigting weder veranderen en wijzigen. Wij vinden, helaas! dezer zielen buigbaarheid op dit groote menschelijke schouwtooneel maar al te veel ontwikkeld en aan den dag gelegd; eene buigbaarheid, die of haren grond uit zwakheid en wantrouwen aan eigene krachten ontleent, of die door eigenbaat en hoop op voordeel en belang is berekend en aangeleerd. O! hoe onteert zij dikwijls den van aanleg zoo edelen en met eigene krachten uitgerusten mensch, en hoe is hij dan meestal de speelbal van het oordeel, de begrippen en de willekeur van zijnen medemensch! Dikwijls zal hij de geheel verschillende heerschende gevoelens als te gelijk omhelzen, of, om aan beide te behagen, zal hij den door beide partijen verlaten' middelweg kiezen en aannemen. Wanneer zware donder- en regenbuijen hem druipnat maken, en hij zich door de indringende kracht des waters onaangenaam voelt aangedaan, zal hij nogtans, om een' ander' te behagen, dit weder schoon, vruchtbaar en verkwikkend noemen. Is er echter een tweede, die den eersten spreker in rang en grootheid overtreft, die datzelfde weder onaangenaam en schadelijk vindt, hij erkent weldra het verkeerde van zijn vorig oordeel, vindt het weder onbehagelijk, schadelijk, alles vernielend; pest en gele koorts en Cholera zijn in vollen aantogt! Heeft hij eenen redenaar zijne tegenwoordigheid gegund, zoo is hij echter minder aandachtig op hetgene door dezen gesproken wordt, maar let meer op hetgene aan de hoorders ten aanzien van den spreker kan worden opgemerkt. Is er stilte en aandacht, zijn er teekens van goedkeuring en voldoening, dan plooit hij daarnaar zijn oordeel en regelt daarnaar zijne uitspraak, welke hij echter vooreerst
in onzijdige en min bepaalde betuigingen ontwikkelt, om des noods, bij onverwachte tegenspraak, zijne goedkeurende beoordeeling in eene afkeurende te kunnen hervormen of wijzigen. Is zijn oor gestreeld geweest door

{==306==} {>>pagina-aanduiding<<}
de edele toon- en zangkunst, zoo zijn deze toonen voor hem óf verrukkelijk óf als de raauwe kreet des nachtwachts, al naar dat de meerderheid der kunstregters, in wier gunst hij zich wil aanbevelen en in wier oordeel hij eene veilige bescherming vindt, dezelve goedkeurt of verwerpt. Ziet hij bij de levendigste voorstelling van menschelijke grootheid en lijden tranen storten door die genen, die hij tracht te behagen, zijne oogen, die nimmer door eigen gevoel geschreid hebben, drijven in het helderst kristalwater, uit schijnbare bronnen van gevoel en deelneming als opgeweld; ziet hij nogtans deze zelfde begunstigers lagchen en spotten bij de voorstelling van menschelijke verguizing en vernedering, weldra wringt ook hij zijn plooibaar gelaat in den spottendsten glimlach, of barst hij uit in een onverdragelijk geschater. Bemerkt hij, dat op de plaats, waar hij zich bevindt, aan eenen van speyk de regtmatige hulde voor vaderlandsliefde en koenen moed wordt toegebragt, dan voert hem zijn lof terstond tot het gestarnte; terwijl hij op eene andere plaats zoekt te behagen, door de daad van dezen zeeheld als ongepast en onbetamelijk voor te stellen, en hem uit de hoogste gewelven des hemels ijlings in de diepte des afgronds laat nederploffen: hij beklaagt het verlies van den bodem, verlaagt den moed der manschap door ontijdig beklag, als slagtoffers van dolzinnigheid, en daagt den held voor de regtbank van menschelijkheid en regtvaardigheid! Hoort hij den Vorst prijzen als een Vader des Vaderlands, hij weet geene woorden te vinden, om deszelfs lof uit te drukken, waarboven dezelve verre verheven is; toont men echter bezorgdheid over 's Vorsten volharding, wijst men hem op de opofferingen van zoo menigvuldigen aard, alsdan kan hij niet ontveinzen, dat deze groot en veel gevergd zijn, en de belangen der maatschappij daarbij welligt niet genoeg behartigd worden.
Ongelukkig zijn nu niet alleen zulke menschen voor zichzelven, maar ook nadeelig voor anderen. Zij zoeken, als kruipende insekten, op den weg van toegeeflijkheid naar de hoogte te geraken, waartoe zij door eigene kracht

{==307==} {>>pagina-aanduiding<<}
of moed zich niet verheffen kunnen. Schoorvoetende en langzaam trachten zij nogtans met alle omzigtigheid op te stijgen, en getroosten zich tijd en geduld en bespotting, indien zij slechts den eindpaal van hunne wenschen en de hun voorgestelde hoogte bereiken mogen. - Doch laten wij ons gezigt van deze plooibare automaten afkeeren, waarvan de beweging niet uit eigene kracht, maar door botsing en aanstooting van anderen wordt te wege gebragt. Zij zijn gelijk de kunstspeelwerken, die óf in een droevig adagio wegsmelten, óf in het snelste presto voortrollen, al naar mate de kunstenaar hen gestemd of den weg daartoe voorgeschreven heeft.
Wij gaan dan liever over, om u, M.H., op de tegen de buigbaarheid eenigermate overgestelde veerkracht der ziel aandachtig te maken. Deze is die kracht der stoffen, waarbij zij, door uitwendige kracht uit hare plaats of rigting gebragt, met vernieuwde kracht die vorige plaats of rigting trachten te hernemen, zoodra de eerste oorzaak ophoudt of niet meer werkzaam is. De spieren uit het rijk der dieren, het caoutschwoult uit dat der planten, en het staal uit dat der delfstoffen, kunnen hiervan bij de stoffen ten voorbeelde dienen. Dit is die edele veerkracht, welke groote zielen ontwikkelen, die onder verdrukking slechts nieuwen moed en onder tegenspoed grootere kracht ontwikkelen. Door deze veerkracht der ziel behoudt de held op het slagveld zijne welberekende koelheid en voorzigtigheid, en weet hij onder het gekletter der wapenen en de stormen der driften zijne welgekozene maatregelen met verdubbelde kracht ten uitvoer te brengen. Zijn ligchaam wordt zelfs bij de bedreiging van alle elementen niet vervaard, maar als door derzelver woede gehard; terwijl zijne ziel eene vlugt neemt, die hem boven het gevaar verheft en hem niets dan de overwinning vertoont. Niet alleen op het slagveld, maar ook bij het woeden van ziekten en bij algemeenen nood, wordt deze verhevene veerkracht ook door den Geneesheer ontwikkeld, wanneer zijn moeijelijke pligt hem in den dampkring van dood en gevaar roept, en die ook

{==308==} {>>pagina-aanduiding<<}
dan niet aarzelt, zijnen lijdenden medemensch bijstand te bieden, wanneer eene gevaarlijke besmetting de ziekenzalen opvult, of hij tot de hutten van armoede en kommer en de holen van gebrek en wanhoop met zijne hulp moet doordringen. Ook wanneer door den behartiger van het Regt de onschuld manmoedig verdedigd wordt; tegen den stroom van hoogeren invloed en vooroordeel wordt opgewerkt; bespotting en verachting, in plaats van belooning en goedkeuring, het loon voor zijnen arbeid is; dan ontwikkelt ook deze die edele veerkracht der ziel, die hem boven de beoordeeling van anderen en boven het belang van zichzelven verheft. Ook die Eerwaardigen, die onze hoogere belangen behartigen en zich met de godsdienstige veredeling van het menschdom bezig houden, ontwikkelen veelal die edele veerkracht des geestes, wanneer zij, zonder verpoozing of vertraging, alles aanwenden, wat dienen kan, om het menschdom uit den staat van zinnenslavernij tot ware vrijheid en hooger geestgenot op te voeren. Al zijn hunne pogingen veelal aan mislukking onderhevig; al moeten maanden en jaren eerst de vruchten opleveren van hunnen moeijelijken arbeid; al is ook na- in stede van voordeel het loon van al hunnen arbeid; genoeg is het hen, het hunne gedaan en hunne krachten ingespannen te hebben tot vermeerdering van menschengeluk en menschenwaarde.

Zoo hebben wij dan nu, zeer geëerde Toehoorders! uit deze natuurkundige beschouwing den mensch meer van nabij mogen leeren kennen, en hem zoo wel om zijne verschillende deugden en volmaaktheden mogen bewonderen, als wegens zijne menigvuldige zwakheden en gebreken moeten beklagen; zoodat ons ook uit dezelve maar al te duidelijk gebleken is, dat geen voorwerp in de natuur in eenigerlei opzigt hem in grootheid overtreft, of in zwakheid op zijde heeft. Wij hebben, namelijk, gezien, hoe de menschelijke geest, van een onzigtbaar stipje, door oefening, beschaving, aanleg en veredeling, tot eene groote uitgebreidheid, hooge waarde en uitnemende voortreffelijkheid kan opklimmen; terwijl dezelve

{==309==} {>>pagina-aanduiding<<}
tevens, door het aannemen van eene gepaste vastheid en ondoordringbaarheid, eene kracht kan ontwikkelen, die alle krachten der stof te boven gaat. Dat onze ziel ligtelijk door het goede of kwade wordt aangetrokken, dat er eene terugstooting tusschen deugd en ondeugd bestaat, en dat door de ligte beweegbaarheid der ziel eene reeks van goede en booze hartstogten ontstaat, welke laatsten als een stormwind het welig ontkiemend zaad der eersten verpletten en vernietigen, is ons tevens blijkbaar geworden. Door eene gematigde warmte bleek ons de mensch vatbaar te zijn voor edele aandoeningen van meewarigheid en menschenliefde; terwijl eene nadeelige koude de milde aderen van het gemoed doet verstijven en voor alle gevoel en medelijden onvatbaar maken. Ons bleek al verder, hoe nadeelig eene overdrevene gevoeligheid, zorgeloosheid, of ook al te groote bezorgdheid, zijn te achten; terwijl ook de verschillende vatbaarheid des menschen voor verstandsbeschaving en de misbruiken van deze edele vermogens zijn herinnerd geworden. Met innig genoegen vertoefden wij bij die gelukkige, onschuldvolle rozezielen, wier leven als eene kalme beek langs de oevers van genot en zaligheid daarheen vliet; en met medelijden gedachten wij aan die ongelukkige duisterlingen, tot wier donkeren kerker, waarin zij aan ketenen van onkunde en boosheid geklonken zijn, geen enkele lichtstraal van vreugde of genoegen doordringt. Hoe zeer wij dan ook de mannelijke vastheid onzes geestes bewonderd hebben, en ook aan deze, als eenen verhevenen grondtrek van onze natie, de regtmatige hulde hebben toegebragt; zoo zeer hebben wij bejammerd die ongelukkige, onvaste, vloeibare zielen, die als een stroom blindelings den weg volgen, dien de oevers van het toeval haar voorschrijven, of, in ijdelen damp opgelost, alleen der onbedachtzaamheid en ligtzinnigheid hare offers brengen; terwijl wij met ontroering gedachten aan de verbazende kracht dier groote geesten, die door eene stoomkracht van onbepaalde
drukking alle andere krachten verlammen en aan zich dienstbaar maken. De van

{==310==} {>>pagina-aanduiding<<}
allen misprezene wreedheid, onbarmhartigheid en onregtvaardigheid heeft ons met schaamte voor het menschdom vervuld; en, ofschoon deze ondeugden meer bij barbaren en in de middeleeuwen te huis behooren, zijn dezelve echter, helaas! hoezeer onder eenen meer beschaafden vorm, aan onzen tijd niet vreemd gebleven, en strekken onze tegenwoordige dagen daarvan nog tot zoo vele schandelijke bewijzen. Niet minder hebben wij ons moeten bedroeven over der zielen beklagenswaardige buigbaarheid en plooibaarheid; en zouden wij den daardoor verkregenen onaangenamen indruk niet gemakkelijk kunnen uitwisschen, zoo niet de voorstelling van der menschen edele veerkracht, volharding en zelfopoffering bij het barnen der gevaren en het klimmen van den nood, zoo niet zijne onverschrokkenheid bij het verdedigen van regt en pligt, zijne zucht tot het helpen van ongelukkigen en ter verdediging van onschuld en waarheid ons met den mensch hadden verzoend.
Ik eindig deze Verhandeling met den wensch, dat ook deze Maatschappij Tot Nut van 't Algemeen, (in wier geest ik hoop eenigermate gesproken te hebben) langs het door haar ingeslagen pad van reine menschenliefde en welwillendheid, met standvastigheid en volharding ongestoord moge voortgaan, en dat zij bij voortduring van haren arbeid de rijkste en beste vruchten plukken moge, in spijt van de staatsorkanen en de volksberoeringen dezer eeuw!


Geneeskundige bijzonderheid.

Een volwassen meisje leed, sinds ongeveer negen jaren, aan een' onafgebroken hoest, dikwijls door bloedopgeven achtervolgd, hetwelk niet zelden in ware bloedspuwingen overging. Haar broeder, zelf een bekwaam Arts, raadpleegde met andere Geneeskundigen. Wetenschap en ervaring vereenigden zich ter genezing der smartelijk lijdende, maar vermogten niet, de kwaal te overwinnen, welke haar dikwijls tot aan den rand des grafs voerde. Aan het einde van 1831 steeg

{==311==} {>>pagina-aanduiding<<}
dezelve tot zoo hoogen trap, dat haar laatste uur scheen daar te zijn. Plotseling werpt de hoest eene vreemde zelfstandigheid op; zij wordt uit den mond genomen - het is eene korenäar! - Vóór ruim negen jaren was de kranke met eenige schoolvriendinnen in het veld gaan wandelen; had in 't voorbijgaan eene korenäar geplukt, en die in den mond genomen; door spreken en inademen drong dezelve, bij het bewegen der tong, verder en verder naar binnen; vergeefs poogde het kind, dezelve terug te trekken; een heftige, bijkans verstikkende hoest was het gevolg, en in dien hoest de aar verdwenen. Naardien echter vervolgens geenerlei ongemak zich vertoonde, en de zich daarna openbarende ligte hoest aan verkoudheid werd toegeschreven, zoo meende men, dat de korenäar door het kanaal der spijsvertering was opgenomen en opgelost, en dacht daaraan niet meer, zelfs niet toen, na verloop van een half jaar, het bloedopgeven begon, hetwelk negen jaren aanhield, het meisje meermalen als aan den rand des grafs bragt, en ophield zoodra de aar was uitgeworpen; gelijk zich dan ook de patiënte, in Maart 1832, volmaakt wel bevond.

Potsdam.


j.c. teleke.





Eenige bijzonderheden wegens Alexandrië en Kairo.

Ik voer van Algiers naar Alexandrië op een klein en slecht vaartuig. De Kapitein was een knorrig man. Tot ons gezelschap hadden wij verbannen Turken, die ons meermalen in zee dreigden te werpen. Men kan dus ligt denken, met welk eene blijdschap ik de zuil van pompejus in de verte aanschouwde, - met welk eene vreugde ik eindelijk de haven binnenkwam, en uit mijn onaangenaam en gevaarlijk verblijf in de boot stapte, die mij in de stad moest brengen! Ik wenschte niets vuriger, dan mijn slecht gezelschap aan boord ten spoedigste te verlaten. Bovendien verlangde ik den Egyptischen bodem te betreden, deels om deszelfs groote belangrijkheid ten opzigte van de klassieke oudheid, deels ook om de op nieuw toenemende beschaving, welke ik alhier reeds aanmerkelijk gevorderd meende te vinden. Maar, zoodra ik voet aan wal zette, was het weder mij ongunstig; want, in plaats van eenen zuiver blaauwen, helderen hemel, zoo als ik dien in Egypte verwacht had, begroette mij eene

{==312==} {>>pagina-aanduiding<<}
aschgraauwe wolk met onvriendelijken regen, en noodzaakte mij op eenen ezel de stad in te rijden. Bij regenachtig weder kan men bezwaarlijk te voet de ongeplaveide straten in Alexandrië doorkomen. Op mijne eerste verwondering over de dravende groote ezels, over de menigte, bijna alle straten verstoppende, kameelen, die water of andere waren droegen, over de verschillende zonderlinge kleederdragten, welke men ziet, over de gesluijerde vrouwen met ongedekten boezem, over de huizen met platte daken, en over de kleine winkels, aan kippenhokken gelijk, volgde weldra eene gewaarwording van afkeer en medelijden. Ik zag mannen op straat het haar snijden en den baard scheren. Ik zag eene menigte halfnaakte vrouwen met kinders op den rug bedelen; derzelver gelaat was met muggen bedekt, welke daar ongestoord kunnen huizen, dewijl de dikke vuilnis, die jaren lang niet afgewasschen wordt, de huid voor derzelver steken beveiligt. Ik zag de straten vol van allerlei onreinheid. Doode honden, katten, ezels lagen overal, zoo binnen als buiten de stad. Van de honderd op de straat heen en weder gaande lieden zag ik er wel negenennegentig, die in ellendige lompen gekleed waren, terwijl geheel hun voorkomen gebrek en honger aanduidde. Ik zag de morsige Arabische koffijhuizen of barbierswinkels, waar men niets, dan gemeene koffij zonder suiker, kan bekomen. De groote badhuizen, van welke ik eene zeer gunstige verwachting had, waren zoo onzindelijk, dat men dezelve wel rein gewasschen, maar niet zonder ongedierte verlaat. Zoo in de stad zelve, als daar buiten, zag ik kleine hutten, die ik eerst voor hondenhokken of bokkenstallen hield; maar dezelve dienen dikwijls gansche huisgezinnen tot woning, en weldra vernam ik, dat bijkans al het landvolk in Egypte dergelijke hutten tot verblijf heeft.
Ook het gezelschap der Europeanen verschafte mij weinig vermaak en genot; want hier, gelijk overal in groote steden, zijn daalders de meest geëerde gasten; en daar ik nu door mijn tijdelijk vermogen juist niet schitterde, kon ik ook in weinige gezelschappen toegang krijgen. Trouwens, ik verloor niet veel hierbij; want, daar de meeste Europeanen te Alexandrië, gelijk over het geheel in het Oosten, meerendeels slechts het uitschot der bevolking van Europa zijn, heeft men in hunnen omgang niet veel genoegen te verwachten. Ook de jeugd is er zeer onwetend en onbeschaafd; derzel-
{==313==} {>>pagina-aanduiding<<}
ver grootste bekwaamheid bestaat in het paardrijden. Wanneer jonge lieden bij elkander zijn, weten zij gewoonlijk niets te beginnen, dan met ergerlijke vertellingen zich bezig te houden. Veel grooter is evenwel de domheid der Arabieren en Turken, bij welke iemand, die lezen en schrijven kan, voor eenen Geleerde doorgaat.
Ik had veel moeite, om een' goed' onderwijzer in de Oostersche talen te vinden. Zelfs mijn Arabische leermeester voldeed mij slecht; waarom ik ook, na een verblijf van geene drie volle maanden, de door bouwvallen en zandwoestijnen omringde stad Alexandrië verliet. Nog nooit had ik eene lente zoo treurig doorgebragt; want vergeefs zoekt men hier op het vrije veld zich te verlustigen in de verjongde natuur. Alleen in den omtrek van het dorp Kairum, aan den oever van het kanaal, had ik eenige dagen bloemrijke weiden voor oogen, en ademde eene verkwikkende lentelucht in. Ook mijne reis den Nijl op beantwoordde niet aan mijne hoop; want van Rosette tot Kairo had ik steeds dezelfde vlakke oevers, zonder eenige afwisseling, met derzelver ellendige dorpen, voor mij. Het ongedierte plaagde mij zelfs in den baard, en ik moest gedurig vreezen, dat mij, door de verregaande traagheid en onvoorzigtigheid der Arabische schippers, eenig ongeluk zoude overkomen.
Kairo levert een treffend gezigt op. In weerwil van het toenemend verval dezer, vóór den inval der Turken zoo bloeijende, stad, zijn er nog zoo vele sporen van vroegere grootheid over, dat dezelve wel voor de merkwaardigste stad in het gansche Muzelmansche gedeelte van het Oosten gehouden mag worden. Ofschoon de bevolking, welke thans nog omtrent 200,000 zielen bedragen zal, dagelijks afneemt, zijn vele straten toch zoo vol van menschen, dat men slechts met veel moeite er doorkomen kan. Maar de straten zijn ook zoo naauw, dat soms twee beladene kameelen, die elkander tegenkomen, den weg geruimen tijd versperren.
Men ziet in Kairo nog heerlijke moskeën en zelfs zeer aanzienlijke bijzondere gebouwen, waarvan echter helaas! velen in puinhoopen liggen, dewijl, wegens de algemeene verarming, niemand aan het wederopbouwen denkt; want deze, grootendeels van den koophandel bestaande, stad moet bij het ingevoerde handelstelsel en de groote ellende van het landvolk te gronde gaan. In Kairo vindt men echter nog de meeste Arabische werken, en mannen, die in staat zijn,

{==314==} {>>pagina-aanduiding<<}
dezelven te verklaren; het wemelt er van Geestelijken, waarvan de meesten zich alleen met de godgeleerdheid bezig houden, doch ook eenigen de Arabische letterkunde in het algemeen beoefenen, en zelfs eenen hoogen trap van geleerdheid in dit vak bereiken. Het viel mij dus niet moeijelijk, te Kairo voortreffelijke onderwijzers in de Arabische taal en letterkunde te vinden; want de hebzucht of liever de nood dezer lieden overwint hunnen afkeer van vreemdelingen en hunnen godsdienstijver, die hun verbiedt, ongeloovigen in te wijden in de geheimenissen van hunne heilige boeken. Minder goede leermeesters vond ik voor de Turksche en Perzische talen.
Het kostte mij intusschen veel moeite en zelfverloochening, een gansch lang jaar in Kairo door te brengen; want, zoo gewenscht mijne betrekkingen ten opzigte van mijne wetenschappelijke vorming ook zijn mogten, zoo treurig waren dezelve, wat alle andere genoegens des levens aangaat. Wanneer ik met onvermoeide vlijt den geheelen dag had gewerkt, zou ik gaarne des avonds eenigen tijd aan de gezelligheid gewijd hebben; doch hiertoe ontbrak mij de gelegenheid. Ik zocht eerst wel omgang met eenige Franken, welke hier gevestigd waren; maar ik vond in het huiselijk leven dezer lieden niet, wat ik behoefde. Liefhebber van jagen ben ik geenszins. Men brengt hier menig uur door met het schieten van vogels. Kwartels, patrijzen, snippen zijn er menigvuldig. Ik werd te vadzig, om te wandelen; ook maakte mijne slepende Oostersche kleeding dit bezwaarlijk. In den laatsten tijd had ik zelfs geen lust meer, om mijne kamer te verlaten, daar men zelden kan uitgaan, zonder ooggetuige te zijn van de voor het gevoel meest stuitende handelingen. In mijn huis zag het er overigens niet zeer bekoorlijk uit. Al mijn huisraad bestond uit eene matras, welke ik bij dag divan en bij nacht bed noemde, en uit een' zakspiegel, zonder welken ik mijnen tulband niet zou kunnen opzetten; want het is geene geringe moeite, een geheel stuk mousseline om het hoofd te winden. Ook mijn keukengereedschap was noch glad, noch veel in getal. Mijn morsige Arabische bediende wilde zelfs dit weinige niet behoorlijk rein houden. Daar ik van nature zekere overhelling tot sombere zwaarmoedigheid heb, zal men zich minder verwonderen, dat ik, onder zoodanige omstandigheden, wel eens toevlugt tot opium nam, om eenige verligting te erlan-
{==315==} {>>pagina-aanduiding<<}
gen. Dit gevaarlijk middel verdreef mijne onaangename luimen. Naauwelijks een uur, nadat ik, in het eerst één, en naderhand twee,
drie tot vier greinen opium had genomen, gevoelde ik mij in eenen genoegelijken toestand verplaatst - in eenen toestand van volkomene bevrijding van alle smart naar ligchaam en geest. Ik scheen boven alle aardsche leed verheven te zijn. Ik beschouwde al het onaangename en afschuwelijke met de grootste onverschilligheid; terwijl al het schoone en goede duizendmaal schooner en beter zich aan mijne verbeelding vertoonde. Ik zelf bestond, mag ik het zoo noemen, dubbel; mijn opium-ik, namelijk, zweefde in hoogere gewesten, en zag met diep, deelnemend medelijden op mijn gewoon, nuchteren ik neder. Dan aanschouwde ik de toekomst in de schoonste kleuren voor mij; doch mijne verbeelding spiegelde mij alleen geestgenot voor - iets, dat de bedwelming door opium toch boven den wijnroes vooruit heeft. Bovendien kan iemand, die opium genomen heeft, geenszins met een' beschonkene gelijkgesteld worden; de eerste zoekt rust en eenzaamheid, de laatste vindt vermaak in gewoel en luidruchtigheid. De opium verwekt niet die onzedelijke gedachten en begeerten. Die dronken van opium is, begaat geene buitensporigheden, slaat geen zotteklap uit, kan zelfs met verdubbelde krachten zijne geestvermogens inspannen, maar vergeet in het spreken dikwijls de helft der woorden, die hij zeggen wil. Dat daarop een vaste slaap volgt, is algemeen bekend. Behalve het opium, hebben de Turken en Arabieren nog verscheidene andere kruiden van allerlei werking; eenigen verhitten, anderen veroorzaken een gedurig lagchen, enz. Doch alle deze dingen zijn, helaas! ten uiterste schadelijk voor de gezondheid, zoodat men slechts zelden daarvan gebruik kan maken, zonder zich te benadeelen. Ik kreeg in Kairo eene zeer pijnlijke oogziekte en ook eenen zeer hardnekkigen buikloop. Weinige Europeanen blijven
vrij van deze beide kwalen, en velen bezwijken er onder. Men kan ze dus onder de ongemakken van dit land rekenen. Hiertoe behoort verder de ondragelijke hitte, die van Mei tot November het uitgaan vóór den avond onmogelijk maakt; voorts het daarop volgende, dikwijls zeer koude, vochtige weder, gedurende de maanden December, Januarij en Februarij, en eindelijk de nog veel onaangenamer zuidewinden (chamsin), welke Egypte in Maart en April met een verstikkend, alles door-
{==316==} {>>pagina-aanduiding<<}
dringend stof bedekken. Ook moeten de menigvuldige bloedzuigende muggen niet vergeten worden, die mij zoo vele slapelooze nachten veroorzaakten; terwijl ik mij onder een vliegennet voor derzelver steken zocht te beveiligen, en dus bijna van hitte verstikte.
Men zou dit alles nog kleinigheden kunnen noemen, die wel te verdragen waren, indien niet het gezigt van een zoo ongelukkig volk, als het Egyptische, elken dag en elk uur mij diep had getroffen. In waarheid kan ik betuigen, dat geen volk op aarde zoo zeer onderdrukt wordt, als de Egyptenaren onder mehemed-ali. De gansche bevolking kwijnt in den treurigsten toestand. De boeren, dat is, de in de dorpen overgeblevene grijsaards, vrouwen en kinderen, worden, als het vee, troepswijze met den stok naar het veld gedreven, waar zij niet slechts ploegen, zaaijen en oogsten, maar ook nog de opbrengst van den oogst in de pakhuizen van den Pacha moeten bezorgen. Daarvoor krijgen zij stokslagen, en mogen van geluk spreken, wanneer men hun slechte boonen, uijen enz. tot voedsel overlaat.


Verslag van een tooneelstuk, getiteld: Le Roi s'Amuse, drame, par Victor Hugo.

De maker van Le Roi s'amuse is ook die van Lucrèce Borgia, een Drama, dat mede van gruwelen en afgrijselijkheden overvloeit, en als 't ware eene Hel op aarde daarstelt, tot welker aanschouwen de kiesche en beschaafde Parijzenaar zich elken avond in den schouwburg komt verlustigen (*)! Wij willen onzen Lezeren een doorloopend verslag geven van het eerstgenoemde kunstgewrocht - kunstgedrogt, moesten wij gezegd hebben - met achterlating van alle aanmerkingen en bedenkingen, welke daarbij in ons oprezen, als welke zich van zelve bij elken, eenigzins nadenkenden, Nederlander

{==317==} {>>pagina-aanduiding<<}
zullen voordoen. Alleen deze enkele opmerking. Wat heeft Europa niet te wachten van eene Natie, welker smaak zoo verdorven, welker zedelijk gevoel zoo verkannibaald is, dat het in dusdanige monsterachtige lettervruchten behagen, neen! wellust vindt! .....
Vooraf de schets van het stuk, met de woorden van victor hugo zelven. - ‘Triboulet de Hofnar van françois den I, mismaakt, ziekelijk, Hofnar (Bouffon de Cour) - deze drievoudige ellende maakt hem boosaardig. Triboulet haat den Koning, omdat hij Koning is; de groote Heeren, omdat zij groote Heeren zijn; de menschen, omdat niet allen gebogcheld zijn. Zijn eenig tijdverdrijf is, onophoudelijk de Hovelingen tegen den Koning op te hitsen, den zwakken tegen den sterkeren verpletterende. Hij bederft, verontzedelijkt, verbeestelijkt den Koning; hij drijft hem tot dwingelandij, onwetendheid, ondeugd; hij berokkent hem den haat van al de Edellieden, door hem gedurig met den vinger aan te wijzen de vrouw, welke hij verleiden, de zuster, welke hij schaken, de dochter, welke hij onteeren moet. De Koning is, in de hand van triboulet, niets dan eene alvermogende draadpop, die alle betrekkingen verbreekt, te midden van welke hem de Hofnar laat spelen. Op zekeren dag, bij een feest, in het oogenblik dat triboulet den Koning vervoert tot het schaken der echtgenoote van den Heer de cossé, dringt de Heer de saint-vallier tot den Koning door, en verwijt hem met luider stemme het onteeren van diane de poitiers. Den vader, wien de Koning deszelfs dochter heeft ontroofd, bespot en beschimpt triboulet. De vader heft zijne hand omhoog en vloekt triboulet. Hieruit vloeit het gansche stuk voort. Wien treft die vloek? Triboulet, den Hofnar? Neen; triboulet, den mensch, den vader, die een vaderhart bezit, die eene dochter heeft. Triboulet heeft eene dochter, slechts ééne eenige dochter, welke hij aan aller oog onttrekt, in eene verlatene wijk, in eene eenzame woning. Hoe meer
hij in de stad de besmetting der losbandigheid en des kwaads verbreidt, des te meer houdt hij zijne dochter afgezonderd en ontoegankelijk. Hij voedt zijn kind op in onschuld, in geloof en in eerbaarheid. Zijne grootste bezorgdheid is, dat zij tot het booze zal vervallen; want hij zelf, de ondeugende, weet, wat het booze al doet lijden! Wel nu, de vloek des grijaards zal triboulet

{==318==} {>>pagina-aanduiding<<}
treffen in het enkele en éénige, dat hij op aarde bemint, in zijne dochter! Die zelfde Vorst, dien triboulet tot maagdenroof spoort, zal triboulet zijne dochter rooven! De Hofnar wordt door de Voorzienigheid juist op dezelfde wijze geslagen, als den Heere de saint vallier wedervoer. Thans, nu zijne dochter verleid en bedorven is, spant hij den Koning eenen strik, om haar en zichzelven te wreken; maar - zijne eigene dochter valt in denzelven. Triboulet heeft alzoo twee kweekelingen, den Koning en zijne dochter: den Koning, dien hij op het kwade afregt; zijne dochter, die hij opleidt tot de deugd. De een stoot den ander' in het verderf. Hij wil Mevrouw de cossé voor den Koning schaken; hij schaakt zijne eigene dochter. Hij wil den Koning vermoorden, om zijne dochter te wreken; hij vermoordt zijne eigene dochter. De straf blijft niet ter halver wege staan; de vloek van den vader van diane wordt voltrokken op den vader van blanche.’
Dusverre de Dichter. Thans zullen wij met onze Lezers het zeldzame stuk doorloopen, met tusschenvlechting van een aantal deels uitsporige, deels treffende plaatsen in het oorspronkelijke; welke laatste het, vertrouwen wij, zullen doen bejammeren, dat dit verwilderd, maar vernuftig brein in soortgelijke woeste en ontuchtige zamenstellingen zichzelv' als uitput, om veelligt in volslagene krankzinnigheid te eindigen!

Eerste Bedrijf. (Een nachtelijk feest op het Louvre.) De Koning is verliefd op de vrouw van een' burgerman. Mevrouw de cossé verschijnt. De Koning verlieft ook op haar. Hij doet haar eene liefdesverklaring, waaraan zij gehoor verleent. Maar - de man is jaloersch. De Koning liefkoost Mevrouw de coislin. De eerste laat haren handschoen vallen; de Vorst raapt dien op. Galant onderhoud. De man ontdekt zulks. De Hofnar railleert hem; ook den Vorst, dien hij, in deszelfs aangezigt, voor dronken verklaart: alles in het welnemen. De cossé zegt:

Un Roi qui s'amuse est un Roi dangereux. 


Eenigen der Hovelingen vertellen elkander, dat triboulet geheime verliefde zamenkomsten heeft. Clément marot vraagt schertsend:

{==319==} {>>pagina-aanduiding<<}


Un rendez-vous avec la Vierge au paradis? 


Het gesprek valt weder op den Koning. De cossé zegt:

Un puissant en gaité ne peut songer qu'à nuire. 
D'une bouche qui rit on voit toutes les dents! 


Triboulet zegt tot den Koning, dat hij eene, ja twee zaken boven hem vooruit heeft:

C'est de n'être pas gris, et de n'être pas Roi! 


Hij maakt het voorts zoo grof omtrent eenige Grooten, dat deze heimelijk tot zijnen ondergang besluiten; spoort zijnen Meester aan tot het schaken van Mevrouw de cossé, en braveert haren echtgenoot, die hen beluistert. Allen zweren hem den dood. - Een grijsaard, in rouwgewaad, doet zich aanmelden. 't Is de Heer de saint-vallier, de vader van de onteerde diane de poitiers. Hij dringt door; al de Hovelingen verwijderen zich. Triboulet doet het woord. Onbeschaamd, ergerlijk en Godvergeten beschimpt hij den geschandvlekten vader, in fraaije bordeeltaal:

- Laissez faire le Roi, 
Et vous aurez un jour des petits-fils ingambes 
Pour vous tirer la barbe et vous grimper aux jambes! 


De grijsaard, zonder zich te verwaardigen den Hofnar aan te zien, doet eene hartverscheurende aanspraak aan den Koning:

- Vous, Sire, ecoutez-moi, 
Comme vous le devez, puisque vous êtes Roi! - 
 
Vous, François de Valois, - 
Sans crainte, sans pitié, sans pudeur, sans amour, 
Dans votre lit, tombeau de la vertu des femmes, 
Vous avez froidement, sous vos baisers infâmes, 
Terni, flétri, souille, déshonoré, brisé 
Diane de Poitiers, Comtesse de Brezé! 
 

{==320==} {>>pagina-aanduiding<<}

Oh! faites-moi mourir! la tombe, et non l'affront! 
Pas de tête plutôt qu'une souillure au front! 
 
- Sire, je ne viens pas redemander ma fille; 
Quand on n'a plus d'honneur, on n'a plus de famille. 
 
- Je me suis mis en tête 
De venir vous troubler ainsi dans chaque fête, 
Et jusqu'à ce qu'un père, un frère, ou quelque époux, 
- La chose arrivera, - nous ait vengé de vous! 
 
Vous voudrez, pour forcer ma vengeance à se taire, 
Me rendre an bourreau. Non. Vous ne l'oserez faire, 
De peur que ce ne soit mon spectre qui demain 
(Op zijn hoofd wijzende.) 
Revienne vous parler, - cette tête à la main! 


De Koning, in woede, doet hem door twee Hellebaardiers gevangennemen. De grijsaard zegt:

Sire, ce n'est pas bien: 
Sur le lion mourant vous lâchez votre chien! 
 
J'avais droit d'être par vous traité 
Comme une majesté par une majesté. 
Vous êtes Roi, moi père, et l'âge vaut le trône. 
Nons avons tous les deux au front une couronne 
Où nul ne doit lever de regards insolens, 
Vous, de fleurs-de-lis d'or, et moi, de cheveux blancs. 
Roi, quand un sacrilége ose insulter la vôtre, 
C'est vous qui la vengez; - c'est Dieu qui venge l'autre! 


vloekt beiden, maar inzonderheid triboulet, en wordt weggeleid.
Tweede Bedrijf. (Eene zeer afgelegene wijk.) Triboulet komt peinzend op: ‘Die grijsaard heeft mij vervloekt.’... Een geheimzinnige kerel treedt hem op zijde, en biedt hem zijne dienst aan, om dezen of genen voor hem van kant te maken. ‘Een medeminnaar b.v. Groote Heeren zijn duurder! Ik moord op straat en in mijn huis, zoo als men 't verlangt. Te huis met hulp van mijne zuster, die dan mijnen man des nachts tot zich lokt..... Mijn naam

{==321==} {>>pagina-aanduiding<<}
is saltabadil. Ik heb vier kinderen te verzorgen’.... De sluikmoordenaar vertrokken zijnde, zegt triboulet:

Nous sommes tous les deux à la même hauteur. 
Une langue acérée, une lame pointue. 
Je suis l'homme qui rit, il est l'homme qui tue. 


Na eene sombere alleenspraak, in welke de over hem uitgesproken vloek hem pijnigt, klopt hij zachtjes aan eene deur; zij gaat open, en een meisje, in 't wit gekleed, snelt hem in de armen: het is blanche, zijne geliefde dochter. Zij smeekt, in een teeder onderhoud, haar haren naam, hare moeder te leeren kennen, wie en wat zij is. Vergeefs!

Toi seule es mon trésor, et toi seule es mon bien! 
Un autre croit en Dieu. Je ne crois qu'en ton âme! 
 
Chère enfant! - Ma cité, mon pays, ma famille, 
Mon èpouse, ma mère, et ma soeur, et ma fille, 
Mon bonheur, ma richesse, et mon culte, et ma loi, 
Mon univers, c'est toi, toujours toi, rien que toi! 


Meer verneemt zij niet. Zij geeft haar verlangen te kennen, om Parijs te zien. Triboulet schrikt op die gedachte, heft de oogen ten Hemel, en zegt:

O Dieu! dans cet asile, 
Fais croître sous tes yeux, préserve des douleurs 
Et du vent orageux qui flétrit d'autres fleurs, 
Garde de toute haleine impure, même en rêve, 
Cette rose de grâce et de virginité! 


De Koning, in burgerlijk gewaad, sluipt om de woning rond; weet, terwijl triboulet de deur van eene binnenplaats opent, daar binnen te komen; wordt ontdekt door de oppasster van blanche, maar werpt haar heimelijk eene goudbeurs toe, welke haar tot zwijgen noopt. Triboulet neemt afscheid. Blanche verhaalt van een jong Heer, die haar in de kerk toelonkte. Vrouw bérarde vermoedt, dat die aanbidder en de Koning één zijn, en dat hij de ingeslopen gast is, die zich dan ook, op het oogenblik dat blanche hare wedermin belijdt, aan hare voeten werpt. Bérarde verwijdert zich stil. Blanche roept vruchte loos om haar, en de Koning zegt:

{==322==} {>>pagina-aanduiding<<}


- Deux amans heureux, cest tout un monde! 
Monsieur, roept zij bevende uit, d'où venez-vous? 
- De l'enfer ou du ciel, 
Qu'importe! que je sois Satan ou Gabriel, 
Je t'aime! 


Het onderhoud wordt nu al teêrder en teêrder. Twee vermomde Edellieden verschijnen, gevolgd van anderen, met eene dievenlantaren, en een' knecht met eene ladder. Zij geven elkander teekens, en wijzen op de woning van blanche. (De Koning heeft zich weggepakt.) Zij zijn gekomen, om triboulet zijne vermeende minnares te ontschaken, en haar, uit wraak, aan den Vorst over te leveren. - Triboulet komt. Zij weten hem wijs te maken, dat zij gekomen zijn, om Mevrouw de cossé op te ligten. Hij herademt, en wil in den aanslag deelen. Hem ontbreekt een masker. Marot bindt hem er een voor het gezigt, dat hem tevens oogen en ooren dekt, doet hem zelf de ladder vasthouden, met welke zij den muur der binnenplaats beklimmen, en daarop blanche, half naakt, met gestopten mond en al worstelende, schaken. Triboulet, nu alleen gelaten, rukt zich het masker af, herkent, bij het schijnsel der vergeten dievenlantaren, den sluijer zijner dochter, ziet de ladder geplaatst aan zijnen muur, zijne deur open, stuift als een razende binnen, keert terug, met zich voortslepende de trouwelooze oppasster, insgelijks half naakt en met gestopten mond, rukt zich het haar uit het hoofd, brengt eenige onverstaanbare klanken voort, schreeuwt eindedelijk uit: Oh! la malédiction! en valt in zwijm.
(Het vervolg en slot hierna.)


Een vorst, die lezen noch schrijven kan.

Er leeft thans een Vorst, die lezen noch schrijven kan, en eene Vorstin, die zelve in de keuken gaat; Vorst milosch van Servië en zijne vrouw. Hij geeft echter snel en gepast antwoord op alles, wat hem zijn Eerste Secretaris dawidowitsch mededeelt. De Vorstin, eene nog schoone vrouw van 40 jaren, welker eene dochter in Semlin aan een' koopman is gehuwd, kent het Europesche leven der hoogere standen zeer goed, maar zorgt echter zelve, gelijk eene andere penelope, voor keuken en tafel; en, wanneer ten 11 ure de

{==323==} {>>pagina-aanduiding<<}
schafklok luidt, bedient zij zelve haren Heer en gemaal, en, naar echt Aartsvaderlijke zeden, eet zij nooit met hem aan dezelfde tafel. Hunne tweede dochter is nog in huis, speelt de piano, spreekt Italiaansch, maar - moet aan tafel hare broeders bedienen. De tafel des Vorsten zelv' is wel verzorgd en met fraai gereedschap voorzien; zilveren messen en vorken, kristal, fijn damast tafelgoed, maar geen porselein.





Brief van een' St. Simonist.

Onder het getal der St. Simonisten, die zich naar het Oosten begeven, bevindt zich de Heer decharme, kweekeling der Polytechnische school, Ingenieur der Bruggen en Wegen van het Arrondissement Toulon, en de Heer de prax, Scheepsluitenant, die beiden hun ontslag hebben ingezonden, ten einde zich toe te wijden aan het St. Simonismus. Des laatstgemelden schrijven luidt aldus:
Toulon, den 16 Maart 1833, den Dag des Vaders, het Jaar der Moeder.
Zij zullen hunne zwaarden slaan tot spaden en hunne spiesen tot sikkelen: het eene volk zal tegen het andere volk geen zwaard opheffen, noch zij zullen geene oorlogen meer leeren.


jes. II:4.
Mijnheer de Minister!
Ik had de Militaire loopbaan gekozen, dewijl dezelve roem en eer belooft aan hem, die niet schroomt zijn leven op te offeren ter verdediging des Vaderlands. Thans, verlicht door het nieuwe Geloof, hetwelk de vader zijnen zonen heeft toevertrouwd, gevoel ik, dat God heeft opgehouden de God der Legers te zijn, van het tijdstip, dat hij den degen van derzelver laatsten Veldheer verbroken heeft. Hij wil, dat de wegen der toekomst enkel wegen des Vredes zullen zijn; want eene Vrouw zal welhaast verschijnen, die in Zijnen name geluk en blijdschap zal geven allen Volken der Aarde.
Epauletten en een degen, Mijnheer de Minister, passen geenen Geestelijke; ik stel dezelve weder in uwe handen, ten einde mijn geheele bestaan toe te wijden aan het Apostelwerk.
Ik heb de eer, Mijnheer de Minister, te zijn, enz

prax, Scheepsluitenant.



{==324==} {>>pagina-aanduiding<<}

Wilhelm's reize.


Fragment.


De zilv'ren maan ziet van den hemel neêr 
Op de oude stad (*), die in haar gloriedagen 
Carolus' (†) kruin de keizerskroon zag dragen, 
De God der aarde in 't overoud weleer, 
Toen nog de borst van vrijheidszucht niet joeg, 
De mensch het juk van Paus en Keizer droeg! 
 
Een schouwspel is 't, den blik eens denkers waard'! 
Al wat hij schiep, is reeds tot puin vervallen; 
Geen heerschersstoel praalt langer in die wallen; 
Zijne asch is daar bij 't half verroeste zwaard; 
Maar wie weleer zijn breede kruin bescheen, 
Zweeft even kalm nog langs de wolken heen! 
 
O, was het stil en rustig in 't gemoed 
Van hem, die straks hier naar den hemel blikte, 
En zich, naar 't scheen, door 't kalm tooneel verkwikte, 
Hoe deed de val van zoo veel groots hem goed, 
Die, naauw het pad der wereld opgegaan, 
Eene onweêrsbui zijn bloesems neêr zag slaan! 
 
Maar nu! - de drift doorwoelt zijn jonge borst; 
Een zeldzaam vuur blinkt tint'lend in zijne oogen, 
En minder diep is 't hoofd naar de aard' gebogen, 
Dat lang den last des lijdens heeft getorscht; 
De sombere ernst, die lag op zijn gezigt, 
Week voor een' straal van liefdes zonnelicht. 
 
Hij denkt aan haar, die in den ochtendstond, 
Toen wolken dauw zich hieven allerwegen 
En hij den top des Lustbergs (‡) had bestegen, 
Op nieuw een' weg naar zijnen boezem vond; 
En zoeter lacht hem die herinn'ring aan, 
Dan de oude stad en de onbewolkte maan. 

{==325==} {>>pagina-aanduiding<<}

Hij grijpt en stemt de lang vergeten luit, 
Waar hij weleer, in onschuld of in weelde, 
Een' vrijheidszang of minnelied op speelde, 
Toen hij nog dacht aan vaderland en bruid, 
En rigt aan haar, wier schoon zijn borst ontsteekt, 
Dit droef vaarwel, waaruit zijn harte spreekt: 



	Aan Adeline.
Toen ik u voor 't eerst ontmoette 
En mijn oog het uwe zag, 
Was het of me een engel groette 
En me een hemel openlag! 
 
Sneller, dan de wolken zweven, 
Ging dat zoet gevoel voorbij, 
Door het wreed besef verdreven, 
Dat geen roos ontluikt voor mij! 
 
Diep in 't binnenst van mijn' boezem 
Knaagt de worm en drukt de schuld, 
Even als in 's bekers droesem 
Zich het felle gif verhult. 
 
Vraag niet, wat me aan 't onheil boeide.... 
O, waarom verscheent gij niet, 
Toen mijn bloed zoo zuiver vloeide 
Als het zilver van den vliet! 
 
Hadt gij in mijn' levensmorgen 
Dart'lend aan mijn zij' gestaan, 
Nimmer was de ploeg der zorgen 
Over mijn gelaat gegaan! 
 
Vraag niet, wat mij diep deed vallen.... 
Waarom riept ge mij niet weêr, 
Toen ik 't laatst mijns burgslots wallen 
Spieg'len zag in 't blaauwe meer! 
 
'k Had mijn ros dan niet doen draven 
Vlugger dan de westewind, 
Maar bij mijner vad'ren graven 
U geprezen, u bemind. 

{==326==} {>>pagina-aanduiding<<}

Ons op nieuw aan 't leven boeijen, 
Schoon de band verbroken scheen, 
En 't verscheurde hart doen gloeijen, 
Liefde kan 't en liefde alleen! 
 
Maar er zijn onheelb're plagen, 
Waar haar balsem niet voor baat, 
En mij treft in lentes dagen 
't Harde vonnis: ‘'t Is te laat!’ 
 
Nimmer zullen de oude muren 
Weêr hunn' jongen meester zien; 
Nimmer zullen de avonduren 
Me aan uw lieve zijde ontvliên! 
 
Nimmer zal mij 't welkom streelen 
Van mijn trouwe knechtenschaar; 
Nimmer zal ik dartel spelen 
Met uw donker, golvend haar! 
 
O, ik zou zoo vrolijk keeren, 
Waar mijn jagthond mij verbeidt, 
Zoo ik u er mogt doen eeren, 
U naar 't outer had geleid! 
 
'k Zou er 't feestlicht zien verbleeken 
Bij de komst van 't morgenrood, 
Zoo ik er mijn' God mogt smeeken 
Om een telgjen uit uw' schoot! 
 
Ach! vergeef mij de ijd'le klanken, 
Aan 't gebroken hart ontvloeid, 
Dat door liefdes hemelspranken 
Zich een' oogwenk voelde ontgloeid! 
 
Zelden schieten zonnestralen 
Neder op zoo woest een' stroom; 
'k Zag op mij uwe oogen dalen, 
En ik dank u voor dien droom! 
 
Kort vereenigd, snel gescheiden - 
't Was de wil van 't grillig lot - 
O, veelligt het best voor beiden; 
Te bedwelmend was 't genot. 

{==327==} {>>pagina-aanduiding<<}

Niet den Lustberg opgestegen, 
Hand in hand of arm in arm, 
Tradt gij naauw mij blozend tegen, 
Of mijn boezem sloeg zoo warm! 
 
Niet op d' eigen grond geboren, 
(Ver stond onze wieg vaneen) 
En toch deedt ge uw stem niet hooren, 
Of ik hing aan u alleen! 
 
Niet in de eigen streek getogen, 
(Ach! ons scheidde land en meer) 
En toch zag ik naauw uwe oogen, 
Of mijn harte leed niet meer! 
 
Leed niet meer? ... neen, gaf zich over 
Aan het zaligste genucht, 
Teederder dan 't eerste loover, 
Zoeter dan de lentelucht! 
 
't Was vergank'lijk als de bloemen.... 
En toch moet in 't gruwzaam leed 
Ik het lot nog gunstig noemen, 
Dat zoo snel ons scheiden deed! 
 
Daar ik langer niet gevoelde, 
Dat de krans mijns levens brak; 
Daar me een vuur de borst doorwoelde, 
Dat uw hemelsch schoon ontstak, - 
 
Had voor enk'le flaauwe noten, 
Nu der doffe lier ontrukt, 
'k U met warmen arm omsloten 
En u aan mijn borst gedrukt. 
 
Wél mij, wien de wolk der smarte 
Over 't koud gemoed nu hangt, 
Dat ik nimmer aan mijn harte 
U, geliefde! heb geprangd! 
 
Ach! bij 't rusten op uw lippen 
In een paradijs vervoerd, 
Had een beê mij gaan ontglippen, 
Die uw' boezem had beroerd! 

{==328==} {>>pagina-aanduiding<<}

Nu.... maar krachteloos zijn woorden 
Voor een droef vaarwel als dit; 
Ach! de harp van 't hart heeft koorden, 
Wier geluid geen woord bezit! 
 
Zachter dan het avondwindjen, 
Bitt'rer dan ooit traan me ontviel, 
Reiner dan de lach van 't kindjen 
Is het afscheid van mijn ziel! 
 
Liefde en onschuld, hoop en vrede 
Blijve u, waar gij dartelt, bij, 
En vergunt gij me eene bede, 
O gedenk dan soms aan mij! 
 
Neen! vaarwel! vergeet mijn trekken; 
Want herinn'ring is de wel 
Óf van weedom óf van vlekken.... 
O vaarwel! vaarwel! vaarwel! 



Hij zwijgt, en werpt de schorre luit ter zij', 
En wischt het oog, dat anders zelden weende; 
Hij dacht, dat smart zijn tranenwel versteende, 
En schaamt zich schier zijn somb're mijmerij. 
Ach! 't lot neemt al wat zalig is ons af - 
De tranen niet; zij vloeijen tot aan 't graf! 


Aken. 1831.


O. IJ.





De gelofte der jonkvrouw.


Uit de dagen der Kruistogten.


	I.
Moeder Gods! wie 't zwaard der smarte 
Door den teed'ren boezem ging, 
Ach! gij weet het, hoe mijn harte 
Aan den jongen Hendrik hing; 
Moeder Gods, erbarm u zijner! 
Doe het mijner! 
Beste troosteres in wee, 
Moeder Gods, verhoor mijn beê! 



	II.
Om het graf uws Zoons te winnen, 
Ging hij met het leger mêe; 
Wie wij meest en innigst minnen, 
Zwerven nu op verre zee! 

{==329==} {>>pagina-aanduiding<<}

Sla, o Moeder Gods! uwe oogen 
Op den ongestuimen vloed; 
Waak genadig uit den hoogen 
Voor dien braven heldenstoet! 
Zeven kaarsen zullen branden 
Voor uw outer, nacht en dag, 
Als hij uit die vreemde landen 
Overwinnend keeren mag! 
Moeder Gods, erbarm u zijner! 
Doe het mijner! enz. 



	III.
Houd dus 't woord, door u gegeven, 
Toen uw feest hier werd gevierd, 
Gij uw hand hebt opgeheven, 
Die naar 't Oosten hebt gestierd; 
Toen uw oog zoo hemelsch lachte, 
Als de trotsche Ridderschaar, 
Op des vromen vaders klagte, 
Zwoer te deelen in 't gevaar! 
Dubbel zilver zal er blinken 
Op uw prachtig staatsiekleed, 
Als ik weêr aan 't hart mag zinken 
Van wie met mijn kleuren streed! 
Moeder Gods, enz. 



	IV.
Laat geen Sarraceen hem wonden; 
Schraag zijn' arm en stuur zijn schild; 
Waar geen hulpe wordt gevonden, 
Toon gij daar in hulp u mild! 
Laat geen booze hem verleiên, 
En vooral geen vreemde maagd..... 
Zie, o Lieve Vrouw! mij schreijen; 
Droefheid weet niet, wat ze vraagt! 
Heerlijk zal uw kroone pralen, 
Rood van goud en wit van steen, 
Komt met lentes derde dalen 
Naar zijn' burg mijn held weêr heen! 
Moeder Gods, enz. 



	V.
Als de kruisvaan weêr zal waaijen 
Op het graf van onzen Heer, 
Hier de zeis het graan zal maaijen 
Stil en rustig als weleer; 

{==330==} {>>pagina-aanduiding<<}

Als het missa daar zal klinken, 
Waar ten derden dag Hij rees, 
En men 't welkom hier zal drinken 
Van den bruidegom der wees, 
Zullen we een kapel u bouwen, 
En gij zult ons, elken dag, 
Voor uw hoog altaar aanschouwen, 
Trouwer dan ooit echtpaar plag! 
Moeder Gods, erbarm u zijner! 
Doe het mijner! 
Beste troosteres in wee, 
Wie een dubbel zwaard het harte 
Krimpen deed van bitt're smarte; 
Moeder Gods, verhoor mijn beê! 
 
e.j. potgieter. 








Aan den Redacteur der Vaderlandsche Letteroefeningen.

Weledel Heer!

Het nevensgaande gedicht van den bij ons reeds voordeelig bekenden Hoogleeraar bauer strekke ten vernieuwden bewijze, dat de onpartijdige nabuur der goede zaak van Nederland regt laat wedervaren, en verdient daarom, mijns inziens, eene plaats in uw geacht tijdschrift.
Met de verschuldigde gevoelens van hoogachting noem ik mij, Weledel Heer! Uwen dienstwilligen Dienaar, h. swaving.


Zutphen, April 1833.


Der grosse Bettag in den Niederlanden.


Es strömt aus Niederlanden, mit wundervollem Klang, 
Herauf zu unsern Bergen ein heiliges Gesang. 
Es schwingt sich aus der Tiese zur Morgenröth' empor, 
Und hallt vom Osten wieder, 
Verklärt wie ferner Geisterchor. 
 
Was willst du uns verkünden, vielstimmiger Choral? 
Was tönt zur Erde wieder vom hohen Himmelsaal? 
‘Es singen Millionen in gläub'ger Andacht Gluth, 
Es stärken Engelchöre 
Zum Kampfe sie mit Heldenmuth.’ 

{==331==} {>>pagina-aanduiding<<}

Der König und seine Getreuen, sie knien am Altar, 
Und flehn zum Herrn der Welten, dem Retter in Gefahr; 
Sie schwören ew'ge Treue dem Bund, der sie verband; 
Sie schwören auszuharren, 
Mit Gott, für Recht und Vaterland. 
 
Ein Beispiel ihr zu geben, der treulos falschen Welt, 
Sind sie vor Dem versammelt, der Wort und Treue hält. 
Er wird die Seinen schützen, wie Er noch stets gethan; 
Sein starker Arm sie führen, 
Durch Schicksalsnacht, zur lichten Bahn. 
 
Klingt, volle Orgeltöne, zum feurigen Choral, 
Strömt hin durch alle Welten, fliegt auf zum Himmelsaal! 
Wem Gott Gesang verliehen, ein menschlich fühlend Herz, 
Stimmt laut mit euch zusammen, 
Fliegt mit euch betend himmelwärts. 
 
Ihr Glocken all' im Lande, schwingt euch in freier Luft, 
Und schlägt mit ernstem Klange an der Entschlafnen Gruft! 
Erwacht, ihr Heldengeister, der Niederlande Ruhm, 
Erwacht, und schwebt den Enk'len 
Voran zum neuen Heldenthum! 
 
Sie wachen schon - der Donner van Speyk's hat sie erweckt! 
Die Erd' ist ihr geborsten, die grosse Herzen deckt: 
Des Jünglings Blitzesflamme durchzuckt der Gräber Nacht, 
Und alle, die da schliefen, 
Sind nun zu Thaten aufgewacht. 
 
In lichten Reihen schwebet herauf der Geister Schaar, 
Zu schauen im Gebete den König am Altar; 
Den König und seine Völker, von heil'ger Gluth entbrannt; 
Den Schwur der Treu' zu hören. 
Für Gott, und Recht, und Vaterland. 
 
Und, horch! vom hoher Kuppel ein unsichtbarer Chor 
Durchdringt des Domes Raüme, erfülit der Beter Ohr; 
Und alles lauscht beseligt dem wundervollen Klang. 
Das ist der grosse Bettag, 
Der Niederlande Siegsgesang! 


December, 1832.


k. bauer, Prof. am Gymnasium zu Darmstadt.






{==332==} {>>pagina-aanduiding<<}

Ter nagedachtenis van den Wandsbecker Bode. (*)


In 't schamele kleed ging de Bode door 't land, 
Een afgeschild stokje voor staf in de hand; 
Opmerkzaam op elk ging hij op nu en af 
Den weg, die ons voert van de wieg naar het graf; 
Nooit ging hij de deuren der vromen voorbij, 
En anderen bad hij te worden als zij; 
En zag men zijn gul en regtschapen gelaat, 
Dan duidde niet één hem zijn lessen ten kwaad'; 
Maar weinigen kenden zijn' staf van nabij, 
Dat daarin een schat stak van groote waardij, 
Een wondere kracht, die de graven omtoog 
Met glansrijke stralen van 't licht van omhoog. 
 
Nu slaapt hij, hij zelf reeds, met zoden bedekt, 
Tot dat uit den Hemel een stemme hem wekt. 
Misgunt hem dien rustigen slaap niet, maar maait 
De vrucht van hetgeen hij voor ons heeft gezaaid; 
Hij zaaide het woord en zijn leven was vrucht, - 
Dat voerde ons zoo vrolijk tot wijsheid en tucht. 
Brengt kalm, naar het voorbeeld, dat de edele ons gaf, 
Geen tranen, maar bloemen, op 't eenzame graf, 
En deelt van uw' troost aan zijn treurende vrouw, 
Zoo teeder in liefde, zoo hecht in heur trouw, 
Die, nu haar de dood van den dierbare scheidt, 
In tranen de groote hereeniging beidt. 
 
j. brester, az. 


Naar von stolberg.



{==333==} {>>pagina-aanduiding<<}

Mengelwerk.

Ter herinnering van den engelschen godgeleerde William Chillingworth. Door Dr. A. Neander. (*)

De Heer zegt: ‘Wat uit het vleesch geboren wordt, dat is vleesch, en wat geboren wordt uit den geest, dat is geest. De wind blaast, waar hij wil, en gij hoort zijn geruisch wel, maar gij weet niet, vanwaar hij komt, en waarheen hij gaat. Alzoo is ieder, die uit den geest is geboren.’ Deze woorden des Heeren geven te kennen, dat geenerlei menschelijke afkomst, dat niets van alles, wat menschelijke magt in staat is te verleenen, tot het deelgenootschap aan Gods rijk leiden kan; maar dat dit alleen kan voortkomen uit de inwendige daadzaak, welke zich onzigtbaar in de verborgene diepte des harten ontwikkelt, de geboorte namelijk tot een nieuw Goddelijk leven uit den geest van God, onder welke uiterlijke omstandigheden ook deze eene daadzaak, van welke de grondvesting van Gods rijk haren oorsprong neemt, plaats vindt. Zij, die hieraan deel hebben, staan met elkander in eene onzigtbare verbindtenis, welke eene hoogere eenheid vormt, dan alles, wat door menschelijke banden wordt aaneengeknoopt; eene eenheid, welke de ontbinding van alle veranderlijke menschelijke vereenigingsvormen over-
{==334==} {>>pagina-aanduiding<<}
leeft, en ongestoord voortduurt, wanneer hemel en aarde vergaan; want zij behoort tot het voor de eeuwigheid gegrondveste Rijk, tegen welk geene magt der Helle iets vermag.
Wanneer de Heer hier zegt: ‘De wind blaast, waar hij wil,’ zoo wil Hij daarmede te kennen geven, dat de Geest waait, en die onzigtbare daadzaak uitwerkt, waar hij wil, zonder zich door den waan van menschelijke willekeur maat en perk te laten zetten. Hij sprak dit tot zulken, die waanden, dat jehova slechts uit hen, die, uit hoofde van vleeschelijke afkomst, tot het uitwendig aangewezen volk behoorden, kinderen Gods verwekken kon, en die niet wilden erkennen de werking van eene genade, welke in haren onuitputtelijken rijkdom door christus tot geheel de menschheid zich uitstrekt. Deze waan heeft zich sedert ook in de Christelijke kerk dikwerf bij herhaling vertoond, en men wilde het rijk van God aan de overeenstemming in zekere uitwendige kerkelijke vormen of formulieren binden, en de werking van Gods geest buiten deze enge grenzen niet erkennen. In welken vorm zich die waan ooit heeft vertoond, altijd is het woord des Heeren daartegen aangevoerd. De Geest waait, waar hij wil, en het staat u niet vrij, aan de vrije beschikking des Geestes grenzen voor te schrijven.
Wat is het, waardoor de mensch daartoe geraken kan, dat in hem die onzigtbare werking des Geestes stand grijpt? Ook dit heeft ons de Heer aangewezen, toen Hij aan nikodemus zeide, dat, gelijk Hij zelf moest worden verhoogd, tot heil der menschheid, zoo ook allen, die in Hem gelooven, het eeuwige leven hebben; terwijl zij, door het geloof in Hem, uit den geest wedergeboren worden. Dit geloof is het dan, hetwelk, onder het gansche menschdom verbreid, allen, hoe zij ook anders, door zigtbare kerkelijke vormen en verscheidenheid van leerstellige begrippen, zich van elkander mogen scheiden, vereenigt tot eene gemeenschap des geestes. Een man Gods, die voor zichzelven van deze

{==335==} {>>pagina-aanduiding<<}
waarheid innig overtuigd was, de zalige Bisschop der Evangelische Broedergemeente a.g. spangenberg, drukt dit, in zijne hartelijke eenvoudigheid, dus uit: ‘Ik houd het daarvoor, dat niemand daarom een kind van God is, omdat hij tot deze of gene geloofsbelijdenis behoort. Die jezus christus aanneemt, dien wordt de magt gegeven een kind van God te worden. In jezus christus geldt niets, dan het geloof, dat door de liefde werkzaam is. Bij wien ik ook dit geloof vind, die is mijn broeder. Is hij van eene andere geloofsbelijdenis, dat hindert niet; nog blijft hij mijn broeder, en bestaat mij nader, dan zij, die met mij dezelfde geloofsbelijdenis, maar niet het geloof hebben. Zelfs daarom stel ik in hem te meer belang, omdat hij tot een Kerkgenootschap behoort, in hetwelk het Evangelie niet zoo helder schijnt.’ En hij drukt dit, in een treffend lied, dus uit: ‘De Kerk van christus, die Hij gewijd heeft in zijn huis, is wijd en breed in de wereld verstrooid, in Noord en Zuid, in Oost en West, en toch zoo wel hier beneden, als daar boven, één. De leden zijn meest aan elkander onbekend, en toch naauw verwant. Één is hun Heiland, hun Vader is één. Één Geest regeert hen, en niemand hunner leeft meer zichzelven. Hoe is het met derzelver verzameling gesteld? Hier zijn zij vreemdelingen en niet te huis; onder zoo verscheidene genootschappen, kerkelijke inrigtingen en sekten, wonen zij overal.’ Zoo spreekt ook de Apostel paulus: ‘Een' anderen grondslag kan niemand leggen, behalve dien, welke is jezus christus. Zoo iemand evenwel op dezen grondslag bouwt goud, zilver, edelgesteenten, hout, hooi, stoppelen, zoo zal ieders werk openbaar worden. De dag zal het aanwijzen; want het zal door vuur openbaar worden, en hoedanig ieders werk is, zal het vuur beproeven.’
Waar aldus deze ééne grond des geloofs aan jezus, als den christus, den Heiland en Koning, aanwezig is, daar is Christendom,

{==336==} {>>pagina-aanduiding<<}
daar is een kerk van christus, daar is de geest van christus werkzaam, om hetgeen Hij begonnen heeft voort te zetten, van dien éénen grondslag af den opbouw te voltooijen, en te reinigen van alles, wat daaraan vreemds is toegevoegd geworden. Er moge dan minder of meer toegevoegd zijn van hetgeen werk van den mensch en hem eigen is, hetgeen de Apostel noemt hout, hooi, stoppelen, wij moeten meer op den eenigen Goddelijken grondslag zien, dan op het bijgevoegde werk van menschen. Het werk van menschen is nietig; maar de Goddelijke grondslag bezit Goddelijke kracht, en deze zal zich ook bij al dat menschenwerk handhaven. En wie dien eenigen grondslag vasthoudt, die zal, zoo als de Apostel zegt, de zaligheid verkrijgen, niettegenstaande menig smartelijk vuur, in hetwelk hij zich van al het ongoddelijke, wat hem eigen is, moet reinigen. Zoo moeten dan allen, die zich aan dezen eenigen grondslag aansluiten, ook in de overtuiging van hunne eenheid onder elkander overeenstemmen, en het aan het vuur des tijds overlaten, te toetsen, wat goud, zilver en edelgesteente, en wat hout, hooi en stoppelen is; om het eene te keuren als echt, het andere te verteren; opdat ten laatste in allen de eenige grondslag in Goddelijke reinheid en heerlijkheid vaststa. Had men aan deze waarheid altijd gedacht, zoo zouden de verscheidenheden, welke bij de werkingen van Gods geest in de onreine en telkens meer te louteren menschelijke natuur noodwendig ontstaan moeten, tot dat allen komen tot één geloof en erkennen van Gods Zoon en tot rijpheid van den volwassen mannelijken leeftijd in christus, toch geene zoo groote tweespalt hebben kunnen veroorzaken, noch den band der Christelijke liefde vaneenscheuren, maar allen zouden, bij alle verscheidenheid, elkander als broeders in christus erkend en onderling de broederhand toegereikt hebben, ter wederkeerige loutering, van dien eenigen
grondslag af.
Alzoo ontstonden weldra na de Hervorming, nadat de vernieuwing der kerk door het nieuwe werken van Gods

{==337==} {>>pagina-aanduiding<<}
geest van dien eenigen grondslag af weder begonnen was, verdeeldheden van menschelijke meeningen en menschelijke verordeningen, en bij die verscheidenheden werd de eenheid in de gemeenschap met den éénen Heer, dien men gemeenschappelijk beleed, niet meer erkend. Zoo ging het in Duitschland en in Zwitserland, daar men in den strijd over de wijze, waarop christus tegenwoordig is in het Avondmaal, hetwelk Hij, ter aanduiding en verzegeling van zijne gemeenschap met de geloovigen, heeft ingesteld, vergat, dat men nog een' anderen grond van onderlinge eenheid had, in de gemeenschap met den Heer, die hier aangeduid en bezegeld zou worden. Alzoo ontstonden in Engeland twisten over verscheidenheid van zigtbare kerkelijke vormen, gebruiken en verorderingen. Men vergat om het uiterlijke het inwendige, waarop toch alleen Gods rijk is gebouwd, en waartoe al het uiterlijke slechts leiden moet, en verloor uit het oog de eenheid in het inwendige, welke toch bij alle uiterlijke verscheidenheid bestaan kan. Er ontstonden scheuringen, welke de liefde lieten verkoelen, broederhaat stichteden, afbragten van hetgeen het wezenlijke van het levende Christendom is, en alzoo verwoestend eeuwen door voortwerkten. Raad, goud waard, en behartigenswaardig voor alle tijden, gaf de groote baco, in eenen tijd, toen deze twisten met de grootste hevigheid van beide zijden gevoerd werden (*): ‘Wij twisten over ceremoniën en onverschillige dingen, over uiterlijke kerkverordeningen en kerkregering; en als wij daarbij maar wilden bedenken, dat de oorspronkelijke en echte banden der eenheid één geloof, één doop zijn, en geenerlei soort van ceremoniën en kerkbestuur;
als wij maar dat oude woord wilden begrijpen: door verscheidenheid van gebruiken bevestigt zich de eenheid der leer; en als wij maar wilden bedenken, dat de Godsdienst iets bezit, wat tot de eeuwigheid betrekking heeft, maar ook hetgeen be-
{==338==} {>>pagina-aanduiding<<}
hoort tot tijdelijken vorm van ontwikkeling; en als wij de deugd van zwijgen en van langzaamheid om te spreken kenden, welke door den Apostel jacobus zoo zeer wordt aanbevolen (jac. I:19), zoo zouden onze twisten van zelve ophouden en ineensmelten.’ Deze onbevooroordeelde en wijze man wist ook bij hen, die meenden voor de waarheid te strijden, maar zich aan te hevigen ijver overgaven, de ten grondslag liggende waarheidsliefde te erkennen, ofschoon hij de regte maat van kennis niet ontdekte. Met regt berispt hij die wereldwijzen, die zoo ligt veroordeelen het vuur van een' te hevigen, door menschelijke drift ten minste verbijsterden, ijver; terwijl zij geen' zweem hebben van hetgeen het gemoed ontvlamt, en wat zoo ligt zich in de onreine menschelijke natuur vermengt met het aardsche vuur, dat in dezelve brandt. ‘Voorzeker,’ zegt hij, ‘hevig en ernstig schrijven moet niet in overijling veroordeeld worden. Want menschen kunnen niet koud en gevoelloos over die dingen twisten, die zij op hoogen prijs en waarde stellen. Een wereldwijze mag uit zijn hoofd, zonder roering en gevoel zijns harten, schrijven als over eene zaak van bespiegeling, welke hem verder niet aangaat; maar een Christen, die gevoel heeft, zal in zijne woorden den stempel van haat of van liefde uitdrukken (*).’

{==339==} {>>pagina-aanduiding<<}

Doch altijd wordt de wijsheid alleen van hare kinderen geregtvaardigd, en hartstogt leent haar het oor niet. Daarom kunnen ook de stemmen, die zich, door alle eeuwen heen, laten hooren, niet beletten, dat dezelfde dwalingen herhaald worden, waar op gelijke wijze eigenliefde de menschen verhindert, het roepen van Gods geest met vreezen en beven te vernemen.
Tot het getal der mannen, die onder scheuringen, welke door menschelijken eigenwil veroorzaakt werden, op deze hoogere eenheid opmerkzaam maakten, behoorde ook william chillingworth, een verlicht Engelsch Godgeleerde, geboren te Oxfort in het jaar 1602. Hij verklaarde Gods woord voor het eenig vaste, onveranderlijke rigtsnoer van 's menschen geloof en gedrag, onder deze alle gemoederen in verwarring brengende twisten. Hij zelf geraakte eerst door twijfel en strijd tot die overtuiging, en juist daardoor werd zij bij hem te vaster, zekerder en vruchtbaarder. Hij was, namelijk, als jongeling ijverig bezig met de studie der Godgeleerdheid, toen hem, onder die twisten, welke de Hervormde kerken beroerden, door iemand, die voor de uitbreiding der Katholijke kerk ijverig zocht te werken, deze vraag werd voorgesteld: ‘Zou God de heiligste, voor 's menschen behoefte allergewigtigste, aangelegenheid aldus aan den strijd der meeningen overgelaten hebben; zou men uit 's menschen behoefte en Gods goedheid niet mogen opmaken, dat er eene bron van zekerheid is bij deze onzekerheid; en zou deze niet te vinden zijn in eene, door vaste kenteekenen

{==340==} {>>pagina-aanduiding<<}
van God aangewezene, onfeilbare kerk?’ De jongeling zonder ondervinding, die met vurig verlangen de waarheid zocht, kon zich laten verleiden, bij zigtbaar uiterlijk gezag datgene te zoeken, wat alleen in de verlichting van Gods geest door het woord van God hij vinden kan, die met wezenlijken ootmoed zoekt, maar hetwelk niemand, die het niet met dit gevoel zoekt, door uitwendige menschelijke mededeeling kan bekomen. Het is zoo als de Heer zegt: Alleen zij, die het koningrijk der hemelen geweld aandoen, met alle magt van een vurig verlangen het willen grijpen, trekken het tot zich. De tragen zullen en kunnen het niet erlangen. Er kan en zal geen middel zijn, hun zonder eigen zoeken en aankloppen datgene mede te deelen, wat slechts hun, die zoeken en aankloppen, beloofd is. Er moeten geene steunsels te vinden zijn voor tragen. De paarlen moeten hun ten deel worden, die, om dezelve te bekomen, alles bereid zijn te verkoopen. Maar den natuurlijken mensch lacht steeds alles toe, wat den smallen en moeijelijken weg naar het koningrijk der hemelen breed en gemakkelijk zoekt te maken. Zoo liet zich ook chillingworth misleiden, opdat hij bij eigene ondervinding de bron der dwaling en de bron der waarheid zou leeren onderscheiden. Doch hoewel hij, door deze misleiding, vervoerd werd, tot de Katholijke kerk over te gaan, en nu met allen ijver die rigting volgde, in welke hij hoopte de waarheid te zullen vinden, zoo werd hij juist daardoor tot erkentenis van zijne dwaling en tot volle overtuiging omtrent de tegenoverstaande waarheid gebragt. Hij zegt zelf daarover later, op de verwijten, die hem wegens deze dubbele godsdienstverandering gedaan werden: ‘Ik ken iemand, die van gematigd Protestant Papist werd, en toen hij dit werd, in zijn geweten overtuigd was, dat zijne vorige meening dwaling was. Die zelfde man werd naderhand door rijpere overweging een twijfelend Papist, en van twijfelend Papist standvastig Protestant. En deze man
meent echter, dat hij wegens al

{==341==} {>>pagina-aanduiding<<}
die veranderingen niet meer te berispen is, dan een reiziger, die alle moeite aanwendt, om den regten weg naar eene afgelegene stad, in welke hij te voren nooit geweest was, te vinden, maar denzelven mist, en die, na zijne dwaling ingezien te hebben, dezelve verbetert. Ja, hij houdt zoo zeer vol, zichzelven daarbij te regtvaardigen, dat hij beweert, dat deze veranderingen juist die handelingen zijns levens waren, over welke hij het meest tevreden is, als bewijzen van de grootste overwinning, welke hij behaalde over zichzelven en over zijne zucht naar die dingen, welke men in deze wereld het meeste bemint; daar hij deze handelingen in het streven naar God en uit liefde voor de waarheid ondernam, in de zekere verwachting van die nadeelen, die voor niet gewone karakters de verschrikkelijkste zijn. In eenige dezer veranderingen openbaarde zich wel zwakheid, maar geene slechte bedoeling.’ (*)
Deze waarheidsliefde van den voortreffelijken man vertoonde zich ook daarin, dat hij, toen hij na rijp beraad tot de Engelsche kerk was teruggekeerd, en, om een geestelijk ambt in dezelve te verkrijgen, eenige geloofsformulieren, die naar zijne overtuiging niet geheel met Gods woord overeenstemden, (†) onderteeke-
{==342==} {>>pagina-aanduiding<<}
nen moest, besloot, niet zonder met zichzelven te kampen, hoe zwaar het hem ook viel, zulk eene gelegenheid ter verzekering van levensonderhoud, en bijzonder ter verkrijging van een' werkkring voor Gods rijk, af te wijzen. Welk besluit hij aan een' vriend zijner jeugd in deze schoone woorden mededeelde: ‘Ofschoon ik aan u en anderen mijner vrienden 20 pond st. meer, dan ik betalen kan, schuldig ben; ofschoon ik veel mis van hetgeen tot de gerijfelijkheden des levens behoort; ofschoon ik in gevaar ben van te vallen in eene chronische krankte; ofschoon ik om eene andere reden, welke gij wel kunt raden, mij nog meer over eene bevordering verheugen zoude, indien ik die op eene goede wijze verkrijgen kon; ofschoon ik tot mijn onderhoud het geld uit de beurs mijnes vaders ontvang, als bloed uit zijne aderen; ofschoon ik overtuigd ben,
dat ik reeds te lang voor mijnen Heer een onnutte last was, en dat niet langer blijven moet; ofschoon het getuigenis van mijn geweten, dat ik naar het goede verlang, mij menige vleijende hoop geeft op veelvuldige gelegenheid om God en zijne kerk te dienen, wanneer ik die gewenschte bevordering verkrijg; ofschoon ik met grond vreezen moet, dat ik, wanneer ik de bevordering, naar welke ik sta, afwijs, van zwakheid en ligtzinnigheid zal worden beschuldigd, en het misnoegen van hen mij op den hals halen, wier goede meening over mij ik, na Gods genade en het getuigenis van mijn geweten, het meeste acht; ofschoon alle deze en nog vele andere verschrikkelijke beelden zich aan mij vertoonen, zoo heb ik toch ten laatste onwankelbaar vast besloten, geene bevordering aan te nemen, indien ik dezelve niet zonder onderteekening kan bekomen. - Voor dit mijn besluit heb ik, tegen duizend verzoekingen tot het tegendeel, slechts ééne beweegreden. Maar deze ééne is groot en gewigtig, tegen welke alle, die in de wereld zijn, in de weegschaal bijeengelegd, ligter zijn zouden dan ijdelheid. Om kort te gaan, zij is deze:

{==343==} {>>pagina-aanduiding<<}
zoo lang ik dit ootmoedig vertrouwen op Gods liefde en genade behoude, hetwelk ik thans bezit, en waarin ik hoop dagelijks meer bevestigd te zullen worden, zoo lang kan, wil en moet ik, trots de geheele wereld, gelukkig zijn. Indien ik dit eenmaal mogt verliezen, zoo zou en moest ik mij in de uiterste ellende bevinden, al vereenigde zich ook de gansche wereld om mij gelukkig te maken. En echter zou ik dit onschatbaar kleinood willens en wetens en met overleg wegwerpen, indien ik onderteekende, zonder bijgevoegde verklaring, welke die onderteekening van kracht beroofde. Want, ofschoon ik ten volle overtuigd ben, dat gij en mijne andere vrienden, die het doen, onderteekenen kunnen met volle overtuiging, dat zij wél doen, zoo is met mij de zaak toch anders gesteld; ik kan geen middel vinden, om niet, als ik onderteeken, mijn eigen vonnis te onderschrijven. Ik dank God, ik ben zoo vast van besluit, dat ik niet, terwijl ik leef en gezond ben, dát wil doen, wat ik niet in mijn sterfuur zou doen, en ik ben zeker, dat ik dit niet doen zoude. Ik zou nooit om eenige bevordering doen, wat ik niet op eene andere voorwaarde, dan van bevordering, doen zoude. Nooit zal ik de zaligheid, welke Gods liefde medebrengt, zoo gering achten, dat ik haar in het minste gevaar zou brengen, om eenig aardsch geluk te verwerven. Ik ben ten volle gedachtig aan de woorden des Heeren: Zoekt eerst Gods rijk, dan zal al het andere u toevallen. (*)

(Het vervolg en slot hierna.)



{==344==} {>>pagina-aanduiding<<}

Uittreksel uit een Arabisch handschrift van Mehemed Haly Bacha aan den rabbijn 
{== afbeelding 	==} {>>afbeelding<<}
    
 te Adrianopel. (*)

- Wijders beklaagt gij u over onze minachting van het Judaïsmus; maar dit haalt gijlieden zelve u op den hals, door uwe minachting van onze Godsdienst: evenwel zou eene vergelijking van de uwe met de onze voor ons zekerlijk niet 't nadeeligst zijn. In alle de voornaamste stukken hebben wij dezelfde plegtigheden en hetzelfde geloof, als gij: een éénig God, de onsterfelijkheid der ziel, de straffen der goddeloozen, de belooning der vromen, de besnijdenis, den afkeer van beelden, het vieren van den Sabbath, en onze Moskeën zijn zoo min, als uwe Synagogen, met afgoden besmet. Bij vasten nuttigen ook wij niets vóór zonsondergang. Wij vereeren de nagedachtenis van mozes en de Profeeten. Wij eerbiedigen de stad Herzalaïm (Jeruzalem). Wij onthouden ons van alle spijzen, welke te gebruiken ook gij voor verboden houdt. - Ziedaar het aloude Mozaïsmus, het geloof van Israël, zoo als het bestond ten tijde van Koning david! Al het verdere is van menschelijke vinding.
Een der hoofdbezwaren, door u tegen ons ingebragt, betreft de hulde, welke wij bewijzen aan issa (jezus), dien wij beschouwen als een groot Profeet, gelijk wij ook de twaalf Apostelen in eere houden. Maar hoe toch kunt gij vorderen, dat wij zijne komst, als

{==345==} {>>pagina-aanduiding<<}
de beloofde Messias, zullen loochenen, terwijl wij daarvan zoo vele doorslaande bewijzen vinden? Hoe zult gij uw eeuwigdurend wachten op den grooten beloofde in overeenstemming brengen met de Weken van daniel? Gij zijt uwe berekeningen geheel bijster, en behelpt u thands met te zeggen, dat dit eene geheimenis is, waarvan u niet gegeven is iets bepaalds te weten. Op gelijke wijze gaat gij te werk omtrent de zoo klare voorspelling, dat de Heerschersstaf aan het Huis van juda niet stond ontnomen te worden, dan nadat de schilo (Hij, die komen moest) gekomen zoude zijn. Ik ken uwe stelling, dat het Hebreeuwsche woord, waardoor wij Heerschersstaf verstaan, dit niet zoude beteekenen, maar Roede van onheil, wederwaardigheid, angst; en zoo, en door middel van eene gedwongen wending aan dit zeggen van den Profeet te geven, doet gij deze verhevene voorspelling, welke zoo geheel in uw nadeel is, dienen te uwer verdediging. Ondertusschen, in weerwil van al de duisternis, welke door vroegere en latere Rabbijnen verspreid is over uwe Profeeten, vooral waar deze van den toekomstigen Messias spreken of op dien hoogverheven Persoon toespeling maken, komen (ik weet het) bij de geleerdsten en schrandersten onder u soms oogenblikken van twijfelmoedigheid, of zij zich omtrent denzelven misschien ook mogten vergissen. Heeft zelfs niet, ten tijde, als ik mij nog te Eskistamboul (Konstantinopel) bevond, een van uwe vermaardste Leeraars, Rabbi simeon ben satach, tot zijne bloedverwanten, die om hem stonden, met stervende lippen gezegd: Ik ben, mijne kinderen! in groote vreeze, dat die issa van Nazareth, dien onze Vaders
gekruisigd hebben, de waarachtige Messias, de Zoon des Hooggeloofden, geweest zij?
Maar ook, gesteld al eens, dat de Messias nog niet gekomen zij en wij ons mitsdien omtrent deszelfs verschijning bedriegen, welke wezenlijke veranderingen heeft zoodanige dwaling ons doen maken in de ware gronden van het Mozaïsmus? Geene hoegenaamd. Dezelfde

{==346==} {>>pagina-aanduiding<<}
plegtigheden, dezelfde grondstellingen en belijdenissen, welke de Wet van Israël uitmaakten, toen Herzalaïm den hoogsten trap van bloei en glorie bereikte, zijn tot op heden bij ons in zwang en eerbiedenis. Spreekt het tegen, zoo gij het met redenen vermoogt te doen. Maar dit is u onmogelijk. Hoe dan toch kunt gij het ons als iets euvels, als eene zonde toerekenen, als wij den naam en de eer van Profeet geven aan een groot Man, aan eenen Wetgever, wiens Zedeleer zoo schoon is en zoo heilzaam voor de rust en de vrede der samenleving? Heeft hij ons al geleerd het een en ander aan de zuivere Israëlitische Godsdienst toe te voegen, het zijn zulke reine begrippen, zulke beminnelijke en tegelijk verhevene voorschriften, dat zij de onbedriegelijkste kenmerken dragen van uit den Hemel afkomstig te zijn; en heeft mozes niet dat zelfde den ouden Israëliten medegedeeld, ingeboezemd en voorgeschreven, het was, vermits hij wist, dat de stugheid en hardheid hunner harten hen daarvoor onvatbaar maakten. Wij hebben alzoo in de oorspronkelijke Godsdienst niets veranderd, dan alleenlijk hare Zedeleer gezuiverd, en daarbij aan hem, die zulk eene reinere leer gepredikt heeft, de eer bewezen, welke hem toekomt. Wij hebben dit echter niet gedreven tot uitersten, gelijk de Nazareners. Zoo ook, in plaats van met hen de Mozaïsche leer en wetgeving geheel te verwerpen, hebben wij dezelve in waarde gehouden, maar ze gereinigd en veredeld.
Gij verwijt ons voorts onzen diepen eerbied voor mahomed. Maar om wat reden zou het ons niet geoorloofd zijn, zulk eene groote eer toe te brengen aan den Afgezant van God, die na mozes en jezus licht is komen brengen op aarde, en de volmaking heeft daargesteld van de Wet van God, wiens Gunsteling hij is?
Zien wij nu eens, of gij niet veel grootere veranderingen in de Godsdienst gemaakt hebt. De voornaamste geboden der Wet hebt gij in uwe ballingschap en omzwerving verwaarloosd. In Spanje hebt gij uwe zonen

{==347==} {>>pagina-aanduiding<<}
niet meer besneden, ofschoon niets, geen gevaar, daarmede verbonden, en hoe groot ook, u konde geregtigen, om deze hoofdplegtigheid na te laten. In Frankrijk hebt gij, gedurende eenige jaren, kinderen geslagt, welke gij daartoe kocht of roofdet, en de altaren, welke gij den Almagtigen bouwdet, met menschenbloed bezoedeld, en zulks in weêrwil dat u uitdrukkelijk verboden was te offeren buiten Herzalaïm. Ik wil niet eens spreken van alle de droomerijen en dwaze voorschriften van uwe Leeraars, welke ontelbaar zijn en op geenerlei echten grond berusten. Waar, bij voorbeeld, hebt gij in uwe Gewijde Schriften gelezen, dat het u verboden is, met zekere messen uw brood te snijden, en anderen wijn te drinken, dan dien gij zelve geperst hebt? In welk gedeelte van Genesis, Deuteronomium of de Psalmen van
david is u het afschuwelijke beginsel geleerd, dat het een verdienstelijk en Gode welbehagelijk werk zoude zijn, dezulken te bedriegen, die niet tot uwe Godsdienst behooren? Ik weet wel, dat gij dit laatste ontkent; en geen wonder, want door het toe te stemmen zoudt gij alle volken van den aardbodem verpligten, om u buiten hunne landpalen te werpen; maar dat het echter met uw nieuwerwetsch Judaïsmus in waarheid zoo gelegen is, hebben allen eenstemmig getuigd, die uit uw midden zich tot ons of de Nazareners begeven hebben, terwijl voorts uwe dagelijksche bedrijven dit maar al te zonneklaar bevestigen. Erkent dus, dat gij van de oude Hebreën slechts den naam voert en de Muzelmannen derzelver Godsdienst behouden hebben.
Wat betreft onzen Koran, enz.





Verslag van het eiland Bali, doch meer bepaaldelijk van het vorstendom Bali Baliling. Door de zendelingen Medhurst en Tomlin.

(Vervolg van bl. 655 des vorigen jaars.)
Hetzelfde gevaar, waaraan de koopman of reiziger van

{==348==} {>>pagina-aanduiding<<}
wege de inlanders op Bali blootgesteld is, bedreigt ook den Zendeling. Behalve dat hunne hebzucht door hem, even gelijk door anderen, zoude worden gaande gemaakt, zoude hij bovendien nog te worstelen hebben tegen de domheid en het ongeloof, als ook tegen de verschillende aanhangers van het Islamismus en van het Heidendom, die geene mededinging veroorloven, en, schoon deze onderling zeer verdeeld zijn, zouden zij zich waarschijnlijk vereenigen, om zijne beste pogingen te verijdelen; bij geenen zoude hij aanhangers vinden; niemand zoude hem durven aankleven of ondersteunen, en alzoo zoude hij waarschijnlijk het slagtoffer worden van zijnen ijver.
Het eenige middel, dat mogelijk met eenig goed gevolg zoude kunnen ondernomen worden, is, dat de Zendeling, die moeds genoeg bezit zich onder hen te wagen, tevens Geneesheer ware. De inlanders kennen de waarde van onze Genees- en Heelkunde te wél, dan dat zij zouden toelaten, dat eenen Geneesheer, die zich vrijwillig onder hen kwam nederzetten, eenig leed werd aangedaan. Onder den schijn van zich als Arts noodzakelijk te maken, zoude de Zendeling tevens aan de hoogere bestemming zijner zending kunnen werkzaam zijn. Geen volk, hoe wreed of barbaarsch ook, dat geheel blind is voor het licht der rede. De Voorzienigheid zoude gewis zijne pogingen zegenen, en de vergelding, die hem zijn eigen hart zoude geven, hem in staat stellen, de grootste gevaren te trotseren, waaraan hij toch mogelijk nog zoude kunnen zijn blootgesteld.
Hij zoude waarschijnlijk de meeste tegenwerking vinden in de verslaafdheid van het volk aan het gebruik van amphioen. Dit alle geest en kracht verdoovend heulsap zoude eerst van Bali dienen geweerd te worden, alvorens men eenige hoop konde voeden, op het volk invloed te krijgen. Men zoude voorts dienen te beginnen met scholen op te rigten, waarin men de kinderen, door kracht van overtuiging, een begrip zoude moeten inboezemen van het allezins schadelijke van de amphioen; doch hoe moeijelijk zoude de jeugd daarvan te overtuigen zijn, daar zij dagelijks door hare ouders juist datgene ongestraft ziet doen, hetwelk een vreemdeling haar als schadelijk zoude willen afschilderen!
De Mahomedanen hebben bereids getracht, de Baliërs van het zoo onmatig amphioen rooken en tevens tot hun geloof te bekeeren. Met uitzondering van eenigen, die in hunne na-
{==349==} {>>pagina-aanduiding<<}
bijheid aan de zeehavens wonen, hebben zij tot nog toe vergeefsche pogingen aangewend. Binnenslands, alwaar de ingezetenen allen Heidenen zijn, en de kennis van het Islamismus nog niet is doorgedrongen, hebben de Mahomedaansche priesters geenen invloed, en dus waren dezulken, die naar hunne raadgevingen luisterden, weinig, in vergelijking van de velen, die voor dezen eersten stap ter verbetering niet vatbaar waren. Een kundig inlandsch priester verzekerde mij, dat alleen de behoeftigen tot hen overkwamen, maar geene van het meer gegoede gedeelte der natie; en, zoo er al iemand onder hen gevonden werd, die uit overtuiging toe de leer van mahomed wenschte over te gaan, werden zij daarvan door hunne naastbestaanden teruggehouden, niet zelden zelfs onder bedreiging van hen te zullen vermoorden, indien zij de leer hunner voorvaderen tegen eene vreemde leer verwisselden.
Er bestaat tusschen de Baliërs en de Mahomedanen een geweldige afkeer, welke niet te overwinnen is, en door de leer, die zij over en weêr belijden, dagelijks versterkt wordt. Even zulk een' grooten afkeer als de Mahomedanen van het varkensvleesch hebben, hetwelk de Baliërs gaarne eten, hebben dezen van het gebruik van rundvleesch, waaraan genen zich dagelijks vergasten. Deze beide omstandigheden verwijderen de beide volken zoo geheel van elkander, dat zij onderling niet omgaan, of in ééne kampong te zamen wonen kunnen. De weêrzin, dien zij wederkeerig tegen elkander hebben, door het vrij gebruik, dat de eene maakt van hetgene, wat den anderen verboden is, heeft eene natuurlijke oorzaak. De Baliër aanbidt de koe, en kan dus uit eerbied voor zijne Godheid niet verdragen, dat een ander dezelve tot voedsel gebruikt. De Mahomedaan veracht het zwijn, als in zijne oogen onrein, en veracht dus ook allen, die niet schromen om het te behandelen en als spijs te nuttigen.
De Godsdienst der Baliërs is geheel Heidensch, met hier en daar een weinig Hindoosch er onder gemengd. Zigtbaar is hunne afkomst van dat volk. Schoon door lengte van tijd, en de bijgeloovige bijvoegselen hunner priesteren, de leer der Hindoos bij hen naauwelijks meer herkend kan worden, bestaan er echter onder hen benamingen hunner Goden, en godsdienstige gebruiken en plegtigheden, welke zij van geen ander volk, dan van de Hindoos, kunnen hebben ontleend.

{==350==} {>>pagina-aanduiding<<}

Hun opperste God is brahma genaamd, wien zij nimmer dan met den grootsten eerbied noemen, en wien zij, even gelijk de Hindoos, voor den God van het Vuur houden. Ook hebben zij vishnoe, dien zij beschouwen als den God der Rivieren. Voorts den God segara, die in de Balische taal, en zoo ook op Java, de Zee beteekent. Nog vereeren zij den God ram, die uit een eiland ontsproot, hetwelk door de vereeniging der beide rivieren Jumna en Gunga ontstaan is.
In een' hunner tempels zagen wij eene beeldtenis van den God genesa, met den snuit en kop van eenen olifant, alsmede het afbeeldsel van den God doorga, staande op eenen stier. Dat zij der koe Goddelijke eere bewijzen, is ons in meer dan één geval gebleken: in eenen tempel zagen wij de beeldtenis van eene koe, waarnevens zich duidelijke kenmerken vertoonden, dat aan dezelve nog onlangs geofferd was.
Zij hebben eene groote menigte tempels in den omtrek van Baliling. Bij Sangsit zijn meer dan een dozijn plaatsen, die, door eenen hoogen muur omringd, blijkbaar tot een godsdienstig oogmerk ingerigt zijn: binnen deze aldus afgeschotene plaatsen staat een groot getal kleinere tempels, die, aan de uiterlijke teekens te oordeelen, tot verschillende godsdienstige plegtigheden gebruikt worden. Deze omheiningen zijn gewoonlijk van honderd tot honderdvijftig voeten in het vierkant; de muren zijn meestal van in de zon gedroogde steenen opgetrokken, en de daar binnen gelegene opene plaatsen steeds met een' dergelijken muur in twee gelijke deelen afgedeeld; in de eene dezer afdeelingen staan gewoonlijk twee waringieboomen, die, even gelijk de banaan, eene aangename schaduw rondom zich verspreiden. De andere afdeeling is gemeenlijk vol met kleine tempels, of hutjes, ter grootte van 6 tot 8 en meer voeten in het vierkant. Sommige dezer tempeltjes waren van gebakken steen, andere van klei opgehaald, en met stroo of met goemoetie bedekt. Sommige derzelven waren rondom geheel open, andere met gevlochten bamboezen of schutsels gesloten, en van kleine deuren voorzien; de weinige, die wij van binnen zagen, waren ledig, met eenige nog versche overblijfsels van offeranden, bestaande in vruchten en bloemen. In een der grootste dezer tempeltjes zagen wij eene gansche rij van Afgoden, van klei gebakken, en die alle hunne er-
{==351==} {>>pagina-aanduiding<<}
kende Goden voorstelden. Wij zagen ook hier en daar een van klei gemaakten Afgod buiten den tempel aan de deur staan, even alsof aan hem de wacht over den ingang van dien tempel was toevertrouwd.
Vele dezer tempels, en genoegzaam alle deze afgodsbeel den, waren in een' staat van verval; velen hunner hadden handen en voeten verloren, sommigen zelfs het hoofd; doch dit nam, zoo het schijnt, hunne waarde niet weg; een gedeelte verantwoordde hier voor het geheel. Wij hadden te meer reden, om ons over den vervallen staat van deze heiligdommen te verwonderen, alzoo wij de meeste dier tempels dagelijks bezocht zagen, althans die, welke aan het zeestrand en in de nabijheid onzer woningen zijn, in welke gestadig offeranden gedaan worden. Eenen voorbijgaande, en dezelve weder vol volk zijnde, trachtten wij er binnen te komen; doch een oud man, dien wij aan den ingang ontmoetten, belette ons zulks, zeggende: ‘De vrouwen zullen bevreesd worden, als gij binnentreedt.’ Alle moeite, welke wij deden, om hem door geld om te koopen, was vruchteloos, gelijk ook de verzekering van geene stoornis te zullen te weeg brengen; zijne weigering bleef stellig, en als van een' man, die het regt had, te weigeren; doch hij was niet onbeleefd.
Plegtige ommegangen ziet men bijna dagelijks. Dezelve bestaan meestal uit vrouwen en kinderen, die vruchten en bloemen aanbrengen, geleid door eenige mannen, die liederen zingen, en waarvan eenigen de gereedschappen tot het doen van offeranden dragen. Aan den tempel gekomen, wordt slechts een gedeelte van den medegebragten voorraad geofferd; het overige gedeelte dient hun tot voedsel. Tegen den avond terugkeerende, heffen zij hunne liederen weder aan; men kan dezelve op een' grooten afstand in het veld hooren.
Bloemen en vruchten worden geofferd, wanneer de zaak, voor welke geofferd wordt, het geluk van een enkel persoon of van een gezin betreft; doch is het eene algemeene zaak, is het eene offerande, waarbij de zegen over het gewas of eenig ander nut of voordeel afgesmeekt wordt, dan worden buffels, geiten en varkens ten offer gebragt.
Zij hebben priesters, die zij Brahmans noemen, maar die in de dagelijksche zamenleving Ida's geheeten worden, als

{==352==} {>>pagina-aanduiding<<}
behoorende tot eene kaste, welke bij uitsluiting aldus genoemd wordt. Zij laten zich met geene andere kaste in, en trouwen onderling; ook is het hun verboden, met iemand uit eene andere kaste aan te zitten en te eten of te drinken. Aldus is het Priesterdom bij hen erfelijk, en alleen aan den meest bevoorregten stand toegekend. De priesters onderscheiden zich, door het haar lang te laten groeijen en los te laten hangen. Bij groote godsdienstplegtigheden dragen zij een bijzonder gewaad, en zijn alsdan versierd met dezelfde koord, welke de Brahmans in Hindostan dragen; die koord noemen zij ganitrie. De priesters werken niet, maar worden door de gemeente onderhouden. Bij gelegenheid van sterfgevallen, of van geboorten, worden de daarbij plaatshebbende plegtigheden door hen bestuurd; ook zijn het de priesters, die het water, waarmede de lijken gewasschen worden, wijden.
Het levend verbranden der weduwen met het lijk harer afgestorvene mannen is op Bali niet vreemd, en bepaalt zich niet eeniglijk tot de weduwen der Koningen en Vorsten. Wanneer een Koning overleden is, wordt het lijk gebalsemd, en zoo lang in huis boven aarde bewaard, tot dat de toestel, vereischt om het lijk te verbranden, in gereedheid is gebragt. Het wordt gewoonlijk aan tien à twaalf vrouwen of bijwijven van eenen overleden' Koning vergund, om hem, zoo als zij het noemen, in de andere wereld te volgen; de daartoe uitgekozenen wordt het echter tot drie herhaalde reizen gevraagd, als eens vóór den dood des Konings en twee malen onmiddellijk na zijnen dood. Dezulken, welke daartoe eenmaal hare toestemming gegeven hebben, kunnen daarvan niet terugtreden, en dragen met anderen ook het hare bij, om de volbrenging van deze onmenschelijke plegtigheid te bespoedigen en met luister te volbrengen. Zij zelve worden in dien tusschentijd met alle onderscheiding behandeld; men geeft haar de uitgezochtste spijzen, en de fraaiste kleederen worden te harer beschikking gesteld; ook staat men haar toe, in den korten tijd, dien zij nog te leven hebben, zich aan alle zinnelijke buitensporigheden over te geven, en al het wereldsche volop te genieten. Op den dag, waarop de groote ceremonie staat volbragt te worden, komen zij als bruiden te voorschijn, uitgedost met al wat kostbaar is, en omhangen met bloemkransen. Voor elke der vrouwen, welke aldus het slagtoffer van deze barbaarsche

{==353==} {>>pagina-aanduiding<<}
instellingen worden, is een afzonderlijke vuurkuil gemaakt, waarboven eene stellaadje, waardoor zij al het verschrikkelijke van den toestel niet kunnen zien. Op een gegeven teeken staat alles in vlam, en de ongelukkigen springen in den dood. De gong, die gestadig speelt, belet, dat men eenig gekerm hooren kan; terwijl een stoet van priesters, die de vrouwen van zeer nabij omringen, alles zoodanig verborgen houdt, dat het niet mogelijk is te ontdekken, of werkelijk de daad, tot het einde toe, zoo geheel vrijwillig is, als de priesters zulks wel willen doen voorkomen. Men zegt, dat, zoo deze of gene eenig berouw toont, geweld gebruikt wordt; doch ook dit is voor het oog der menigte onzigtbaar. Een Engelschman, die in het afgeloopen jaar te Bali Badong het verbranden van verscheidene weduwen bijwoonde, kon door den toevloed des volks niet nabij genoeg komen, om alles tot in de bijzonderheden gade te slaan. Vóór het aangaan der ceremonie zag hij echter de vrouwen op de stellaadje van 10 à 12 voet hoog zitten, bezig om zich het haar in orde te brengen. De geheele toestel was met zwavel en andere brandbare stoffen besmeerd, en onder denzelven de grond met dergelijke voorwerpen opgevuld, en op het gegeven teeken door de gong stond alles in vlam; hij zag in de verte de vrouwen in de vlammen nederstorten, of nederwerpen, en zag of hoorde nu verder van haar niets meer.
In de verschillende rijken, waarin het eiland verdeeld is, geschieden bijna jaarlijks zulke soort van menschelijke offeranden. Dezelve bepalen zich dus niet eeniglijk bij het afsterven van eenen Koning; maar, wanneer eene Koningin sterft, moeten derzelver voedsters en andere vrouwen van derzelver gevolg haar in den dood volgen; dit wordt, als eene godsdienstige plegtigheid, stipt opgevolgd: dezulken, die weigerachtig zijn, om daartoe hare toestemming te geven, worden bedwelmende dranken toegediend, en in dien staat is het niet moeijelijk, om iets, dat naar eene toestemming gelijkt, van haar te verkrijgen. Er zijn ook voorbeelden, dat priesters van eene meer dan gewone vermaardheid zich, na hunnen dood, door hunne vrouwen in denzelven doen vergezellen. In dusdanig geval bepaalt zich het offer slechts tot ééne vrouw. Het volk schijnt aan deze schriktooneelen gewoon te zijn; het spreekt er over zonder afgrijzen, en als van dagelijks voorvallende zaken.

{==354==} {>>pagina-aanduiding<<}

Op gansch Bali heeft men geene algemeene werkplaatsen, waarin de grondstoffen bewerkt worden. Elk weeft er zijn eigen linnen, elk maakt er zijne eigene kleederen; het spinnen en weven is, bij uitsluiting, het werk der vrouwen. Het voortbrengsel van hunnen handenarbeid bepaalt zich veelal tot grove sarongs en slindangs; maar zelden ziet men er gouddraad in geweven. Sedert eenigen tijd meent men opgemerkt te hebben, dat zij ook chitsen en batist beginnen te dragen: deze worden hun van Batavia aangebragt. Ook wordt door hen eenig grof katoen garen gemaakt, en naar Java uitgevoerd, alwaar het tot lampenpitten gebruikt wordt. Voor eigen gebruik maken zij eene voldoende hoeveelheid potten en pannen; hun aardewerk is wel bereid en wel doorbakken; zij maken in het bijzonder zeer goede potten, om het drinkwater in te bewaren; in den uiterlijken vorm hebben deze drinkvaten wel iets van de Javasche bekers.
De Baliër weet het ijzer en het staal goed te bewerken en in het vuur te harden. Hunne wapens zijn deugdzaam en zeer scherp. Zij bekomen hun ijzer en staal van de Chinezen, die het van Java aanvoeren. In de bereiding van het ijzer geven zij aan die van Java niets toe. Zij weten er oud ijzer van gebrokene potten in te mengen, waardoor hunne wapens eene bijzondere hardheid verkrijgen en zeer gewild zijn. Hunne smids zijn ook nu en dan zeer goed geslaagd in het smeden van geweerloopen, en zelfs van getrokkene busloopen; maar de sloten kunnen zij niet maken; zij krijgen die van Java: het is te verwonderen, dat zij in het vervaardigen van het een en ander nog tot die hoogte gekomen zijn, daar zij in het algemeen zulk slecht en ondoelmatig gereedschap hebben. Hunne smederijen zijn zeer klein. Zij gloeijen het ijzer met houtskool, en gebruiken de regtopstaande blaasbalg, zoo als dezelve door raffles, in zijne beschrijving van Java, beschreven wordt.
Behalve dit alles weten zij uit den areengboom de boomsuiker te maken, die aangenaam van smaak en zeer goedkoop is. Hun zout, dat zij te Lehran en op andere plaatsen maken, is zuiver en wit. Zij hebben eene bijzondere wijze van zoutmaken. Zij vullen eenige manden van 3 of 4 voet met aarde en zand, en gieten gestadig versch zeewater daarop; dit water, door het zand en de aarde gefiltreerd, laat eene zelfstandigheid in de mand achter, welke verzameld en

{==355==} {>>pagina-aanduiding<<}
op platte manden aan de zon blootgesteld wordt, om uit te wasemen; aldus van alle waterdeelen ontdaan, wordt het gekorreld of gekristalliseerd, en is terstond geschikt om gebruikt te worden; deze eenvoudige kunstbewerking levert het zuiverste en witste zout op. Dit zout, hetwelk alzoo in overvloed en goedkoop te verkrijgen is, wordt door hen veel gebruikt, om dinding van rundvleesch te maken, hetgene zij in eene vrij aanzienlijke hoeveelheid naar Java uitvoeren. Het zijn alleen de Mahomedanen, die zich hiermede bezig houden; de Heidenen, die de koe als heilig beschouwen, zullen haar nimmer slagten, veel min het vleesch behandelen.

(Het vervolg en slot hierna.)


Verslag van een tooneelstuk, getiteld: Le Roi s'Amuse, drame, par Victor Hugo.

(Vervolg en slot van bl. 322.)
Derde Bedrijf. (De antichambre van den Koning op het Louvre.) De Vorst verschijnt in een keurig négligé. Op zijne vergunning wordt blanche binnengeleid, buiten zijn toedoen door zijne Hovelingen geschaakt, hem niet als den Koning kennende, door hem als de minnares van zijnen Hofnar beschouwd. Allen vertrekken. Zij valt hem te voet. De Koning zegt:

Étre Roi ne saurait gâter un amoureux. - 
La France, un peuple entier, quinze millions d'hommes, 
Richesse, honneurs, plaisirs, pouvoir sans frein ni loi, 
Tout est pour moi, tout est à moi, je suis le Roi! 
Hé bien! du souverain tu seras souveraine. 
Blanche! je suis le Roi; toi, tu seras la Reine! 


Na een alles behalve kiesch tooneeltje, ontslipt blanche aan de armen des Konings... in deszelfs slaapvertrek, waarin hij, den sleutel bij zich hebbende en de deur met geweld opendringende, haar volgt, dezelve achter zich toesluitende. Marot, gevolgd door eenige Edellieden, verschijnt, en zegt:

Le lion a trainé la brebis dans son antre! 



{==356==} {>>pagina-aanduiding<<}

Triboulet komt op. Hij is zeer bleek, maar laat niets blijken. Hij zoekt, doorzoekt, bespiedt alles, de aanwezigen, de deuren enz. ‘Waar hebben zij haar verborgen?’ Hij polst de Hovelingen, die, met kwaadaardige vreugd, hem bespotten. Hij wreekt zich door bijtende wederscherts. Eindelijk roept hij uit, met eene donderende stem: ‘Zij is hier, met den Koning!’

C'est ma fille! - Oui, riez maintenant! 
Ah! vous restez muets! vous trouvez surprenant 
Que ce bouffon soit père et qu'il ait une fille? 
Les loups et les seigneurs n'ont-ils pas leur famille? 
Ne puis-je avoir aussi la mienne! 
 
Vous lui vendriez tous, si ce n'est déjà fait, 
Pour un nom, pour un titre, ou toute autre chimère. 
Toi, ta femme, Brion! - Toi, ta soeur! - Toi, te mère! 
 
Non, il n'appartient point à ces grandes maisons 
D'avoir dei coeurs si bas sous d'aussi fiers blasons! 
Non, vous n'en êtes pas! - Au milieu des huées 
Vos mères aux laquais se sont prostituées! 
Vous êtes tous bâtards! 


Hij wil de deur opentrappen; allen verzetten zich daartegen.
Hij raaskalt. Eindelijk uitgeput, zegt hij:

Ah Dieu! Vous ne savez que rire ou que vous taire! 
C'est donc un grand plaisir de voir un pauvre père 
Se meurtrir la poitrine, et s'arracher du front 
Des cheveux que deux nuits pareilles blanchiront! 


Op eens springt de deur van het Koninklijk slaapvertrek open. Blanche, wanhopig, verwilderd, met losbangend haar, valt, met een' ijzingwekkenden kreet, in 's vaders armen. Deze, buiten zichzelven van blijdschap, kan geen ander denkbeeld plaats inruimen:

J'ai tant de joie au coeur que maintenant j'ignore 
Si ce n'est pas heureux - je ris, moi qui pleurais! - 
De te perdre un moment pour te ravoir après! 


Maar blanche wekt hem uit dien blijden droom, bedekt

{==357==} {>>pagina-aanduiding<<}
haar gelaat, en openbaart hem hare schande. Triboulet verstomt. Allen verwijderen zich, vervaard door eene wanhoop, die den Hofnar over hen doet heerschen: Allez-vousen d'ici! Thans zijn vader en dochter alleen. Volgt eene waarlijk roerende zamen- en alleenspraak met zichzelven van triboulet:

Je m'étais résigné, j'acceptais ma misère. 
Les pleurs, l'abjection profonde et nècessaire, 
L'orgueil qui toujours saigne au fond du coeur brisé, 
Le rire du mépris sur mes maux aiguisé, 
Oui, toutes ces douleurs où la honte se mêle, 
J'en voulais bien pour moi, mon Dieu, mais non pour elle! 
Plus j'étais tombé bas, plus je la voulais haut. 
Il faut bien un autel auprès d'un échafaud. 
L'autel est renversé!... 


afgebroken door de duldelooze, schandelijke bekentenis van blanche, dat zij haren schender nog bemint! - Verschijnt eene wacht van soldaten, den Heer de saint-vallier naar de Bastille wegleidende, die zich echter, in 't voorbijgaan, naar het vertrek des Konings wendt, en den Hemel, als 't ware, aanklaagt, dat God noch menschen hem nog gewroken hebben van eenen Vorst, die hem zoo ongehoord mishandeld heeft; waarop triboulet, het hoofd opheffende, antwoordt:

Comte! vous vous trompez. - Quelqu'un vous vengera! 


Vierde Bedrijf. (Andere afgelegene wijk, met een inzigt in het moord- en ho ... huis van saltabadil.) Triboulet en blanche, op de straat, in gesprek, verklaart de laatste andermaal, (onbeschaamd en wulpsch genoeg) dat zij den Koning bemint, zoo sterk als haren vader, ja dat zij voor hem in den dood zou gaan! Triboulet poogt haar voor 't minst te genezen van den waan, dat hare liefde beantwoord wordt, en plaatst haar te dien einde voor eene spleet in den muur van het huis van saltabadil, door welke zij NB alles zien kan, wat daar binnen omgaat. Zij ziet dan ook den Vorst, in Officiersgewaad, die den sluipmoordenaar op den schouder klopt: Ta soeur et mon verre! De flesch en het meisje verschijnen op staanden voet. De broeder verwijdert zich, en, buiten zijnde, ontwaart hij

{==358==} {>>pagina-aanduiding<<}
triboulet, en zegt hem, dat zijn man in hunne handen is. Volgt een tooneel tusschen den Koning en maguelonne, waarvan wij de weêrga bezwaarlijk in eenig openbaar bordeel kunnen onderstellen! Het meisje voegt den Vorst, die zegt, dat hij in zeker opzigt denkt even als Koning salomo, zeer naïf toe:

Tu vas au cabaret plus souvent qu'au sermon! 


Blanche, die dat alles (regt eerbaar!) heeft bespied, wendt zich nu naar haren vader, die haar eenige wenken geeft van hetgene hij voorheeft, en haar beveelt, zich, in gereedliggende manskleederen, te paard naar Evreux te begeven. Zij vertrekt. Triboulet geest een teeken aan saltabadil. Het wordt nacht. Triboulet geeft goudgeld aan den moordenaar, na van hem de verzekering te hebben ontvangen, dat zijn (onbekende) gast, daar de nacht donker en onstuimig zal zijn, wel bij zijne zuster zal blijven. Triboulet zegt, dat hij te middernacht terug zal komen. ‘Niet noodig,’ herneemt de ander:

Je puis jeter tout seul un cadavre à la Seine. 


‘Neen, ik zelf wil het daar inwerpen.’ - ‘Zoo als gij verkiest; ik zal hem u dan in een' zak leveren.’ - ‘Zijn naam?’

Son nom? Veux-tu savoir le mien également? 
Il s'appelle le crime, et moi le châtiment! 


Intusschen wordt het tooneel binnenshuis, van schaamteloos, al erger en erger! Saltabadil geeft heimelijke teekens aan maguelonne. Zij doet, alsof zij verwacht, dat bij zal heengaan. De Koning zegt:

- Veux-tu que je sorte 
D'un temps à ne pas mettre un poète à la porte? 


Maar, zoo is 't dan ook niet gemeend, en de Koning klimt met eene ladder naar de vliering, hem tot slaapvertrek aangewezen. Vermoeid en beschonken, slaapt hij spoedig in. Het dondert en bliksemt. Blanche verschijnt op straat, in mans rijgewaad, gelaarsd en gespoord; terwijl men den sluikmoorder ziet drinken, en zijne zuster, met eene lamp, den

{==359==} {>>pagina-aanduiding<<}
slapenden Koning ziet bespieden en diens degen wegnemen. Intusschen houdt blanche eene alleenspraak, waarvan het referein is: ‘Hij bemint mij dan niet meer!’ Zij plaatst zich vervolgens weder aan de scheur in den muur; verneemt daar den aanslag; de begeerte van het meisje, om hun slagtoffer, beau, galant, fier comme Apollo, te sparen; ziet den broeder een' ouden linnen zak en een' straatsteen voor den dag halen, en den zak haar om te verstellen aanbieden: waartoe?...

Pour y mettre au plus vite, 
Quand j'aurai dépêché là-haut ton Apollo, 
Son cadavre et ce grés, et tout jeter à l'eau. 


waarop blanche, te regt, bij zichzelve vraagt:

N'est-ce pas dans l'enfer que je regarde ainsi? 


Maguelonne roept uit:

Tuer un beau garçon, qui n'est pas du commun, 
Pour un méchant bossu fait comme un S! - 


en poogt den broeder over te halen, om den gebogchelden zelven in den zak te sloppen. ‘Hoe!’ zegt deze, ‘ben ik dan een bandiet, een dief? Een' kalant te dooden, die mij betaalt!’ - ‘Wel, neem dan dezen takkebos.’ - ‘Dat gaat niet; want dat leeft niet.’ Zij blijft er echter op staan, dat hij gespaard worde. Hij laat zich eindelijk gezeggen; en nu besluit men, NB, den eersten reiziger den besten, die zich mogt aanmelden, in deszelfs plaats te dooden. Blanche, dit hoorende, verzucht:

O Dieu! vous me tentez, vous voulez que je meure! 
Faut-il que pour l'ingrat je franchisse ce pas? 


‘Maar neen!’ zegt zij:

Je ne veux pas mourir pourtant. J'ai mieux à faire. 


De klok slaat. Geen reiziger meldt zich aan. Kwartier vóór twaalf. Nog één kwartier uurs, en de Koning moet er aan! Maguelonne schreit, en blanche roept uit:

Quoi! cette femme pleure! 
Et moi, je reste là, qui peut le secourir! 
Puisqu'il ne m'aime plus, je n'ai plus qu'à mourir. 
Eh bien! mourons pour lui. 



{==360==} {>>pagina-aanduiding<<}

De broeder worstelt intusschen met de zuster, en heeft den voet reeds op de ladder - blanche klopt aan, klopt nog eens aan - de broeder zegt: ‘Mortdieu! wacht! geef mij stuks mijn mes, dat ik het eerst wat slijpe!’ (Dit staat er, Lezer!) Zij doet het; men ziet het, blanche hoort het, en zij zegt: ‘o Hemel! 'k hoor het mes, dat zij te zamen slijpen!’ Zij valt op hare kniën, - bidt voor den Koning, dien zij beklaagt en bemint, dat hij gelukkig en lang leve! - klopt wederom - saltabadil, na zijn mes nog eerst eens op de tafel beproefd te hebben, of 't wel scherp genoeg is, plaatst zich achter de deur - blanche treedt binnen - de gordijn valt!
Vijfde Bedrijf. (Hetzelfde tooneel.) Donkere nacht. Het moordhol is gesloten; men ziet nergens licht. Triboulet treedt op, in een' mantel gewikkeld. Hij komt zijnen heeten dorst naar wraak lesschen - den zak in ontvang nemen! Eene alleenspraak, de helft van welke eene soort van Godslastering tevens is. Middernacht slaat; hij klopt, en hem wordt, in het duister, een zwaar pak ter hand gesteld. Triboulet, door eene stuipachtige vreugd bewogen, sleept den bruinen, langwerpigen zak tot vooraan op het tooneel, overhandigt saltabadil eene beurs, en beschouwt, terwijl de ander het geld natelt, denzelven: Il est donc des bonheurs dans la haine! Alleen zijnde, in stede van zich te haasten, om zich van den zak te ontdoen, doet triboulet eene aanspraak, tot zichzelven en tot den zak, van meer dan 60 regels. De sporen ontwarende, die den zak doorboorden, zegt hij: C'est bien lui! zet den voet op denzelven:

Le voilà sous mes pieds, je le tiens, c'est lui-même. 
La Seine pour sépulcre, et ce sac pour linceul. 


en mediteert nu, met de armen over elkander geslagen, al voort: Que dira l'avenir? Het loopt al verder in het zotte: Peut-être, zegt hij,

- peut-être demain des crieurs inutiles, 
Montrant des tonnes d'or, s'en iront par les villes, 
Et crieront au passant, de surprise éperdu: 
‘A qui retrouvera François Premier perdu!’ 


Thans wendt hij zich weder tot den zak; spreekt tot den dooden; vraagt bij herhaling, of hij hem verstaat; scheldt, ja trapt hem! ‘Wanneer de wraak in ons is gevaren,

{==361==} {>>pagina-aanduiding<<}


Dans le coeur le plus mort il n'est plus rien qui dorme, 
Le plus chétif grandit, le plus vil se transforme, 
L'esclave tire alors sa haine du fourreau, 
Et le chat devient tigre, et le bouffon bourreau! 


Hij eindigt met te zeggen: A l'eau, François Premier! en sleept den zak tot aan het water. Op dit oogenblik gaat de deur van het moordenaarshol open; maguelonne verschijnt, ziet rond, wenkt, de Koning treedt ten huize uit, neuriet het referein van een liedje - triboulet verschrikt, luistert, hoort andermaal, in de verte, hetzelfde referein en de welbekende stem! Hij roept uit:

O malédiction! ce n'est pas lui que j'ai!... 
Mais qui donc m'a-t-il mis à sa place, le traitre!... 


Een menschelijk ligchaam is 't toch.... Hij verscheurt den zak van boven tot beneden.... de donkerheid belet hem iets te zien.... hij heeft intusschen het ligchaam half uit den zak getogen.... een bliksemstraal verlicht het.... hij slaakt een' ijlhoofdigen kreet.... blanche, zijne eigene dochter blanche, aanschouwen zijne oogen! Een tweede bliksemstraal, die haar bleek gelaat en geslotene oogen verlicht, verdrijft allen twijfel. Eene flaauwe stem: ‘Wie roept mij?’ laat zich vernemen. Zij rigt zich ten halve op; een hemd alleen bedekt haar, geheel bebloed, het haar loshangende; terwijl het overige van haar ligchaam in den zak verborgen is. ‘Mijn vader!’ stamelt zij: ‘Ik beminde hem al te zeer... ik sterf... voor hem.’ - ‘Sterf niet, bid ik u!’ (je t'en prie! dus staat er.) Hij roept, schreeuwt, rukt zich het haar uit het hoofd, vliegt naar eene klok, luidt die uit alle magt, brult: ‘Hulp! moord! brand!’ keert terug tot het lijk - ja, tot het lijk; blanche is niet meer! - Er komt volk, met flambouwen. Triboulet grijpt een' karreknecht bij den kraag: ‘Hebt gij paarden - een rijtuig?’ - ‘Ja.’ - ‘Wel nu, neem mijn' kop, en werp dien onder de wielen!’ - Men wil hem van het lijk verwijderen. Vernieuwde woede. Hij werpt zich bij hetzelve neder, omhelst het, legt het te regt, gelijk eene moeder haar slapend kind, veegt haar het voorhoofd af, drukt haar wederom in zijne armen, waant, dat zij nog leeft, tot dat een heelmeester hem verklaart, dat zij dood is, en hij, met den kreet: ‘Ik heb mijn kind vermoord! ik heb mijn kind vermoord!’ ter aarde stort. - Einde.



{==362==} {>>pagina-aanduiding<<}

Een morgen in de boulevards van Parijs.

(Uit august lewald's Album aus Paris, II Theile. Hamburg, 1832.)
In den vroegen morgen rust alles in de Hoofdstad; maar de bewoners der Voorsteden gaan dan derwaarts. Hier hoort men den krachtigen zweepslag der koolbranders, die met hunne hooge zwarte lading, op welke nu een aardig wijfje, nu een dikke jongen zit, welgemoed de straten doorkruisen; of de vrouwen van Lavillette op klompen, die op hare karren zoo veel kostelijke groenten geladen hebben, dat de kleine, magere ezel den last bezwaarlijk kan voorttrekken; - daar rolt een wagen heen, waarop eene welgekleede boerin zit en zelve de paarden ment; zij brengt melk van Montmorency naar stad; - ginds trekken de tuinlieden voort, met schoone ladingen van Calville-appelen en suikerzoete druiven, die alle te Fontainebleau gewassen heeten te zijn. Al deze wagens doen, met groote letteren, de namen der waren, van den eigenaar en diens woonplaats lezen. Vervolgens komen de waschvoertuigen, waarop schertsende en lagchende knapen en meisjes; dan de zware, door forsch gespierde kerels getrokkene, watervaten uit het Etablissement Royal van het gezuiverde Seine-water, zoo als het opschrift verkondigt. Uit de stad zelve rollen ledige wagens met lustige menschen naar de porte St. Denis, die in den nacht hunne groote vischladingen binnengebragt hebben, en nu, wel in hun schik, dat zij den woeligen verkoop, die alle nachten op de place des Innocents gehouden wordt, achter den rug, en het geld in den buidel hebben, huiswaarts keeren. - Thans openen de wijnverkoopers in 't klein, op de hoeken der straten, het eerst hunne, van buiten helrood geverfde, van binnen morsige kroegen, en plaatsen zich, met over elkander geslagene armen en afgewaakte aangezigten, voor hunne deur. Maar die rust duurt niet lang. Weldra verzamelt zich links en regts een hoop boeren-, kool-, visschers-, wasschers- en tuinmanswagens voor het huis, om zich een glas zure
chablis te laten schenken, en onder een vrolijk praatje een half uur te slijten. Nu beginnen ook de bewoners der ontzaggelijke reeks van huizen zich te be-
{==363==} {>>pagina-aanduiding<<}
wegen, en eene drokte vangt aan, die, even als een sneeuwval (lawine), met elke minuut aangroeit, en zich telkens met meer geraas ontwikkelt, telkens geweldiger daarheen rolt. Honderden kelderknechts springen, met witte buizen en schorten, voor de elegante koffijhuizen heen en weêr, maken de spiegels aan de wanden schoon, vullen de sierlijke korven met het fijnste brood, zetten koppen en kannen van goudgerand porselein op de verwarmde marmerplaten, dekken de kleine tafels, en maken alle aanstalten ter ontvangst van de dagelijks wederkeerende bezoekers en ter lokking van nieuwe. De rondbrengers van nieuwsbladen werpen in 't voorbijrennen de nieuwe papieren door de openstaande deur, die terstond door de knechts gerangschikt worden; want geen Parijzenaar zal ontbijten, dan onder het lezen eener courant. De Restaurateurs maken nog geene zoo ernstige toebereidsels, wijl hunne werkzaamheden zelden vóór 12 ure beginnen. Zij vergenoegen zich met spiegels en vensters te reinigen, de dagelijksche etenskaart met hare honderden van geregten na te zien, met eene m. te merken hetgeen dien dag niet voorhanden zal zijn, en bij te voegen, hetgeen de kok zoo even, in eene opgehoopte groote mand, van de markt heeft medegebragt, zijnde de eerstelingen van het jaargetijde, schaars voorkomende geregten, enz. De schilderachtige wanorde van deze Nederlandsche keukenschilderij (*) met opene deuren noopt vele voorbijgangers tot stilstaan. Men ziet er de bontgevlekte, sierlijke Spaansche artisjokken, de Milanesche
broccoli, de hamelbouten van Presalé, de Rijn-karpers uit Straatsburg, den leelijken rog, de nog afschuwelijker lune d'Afrique, die de verovering van Algiers het eerst aan Parijs deed kennen, de groote ruige zeekreeften, de rozeroode krabben, de voortreffelijke ananasäardbeziën, en boven deze keukentrofeën, gelijk een adelaar met uitgespreide vleugels zwevende, eene prachtige sneeuwgans. De winkeliers in la belle Jeannette, in Robert le Diable, in les Bayadères, wier spiegelwanden elken dag nieuwe voorwerpen ten toon spreiden, zijn bezig, de keurigste uitvindingen in het gebied der Mode, in allerlei vormen, voor den voorbijganger in het beste licht en hen regt digt aan het hart te leggen. Van buiten klauteren winkelknechts op lange ladders bij het magazijn op,

{==364==} {>>pagina-aanduiding<<}
en drapéren geheele huizen met honderd ellen lange stukken doek. Een horlogemaker kreeg den brozen inval, een paar honderd pendules, met derzelver stolpen, voor zijne deur, op eene stellaadje, die ver in de straat uitsteekt, ten toon te stellen; zijn buurman, de porseleinverkooper, wil niet onderdoen, en handelt met zijne koppen en borden even zoo; de glaskooper kan dit natuurlijk niet verdragen, en stalt zulk eene menigte van het schoonste kristal, waaronder heerlijke kommen met goudvisschen, vazen met kunstbloemen, enz. in den strikten zin op de straatsteenen uit, dat de voorbijgangers eene soort van eijerdans moeten uitvoeren, als zij aan dit gedeelte der Boulevards gekomen zijn. De groote prentwinkels verwonen gansche galerijen van portretten van allerlei soort van vermaardheden, welke het hedendaagsche Parijs oplevert; zwarte kunst, Chinoiseries, karikaturen, spotprenten enz. Bij de Modemakers ontwaart men alreeds, achter den doorschijnenden wand van gaas, vederen, bloemen en stroo, de netste handjes, met de vlijtige naald gewapend, en menigen dartelen blik, van den arbeid naar buiten geworpen. - Maar, wie kan alles navertellen, wat van alle kanten te voorschijn komt, om voor deze winkels, ter wederzijden, als 't ware eene tweede straat te vormen, welke den wandelaar eene oneindige verscheidenheid van voorwerpen aanbiedt? Hier draaiborden, om snoeperijen te winnen; dáár kraampjes van kunstgewrochten in ivoor, porselein, hoorn, schildpad of kristal, ook wel door elkander op de straat zelve uitgestald; garens, linten, boeken, hertshoornen, ooft, konfituren, enz. enz.; alles in bonte, onafgebrokene rijen, nevens de goten, op de helling der straat. Tusschen deze vaste kooplieden dringen, even als kometen, nu dezen dan genen warenhoop met omverwerping dreigende, de zwervende kramers rond. Hier dragen twee kerels een' sierlijken bronzen toestel, in den vorm van
een' Oosterschen draagstoel, met eene menigte manshoeden omhangen; dáár wandelen onbehouwene schragen met gipsbeelden; ginds rollen karren met Rheimser beschuit, met potten met bloemen, met nieuwuitgevondene stookmachines; daartusschen klinken de schellen der meede-venters, die gerstewater met zoethout in een' torengelijken toestel op den rug ronddragen. Karren met schuijers en bezems, door ezels langzaam heen en weêr getrokken, en zich desgelijks door een' bijzonderen klank van schelletjes aankondigende, ver-
{==365==} {>>pagina-aanduiding<<}
meerderen het gedrang. - Op zekere afstanden van elkander zijn honderden matten stoelen gerangschikt, om aan vermoeiden en lediggangers voor twee (Fransche) stuivers te verhuren. De pachters dezer rustplaatsen (ééne is er in den Tuin der Tuileriën en ééne op de Boulevards) betalen aan de stad eene belangrijke som; maar het gebeurt ook op zondagen, bij mooi weder, dat elk van hen, op éénen dag, 700 franken stoelhuur int. - De bloemenmeisjes plaatsen zich op eene rij, voornamelijk aan het eind van den weg naar het Panorama, en laten onophoudelijk haar refrain: La violette! le joli bouquet! hooren. - Hier staat een man, die met een ijzerdraad kurken uit het binnenste der flesschen trekt; hij verklaart zijne proefneming, vertoont telkens zegepralend de uitgetrokken kurk, en stoot dezelve dan weêr in de flesch, om van nieuws te beginnen. Dáár prijst een ander zijn nieuwuitgevonden middel aan, om likdorens en eksteroogen te verdelgen. Een ander schreeuwt daar tusschen: ‘Geen roode vuursteenen meer! Leve de wetenschap! Zie deze gele! Die alleen zijn goed!’ Een derde staat zwijgend naast hem, steekt, met een' zeer eenvoudigen toestel, eene kaars aan, blaast die dan weêr uit, en steekt haar weêr op. Een vierde verkoopt inktkokers,
die zonder inkt tot schrijven dienen, en biedt elken voorbijganger eene pen aan, om zich zelf daarvan te overtuigen. Hier staat een vent met een' wandelstok, dáár een met een' bril, altijd de allerlaatste, welke hij voor een prijsje laten wil; maar naauwelijks heeft hij dien laatsten verkocht, of hij heeft weêr een' stok of bril in de hand. Kluchtig speculeren de vlekkenuitmakers (dégraisseurs), die altijd een aantal doode vogels voor zich op kleine grashoopjes hebben liggen, en den lieden wijsmaken, dat zij het geheim bezitten, om deze vogels weêr levend te maken en te doen wegvliegen. Terwijl nu bestendig een kring van nieuwsgierigen op dit experiment wacht, prijzen zij hunne vlekzeep aan, en, eer men er aan denkt, heeft zulk een vent eene vlek aan uwen rok of pantalon bespied, en wipt op u toe, om die met zijne zeep te bestrijken en ze dan weêr af te schuijeren. Voor deze ongevraagde proef weigert hij alle betaling, maar verzoekt alleen, om ook de overige vlekken zijner behandelinge wel te willen toevertrouwen. Een man, die een brevet voor de uitvinding van een nieuw glimmend was vertoont, poetst onophoudelijk zijne laars, en besmeert die dan terstond weêr

{==366==} {>>pagina-aanduiding<<}
met straatslijk, om ze van nieuws schoon te maken. - Te midden van deze veelvuldige tafereelen van lustige groepen van allerlei aard vertoonen zich de zwartste schaduwpartijen der ellende. Hier zijn het kindertjes van 3 tot 4 jaren, die, met lompen gedekt, op een' hoop zitten, en niets doen dan - hongeren, dorsten, verkleumen en huilen; een vóór hen uitgespreid kleed is bestemd, om de gisten des medelijdens te ontvangen, en wordt voor het wegwaaijen door den guren avondwind bewaard door een' zwaren steen op elken hoek. Eene moeder met haar ziek - en niet ver van daar (schier ongeloofbaar is het!) eene andere met haar dood, zoo even op de Boulevard gestorven, kind in de armen, zonder tranen, maar met vasten blik naar den Hemel opziende!... Naast deze diepste ellende vertoont zich het vrolijke ongeluk, dat zich bij dag op allerlei manier aftobd en niet zelden walging verwekt, om zich des avonds te bez....n. Een blinde, die vedelt, terwijl een poedel voor hem collecteert; een vent met één been, die danst en springt; een meisje, dat zonder handen naait; een hongerig gezin, dat schimpcoupletten op de Ministers opdreunt; de steeds beschonken violist, die, op den hoeksteen, vóór elk muzijkstuk zijne levensgeschiedenis en zijn ellendig noodlot vertelt; de grootste kwakzelver der rondzwervende virtuozen, de algemeen bekende Straat-paganini! En te midden van al dit gedrang de smerige Savojaards met hunne apen en marmotten; de Stadsserjanten en Gendarmen; de uitroepers van dagbladen en vlugschriften, en - het dartelende heer van ligte vrouwspersonen. - In spijt van deze bonte menigte, is de Boulevard nog ledig. Al dit volkje is slechts daar, om de eigenlijke bezoekers en wandelaars op te wachten, die eerst van 4 tot 6, de uren vóór het middagmaal, gewoon zijn, regelmatig zich te vertoonen. - De
omnibus rijdt langzaam van de Bastille naar Madeleine en van Madeleine naar de Bastille; de citadines, écossaises, bearnaises, trycicles, en hoe al deze gemakkelijke vervoermiddelen verder mogen heeten, doorrijden en doorsnijden in alle rigtingen de Boulevard; terwijl de voerman van tijd tot tijd aan eene soort van blaasbalg onder den bok trekt, hetwelk een trompetgeluid doet hooren. - In de koffijhuizen en bij de Restaurateurs wordt ontbeten; bij tortoni komt de groote wereld bijeen, en de effektenhandelaars pogen staatkundige nieuwtjes en den koers der staatspapieren op te vangen. De

{==367==} {>>pagina-aanduiding<<}
tooneelspelers gaan naar de repetitiën. De kabriolets vliegen heen en weêr, terwijl derzelver menners met de zweep klappen, en onafgebroken: Gare! gare! schreeuwen. Eindelijk begint van uit de rue la Paix en de rue Richelieu de togt der schitterende Equipages der faubourg St. Germain, die nu hunne wandeling op de Boulevards aanvangen; terwijl van uit de rue Lafitte en de chaussée d' Antin de niet minder glansrijke der haute finance hen tegenkomen.


De Napolitaan en zijne heiligen.

De gemeene man te Napels, het groote publiek, behandelt zijne Heiligen even als zijne geliefden - vleit hen, streelt hen, kust hen. Onnaauwkeurig is echter, hetgeen san domingo zegt, dat God de Vader hier niet zoo veel ontzag en vertrouwen zou hebben, als st. antonius, januarius enz. Men is slechts beschroomd, en staat met denzelven niet op zoo vertrouwelijken voet, als met de kleinere Heeren. De Heidenen deden eveneens met hunne Huisgoden. De dagelijksche gewoonte brengt zekere gemeenzaamheid voort en doet het ontzag in vriendschap overgaan. Men veroorlooft zich, eenen Heilig veel te zeggen, wat men zich wel wachten zoude, aan God zelven te zeggen. Deze vertrouwelijke omgang met den Heilig heeft nu en dan zonderlinge tooneelen, eigenlijke liefdesgeschiedenissen, jaloerschheid, nijd enz. ten gevolge. Men verbeeldt zich, door zijnen Heilig koel behandeld en verwaarloosd te worden - men dreigt, met hem te breken - men wordt allengs stouter en onbeschaamder in het beschuldigen, gelijk dit in het begeeren plaats had - men scheldt den Heilig voor eenen vrek, en niet zelden wordt men handdadig en slaat diens beeld in het aangezigt; maar dan heeft men ook weder berouw, weent, vraagt vergiffenis en maakt vrede. Er zijn weinigen, die met hunnen Heilig voor altijd breken, of hij moet het naar hunne gedachten al te erg gemaakt hebben.
Misschien denkt de lezer: Deze menschen zijn geene Christenen. Maar Heidenen zijn zij toch ook niet. Hunne Godsdienst is een zonderling mengsel. Zij weifelen tusschen de bedreigingen der eeuwige straffen en de bekoorlijke genietingen van een zinnelijk Heidendom. Gelijk de gemeene

{==368==} {>>pagina-aanduiding<<}
man hier zijn' eigen Huisgod vereert, zoo hebben straten, rivieren, dorpen, steden, landschappen derzelver bijzondere beschermers en voorbidders. Bovendien zijn er eene menigte Genootschappen, die elk een' eigen Patroon gekozen hebben. De hoogere en lagere klassen - rijken en armen scheiden zich weder in bijzondere Patronaatschappen. Men heeft dikwerf gelegenheid gevonden, om in enkele gevallen den heilzamen invloed van genoemde Genootschappen te doen opmerken - men spreekt van ondersteuning der eerlijke, doch verborgene armoede, welke zich niet durft openbaren, van het voorthelpen van jonge meisjes, opdat zij zich aan verleiding niet prijs geven, van het kleeden der naakten, van het bezoeken der kranken; daarentegen hoort men ook spreken van partijdigheid in het uitreiken der liefdegaven, van blinde, onverstandige aanwending der geofferde penningen, enz. Naar enkele gevallen moet men echter niet veroordeelen of prijzen; doch ieder verstandig man kan inzien, dat in het algemeen deze geestelijke Broederschappen aan dezelfde gebreken lijden, als andere burgerlijke instellingen in het maatschappelijk leven.


Ergerlijke vertooningen te Napels.

Leveren de zoogenaamde Campmeetings en Revivals in Noord-Amerika soms tooneelen op, waarover de verstandige Christen zich bedroeft, te Napels hebben bij de godsdienstige zamenkomsten ook allertreurigste verschijnselen plaats. Het is weleens, alsof men eene tooneelvertooning bijwoont. Men vindt daar straatpredikers, welke niet den minsten wezenlijken eerbied voor het heilige schijnen te hebben. Zekere Padre (Pater) rocca, vriend des overleden ferdinands, een voornaam straatredenaar, had weleer zijnen straatkansel juist tegenover een der draagbare theaters opgeslagen, waar pulcinella door lompe aardigheden en geestige zetten in den smaak van het gemeen alle toehoorders aan zich wist te boeijen. De Padre, die dit niet kon verdragen, roept, een christus-beeld in de hand opheffende en aan het volk vertoonende, plotseling uit: Ecco il vero
pulcinella, (ziet hier de ware polichinel!) en zijne overwinning was beslist; de gapende menigte verliet zijnen mededinger en luisterde weder naar hem. Hoe onwaardig

{==369==} {>>pagina-aanduiding<<}
zoodanige kunstgreep zijn moge, deze trek bewijst evenwel zijne kennis van het volkskarakter en zijne bekwaamheid, om in moeijelijke omstandigheden zich te redden.
Te Napels is eene preek dikwerf juist het tegendeel van onze kerkelijke redevoeringen. Bij ons heeft het geheel eene strekking, om op verstand en hart der hoorders te werken. Belangrijkheid van inhoud moet gepaard gaan met zekere deftigheid van stijl, die eenigermate boven de taal van het dagelijksch leven zich verheft, met eene waardige voordragt, met achtbaarheid in houding en gebaren. Te Napels schroomt de prediker niet, alle welvoegelijkheid ter zijde te stellen, zelfs in het belagchelijke te vallen; hij waagt zich tot op de uiterste voorposten van het bijgeloof, spreekt met God en Satan, als met schoolmakkers - kortom, bij ons zoude men hem voor eenen potsemaker houden, die, terwijl hij ernstig ziet, den spot drijft met heilige dingen.
Ik was eens op eenen dag, waarop de Katholijken boete doen en in de kerk rouw bedrijven, zoodanige vergadering binnengetreden. Eene preek over de eeuwige Verdoemenis werd er gehouden. Een mat licht schemerde door de donkere ruimte. Al het volk lag nedergeknield en luisterde aandachtig naar het sermoen, dat reeds eenigen tijd geduurd had. Ik plaatste mij tegen een' kerkpilaar. De priester op den kansel wendde zich toen juist naar een nevens hem staand maria-beeld, en sprak op vrij barschen toon de volgende woorden tot de Moeder Gods: ‘En de neus, waarom moet de neus eeuwige straf lijden? waardoor heeft de neus zich bezondigd?’ Daarop antwoordde hij zelf, in den naam van de aangesprokene Moedermaagd, met eene veranderde, fijne, gillende stem: ‘Hij wordt gestraft voor zoo menigen liefderuiker, waaraan hij wellustig geroken heeft.’ En dus werd, naar de rij af, elk zintuig afzonderlijk veroordeeld en in het eeuwige vuur geworpen. De stem wisselde steeds af. Eene levendige, soms twistende zamenspraak scheen er plaats te hebben. De stem van God den Vader was langzaam, diep, achtbaar, schoon ook zingende, gelijk de alto tot de soprano van de Moeder Gods; Satan sprak prozaïsch, puntig en vernuftig, even als de Buffo in de Opera semi-seria. Welverre van belagchelijk te worden, geleek de verhitte redenaar veeleer eenen krankzinnigen, wiens wilde lach, wiens zonderlinge verbijstering een treurig medelijden of angstige verbazing bij de aanschouwers verwekt. De prediker vroeg

{==370==} {>>pagina-aanduiding<<}
verder: ‘Is er dan niet één regtvaardige in deze gansche verganering?’ en op zingenden toon werd door den Heer het verschrikkelijk antwoord gegeven: ‘Niet één!’ Alle toehoorders zuchten, weenen, kermen luid, en de Duivel zegepraalt. Nu werpt de prediker zich aan de borst der Heilige Jonkvrouw, en kust en omarmt haar, en roept: ‘Is er geene redding mogelijk - volstrekt geene?’ En de Gezegende zingt gillende: ‘Ik ken de verstokte zielen - ik zie hare ingewanden - de zonden. De wereld is den zondaren liever, dan de hemel,’ enz. Kortom, zij gaf een ontwijkend antwoord, en andermaal zegepraalde Satan, en op nieuw verhief zich het gekerm der boetvaardige menigte. Toen greep de priester plotseling eene brandende kaars, lichtte rond onder het vergaderde volk, en riep: ‘Zoo toon ons de eeuwig verdoemden, zonder de Gemeente af, noem de verstokten, voor welke geene zaligheid is!’ Dat was het verschrikkelijkste oogenblik van algemeene ontsteltenis - eene ware geestbezwering; ieder scheen de vreeselijke uitspraak te verwachten; ieder bedekte zijne oogen voor het vlammend licht. Ouden en jongen kermden. Eene vrouw nevens mij lag in stuiptrekkingen. Nu begon het mij te akelig te worden. Het was mij om het hart, alsof ook mijn naam op de zwarte lijst moest staan. Ik wendde mij om, en zocht ruimer lucht te krijgen; want ik gevoelde mij op eene zonderlinge wijze beklemd. Toen sprak God weder: ‘Zij zijn allen verhard en allen verdoemd.’ Nu kwam er eene algemeene verligting over de benaauwde zielen - geen zucht werd ditmaal gehoord; ieder had slechts voor zich alleen gebeefd. Op die overspanning volgde ontspanning der gemoederen. De redenaar kon niet steeds hooger klimmen. Ook bemerkt men, dat God en de Heilige Jonkvrouw niet altijd eenstemmig zijn. Juist dit is een kunstgreep van den
prediker; zoo houdt hij in de voorbede der Moeder nog steeds eenen uitweg open. Men heeft waarlijk den tijd niet, aan de juistheid eener rede te denken, welke de verbeeldingskracht telkens door nieuwe beelden ontstelt. - De priester wierp zich op nieuw weder aan de borst der Moeder Gods, hing snikkende aan haren hals, weende luid, en sprak een vurig gebed uit. Het volk bad luid weenend mede. De Jonkvrouw bleef onbewogen. Toen ging het gebed in het angstgeschrei der vertwijfeling over. De prediker riep: ‘Ik, die dagelijks in uwe heilige dienst voorzie, die alle genoe-
{==371==} {>>pagina-aanduiding<<}
gens der wereld om de hemelsche kroon opoffer - ben ook ik dan verdoemd?’ Nu volgde weder eene pauze, en zoo ging de zielenmarteling voort, tot dat eindelijk de Gezegende verklaarde: ‘Zij moeten boete doen.’ Thans zou men meenen, dat de geestelijke vertooning een einde had; maar neen - nu grijpt de man op den kansel een' ketting, die, gelijk ik later bemerkte, uit ringen van blik bestaat en geweldig rinkelt. Hij begint zich daarmede onbarmhartig te geeselen. In hetzelfde oogenblik houdt de koster hem drie zaamgebonden brandende kaarsen voor, en de boetende geeselt niet langer, maar strekt de handen uit boven de vlam. Daarbij kermt en jammert hij erbarmelijk over de eeuwige pijnen. De volksmenigte had hem bij deze nabootsing van scaevola wel in den steek kunnen laten; maar hij kende zijn publiek; ieder gilde en schreeuwde: ‘Houd op! houd op!’ Nu volgde weder geeseling, en dan weder vingerbranden, en op nieuw nog eens hetzelfde gehuil, en zoo voort, tot dat eindelijk de Moeder Gods zeide: ‘Het is genoeg voor u; nu moeten zij ook het hunne doen.’ - Zoo eindigde eene preek, welke drie uren geduurd had. Voor het verstand was er niets in. In plaats van juiste begrippen, als steunsels der zedelijkheid, in de zwakke zielen te planten, werden slechts schrikbeelden geschilderd en in allerlei gedaante herhaald. Bezwaarlijk kan
men zoo ergerlijke vertooningen beschrijven; dit weinige is echter genoeg, om te doen zien, op welke wijze aldaar voor de kudde wordt gezorgd door de herders.


De slagtoffers van Napoleontische dwingelandij.

(Een treffend Voorval.)
In 1813 deed napoleon zware ligtingen van krijgsvolk, om de in Rusland geledene verliezen te herstellen. Gedienstige Prefecten voerden de bevelen des Keizers met veel gestrengheid uit. Ook in Frankrijk zelve waren er velen, die zich ongenegen betoonden, om de vanen des geweldenaars te volgen. In dit geval bevond zich onder anderen de zoon van zeker' arm' landman. De jongeling werd opgeroepen, maar onttrok zich door de vlugt. Men stelde de ouders verantwoordelijk voor hunne kinderen. Toen de eerste aanma-
{==372==} {>>pagina-aanduiding<<}
ningen vruchteloos waren, begon men strenge maatregelen tegen den vader en de moeder des weggeloopen lotelings te nemen. Het hielp niets. De Prefect, vergramd, dat de zaak zoo lang duurde, liet eindelijk den eenvoudigen dorpbewoner voor zich roepen.
De arme boer verscheen aan de Prefectuur. Eerst poogde de Secretaris, en daarop de Prefect zelf, hem te doen begrijpen, dat zijn pligt vorderde, de schuilplaats van zijnen zoon te openbaren. Doch zij konden op geenerlei wijze iets uitlokken. De landman bleef betuigen, dat hij het verblijf van zijnen zoon niet wist. Nu begonnen de Prefect en zijn Secretaris hevig te dreigen. De beide Heeren geraakten eindelijk in geweldige drift, toen de arme man hen met koelbloedigheid aanzag, terwijl hij zijnen hoed tusschen de vingers draaide. ‘Wij zullen u wel daartoe weten te brengen, dat gij uwen zoon wedervindt!’ sprak de Secretaris. - ‘Dat zal mij inderdaad regt lief zijn,’ hernam de boer. - ‘Ik moet hem levend of dood hebben,’ zeide de Prefect, en hiermede liep die zamenkomst af.
De landman keerde vol angst naar zijne woning terug; want hij wist inderdaad niet, waar zijn zoon was, en hij vreesde voor erge gevolgen. Zijn vermoeden werd maar al te spoedig bewaarheid. Reeds den volgenden dag kreeg hij inlegering van een' Gendarme te paard, die zoo lang moest blijven, tot dat de weggeloopen loteling wedergevonden zou zijn.
De onwelkome gast verteerde weldra den kleinen voorraad des armen landmans. Deze verkocht daarop het gouden kruis, de gouden oorringen van zijne vrouw, zijne zilveren gespen enz. enz. - voorts een klein stuk land, en eindelijk zoude ook het huis nog volgen.
Eer echter het huis, met den daarbij liggenden akker, werd verkocht, ontstond er een vrij hevige twist tusschen man en vrouw. Hij beweerde, dat zij wel wist, waar de zoon was. De Gendarme moest eindelijk tusschenbeiden komen, daar de wanhopige boer zijne vrouw, welke hij echter in den grond hartelijk liefhad, de zware holblokken dreigde naar het hoofd te werpen. Van dit tijdstip af aan gevoelde de Gendarme een innig medelijden met de arme lieden, en liet zijn paard aan den weg of op de gemeenteweide grazen. Eenige buren verschaften stroo en haver, en de Gendarme

{==373==} {>>pagina-aanduiding<<}
kocht zelf zijn vleesch. De ongelukkige vader had zich uit wanhoop reeds willen verhangen.
Eens was de arme man in een naburig bosch gegaan, om te sprokkelen, ten einde het geringe maal gekookt kon worden. Tegen den avond terugkeerende, zag hij iets wits in het kreupelhout, trad nader, en herkende zijnen zoon. De ongelukkige was van honger gestorven, en had nog iets van de in het wild groeijende planten, die hij tot voedsel scheen gebruikt te hebben, tusschen de tanden!
Toen nam de vader den dooden zoon op zijne schouders, en droeg hem drie uren ver, zonder iemand iets te zeggen. Hij kwam des avonds laat aan de Prefectuur. Toen hij hier hoorde, dat de Prefect op een Bal was, bleef hij hem wachten. Ten twee ure des morgens keerde deze eindelijk van luidruchtige vermaken huiswaarts, en vond den boer bij zijne deur. ‘Heer Prefect!’ sprak de vader, op een' hartverscheurenden toon, ‘gij wildet mijnen zoon hebben - hier is hij!’ Het lijk was tegen den muur leunende geplaatst. De arme man liep toen schielijk weg. - De beide oude lieden bedelen nu langs de huizen!


Jozef II en de kardinaal Ganganelli.

Weinig bekend is de volgende trek van den man, die, als Paus clemens XIV, niet ligt zal worden vergeten. Jozef en diens broeder leopold, Groothertog van Toskanen, spraken den Kardinaal, bij de intrede van zijne kamer, dus aan: ‘Heilige Vader! de Roomsche Keizer en de Groothertog van Toskanen komen u om uwen zegen vragen.’ Ganganelli, ofschoon geraakt, hernam echter met den lach der zachtmoedigheid: ‘Twee stemmen zijn, om eenen Paus te kiezen, te weinig; om met een' ouden man te spotten, te veel. Doch mijn stand en mijne jaren geven mij regt, twee jonge Vorsten van groote verwachting, op wier daden de oogen der wereld gevestigd zijn, te zegenen.’ Met nadruk en waardigheid verhief hij zijne stem: ‘Zoo zegen ik u in naam van den Almagtigen, Drieëenigen God, Vader, Zoon en Heiligen Geest! Moge uw gansche leven gewijd zijn aan het geluk der volken, die u de Voorzienigheid heeft toevertrouwd! Moogt gij uwe groote zending zoo waardig vervullen, dat gij in het ernstigste

{==374==} {>>pagina-aanduiding<<}
uur lagchend van hier scheidt, terwijl millioenen, van smart doordrongen, uw verlies beweenen!’ - Geroerd grepen beide de Vorsten de hand, die hen gezegend had, drukten die hartelijk, en verlieten zwijgend het vertrek.


Anekdote van den vermaarden handel.

De beroemde handel, zich in eene dorpkerk bevindende, vroeg aan den organist verlof, om de vergadering uit te spelen, 't welk deze hem gereedelijk vergunde. Handel nam zijne plaats op het orgel, en begon op zulk eene meesterlijke wijze, als onmiddellijk de opmerking der vergadering tot zich trok, die, in stede van, als gewoonlijk, de kerk te verlaten, een geruimen tijd in stille bewondering opgetogen bijeenbleef. De organist begon ongeduldig te worden, en vervoegde zich in 't einde bij den kunstenaar, zeggende, dat hij overtuigd was, dat hij de vergadering niet uit kon spelen, en hem daarom raadde zulks op te geven; waarna eenige harde akkoorden van den organist, op diens gewone manier, de vergadering oogenblikkelijk deden uiteengaan.


Mustapha-Pacha in een panorama.

De volgende Anecdote behelst de grootste lofspraak op het thans te Parijs ten toon gestelde Panorama van Algiers, door den Heer charles langlois.
Mustapha-Pacha, Prins uit het geslacht van een' der laatste Deys van Algiers, bevindt zich, sinds eenigen tijd, te Parijs. Hij bezocht al de merkwaardigheden der Hoofdstad. Men bragt hem ook in dit Panorama. Ten einde hem des te meer te verrassen, had men hem niet gezegd, dat hij eene schilderij zou zien. Bovendien weet hij niets van schilderkunst, perspectief en schoone kunsten. Eensklaps vond hij zich dus verplaatst op een terras van de Cassauba; en toen hij Algiers rondom zich zag, Algiers, zijne geboortestad, de plaats, waar hij zoo lang gelukkig was geweest, stond hij als versteend; zijne oogen vulden zich met tranen, en eindelijk riep hij uit: ‘Algiers te Parijs! Dat moet millioenen gekost hebben!’ Deze uitroeping herhaalde hij eenige malen. Toen men hem nu vervolgens poogde te beduiden, hoe het gansche tafereel, dat hem zoo zeer

{==375==} {>>pagina-aanduiding<<}
trof, in het bestek van een stuk doek vervat was; hoe de hemel, de zee, de rook van dezelfde stoffe was, als de huizen, het geschut en de ruinen van den Dey, scheen hij daarvan niets te begrijpen, maar hield stijf en sterk staande, dat men hem bedroog.


Het levende skelet is niet meer!

Het dusgenaamde levende Skelet, dat op de Amsterdamsche en andere Kermissen zich heeft vertoond, is onlangs in Noord-Amerika, in den Staat Vermont, werkelijk gestorven. De raadselachtige oorzaak der ongehoorde magerheid diens mans is thans opgeklaard, als bestaande in een' Lintworm van ongeveer 16 voet lengte. Waarschijnlijk heeft hebzucht den armen man van tijdige en gepaste hulp verstoken.





Lied vóór den slag.

(Naar het Engelsch van thomas moore.)

Dat blijde hoop het hart verrukke, 
Heraut van 't nadr'end, bloedig uur! 
Dat ons geen laffe vrees verdrukke, 
Bij 't koest'rend stralend zonnevuur! 
Dat rijzend licht brengt dood of leven; 
't Zal lauw'ren of 't zal ketens geven; 
Maar, acht het dierbaar leven niet, 
Als 't u slechts slavenketens biedt! 
 
Gelijk de dagtoorts in de golven 
Met pracht en luister wordt bedolven, 
Zoo zinkt de held op 't slagveld neêr; 
Maar, onder tranendauw der braven, 
Als krijgsman, burger, vriend, begraven, 
Herbloeit zijne onverwelk'lijke eer, 
Door zulk een' dauwdrop, schooner weêr. 
 
Gelukkig zij, wien bij het scheiden 
Een treurend huisgezin omringt, 
En plegtig grafwaarts zal geleiden, 

{==376==} {>>pagina-aanduiding<<}

Waar liefde 't laatst vaarwel hem zingt! 
Maar heerlijk, heerlijk is 't, te sneven, 
Wanneer de roem van 't vaderland, 
Gewaarborgd door een heldenleven, 
Den wierook op ons graf ontbrandt. 
 
Reeds verbleeken 's vijands wangen, 
Waar hij om zijn wachtvuur staat; 
O! hij voelt een angstig prangen, 
't Hart door vrees en schrik bevangen, 
Dat ons thans zoo moedig slaat; 
Want hij ziet de breede velden, 
Die zijn vroeg're neêrlaag melden. 
 
Nimmer, nimmer smeed' hij weêr 
IJz'ren boeijen, eens verbroken! 
IJz'ren boeijen zijn niet meer, 
En de vad'ren zijn gewroken. 
 
Hoort, daar klinkt de horen, hoort! 
't Uur is daar - op, makkers! voort! 
En als de avond is gevallen, 
Laat dan 't lied der zege schallen! 
 
Menig hart, dat thans nog zwelt, 
Is, als de avond zinkt op 't veld, 
Koud als ijs, en klopt niet meer, 
Keeren we als verwinnaars weêr.... 
 
Maar hoe heerlijk zal hij slapen, 
Zacht beschaduwd door zijn wapen, 
Als de vaderlander weent 
Bij zijn dierbaar grafgesteent'! 
 
lublink weddik. 








De Nederlandsche krijgsman.


Hoe! verwondert ge u, o vreemd'ling! 
Over Neêrlands heldenmoed? 
Vraagt gij, wat toch hier den krijgsman 
Voor geen' vijand zwichten doet? 
Waarom hij en grens en veste 
Zoo volhardend, trouw bewaakt, 
En, hoe lang het pleit ook dure, 
Nimmer zucht of klagte slaakt? 

{==377==} {>>pagina-aanduiding<<}

Hoe hij, schoon gering in aantal, 
't Belgisch volk bedwingen kon, 
En in vijfpaar gloriedagen 
Heel zijn snoevend heer verwon? 
Kunt gij 't minder nog bevatten, 
Wat die kleene heldenstoet, 
Op kasteel en vloot gelegerd, 
Bleef bezielen met dien moed? 
Wat Chassé, die roem der helden, 
't Moedig hart zoo fier deed slaan, 
Dat hij Frankrijks duizendtallen 
Onverschrokken dorst weêrstaan? 
Wat die onversaagde dapp'ren 
Staande hield in zoo veel leed, 
En, door overmagt verwonnen, 
Nog ons volkslied zingen deed? 
Vraagt ge 't, vreemd'ling!.... 'k Zal 't u melden, 
Wat ons allen staande hield: 
Liefde voor het erf der vad'ren 
Heeft ons met dien moed bezield; 
Liefde voor dat heilig plekje, 
Waar ons schom'lend wiegje stond, 
En onze onvergeetb're kindschheid 
Immer zoo veel vreugde vond; 
Waar een dierbare onze beeldt'nis 
In haar minnend harte draagt, 
En, door vrouwelijke fierheid, 
Ons in 't pligtbetrachten schraagt; 
Waar der vad'ren grafgesteente 
Ons herinnert aan den tijd, 
Toen een Willem van Oranje 
Moedig bleef in banger strijd; 
Toen ons Neêrland tachtig jaren 
't Magtig Spanje weêrstand bood, 
En, ten spijt van zijn belagers, 
Roemrijk werd en vrij en groot; 
Toen vereende koningsvloten 
Deinsden voor De Ruiter's vlag, 
En Europa 't pleit der vorsten 
Fier door ons beslissen zag; 
Toen men, als de noodstorm loeide, 

{==378==} {>>pagina-aanduiding<<}

't Biddend oog naar boven sloeg, 
En, bij ieder bloedig treffen, 
God alleen om bijstand vroeg; 
Toen er immer redding daagde 
In het allerdrukkendst leed, 
En de Heer van Aarde en Hemel 
Menigmaal voor Neêrland streed. 
Deze liefde, dit herdenken 
Aan der vad'ren grootsche daân 
Doet ons, vreemd'ling! dus volharden, 
En geweld en list weêrstaan. 
Of ons Brit en Gal bedreigen, 
En den Belgen bijstand biên; 
Of wij geen der aardsche magten 
Ons ter hulpe nad'ren zien, - 
Op het voetspoor van die vad'ren 
Rigten we ook den blik omhoog; 
Dáár, dáár zetelt onze Helper, 
Boven maan en starreboog. 
Hij, Hij luistert naar ons smeeken, 
Nu nog als in vroeger tijd, 
En verleent ons moed en krachten, 
En beschermt ons in den strijd. 
Hij, Hij schraagt den dierb'ren Koning, 
En versterkt den eendragtsband. 
Hij zal vrede en welvaart geven 
Aan het dierbaar vaderland. 


Almelo, 4 Febr. 1833.


g. ten bruggencate, hz.





De tijdgeest.


Van tijdgeest wordt zoo veel gepraat; 
De een wil aan korten band hem snoeren, 
Een ander stelt hem perk noch maat; 
Ik wil geen twist daarover voeren; 
Men toon' mij eerst met zwart op wit, 
Dat onze tijd een' geest bezit; 
Of wordt, wijl 't zonder geest kan leven, 
Die naam aan 't nieuwe alleen gegeven? 

{==379==} {>>pagina-aanduiding<<}

Reeds de enk'le woorden, tijd en geest, 
Doen 't onvereenb're ras ontwaren; 
Wat vóór de schepping is geweest, 
Laat aan geen jarental zich paren; 
En stellen we eens, de tijd gewon 
Een' zoon, die tijdgeest heeten kon, 
Wien is Saturnus' lust vergeten; 
Zou vader 't lieve kind niet eten? 
 
Dan, 't zij hoe 't wil, voor de aardigheid 
Moge eens de naam van tijdgeest gelden, 
En zien wij, door 't verstand geleid, 
Wat men van dat gedrogt kan melden: 
Wat is zijn wil, zijn doel toch wel? 
Wat wint de wereld door zijn spel? 
Van welke deugd kan men gewagen, 
Dat hij den naam van geest mag dragen? 
 
Hij zweeft altijd naar 't wolkportaal, 
Wil aan de dunne lucht zich houden; 
Hij kent noch wet, noch toom of paal, 
Veracht, wat schijn heeft van verouden; 
Het nieuwe alleen wekt zijn gevoel; 
Den baas te spelen, is zijn doel, 
En alles 't onderst boven keeren, 
Dat leert hij; zou een geest dat leeren? 
 
De tijdgeest, praatziek als een wijf, 
Bezit een neusje om van te spreken, 
Want dat gedeelte van het lijf 
Durft hij, stout weg, in alles steken; 
Hij is een held in 't mondgevecht; 
Wie daarin slaagt, heeft bij hem regt; 
Aan 't ligchaam wijdt hij al zijn pogen: 
Die geest kan op niets geestigs bogen. 
 
Hij breekt met dolle razernij, 
Wat banden men hem aan moog leggen; 
Zijn eenigst liev'lingswoord is: vrij 
('t Wil eigenlijk losbandig zeggen); 
Hij leert aan wie als hij durft doen: 
Het ei is wijzer dan het hoen. 
Zoo waant hij kracht en moed te kweeken 
Door knapentrots en jongensstreken. 

{==380==} {>>pagina-aanduiding<<}

Hij draagt meesttijds een' korten rok, 
Gekroesde haren, rond gesneden; 
Hij zwaait een' dikken eikenstok, 
Mint ongekuischte, losse zeden; 
Een baardje siert zijn spitse kin, 
Daar zit al dat vermetele in; 
Hij kaauwt versleten woorden weder, 
En rukt, wat hem niet aanstaat, neder. 
 
In verre streken sluipt hij om, 
Spookt daar, en brouwt er ongelukken, 
Doorkruist de landen van rondom, 
En laat zijn reisbeschrijving drukken, 
Waarin hij steeds van dát gewaagt, 
Wat groote heeren 't meest mishaagt, 
En zij, die hem niet gunstig waren, 
Die noemt hij stumpers of barbaren. 
 
Hij is poëet, en muzikant, 
En schilder, ja wat ge ook moogt willen; 
Versmaadt natuur, (almede een band!) 
En volgt alleen zijne eigen grillen. 
Als dichter acht hij rijm noch maat, 
Maar zorgt, dat niemand hem verstaat; 
Hij schept als schilder vreemde tranten, 
Als muzikant slechts dissonanten. 
 
Het veld der staatkunde is zijn lust; 
Dáár kan hij al zijn wijsheid toonen; 
Nooit wordt zijn ijver dáár gebluscht; 
Dáár kan hij schelden, tergen, honen; 
Dáár slaat hij heim'lijk wond bij wond, 
En strooit er 't zaad der tweedragt rond; 
Tracht vorsten - ja God zelf, vermetel, 
(Mogt hij 't) te werpen van den zetel. 
 
Daar is onlangs een man geweest, 
Die zeide, hoe men 't moest verklaren: 
De tijd (zoo sprak hij) heeft geen geest, 
Maar geesten kunnen tijden baren. 
Bedrogen wereld, zorg daarom, 
Dat dra uw jeugd een' geest bekom'! 
Dan zal de tijdgeest ras verdwijnen, 
En weêr een tijd vol geest verschijnen. 


Naar het Hoogduitsch van j.f. castelli.


j.j. abbink.



{==381==} {>>pagina-aanduiding<<}

Mengelwerk.

Ter herinnering van den Engelschen godgeleerde William Chillingworth.

(Vervolg en slot van bl. 343.)
Chillingworth had tot het gezag eener uitwendige kerk de toevlugt genomen, om in den strijd van verschillende meeningen eene zekere beslissing te vinden. Hij heeft bij eigene ondervinding het nietige van deze toevlugt leeren kennen, en het in de H. Schrift vervatte woord van God alleen heeft hem dien onbewegelijk vasten, van alle menschelijk gezag onafhankelijken, grond gegeven voor zijne overtuiging. De tegenovergestelde menschelijke meeningen konden hem niet meer op het dwaalspoor brengen; want deels vond hij, met een verstand, dat zich aan de verlichting van Gods geest hield, de beslissing van allen wezenlijken strijd in de H. Schrift, deels leerde hij uit de Schrift en uit eigene innerlijke overtuiging inzien, dat de mensch, in deze wereld van geloof, niet dezelfde zekerheid in alles hebben moet; dat er tot menigen twijfel ruimte moet gelaten worden, om geloof te oefenen, en dat de eenheid van godsdienstige overtuiging niet moet afgedwongen worden door onveranderd blijvende letters, maar zich geheel en al door middel van vrije ontwikkeling, van den grondslag des geloofs af, vormen moet. Deze grondstellingen zette hij uiteen met eene vrijheid van geest, welke zich boven de beperkingen van zijnen tijd verhief, in het boek, dat ten titel heeft: De Godsdienst der Protestanten een veilige weg ter zaligheid. Van de H. Schrift zegt hij hier: ‘De Bijbel, de Bijbel alleen is de Godsdienst der Protestanten. Wat zij buitendien ook gelooven, en behalve de duidelijke en ontwijfelbare gevolgen, die daaruit voortvloeijen,

{==382==} {>>pagina-aanduiding<<}
dat mogen zij wel als onderwerp van bespiegeling vasthouden, maar als voorwerp van godsdienstig geloof kunnen zij, volgens eigene grondbeginselen, dat noch zelve erkennen, noch mogen daaraan te gelooven van anderen vorderen, zonder trotsche en scheurzieke aanmatiging. Wat mij betreft, ik erken ronduit, dat ik, na lang en, zoo als ik waarlijk geloof en hoop, onpartijdig zoeken naar den weg ter zaligheid, voor mijnen voet geene andere rust kan vinden, dan op deze rots alleen. Ik zie duidelijk en met eigene oogen, dat Paussen met Paussen, Conciliën met Conciliën, Kerkvaders met Kerkvaders en met zichzelven in strijd zijn, de Kerk op den eenen met de Kerk op een' anderen tijd. Men beroept zich wel op overgeleverde Schriftverklaringen; maar er zijn weinige of geene te vinden. Geene overlevering, behalve de H. Schrift alleen, kan men tot de bron zelve terugleiden. Men kan van elke andere overlevering duidelijk bewijzen, óf dat zij in dezen of genen bepaalden tijd na christus is ingevoerd, óf dat zij in dezen of genen tijd nog niet in wezen was. Deze bron van zekerheid wil ik erkennen, overeenkomstig dezelve wil ik leven, en voor dezelve wil ik, als de gelegenheid zich daartoe aanbiedt, niet alleen gewillig, maar zelfs met vreugde, mijn leven opofferen. Leg mij iets voor uit dit Boek, en vraag mij, of ik daaraan geloof of niet. Met hand en hart wil ik onderschrijven, daar ik weet, dat er geen krachtiger bewijs kan zijn dan dit: God heeft alzoo gesproken, derhalve is het waar. In andere dingen wil ik niemand de vrijheid van oordeel ontnemen, en geen mensch mag ook mij hiervan berooven. Ik wil niemand voor slechter mensch of Christen houden, ik wil niemand minder liefhebben, omdat hij met mij in gevoelen verschilt, en ik verwacht, dat mij door anderen met dezelfde maat zal worden toegemeten, met welke ik hun meet, matth. VII:2. Ik ben vast overtuigd, dat God
niet meer van den mensch

{==383==} {>>pagina-aanduiding<<}
verlangt en dat alzoo de eene mensch niet meer van den anderen verlangen mag, dan te gelooven, dat de Schrift Gods woord is, daarnaar te streven, dat men den waren zin vat, en overeenkomstig dezelve te leven.’
Doch, hoezeer hij de hooge beteekenis eener reine kenbron van Gods woord in de Heilige Schrift ter ontwikkeling van Christelijke overtuiging erkende; ofschoon hij beleed, hetgeen niet te ontkennen is, dat, daar er nergens of nooit eene zuivere menschelijke overlevering geweest is en kon zijn, wij daarom, zonder de onveranderd vaststaande letter van Gods woord, geene onvervalschte kenbron der Goddelijke waarheid hebben zouden; zoo wist hij toch met vrijen en welberaden geest het voorwerp en den inhoud des geloofs, hetwelk tot zaligheid leidt, en het werktuig ter verkrijging van hetzelve, zeer goed van elkander te onderscheiden; en hij stelde daarom het geval als mogelijk, dat iemand, zonder de H. Schrift, datgene, wat den mensch door dezelve moet worden medegedeeld, het heilaanbrengend geloof, hebben kan, en daardoor de zaligheid erlangen. Hij zegt hieromtrent: ‘Indien iemand in de Christelijke Godsdienst standvastig gelooft en volgens dezelve leeft, en schoon zoo iemand niet wist of geloofde, dat de H. Schrift regel van geloof of Gods woord is, zoo zou ik meenen, dat zoo iemand toch zal zalig worden; daarom, omdat hij de voorwaarde des N. Verbonds standvastig volbrengt, welke is, dat wij den inhoud des Evangelies gelooven, niet, dat wij gelooven, dat dezelve in het eene of andere boek te vinden is. Zoodat de Boeken der H. Schrift geene voorwerpen voor ons geloof zijn, maar middelen en werktuigen, om den inhoud des geloofs aan ons verstand mede te deelen, en alzoo bevorderlijk zijn, niet zoo zeer om die Christelijke leer in stand te brengen, als wel veel meer in stand te houden bij hare zuiverheid. Irenaeus zegt ons van eenige vreemde volken, dat zij de Christelijke leer ge-
{==384==} {>>pagina-aanduiding<<}
loofden en toch de H. Schrift niet als Gods woord kenden. Want zij hadden niets daarvan gehoord, en gelooven komt van hooren. Maar deze uitheemsche volken konden toch zalig worden.’ In hetgeen chillingworth hier zegt, heeft hij
volkomen gelijk: ‘Waar het geloof in den Verlosser was en is, om het even hoe de menschen daartoe gekomen zijn, betoont het zich als Gods kracht tot zaligheid, en kon zich zoo betoonen, in de eerste tijden zoo wel, als later, waar de letter der H. Schrift óf in het geheel niet óf slechts ten deele bekend was, waar men eenige deelen der H. Schrift niet kende of niet als echt erkende.’ Evenwel is het zeker, dat wij de leiding der Goddelijke wijsheid in de menigvuldigheid en volkomenheid, met welke Gods woord in gezamenlijke heilige Schriften is medegedeeld, vooral moeten eeren en prijzen. Zeker is het, dat, zonder eene kenbron van Goddelijke waarheid, welke van menschelijke willekeur onafhankelijk is, die waarheid zich niet lang zuiver kan houden, noch haren ganschen gezegenden invloed ontwikkelen op het hart en gedrag der menschen. De Geschiedenis geeft zeer vele bewijzen aan de hand, hoe spoedig en hoezeer het zuivere Evangelie zonder die bron vervalscht en onderdrukt is geworden. Daarom is het ook een onschatbaar goed voor de volken, die thans door Evangelische zendelingen tot het geloof worden gebragt, een onwaardeerbare zegen voor derzelver volgende geslachten, dat zij niet alleen naar menschelijk onderrigt over het Goddelijke woord verwezen worden, maar dat Gods woord hun onmiddellijk, door vertaling in hunne moederspraak, dadelijk ten eigendom wordt gegeven. Zij hebben daardoor veel vooruit boven die volken, wien eerst door middel van zigtbaar kerkelijk gezag het Evangelie gewordt, en die eerst menigerlei menschelijke instellingen moeten doorworstelen, om tot het zuivere woord van God te geraken, zoodat daarom eeuwen van altijd voortgaande ontwikkeling vereischt worden, om, van het met instellingen vermengde

{==385==} {>>pagina-aanduiding<<}
Evangelie, tot het zuivere te komen. Aan volken, wien thans de H. Schrift dadelijk in hunne moederspraak gegeven wordt, wordt daardoor vergund, dat zij Gods woord dadelijk als in hun eigen vleesch en bloed doen overgaan; dat het volks- en familieleven daarmede doordrongen wordt, daar de Bijbel van het begin af het boek voor levensgedrag, het boek voor het volk en de huisgezinnen wordt, zoodat ieder, onafhankelijk van de eigenheden eenes menschelijken leeraars, het Goddelijke woord in zichzelven, en zichzelven in het Goddelijke woord opbouwt, zoo als juist met zijnen bijzonderen aard overeenkomt. De groote uitwerkselen, welke zich in het openlijk en huiselijk leven daarvan vertoond hebben, hebben zich reeds onder de nieuw bekeerde volken der Societeits-eilanden in de Zuidzee heerlijk geopenbaard (*). Ofschoon het wel niet anders zijn kan, of de overzettingen des Bijbels zijn in het eerst gebrekkig, zoo maakt dit toch voor het wezenlijke niets uit. Daardoor is toch de grond gelegd tot eene altijd verder voortgaande Christelijke ontwikkeling, die ook van zelve eene verbetering dier overzetting eenmaal leveren zal. Mogten wij dan op dit Feest van de stichting onzes Bijbelgenootschaps vooral gedenken aan het groote teeken des tijds, dat algemeen door de stichting der Bijbelgenootschappen is gegeven geworden, en wij met vrolijken dank en vertrouwen onze harten verheffen tot den God en Vader van onzen Heer jezus christus, die eene nieuwe verheerlijking van zijn rijk onder de menschen wil invoeren!
Chillingworth zegt verder: ‘Om de Christenen tot eenheid van gemeenschap te brengen, kunnen slechts twee wegen plaats vinden; óf het wegnemen van alle verschil van meeningen over gods-
{==386==} {>>pagina-aanduiding<<}
dienstige onderwerpen, óf aanwijzing, dat het verschil van meeningen, hetwelk onder de menigvuldige Christelijke partijen bestaat, de eenheid van gemeenschap niet mag verstoren. Het eerste dezer stukken laat zich niet verwachten zonder wonder, indien niet dát geschiedt, wat onmogelijk zijn kan, ofschoon men dikwerf het voorwendde, dat is: indien niet aan alle menschen duidelijk is aangetoond, dat God hier of daar een' bepaalden regter over geloofsstrijdigheden heeft aangesteld, aan wiens oordeel zich allen moeten onderwerpen (*). Wat blijft ons dan over, dan den anderen weg in te slaan, en de Christenen te leeren, aan het gewigtiger punt van geloof en gehoorzaamheid, waarin zij overeenkomen, meerdere waarde te hechten, dan aan dingen van minder aanbelang, waarin zij verschillen, en hen te overtuigen, dat de overeenstemming hierin krachtiger werken moet, om hen tot eene gemeenschap te verbinden, dan hun verschil in andere minder gewigtige dingen, om hen van elkander te
scheiden? Wanneer ik zeg, in eene gemeenschap, dan meen ik eene gemeenschappelijke belijdenis van de geloofsartikelen, waarin allen overeenstemmen, eene gemeenschappelijke Godsvereering op die wijze, die allen erkennen als overeenkomstig met de wet, en wederkeerige vol-
{==387==} {>>pagina-aanduiding<<}
brenging van al die werken der liefde, welke Christenen aan elkander schuldig zijn. En wat kan ter vestiging van zulk eene gemeenschap beter dienen, dan aan te wijzen, dat hetgeen door alle Christenen algemeen wordt geloofd voldoende is, om de menschen ten hemel te leiden, indien het met liefde voor waarheid en heilige gehoorzaamheid is verbonden? Want waarom zouden de menschen strenger zijn dan God? Waarom zou eenig mensch uit de kerkelijke gemeenschap uitgesloten worden om eene dwaling, welke niet in staat is, hem van de eeuwige zaligheid te ontzetten?’
Zijne Christelijke liefde en gematigdheid vertoont zich ook daarin, dat, zoo vast als hij was in zijne eigene overtuiging omtrent alles, wat voor hem en allen, wien dezelfde openbaring der waarheid gegeven is, den grond van zaligheid uitmaakt, hij zich evenzeer onthield van elk oordeel over de mate van anderer bijzondere overtuiging aangaande het verkrijgen hunner zaligheid. ‘Er kan,’ zegt hij, ‘iets den eenen genoegzaam duidelijk geworden zijn, wat, alles bij elkander genomen, den anderen dit nog niet is, en daarom kan voor den eenen iets tot grond van zijn geloof behooren en noodzakelijk zijn, wat bij den anderen het geval niet is. Dit menigvuldig verschil van omstandigheden maakt het onmogelijk, eene naauwkeurige lijst te ontwerpen van artikelen, die tot den grond des geloofs behooren, daar God meer van den eenen verlangt, dien Hij meer geeft, en minder van den anderen, die minder ontvangt.’ - ‘Het is mogelijk,’ zegt hij, ‘dat zij, die van christus nooit iets hoorden, God zoeken; en het is derhalve waar, dat zij ook dán God welgevallig zijn en van Hem beloond worden. Ik meen niet, dat Hij hen onmiddellijk zonder christus ter zaligheid leidt, maar dat Hij hen naar zijn welbehagen eerst brengt tot geloof in christus en zoo tot zaligheid.’ Hij beroept zich op het voorbeeld van den Hei-
{==388==} {>>pagina-aanduiding<<}
den cornelius, en laat hierop volgen: ‘Ofschoon deze man, zelfs bij zijn Heidendom, Gode welbehagelijk was, zoo zou hij toch, indien hij daarin volhard en geweigerd had in christus te gelooven, na het ontvangen van de alles bevredigende openbaring des Evangelies, in dit welgevallen van God niet meer hebben gedeeld. Dan toch zou hem het oordeel getroffen hebben, dat het licht tot hem is gekomen, en hij de duisternis liever had, dan het licht, joann. III:19. Alles komt dus daarop aan, welke
maat des geloofs aan ieder van God is gegeven, en of men trouw of ontrouw deze maat aanwendt; zoo als ook paulus zegt, Phil. III:15, 16. Indien ieder zich daarop slechts toelegt, dat hij wandelt volgens datgene, waartoe hij gekomen is, dat hij de maat van kennis, welke hem ten deel is gevallen, getrouw in zijnen levenswandel gebruikt, zoo zal Gods genade hem van dit punt uit verder leiden, de nog aanwezige gebreken des geloofs aanvullen door zijne verder leidende openbaring; zoo als ook de Heer zegt: Wie heeft, wie de behoefte aan waarheid levendig gevoelt, en alzoo reeds door zijne gezindheid in gemeenschap met de waarheid staat, dien zal gegeven worden. Wie echter niet heeft, wie bij allen schijn, waarmede zijne ziel bevangen is, niets van de waarheid en geen levendig gevoel van behoefte aan haar heeft, van dien zal ook genomen worden, wat hij heeft. De schijn, in welken hij meende iets te bezitten, en op welken hij eenigermate trotsch was, zal zich als schijn openbaren.’ Hij beroept zich verder op het voorbeeld der eerste Apostolische kerk: ‘De waarheid, dat het Evangelie onder alle volken moest verkondigd worden, was eene ook vóór de hemelvaart van onzen Heiland geopenbaarde waarheid, matth. XXVIII:19. En toch geloofde de kerk, uit vooroordeel of onopmerkzaamheid, of om eenige andere reden, die waarheid niet, tot op de bekeering van cornelius, zoo als uit

{==389==} {>>pagina-aanduiding<<}
het Xde en XIde Hoofdstuk van de Handelingen der Apostelen blijkt, en was toch desniettegenstaande eene kerk. Zoo is het niet gelooven van eene Goddelijke openbaring, in zooverre men niet weet, dat er eene zoodanige is, geene zaak, door welke het heil of bestaan der kerk als kerk verstoord wordt.’ - ‘Zoo,’ zegt hij, ‘is het eene duidelijke openbaring van God, dat het H. Avondmaal onder beide teekenen moet uitgedeeld worden, 1 Cor. XI:28, en dat het openbaar gezang en gebed der kerk geschieden moet in eene taal, welke de stichting het meeste bevordert, 1 Cor. XIV:15, 16, 26. Daar echter de Roomsche kerk, wegens het deksel op hare oogen, in de onderstelling van eene kerkelijke onfeilbaarheid, deze openbaringen niet in acht neemt, zoo hoop ik, dat derzelver verloochening haar op geene andere wijze te laste zal komen, dan als wanneer men hooi en stoppelen op den grondslag bouwt, zonder den grondslag zelven omver te stooten.’
Toen men ten tijde van chillingworth in zijn vaderland aan den eenen kant het vasthouden aan de vormen der Bisschoppelijke kerkinrigting en de prachtvolle opsiering der kerken, de praal van zinnelijke Godsvereering, van de andere zijde het ijveren tegen Bisschoppelijk kerkbestuur, het opschikken der kerken, en de bij overlevering ingestelde feestdagen, het ijveren voor eene meer Joodsche dan Christelijke viering van den zondag, tot het wezen der godsvrucht rekende te behooren, en liet verkoelen de liefde, welke de vervulling der wet en de band der volmaaktheid is, en zonder welke niets nut aanbrengt, zeide hij daartegen in zijne Leer redenen: ‘Gelijk de schaduw het langst is, wanneer de zon het laagst staat, en gelijk wijnstokken en vruchtboomen het minst vrucht dragen, wanneer men ze toelaat weelderig te worden, en hun sap in eene menigte van nuttelooze uitbotsels en bladeren laat verslinden, zoo kunnen wij dit ook in de Godsdienst opmerken. Waar verval van echte en

{==390==} {>>pagina-aanduiding<<}
hartelijke godsvrucht is, daar onderhouden de menschen vele uiterlijke vormen en handelingen, scheppen daarin behagen, en hopen in hunne ijdelheid aangenaam te zullen zijn bij God door een' overvloed van schijngeregtigheid, om welke God de wereld zal oordeelen.’ En op eene andere plaats, nadat hij de woorden van den Profeet amos, H. V:21, 22, had aangehaald: ‘Daar nu deze huichelarij, dit vertrouwen op uiterlijke gebaren zoo zeer bij God gehaat waren onder de wet en in eene Godsdienst vol schaduwen en plegtigheden, zoo zal God zekerlijk dergelijk doen nog veel meer afkeuren onder het Evangelie, eene Godsdienst van veel grootere eenvoudigheid, die dan ook juist daarom meerdere opregtheid des harten vordert, omdat zij den uitwendigen mensch verlost van de waarneming van wettelijke gebruiken en plegtigheden. Indien wij derhalve thans onder het Evangelie God meenen te misleiden, zoo als michal, door eene fraai aangekleede pop in plaats van den waren david, haren vader saul bedroog (1 sam. XIX); indien wij meenen, dat wij hiermede kunnen volstaan, en over onszelven tevreden zijn, dat wij tot dit of dat kerkgenootschap behooren, dat wij ter kerke gaan, gebeden opzeggen en aanhooren, het sakrament ontvangen, leerredenen hooren, herhalen en zelfs houden, door ijver voor of tegen zekere plegtigheden, of in het algemeen door iets anders dan bestendige vroomheid voor God, trouw en gehoorzaamheid jegens onze overheden, geregtigheid en liefde jegens alle onze naasten, matigheid, kuischheid, ingetogenheid met betrekking tot onszelven, zoo zullen wij gewis eenmaal erkennen, niet God, maar onszelven misleid te hebben.’ Van de liefde, als de ziel der Christelijke deugd, zegt hij: ‘Wat is de liefde anders dan een zacht waaijen des H. Geestes over onze hartstogten, waardoor de H. Geest, zoo als, volgens Gen. I:2, Gods geest zweefde
op de wateren, met stillende en tot rust

{==391==} {>>pagina-aanduiding<<}
brengende kracht zweeft over de bron onzer hartstogten? Kwam niet dezelfde Geest tot elias in een stil en zacht suizen, 1 Kon. XIX:12? Hij wandelt niet in den storm, niet in den hevigen wind, om een' storm in de aandoeningen onzer ziel te verwekken. Indien wij nu dit deel van het Goddelijk wezen zelve, deze uitstorting des H. Geestes, welke de liefde is, hebben ontvangen, hoe gelijkmatig en rustig gedragen wij ons dan jegens God en de geheele wereld, hoe gewillig en gehoorzaam nemen wij de volbrenging op ons van alwat het geloof uit Gods woord voorschrijft! De liefde is die deugd, welke nooit alleen gaat, nooit in de eenzaamheid haar werk verrigt, nooit uitgesloten is van het gezelschap en de gemeenschap van andere deugden. Zij is integendeel datgeen, waardoor alles wordt gekruid en leven en werking ontvangt, zonder hetwelk ik, ofschoon ik alle mogelijke genadegaven genoot, welke de goede hand des Almagtigen over het redelijke schepsel alom uitstort, indien paulus 1 Cor. XIII de waarheid spreekt, toch niets zou waard wezen. Zij is dat, wat alle geboden vervult, zoo als dit aan ieder duidelijk moet voorkomen, die 1 Cor. XIII, van het 4de vers af, slechts vlugtig doorleest, waar wij alle deugden, die maar kunnen opgenoemd worden, in de deugd van liefde zien opgesloten, en die liefde, naar hare verschillende wijze van handelen, in zoo vele deugden veranderd en verheerlijkt aanschouwen. Zij is langmoedig; dus is zij de langmoedigheid. Zij is vriendelijk, dus de heuschheid. Zij praalt niet, dus de bescheidenheid. Zij is niet opgeblazen, dus de nederigheid. Zij wordt niet verbitterd, dus de zachtmoedigheid. Zij verheugt zich in de waarheid, dus de waarachtigheid. Zij verdraagt alles, dus de dapperheid. Zij
gelooft alles, dus het geloof. Zij hoopt alles, dus de hoop. Zij duldt alles, dus het geduld. Zij houdt nimmer op; dus is zij de bestendigheid.’

{==392==} {>>pagina-aanduiding<<}

Onze tijd wordt door dergelijke, elkander hardnekkig bestrijdende gevoelens verdeeld, als die waren, door welke de Westersche Christenheid, in het bijzonder het volk, tot hetwelk chillingworth behoorde, toen verdeeld werd. Ook nu, zoo als toen, en onder alle stormen, die ooit de menschheid beroerd hebben en nog beroeren zullen, is er slechts ééne bron van zekere, onveranderlijke rust, van eenen eeuwigen vrede, die boven alle menschelijke tegenbedenkingen verheven is, die hooger is dan alle verstand; slechts ééne werelddwingende magt, die in het zacht en stil waaijen der liefde zich openbaart, en voor welke toch de magten der hel moeten zwijgen, die alleen in staat is elken strijd te eindigen, zoo als integendeel eigenzin, eigenzin aanvallende, door eenzijdige overdrijving het regt in onregt verkeert. Deze hemelsche bron is en blijft het Goddelijke woord. Mogten wij God bidden, dat Hij ons verlichte, opdat wij erkennen, welken schat wij daarin bezitten, en dat Hij ons door zijne genade wille gebruiken, om niet alleen dezen schat uitwendig in de handen te brengen van velen, die hem niet hebben, maar ook dat wij, terwijl wij zelve onder alle stormen van den tijd hier den vrede vinden en in onzen wandel dien vrede openbaren, die verheven is boven allen strijd, en dien de wereld niet geven kan, zoo als zij ook hem niet kent, bij zeer velen het verlangen naar dien schat opwekken, en hen zelfs daartoe brengen, dat zij door de verlichting des H. Geestes dien schat zich toeëigenen! De menschen zoeken, door onzeker en wisselend verlangen gedreven, het levende bij de dooden, het volkomene bij hetgeen onvolkomen moet zijn, den hemel op aarde en in aardsche vormen, daar toch de aarde den hemel niet verschaffen kan, en hier slechts zonde, gebrek en ellende heerscht, indien niet het hart in het geloof den hemel bezit en door hemelsch leven de aarde ten hemel maakt. Zij jagen, zonder zelve te weten, wat zij verlangen,
vele dingen na, en zij kennen dat ééne niet, wat alleen in staat is,

{==393==} {>>pagina-aanduiding<<}
alle behoeften te bevredigen van den geest, die in het aardsche nimmer ruste vindt.
O Heer der genade en barmhartigheid, ontferm U over de verdwaalden, die toch van uw geslacht zijn en voor wie de Zoon uwer eeuwige liefde zijn leven heeft willen prijs geven; over hen, die, zonder het zelve te weten, naar uw heil dorsten! Verlicht hen zóó door uw woord en geest, dat zij voor zichzelven zeker worden van dat ééne, dat alle hunne behoeften vervullen, hun rusteloos verlangen stillen, en aan allen strijd een einde maken kan!


Noord-Amerikaansche vogels.

De volgende bijzonderheden zijn getrokken uit de berigten van den Amerikaanschen vogelkenner audubon, Franschman van geboorte, die, enkel uit belangstelling in de Natuurlijke Historie, eene lange reeks van jaren in Louisiana, Kentucky, Karolina, Pennsylvanië en andere gewesten van Noord-Amerika, ook aan de oevers van de Missisippi, Ohio, Hudson enz. doorbragt, de eenzame bosschen aldaar tot zijne studeerkamer maakte, die groote, met wilde dieren bevolkte woestijnen nu eens alleen, dan weder in gezelschap van vrouw en kinderen, in alle rigtingen doorkruiste, en daarom ook eindelijk zijnen oorspronkelijken naam tegen dien van American Woodsman (Amerikaanschen Woudman) verwisselde. Thans houdt hij zich te Edinburg op, reeds geruimen tijd bezig zijnde met de uitgave van een werk over de Ornithologie van Amerika. Dit werk, dat onder begunstiging van vermogende en edelmoedige bevorderaars van nuttige ondernemingen werd aangevangen en nog voortgezet wordt, is zekerlijk het meest verwonderlijke, dat drukpers en graveerstift ooit voortgebragt hebben. Het geheel zal uit 400 koperen platen op dubbel royaal-folio formaat bestaan en 2000 gekleurde afbeeldingen bevatten.

{==394==} {>>pagina-aanduiding<<}
Elke vogelsoort, zelfs de Amerikaansche kalkoen en de grootste adelaar niet uitgezonderd, wordt naar de natuurlijke grootte voorgesteld; en deze reuzen onder de luchtbewoners zijn het, naar welke men het formaat der platen van het gansche werk heeft genomen. Bij de kleinere vogels is de overige ruimte op eene even zoo aangename als nuttige wijze aangevuld. Op deze platen, namelijk, ziet men nevens het mannetje en wijfje ook den jongen vogel, verder de planten, welke het meest begeerde voedsel dier soort uitmaken, de insekten, waarop dezelve jagt maakt, enz. Zoo bevat b.v. de plaat, waarop de kerslijster of kersendief van Baltimore staat, tevens eene fraaije afbeelding van den tulpenboom, dit prachtig sieraad der Amerikaansche bosschen. Op andere bladen ziet men schoone lianen (klimmende planten, die aan de boomstammen zich hechten) en op de bloemen kolibri's en vliegenvogels in keurige groepen zamengevoegd. De tekst levert geene dorre opgaven, maar de romantische geschiedenis dier gevleugelde geslachten, welke de Amerikaansche Woudman in hunne geheimste schuilplaatsen beloerd heeft; en hij vlecht op bevallige wijze het verhaal zijner eigene lotgevallen er in, en maakt den lezer alzoo tot getuige van zijne ontmoetingen.

De Spotvogel.

De Europeaan, die den nachtegaal gehoord en bewonderd heeft, wanneer dezelve onder den breed getakten eik het statig nachtelijk lied aanheft, komt geheel terug van zijne bewondering, als hij den alleen in Amerika voorkomenden spotvogel hoort, ten tijde dat deze de toonen van zijn minnelied in Louisiana uit het loof van de nooit geheel ontbladerde kroon des zwaren magnesiebooms doet hooren. In deze oorden ziet men wijnranken en Indische jasmijn, in elkander gewikkeld, om dikke boomstammen slingeren, boven dezelve uitsteken, eene sierlijke kroon vormen en kronkelende nederhangen; balsemachtige geuren vervullen

{==395==} {>>pagina-aanduiding<<}
de lucht - overal bloemen, welige plantengroei, hoogroode druiven, een zachte, aangename, bijkans bedwelmende dampkring; het is, alsof natuur, gebukt onder den last van hare schatten, hier heeft stilgehouden, om dezelve over dit gezegende land uit te strooijen in ruime mate. Slaat de wandelaar zijnen blik naar boven, zoo ziet hij het wijfje van den spotvogel op eenen boomtak rusten. Ligt, als een vlinder, vliegt het mannetje met snelle vlugt rondom hetzelve, zweeft opwaarts en nederwaarts en weder opwaarts, de vurige oogen onophoudelijk op het gaaiken gevestigd hebbende, en het voorwerp zijner liefde met den kop begroetende. Zoo dikwijls hij naar den hemel zich verheft, begint hij zijn vreugdelied op nieuw. Geen vogelzang in de wereld is welluidender en tevens krachtiger. De spotvogel begint niet, gelijk de nachtegaal, met langgerekte, zwaarmoedige toonen, maar slaat terstond met gevoel en kracht aan, wisselt dan af, en varieert vervolgens zijn lied met verwonderlijke kunst, terwijl hij pogingen schijnt te doen, om nabootsingen der zachtste natuurtoonen, het ruischen der bladeren, het gezang van den distelvink, het murmelen der beken, met zijne eigene muzikale compositie (zoo het mij vergund zij, dezen kunstterm hier te bezigen) te doen ineensmelten. Maar dit onder het vliegen uitgevoerde zangstuk is slechts een voorspel. Wanneer hij zich eindelijk op den tak, die zijne gezellin draagt, heeft nedergezet, worden zijne toonen wel minder brillant, maar voller, gevoeliger, meer uitdrukkende. Weldra verlaat hij zijne plaats weder, zweeft op nieuw nu naar boven, dan naar beneden, ziet in het rond, alsof hij zich verzekeren wilde, dat zijne rust door geen vijandig wezen wordt bedreigd, slaat met de vleugels, en zijne regelmatige bewegingen in de lucht gelijken een' vrolijken dans. Eindelijk zet hij zich weder nevens het wijfje, en geeft aan hetzelve, als slotstuk van het groote concert,
eene uitgelezene parodie, als 't ware, der zangen, geluiden en verschillende fluit- en andere toonen van schier alle andere vo-
{==396==} {>>pagina-aanduiding<<}
gelsoorten. Nu meent men den distelvink, den patrijs en den nachtuil te hooren; dan weder het kwaken van de eend en het klokken der hen. Eindelijk legt eene soort van zucht, een treurige, half verstikte toon, die uit de keel van het wijfje voortkomt, aan den spotvogel het stilzwijgen op, en lokt hem, om nader tot zijne gezellin te komen. Nu zijn zij een paar, fladderen te zamen door de lucht, en zoeken eene plaats, om te nestelen. Gewoonlijk kiezen zij hun verblijf in de nabijheid van een bewoond huis. Zij weten, dat zij van den landman niets te vreezen hebben. Geen vogel is minder schuw, dan de spotvogel. Weldra hebben de vijge-, oranjeäppel- en berkenboom de tot bouwing van het nest vereischte stoffen geleverd, en het met dorre takjes, bladeren, vlas en boomwol gestoffeerde kleine gebouw is op eene plaats, waar een tak zich in tweeën verdeelt, spoedig gereed. Vijf eijeren worden in het zachte leger gelegd, en het mannetje heeft niet anders te doen, dan te zingen, voor de veiligheid der zijnen te zorgen, en dus, zoo veel hij ver mag, de slangen, katten en roofvogels van zijne kleine bezitting verwijderd te houden. Zoo verloopen veertien dagen. Dan vliegen de jongen uit, scheiden van de ouden, en voorzien zelve in eigene behoeften.
Uit de berigten van a. wilson voegen wij aangaande dezen vogel hier nog het volgende nevens:
De vederen van den spotvogel hebben niets bijzonder merkwaardigs; zijne gestalte is bevallig; de vlugge en aardige bewegingen, het vuur der oogen, derzelver snuggere uitdrukking, wanneer de zoo vatbare leerling naar de lessen, welke door de gevleugelde boschbewoners hem gegeven worden, luistert of zich oefent in het gehoorde - dit alles onderscheidt en kenmerkt onzen zanger. Met deze eigenschappen vereenigt hij eene heldere, buigzame stem, die voor alle wijzigingen vatbaar is, en alle overgangen van toonen, van de teedere en zachte toonmengelingen der boschlijster tot het ruwe en wilde geschreeuw van den kaalkoppigen adelaar, kan

{==397==} {>>pagina-aanduiding<<}
nabootsen. Met verwonderlijke juistheid weet de spotvogel toon, maat en stemleiding van andere vogels te vatten, maar overtreft hen allen in uitdrukking en liefelijkheid, welke hij door zijn aangenaam geluid in de nagebootste wijzen brengt. Zijn kunstvermogen bepaalt zich echter niet alleen tot nabootsing; ook zijn natuurlijke zang is even zoo schitterend als welluidend; maar hij breekt dien dikwerf af, om zijne zucht tot nabootsing in te volgen, en daarna vat hij denzelven weder op. Deze zangoefeningen duren nooit korter dan een half uur, soms wel een geheel uur en langer. Gedurende dezen tijd zijn zijne uitgebreide vleugels, zijn witgevlekte staart, zijne vrolijke en levendige bewegingen niet minder vermakelijk voor het oog, dan de heldere en welluidende toonen van zijn gezang aangenaam voor het oor klinken. Men ziet hem als in hooge verrukking, in eenen kring ronddraaijen, naar mate van de buigingen der stem den boom op- en afstijgen, ook wel met de snelheid van eenen pijl in de hoogte vliegen, alsof hij, gelijk zeker natuuronderzoeker het uitdrukt, zijne ziel, die hij met den laatsten zijner toonen had uitgeademd, wilde terughalen. Een blinde zou, wanneer hij den spotvogel hoorde, zich verbeelden, dat een aantal onderscheidene vogels zich vereenigd had, om eenen wedstrijd in het zingen te beginnen. Zijne bekwaamheid in het nabootsen is zoo groot, dat hij niet alleen jagers en vogelvangers, maar ook andere vogels zelfs misleidt, welke op het geluid van zijne stem, dat zij niet zelden voor een roepen of voor eene noodiging houden, naar hem toe ijlen. Somwijlen worden zij door schrik bevangen en vlugten in het digtste van het hout; doch ook daar is het wederom de spotvogel, welke, door nabootsing van den valk, hen uit hunne schuilplaatsen opjaagt.

(Het vervolg hierna.)







{==398==} {>>pagina-aanduiding<<}

Verslag van het eiland Bali, doch meer bepaaldelijk van het vorstendom Bali Baliling. Door de zendelingen Medhurst en Tomlin.

(Vervolg en slot van bl. 355.)
De vischvangst rondom het eiland is op verre na zoo voordeelig niet als die, welke op de kusten van Java dagelijks plaats vindt; men schrijft dit toe aan de meerdere diepte der zee; in de baaijen en kreken, welke zoo diep niet zijn, wordt echter voldoende visch gevangen voor eigen gebruik. De ingezetenen gebruiken, om te visschen, even gelijk op Java, de gewone praauw-joekong, met dit onderscheid, dat de vleugels, waarvan men zich bedient, om het kleine vaartuig in evenwigt te houden, zich regts en links wat verder uitstrekken, zoodat, als het vaartuig, door een' frisschen wind gedreven, wat sterk overhangt, een gedeelte der manschap op de vleugels bovenswinds gaan zitten, waardoor het evenwigt behouden wordt. Voor het overige is het gansche vaartuig even eenvoudig, als men dezelve, tot hetzelfde oogmerk, in den ganschen Archipel aantreft.
De praauwen, welke op Bali ten handel komen, zijn alle vreemde, op verschillende eilanden, in den omtrek gelegen, te huis behoorende; op Bali zelve heeft men bijna geene andere, dan de bovengemelde joekongs, waarmede zij zich nimmer verre van strand begeven.
Er komen jaarlijks tien groote praauwen van Ceram, benoorden Ambon gelegen; deze komen gemeenlijk in October en vertrekken tegen het einde van Januarij; hunne lading bestaat doorgaans in nootmuskaat, schildpad en den bast van eenen boom, masoey genaamd, welke eene genezende kracht heeft, en op Java en elders door de inlanders zeer gezocht wordt. De manschap, welke deze praauwen bevaart, zijn Kaffers, anders genaamd Alfoeren, een sterk volk, dat de Maleische taal zeer goed spreekt, en in deszelfs houding, gebaren en manier van spreken, meer het aanzien heeft van menschen, die gewoon zijn te gebieden, dan van dezulken, die gewoon zijn te gehoorzamen. Aan hunne praauwen wordt hoegenaamd geen ijzer gebruikt; zelfs

{==399==} {>>pagina-aanduiding<<}
het anker is van hout, met een' steen voorzien, om het te doen zinken; de verschillende planken worden met houten pennen vereenigd, en daarna gebreeuwd met boombast en eene soort van inlandsche stopverf, hetwelk voor eene reis van twee of drie maanden volstaat. Zij doen slechts ééne reis in het jaar. Na hunne terugkomst nemen zij hunne praauw uit elkander, brengen dezelve stukswijze naar hunne dessa, ten einde dezelve tegen het volgende saizoen weder ineen te zetten en te water te brengen.
De handel tusschen Java en Bali geschiedt geheel met Chinesche praauwen (paduwakang). Tien of twaalf derzelven van 15 tot 20 ton elk, die alle jaren vijf of zes reizen doen, zijn voldoende, om dien handel levendig te houden. Grove lakens, chitsen, batisten zakdoeken is de gewone lading, welke deze praauwen te Bali aanbrengen; hunne retourlading bestaat meestal in gedroogd rundvleesch tot dinding gemaakt, in huiden en smeer, alsmede in een gedeelte der van Ceram jaarlijks aangebragte nootmuskaat en de zoogenaamde masoey; in dezen handel wordt gewoonlijk een kapitaal van twintig- tot dertigduizend gulden omgezet; de gewone voordeelen op de uitreis bedragen ten naastenbij 10 percent, maar die, welke op de retourlading gemaakt worden, bedraagt gewoonlijk veel meer.
Behalve deze praauwen, wordt Bali nog bezocht door eene groote menigte Boeginesche praauwen; men rekent gewoonlijk op tien of twaalf praauwen van Sumbauwa, op een twintigtal van de kusten van Celebes, en op mogelijk even veel van Singapore; de laatsten hebben de kostbaarste lading van alle in; zij brengen onder anderen jaarlijks twintig kisten amphioen voor Baliling alleen; buitendien is er nog eene zeer sterke vaart op Pahang-Cove en Bali-Badong, welke beide plaatsen oneindig meer handel hebben dan Baliling. Deze, en mogelijk nog 2 of 3 Europeesch getuigde schepen, brengen alle, het eene meer- het andere minder, eene lading grove lijnwaden aan, en nemen gewoonlijk eene lading dinding (rundvleesch) en klapperolie in retourlading terug. Toen wij te Baliling aankwamen, lagen er twee brikken op de reede, waarvan de eene kort daarna naar Macasser vertrok, doch de andere behoorde aan den Chineschen pachter te Pahang-Cove, die er zeer voordeelige reizen mede doet.
De benoodigdheden voor het leven zijn op Bali in het

{==400==} {>>pagina-aanduiding<<}
algemeen zoo goedkoop, dat men wel eene maand lang van een daalder ordentelijk kan leven. Aan de zeekust koopt men eene pikol rijst voor drie gulden, doch binnenslands kost zij naauwelijks een gulden. Klapperolie kan men voor vier tot zes gulden de pikol hebben, zout anderhalve gulden per pikol, eene vette koe of os voor vier gulden, versch vleesch een stuiver het (oude) pond, maar voor de dinding moet men negen gulden per pikol betalen, van 15 tot 20 gulden voor een paard, 7 gulden voor een vet varken, eijeren een gulden voor 100 stuks, en zoo alles naar evenredigheid; de meermalen genoemde masoey wordt op Baliling voor 20 gulden de pikol verkocht; kasoemba, eene roode verfstof, veel op Java gebruikt wordende, is voor 30 gulden de pikol algemeen verkrijgbaar.
Bali levert eenige vogelnestjes op, echter alle van de tweede soort. Behalve eenige boomsuiker en eene zeer goede soort van tabak, kan men den jaarlijkschen uitvoer schatten op ten naastenbij 3000 pikols klapperolie en 1000 coyangs rijst.
Hunne maten en gewigten zijn bijna gelijk aan die van Java: de coyang houdt in 30 pikols, en de pikol 100 katties (een kattie is 1 1/4 ℔); alleen de gantang is op Bali bijna eens zoo groot als op Java.
De munt, op Bali algemeen in omloop, is eene groote Chinesche koperen munt, met een vierkant gaatje in het midden, waardoor men ze gemakkelijk aan een snoer rijgt; tweehonderd dezer koperen stukken hebben de waarde van een gulden, en zeshonderd de waarde van eene Spaansche mat; een snoer van 200 noemen zij satak, en een snoer van 1000 sapakoe. Weinig andere muntspeciën ziet men op Bali; doch Spaansche matten zijn daar, even gelijk elders, zeer gewild. De handelsartikelen, welke op Bali het meest gewild zijn, zijn grove lijnwaden, chitsen, batisten doeken, opium, Chineesch grof aardewerk, ijzer, staal, benzoïn en sandelhout: de inkomende regten bedragen 4 percent, welke door de Sabandhars geheven worden, als 2 percent van den kooper en een gelijk bedrag van den verkooper. Behalve deze regten, verwacht de Sabandhar, zoo wel als de Koning, van elk, die hier ten handel komt, geschenken, meer of min van aanbelang, naar evenredigheid van hetgeen door hem wordt aangebragt en van de vooronderstelde winst. Op den binnenlandschen handel worden geene regten geheven;

{==401==} {>>pagina-aanduiding<<}
alleen wordt door een ieder, die een bazaar bezoekt, 's daags een duit betaald, waarna het hem vrijstaat, dien ganschen dag de goederen, welke hij heeft aangebragt, uit te venten.
De Balinesche taal, schoon met de Javasche waarschijnlijk van éénen oorsprong, verschilt echter met haar in tongval en dagelijksch gebruik; dit verschil is echter zoo groot niet, of iemand van Java kan die van Bali zeer goed verstaan, en, na eenigen tijd met hen omgegaan te hebben, hunne taal spreken. De Balinezen gebruiken meestal dezelfde letters, als de Javanen; maar in de rangschikking derzelven in hun alphabet is eenig onderscheid; ook laten zij de groote D geheel weg; de Balinees spreekt alle de letters uit, zelfs dezulke, die bij de Javanen zeer zacht of in het geheel niet gehoord worden. In de gewone handeltaal, welke onder handeldrijvenden gesproken wordt, zijn, behalve Javasche, ook Maleische en Maduresche woorden ingeslopen, en hebben, door langdurig gebruik, als 't ware het burgerregt verkregen. Wanneer men zich tot den Vorst wendt, wordt de gewone hoftaal of Bassahdalam, ook wel de Kawie of de oude taal genaamd, gesproken. Zij schrijven op boombast, even gelijk men in Indië doet; doch, in stede van de letters met eene ijzeren stift er in te drukken, kerven of snijden zij de letters met de punt van een mes. Deze wijze van schrijven, of liever graveren, gaat onvermijdelijk zeer langzaam, zoodat een man eenen ganschen dag bezig is, om een blad, waarop naauwelijks een vel gewoon schrift staat, af te werken. Gewone reispassen en uitklaringen van schepen hebben wij op die wijze geschreven gezien. Gemeenlijk is echter hun schrift zeer slordig, en veelal aan doorhalingen en bijvoegingen onderhevig, zoodat men het met moeite kan ontcijferen.
Doordien men op Bali geen openbaar onderwijs heeft, vindt men onder hen slechts weinigen, die lezen, doch nog veel minder, die schrijven kunnen. Dezulken, die het al bij toeval geleerd hebben, schromen deze kunst uit te oefenen, uit vrees van daardoor hunne Grooten, vooral dezulken, die het niet kunnen, te beleedigen.
Hunne boeken, allen manuscripten, handelen alleen over de fabelleer; ook hebben zij eenige oendang-oendangs, of beschrevene wetten, waarnaar zij zich gedragen. In de toon kunst zijn zij bij de Javanen nog veel ten achtere, zoo ook in het schilderen, waaraan zij nimmer eenige schaduw ge-
{==402==} {>>pagina-aanduiding<<}
ven, om de voorwerpen te doen afsteken; zij zullen, bij voorbeeld, schepen teekenen zonder zee, of vechtende mannen zonder den grond, waarop zij treden. De ruwe beelden, van klei gevormd en in de zon gedroogd, waarmede zij hunne tempels versieren, kan men naauwelijks als een kunstgewrocht opnemen.
De Balinezen hebben, even gelijk alle zeer onbeschaafde natiën, veel op met de tooverkunst, en stellen een onbepaald geloof in en vertrouwen op alles, wat naar zwarte kunst gelijkt. Iemand, die bezig was een nieuw huis te bouwen, verzocht mij, hem een talisman te geven, in het vaste vertrouwen, door dit middel den Duivel uit te bannen, en in zijne onderneming gezegend te zullen zijn.
De grond op Bali is, over het geheel genomen, vruchtbaar; de valleijen bestaan meestal uit een' zwarten kleigrond, en, zoo men mag oordeelen uit hetgeen door de stortregens van de bergen afstroomt, bestaan deze meestal uit een' rooden aardgrond, die zeer vruchtbaar is; vulcanische delfstoffen zijn echter overal met den grond gemengd. Behalve een' vuurspuwenden berg in het oosten van Bali, welke sedert menschengeheugenis altoos eene dikke wolk van rook opgegeven heeft, werd het gansche eiland, eenige jaren geleden, door de zware uitbarsting, welke alstoen op het naburig eiland Sumbauwa ontstond, geheel met asch, meer dan een voet diep, bedekt. Bij die uitbarsting is op Bali alles verzengd en met asch overdekt geworden, zoodat de ingezetenen de asch eerst hebben moeten wegwerken, alvorens iets te kunnen planten; met uitzondering der groote boomen, was het gansche plantenrijk over het geheele eiland verbrand en verdord. In de uitkomst, echter, was deze ramp zoo schadelijk niet, als het zich in den beginne liet aanzien; integendeel, de grond wordt over het algemeen thans veel vruchtbaarder geacht, dan vóór de uitbarsting.
De grond levert meestal zeer schoone en witte rijst op; voorts tabak, jagong en kasoemba. Voor de rijstkultuur is geen gebrek aan water; en is zulks onlangs aanmerkelijk vermeerderd geworden, doordien een berg, door eene hevige aardbeving vaneengespleten, gedeeltelijk ingestort is, waardoor een stroom water te voorschijn gekomen is, welke eene verdere uitbreiding der rijstvelden heeft te weeg gebragt. Voor het overige is het hooge land meestal met

{==403==} {>>pagina-aanduiding<<}
zware boomen bezet, wier hout alleen goed is voor brandhout, zijnde ongeschikt tot eenig ander einde; de vruchtdragende boomen zijn minder algemeen, en vooral minder verscheiden; de mangoes zijn er het meeste, vooral die soort, welke men mango-kwinie noemt; gedurende den tijd, dat wij er waren, waren deze kwinies zeer algemeen en voor een ieder verkrijgbaar.
Hunne bouwgereedschappen zijn ten uiterste ruw en eenvoudig; aan geen derzelven, zelfs niet aan hunne ploegen, is eenig ijzer besteed, uitgenomen een grasmes, hetwelk, met eene soort van houten spade, het geheel hunner bouwmansgereedschappen uitmaakt, bedragende alles te zamen naauwelijks de waarde van twee of drie gulden. Zij oogsten gewoonlijk tweemaal in het jaar; overvloed aan water hebbende, is de maaitijd naauwelijks voorbij, of zij beginnen weder te zaaijen.
Rijst is hun stapelproduct; alleen wisselen zij het nu en dan wel eens af met jagong, katoen en soortgelijke.
Zij hebben geene bijzondere weidevelden, waarop zij hun vee doen grazen; alwat niet bebouwd is, dient tot weide voor het vee. Hun hoornvee ziet er schoon en vet uit; ik kan mij niet herinneren op Bali eene magere koe gezien te hebben; hun vee is van eene veel beter en grooter soort, dan dat, hetwelk men gewoonlijk op Java aantreft; het is een ras, voortkomende uit de wilde runderen, vermengd met de tamme; de kleur is lichtrood, met eene witte bef en buik.
Hunne paarden zijn klein, maar sterk, kunnende een' zwaren last dragen; zij worden meestal tot lastdieren gebruikt.
In de wildernissen is het vol tijgers, vooral in het westelijk gedeelte, zoodat zelfs het reizen aldaar gevaarlijk is. De bosschen zijn ook vol herten. In den staat Bali ligt een klein eiland, Herteneiland genaamd, eene of twee mijlen van het land, hetwelk in het bijzonder eene schuilplaats voor de herten schijnt te zijn; men heeft de herten dikwijls naar en van dit eiland zien zwemmen. Tegen dat de jagttijd aankomt, wordt, even gelijk op Java geschiedt, de alang-alang en het lange gras weggebrand, waarna het niet moeijelijk is de herten te zien en te schieten.
Aardbevingen zijn op Bali, even gelijk in alle keerkringslanden, een gewoon verschijnsel. Eene aardbeving, die twaalf jaren geleden op Bali Baliling plaats greep, wordt nog met vrees

{==404==} {>>pagina-aanduiding<<}
en schrik herdacht; de schokken waren zoo geweldig, dat het volk dezelve beschrijft als gelijk aan het slingeren van een schip bij eene onstuimige zee; vele huizen zijn destijds beschadigd, andere geheel vernield geworden. Deze uitbarsting veroorzaakte eene algemeene verslagenheid, eensdeels door derzelver langdurigheid, en ten andere doordien een vrij hooge berg, aan het zeestrand gelegen, vaneenspleet, en klippen ter grootte van een huis opwierp; het is door deze opening, dat, sedert de natuur weder tot rust kwam, die schoone rivier is voortgekomen, welke het nog onbebouwde gedeelte van Baliling in rijke en vruchtbare rijstvelden herschapen heeft. De geheele ruimte, tusschen dezen berg en het zeestrand gelegen, was door de nedervallende steenen en de brandende asch geheel vernield geworden; menschen, beesten, huizen en het te veld staande gewas kwamen om, of werden vernield; terwijl al hetgeen door het vuur was gespaard, kort daarna, door de zee, welke bij die gelegenheid verre buiten hare oevers steeg, overstroomd en weggespoeld werd. Het getal menschen, daarbij omgekomen, is mij opgegeven meer dan duizend te zijn. De verbolgen zee heeft echter meer kwaad gedaan, dan de uitbarsting van den berg zelven. Toen men ons, na verloop van twaalf jaren, de plaats toonde, waar alle deze schriktooneelen als 't ware gelijktijdig in werking zijn geweest, waren de overblijfsels der verwoesting nog duidelijk zigtbaar: de groote rotsklompen, die, van den berg gescheurd, in zee gestort waren, en voor een gedeelte boven het water uitstaken, waren nog te zien; ook was de vallei tusschen dit gedeelte van het zeestrand en den voet van den berg in eene woestijn veranderd, en is thans de schuilplaats van tijgers en andere verslindende dieren.
De verwoestingen, door deze uitbarsting veroorzaakt, hoe verschrikkelijk ook, troffen echter alleen een gedeelte van het eiland; maar die van den berg op het naburig eiland Sumbauwa bragt eene algemeene ramp te weeg, waardoor voor het eerst op Bali duurte, schaarschheid, ja hongersnood ontstond. De verwoestingen, daardoor aangeregt, verspreidden zich vele mijlen in het rond; het gansche eiland Bali was zoodanig met asch en steenen overdekt, dat het een' geruimen tijd aanhield, alvorens de grond weder zijne vorige vruchtbaarheid herkreeg. Vele planten en gewassen, die zich jaarlijks voortplanten, waren zoo geheel vernietigd,

{==405==} {>>pagina-aanduiding<<}
dat men de zaden van elders heeft moeten aanvoeren, om dezelve weder voort te planten. De rijst tot voeding werd van het naburig Java gehaald; eenige baatzuchtigen hebben zich daarbij niet ontzien tot zes Spaansche matten per pikol te vragen; de honger dwong, geld voor voedsel te verwisselen.
Het eiland Bali is nog nimmer door pest of andere besmettende ziekten aangetast geworden, uitgenomen in het jaar 1821, toen in den ganschen Archipel de Cholera morbus heerschte, en waarvan Bali dan ook niet is bevrijd gebleven.
Eene van de ergste bezoekingen, waaraan men hier nu en dan is blootgesteld, is, dat het op het veld staande gewas door sprinkhanen, muizen of wormen wordt opgegeten. Dit vernielend ongedierte kan in een' zeer korten tijd onbegrijpelijk veel schade, vooral aan het rijstgewas, toebrengen. Wanneer de aanval van dit gedierte algemeen is, beschouwen zij deze bezoeking als de straffende hand der Voorzienigheid voor deze of gene overtreding, waaraan zij zich hebben schuldig gemaakt, en waarvoor de geheele natie, om het onheil af te weren of tegen te gaan, boete doen moet. Deze boetedoening bestaat alsdan in meer of minder aanzienlijke offeranden, naar mate het gevaar dreigend of de schade groot is. Bepaalt de verwoesting, door deze dieren veroorzaakt, gelijk somtijds gebeurt, zich eeniglijk tot het veld van een bijzonder persoon, zonder dat aan de naastbijgelegene velden schade wordt toegebragt, dan beschouwen zij het als een onfeilbaar bewijs, dat de eigenaar van het aldus vernielde veld de Goden vertoond heeft, en dat hij hun, als het slagtoffer, dat geëischt wordt, met den vinger wordt aangewezen: de ongelukkige, wien dit overkomt, wordt alzoo, zonder verder onderzoek, gegrepen, hem handen en voeten gebonden, en hij in zee geworpen. De naaste bloedverwanten beschouwen het als pligt, hem aan de voltrekking van dit onmenschelijk vonnis niet te moeten onttrekken, ten einde alzoo hunne bereidwilligheid te bewijzen, om de vertoornde Goden te bevredigen.
Behalve deze en nog vele andere barbaarsche gewoonten en instellingen, bij dit volk in gebruik, hebben zij ook de wreede gewoonte van het eene vrouw tot misdaad aan te rekenen, wanneer zij van tweelingen verlost. Zij, die, zoo als zij het noemen, zich daaraan schuldig maakt, wordt met haren man en alle hunne kinderen uit de kampong verbannen, ten einde zich eene maand lang aan het zeestrand of

{==406==} {>>pagina-aanduiding<<}
bij de graven hunner voorvaderen op te houden; na verloop van welken tijd zij beschouwd worden gelouterd te zijn, en verlof krijgen terug te komen. Velen der pas geborene kinderen, aldus van alle zorg en hulp ontbloot, komen om, alzoo zij juist in die oogenblikken, wanneer zij de meeste zorg vereischen, aan weêr en wind blootgesteld zijn, en alzoo de ongelukkige slagtoffers worden van de wanbegrippen, waarmede dit volk meer dan eenig ander besmet is. Op Java echter, vooral in de binnenlanden, is dit denkbeeld mede niet vreemd.


Het avondeten bij Colocotroni.

In den zomer van 1827 vertrok ik uit Sicilië, als supercargo van een schip, dat zout en krijgsbehoeften naar Griekenland moest overbrengen. Het zout van Sicilië, dat de kenners voor het beste van de geheele wereld houden, wordt algemeen gebruikt door de Grieken. Hun inlandsch zout is zeer onzuiver en heeft een' salpeterachtigen smaak. Over de lading van mijn schip naar goedvinden kunnende beschikken, en niet willende, dat dezelve in handen van speculanten viel, liep ik niet de haven van Hydra of Spezzia binnen, waar gewoonlijk veel te doen is; maar ik zeilde naar Castri, het oude Hermioné, gelegen aan de zuidzijde van Argolis. Het is thans een ellendig dorp, bestaande uit omtrent een dertigtal hutten, bewoond door arbeiders en herders.
Ik kwam daar aan juist vóór de opening der Nationale Vergadering (Syneleusis). Het geheele land was verdeeld, uit hoofde van een belangrijk geschilpunt. Men twistte over de plaats, alwaar de Vergadering gehouden zou worden. De bewoners der eilanden van den Archipel wilden zich niet dan naar Damala begeven; terwijl de Grieken van het Schiereiland hardnekkig beweerden, dat Castri alle aanspraak op deze eer had. De Regering des lands verklaarde zich voor Damala; maar colocotroni (*), altijd in tegenspraak met elk bestuur, waaraan hij geen deel had, of dat zijne onverzadelijke hebzucht niet begunstigde, had zich aan de zijde der Peloponnesiërs geplaatst. Vast besloten hebbende, het

{==407==} {>>pagina-aanduiding<<}
door te drijven, dat te Castri eene Vergadering, al wilden dan ook de eilanders niet derwaarts zich begeven, wierd gehouden, had hij, aan het hoofd van vier- of vijfhonderd Moreoten, of Peloponnesiërs, zijne tent opgeslagen. Bij hem was de oude sessini, eigenaar van de rijke wijnbergen van Gastouni, een persoon, half Turk, half Griek - de talleyrand van Morea.
Naauwelijks had ik het anker geworpen te midden van de schoone bouwvallen der oude haven van Hermioné, of ik zag een twaalftal personen naar mij toe roeijen. Aan hun hoofd was een tchaoux, of officier. Deze kwam bij mij aan boord, en vroeg, na den gewonen groet: ‘Wat schip is dit?’ - Ik antwoordde: ‘De St. Lorenzo.’ - ‘Is het een Engelsch?’ - ‘Neen, een Genueesch.’ - ‘Van waar komt het?’ - ‘Van Palermo.’ - ‘Welke is de plaats der bestemming?’ - ‘Ik ben niet gehouden, dit te zeggen.’ - ‘Is het commissiehandel?’ - ‘Dat kan ik niet zeggen.’ - ‘Waarin bestaat de lading?’ - ‘In onderscheidene goederen, voornamelijk in zout.’ - ‘Laat het mij eens zien.’
Ik liet eene mand zout brengen. Na eene oplettende bezigtiging, riep de tchaoux vol verrukking uit: ‘Heilige Maagd, Moeder Gods! dit is geen zout - het is sneeuw! Wat is dat zout der Franken een verwonderlijk produkt!’
Hij vroeg mij een mandje vol zout voor de tafel van zijne Excellentie. - ‘Welke Excellentie?’ - ‘Is het mogelijk!’ riep hij uit; ‘weet gij dan niet, dat zijne Excellentie, de Generaal colocotroni, Commandant-en-chef der legers van den Peloponnesus, op dit oogenblik te Castri zich bevindt, om er de Vergadering der Afgevaardigden te verbeiden?’ - ‘Hoe zou ik dit weten, daar ik zoo even uit Sicilië aankom?’ - ‘Dat is ook zoo; maar hebt gij rum aan boord?’ - ‘Ja, echte rum van Jamaica.’ - ‘Kostelijk! men brenge maar eens eene flesch. Mijnheer de Kapitein,’ voegde hij er nog bij, ‘zijne Excellentie de Generaal-en-chef van den Peloponnesus houdt veel van rum, en - Mijnheer de Kapitein, 't is het gebruik, dat schepen der Franken, die hier komen, een geschenk doen aan den Megalopsekos, aan het Hoofd van de plaats en aan deszelfs officieren.’ - ‘Ik zal dan een dozijn flesschen aan zijne Excellentie zenden, en ik hoop, dat gij er drie voor u zult aannemen.’ - ‘Met veel vermaak, Mijnheer de Kapitein! Ik wensch, dat gij nog duizend jaren gelukkig moogt leven!’

{==408==} {>>pagina-aanduiding<<}

Ik zond gevolgelijk eene boot af, om mijn geschenk te brengen aan den Generaal, die uit erkentelijkheid mij tot het avondeten liet noodigen; van welk verzoek ik gaarne gebruik maakte, de vijl ik alzoo gelegenheid zou hebben, om dezen zoo merkwaardigen man te leeren kennen; terwijl ik daarvan tevens partij wilde trekken, om mijne lading ten meesten voordeele van hen, die mij bevracht hadden, te verkoopen.
Ik begaf mij des avonds ten zes ure aan wal, en kwam langs eenen weg, ter lengte van ruim eene mijl, door bouwlanden, hier en daar bedekt met stukken van beeldhouwwerk, aan het bivouac van colocotroni en zijne getrouwe Palikaren. Zij hadden geene tenten, zijnde tegen wind en weder niet gedekt, dan door hunne grove kapots, terwijl zij, zoo veel mogelijk, onder olijf boomen zich gelegerd hadden. Rondom verscheidene vlammende vuren hielden vele krijgslieden zich bezig met toebereidselen voor het avondeten. Mijne opmerkzaamheid viel bijzonder op een dier, dat, iets kloeker zijnde dan een haas van de grootste soort, aan een' langen stok was gestoken, die op brokken steen over een knappend vuur van pijnboomtakken lag. Een zeer morsige knaap, op de wijze der kleêrmakers aan het eene einde van dit landelijk braadspit gezeten, draaide het wildbraad om.
Zoodra mijn vriend, de tchaoux, mij bemerkte, spoedde hij zich naar mij toe, drukte mij in zijne armen, en gaf mij op elke wang een zoo nadrukkelijken kus, dat ik gaarne hem daarvan verschoond zou hebben. Daarop groette hij mij naar de wijze der Franken, mij vriendelijk de hand schuddende, en zeide, dat de Generaal verlangde mij ta zien, naar wien hij ten zelfden tijde mij geleidde. Bij mijne nadering stond colocotroni, die bij zijn vuur gezeten was, op en reikte mij de regterhand, terwijl hij met de linker de muts, welke zijn hoofd dekte, afnam; een eerbewijs, dat een Griek nooit aan zijnen landgenoot doet, maar alleen aan Franken, welke hij beleefdelijk wil behandelen. ‘Goeden avond,’ zeide hij; ‘de Franken zijn altijd de welkome gasten van den armen Klepht.’ Ik zeide daarop: ‘Uwe Excellentie heeft geene reden, om dezen bijnaam te geven aan den Generaal colocotroni, wiens kudden alle de bergen van Argolis bedekken.’ Hij hernam, eenigzins stekelig: ‘Is Mijnheer de Kapitein reeds in Griekenland gekomen? Het zij zoo, dat ik vele schapen heb; maar mijne lieden zijn arm en lij-
{==409==} {>>pagina-aanduiding<<}
den honger. Doch laat ons hiervan afstappen. - Is er iets nieuws? Waar is Lord cochrane? Waarom komt hij niet in ons midden?’ - ‘Ik heb vernomen, dat hij Marseille had verlaten, en ik meende hem hier bij mijne aankomst aan te treffen.’ - ‘Gave God, dat hij kwame! Hij zal den Ottomannen den baard branden!’ - ‘Hij zal op hunne hoofden geen enkel haar laten, waarbij de Engel hen kan vatten, om hen in het Paradijs te brengen!’ - ‘Hij zal van hunne moeders slavinnen maken!’ - ‘Maar wij,
Pelaponnesiërs, hebben wij niets gedaan? Wij zijn van Patras tot Kalamata getrokken, zonder een' enkelen Turk te ontmoeten.’ Ik merkte daarop aan: ‘Uwe Excellentie is zeer dapper, en de Moreoten zijn onverwinnelijk; maar ibrahim, die Arabische hond, sluit zich op in versterkte plaatsen, en Grieksch lood en staal, en, wat meer is, Grieksche moed, slagen niet altijd gelukkig, om de borstweringen van steen te vernielen.’ - ‘Ja, ja! dat hij zich Tripolitza herinnere, en hij zal beven!’ - ‘O ja! uwe Excellentie nam de stad in. De beleedigingen, den Grieken aangedaan, zijn gewroken in het bloed van mannen, vrouwen en kinderen, die in Tripolitza zich bevonden. De Generaal colocotroni verslindt de Turken, en drenkt zich met hun bloed.’ - ‘Laat ons gaan; het avondeten is gereed. Sta mij toe, dat ik u voorstelle aan den wijzen sessini, den Voorzitter van de Nationale Vergadering.’
Ik boog mij diep voor den President van het Congres, die in zijn gelaat niets merkwaardigs had, dan de scherpte van zijnen doordringenden blik en de beweegbare rimpels op zijn voorhoofd.
Colocotroni heeft in zijn voorkomen iets treffends, dat men niet alzoo zou verwachten, al weet men ook van zijne daden. Hij is van eene middelbare, doch kloeke en volmaakt evenredige gestalte. Daarbij heeft hij een' grooten arendsneus, maar een' somberen en onrustigen blik. Hij draagt kleederen, even morsig, en zelfs nog niet zoo veel versierd, als de minste zijner krijgslieden. Alle zijne manieren kenmerken den geheel onbeschaafden man, maar eenen onbeschaafden, die gewoon is te bevelen. Uit Morea afkomstig zijnde, bragt hij de eerste jaren zijner jeugd door onder de Klephten, of vrije bergbewoners, welke eerst uit nood roovers werden en vervolgens aan dat bedrijf gewoon geraakten. Daar echter colocotroni niet gelukkig slaagde in die leefwijze, be-
{==410==} {>>pagina-aanduiding<<}
gaf hij zich naar Zante, waar hij eenige jaren het bedrijf van vleeschhouwer uitoefende, tot den tijd toe, dat de Generaal Sir richard church hem gebruikte bij de oprigting der regementen van Albanezen. Hij was bij den slag van Parga.
Intusschen had colocotroni zich nedergezet aan het midden van eene zes voet hooge, langwerpig ronde tafel. Men gaf te kennen, dat deze tafel uit het dorp was gehaald ter eere van den Frank, die als gast mede aanzat. Ik werd geplaatst ter regter hand van den bevelhebber; ter linker zat de Voorzitter sessini; de voornaamste officieren hadden het overige van de tafel bezet, terwijl die van minderen rang, ten getale van omtrent dertig, in ongeregelde groepen rondom ons waren gezeten.
Tafellaken, messen, lepels, vorken, schotels, borden, en wat verder bij ons voor volstrekt noodzakelijk wordt gehouden, van dit alles zag men niets. Midden op de tafel stond eene groote houten kom, of liever een vat van twee voet middellijn, waarin zekere toegemaakte salade was, of salmigoudis, bestaande uit sprot, tuinkers, latuw, prei, zwarte olijven, benevens uijen, alles gesaust met geschrabd knoflook, olie, azijn, wijn en zout, onder elkander gemengd en geroerd tot eene behoorlijke dikte. Hier en daar lag een stuk van eene kaas, van geitenmelk in Anatolië vervaardigd, hebbende drie of vier voet middelijn, en eene hoogte van een vierde duim tot omstreeks een duim. Rondom de tafel lag roggebrood en een tamelijke voorraad scheepsbeschuit opgehoopt. De maaltijd begon met het toedrinken van gezondheden der gasten onder elkander. Men dronk eene groote hoeveelheid van eene soort van anijsbrandewijn, die in de Levant gewoonlijk wordt gebruikt, om den eetlust op te wekken.
‘Op uwe gezondheid, Mijnheer de Kapitein!’ zeide de Generaal, te mijner eere drinkende: ‘Zult gij van salade gediend zijn?’ Ik knikte, ten teeken van toestemming. Intusschen brokkelde ik eene beschuit, ten einde tijd te hebben, om de manieren der inboorlingen op te merken, dewijl ik niet gaarne in hunne oogen het voorkomen wilde hebben, dat ik niet wist te leven. Ik behoefde echter niet lang te wachten. De Generaal stak weldra de hand in de groote houten kom, greep eene goede hoeveelheid spijze, doopte dezelve in de saus, en bragt die alzoo in zijnen

{==411==} {>>pagina-aanduiding<<}
mond, terwijl zijne kin en zijne naakte borst er een deel van kregen. Vervolgens nam hij eene ansjovis, ontdeed deze vaardig van graat, stak de eene helft in zijnen mond en de andere in den mijnen, tot mijn groot verdriet, zeggende: ‘Dat is goed voor de maag,’ welke woorden hij verscheidene malen onder het eten herhaalde. Met een' geweldigen tegenzin slokte ik het stuk visch door en vroeg om wijn. De chitza werd mij aangeboden door een jong en schoon meisje met zwart haar, hetwelk, zoo als ik later heb vernomen, genoodzaakt was, de dienst van hebe te verrigten; eene gewelddadigheid, zeer gewoon onder de onhandige soldaten van Griekenland. Alvorens de chitza aan mijne lippen te brengen, droeg ik zorg, de spits van mijne kin, als ook mijn voorhoofd, aan te raken en de eene hand op mijn hart te leggen, terwijl ik dronk op de gezondheid van mijn tafelgezelschap.
Toen de salade genuttigd was, geraakten mijne maagzenuwen in staat van oproerige beweging, bij het naderen van een' met bloed bemorsten slagter, die een' schotel met pensvleesch bragt, dat zeer welkom was aan mijne vrienden; maar ik voor mij moest stellig weigeren. Vervolgens werd een lam, nog aan het spit zittende, opgedischt. Colocotroni deed er diepe insnijdingen met zijn' yataghan in, sneed er verscheidene brokken af, wees mij het stuk, dat voor mij bestemd was, en maakte het van het dier los; het bestond in drie of vier ribben. Het lam was wel gaar gebraden. Men had, volgens gebruik aldaar, hetzelve gedood, toen het veertien dagen oud was, en, in weerwil van mijne Europesche vooroordeelen en van deze zoo ruwe manier van handelen, moet ik bekennen, op mijne reizen, nooit zoo malsch en keurig lekker vleesch gegeten te hebben.
De Generaal, gelijk ook de President, zich bediend hebbende, deed den dus gehavenden romp van het dier aan de andere gasten toekomen, hen waarschuwende, om niet van den kop te eten. Niet zonder nieuwe walging zag ik dezen kop in twee deelen gekloofd terugkeeren. Terstond begon colocotroni de tong in drie stukken te snijden, voor mij, voor sessini  en voor hemzelven. Ik was zeer blijde, dat ik de hersenen niet behoefde te eten; maar ik kon het nuttigen van een der oogen niet ontwijken - eene eer, waarin ik met den Voorzitter deelde. Ik ontving deze

{==412==} {>>pagina-aanduiding<<}
lekkernij op de punt van den verschrikkelijken yataghan. De overblijfselen van het feestmaal verdwenen, en de tafel werd bedekt met gedroogde vijgen, amandelen, razijnen, dadels en velerlei confituren. De chitza ging lustig rond; men stak fakkels aan, en de jonge hébe, waarvan ik gespraken heb, bood ons water, zeep en een' handdoek aan; eene weelde, die ik geenszins daar verwacht zou hebben.
‘Dat is afgedaan,’ sprak de Generaal: ‘Kapitein! rookt gij?’ - ‘Gaarne,’ was mijn antwoord. - ‘Dat men eene pijp aan Mijnheer den Kapitein brenge!’ Eene pijp met een roer van hazelnotenhout, dat eene lengte van vier voet had, werd mij gebragt door een' soldaat, die rookte, tot dat de tabak vuur genoeg had gevat. Toen gaf hij mij de pijp over, na eerst het barnsteenen mondstuk met zijne hand afgeveegd te hebben.
Nadat een fijnere wijn aan tafel lustig was rondgediend, begon de vrolijkheid van het gezelschap luidruchtiger te worden. Men stelde toasten in op alle Mogendheden in Europa, die de onafhankelijkheid van Griekenland begunstigden. Men dronk op de geheele verdelging der Turken. Men danste vervolgens de romaïque, eene navolging van de pyrrhica of pyrrhicé der Ouden (soort van wapendans), en men zong krijgs-, herders- en minneliederen.
Zoo bragt men den avond in gulle vreugde door. Slechts eenmaal werd de blijde overeenstemming gestoord door een klein geschil tusschen twee ligtgeraakte personen, met wier twist ik mij vermaakte. Zij scholden elkander voor leugenaars, dieven, lafhartigen, over en weder allerlei schimpnamen elkander toevoegende, behalve dien van keradate.
Colocotroni wist echter, zoodra het hem verveelde, een einde aan dat kibbelen te maken; hij nam eene pistool uit zijnen gordel, laadde het, en zwoer, dat hij den eersten, die een enkel woord meer sprak, terstond voor den kop zou schieten.
Het was reeds laat in den nacht, toen ik den armen Klepht voor zijne gastvrijheid bedankte, en onder geleide van mijnen vriend, den tchaoux, veilig aan boord terugkwam.



{==413==} {>>pagina-aanduiding<<}

Huile acoustique, of middel tegen de doofheid.

(Brief van Doctor vroet aan hilletje.)
Medicine, to this very day, continues a tissue of ill-understood facts, a chaos of false inferences and incongruous systems. (*)




The book of the Boudoir, by Lady
morgan, Vol. II. p. 96.
Hartelijk dank, waarde Nicht, voor de ontvangene baars en het mij geschonken vierde deeltje der Gedachten en Beelden van den verdienstelijken b.t.l.w. Gij zijt eene schrandere vrouw, die op aardige wijze in de behoeften des ligchaams voorziet en tevens den geest voedsel weet te schenken, en die uwe ligchamelijke giften met geestige tracht te kruiden.
Gij beveelt mij, na het nuttigen der baars, dadelijk van de Oogpunten het eerste, bl. 335, te lezen, of dit mijner spijsvertering bevorderlijk kon zijn. Hulde doende aan uwe goede bedoelingen, kan ik evenwel u verzekeren, dat, matig van aard zijnde, ik juist geenen bijzonderen prikkel behoef, om mijne galäfscheiding tot dit einde aan te zetten. Ik zal zelfs, tegen mijne gewoonte, geen glaasje muskaatwijn bij de baars gebruiken, om, daardoor welligt luchtiger gestemd, met mindere gemelijkheid het zwaarwigtig Oogpunt over de Geneeskunde te behartigen. Het oogpunt van den Heer w. treft mij niets meer dan elke andere uitval tegen de Geneeskunde, van wien hij ook moge zijn, die zich gedrongen gevoelt, zijne geestigheid, spijt, wrevel, kwade luim of teleurgestelde hoop, of wat het verder kan zijn, bot te vieren. De op een gevoelig punt geraakte en daardoor kitteloorig geworden moliere, de niet altijd kiesche, anders door vernuft schitterende yorick, de geestige rabener, de luimige huygens, de wel wat verre uithalende, anders kluchtige jean paul, de puntige, maar goedhartige Asmus, zelfs de

{==414==} {>>pagina-aanduiding<<}
vrome gellert in zijne Fabelen, konden zich niet weêrhouden, der kunst gedenkende, gelijktijdig de beoefenaars, elk op de hem eigene wijze, te bedenken. Zelfs de schoone kunne, die niet kan gezegd worden tegen onze kunst vooringenomen, noch den kunstoefenaren ongenegen te zijn, kan zich somwijlen niet onthouden, ons hare puntige, doch tevens lenige roede te doen gevoelen. Anders is zij het vooral, bij welke de ware dankbaarheid als eene zachte vlam blijft branden, die telkens bij de herdenking van het behouden kind of den geredden echtgenoot tot een' helderen gloed ontsteekt, en die menig keurig en kiesch offer op ons huisaltaar nederlegt.
Waar is de dankbaarheid te vinden? riep vondel, in een moedeloos oogenblik, met theokryt uit. Hij dacht niet aan de vrouwen, toen hij het antwoord schreef:

Voedt wolven op, voedt honden op, 
Opdat ze u fel verslinden! 


Maar vondel was ook geen Geneesheer, slechts een Dichter! en die oogsten doorgaans eerst den roem, wanneer zij er niet meer zijn. De tijdgenooten vinden het meer met hun belang overeenkomende, zich met den Dichter, door een hem gesticht praalgraf, te vereeuwigen, dan bij levenden lijve hem van hunne dankbare gevoelens te doen blijken.
Zulke uit- of aanvallen deren mij niet: integendeel, juist om te bewijzen, dat zij mij zelfs welgevallig zijn, heb ik boven dezen brief een motto geplaatst, afkomstig van eene uwer zusteren, welker geestigheid door ons geslacht groote lof wordt toegezwaaid. Mannen, aan wier oordeelvelling wij eenig gewigt mogen hechten, kirwan, denon, gonsalvi en anderen, te velen om te noemen, schenen veel op te hebben met Lady
morgan, eene vruchtbare Schrijfster, en, uitgaande van al hetgene, waarover zij hare gedachten geopenbaard heeft, van verre zich uitstrekkende bemoeijenis. Zij heeft in hare schriften breed uitgemeten, hoe veel deze Heeren met haar schenen op te hebben, en het zoude zeer onheusch zijn, hetgeen eene vrouw zegt in twijfel te trekken. Wat den lof, haar door de mannen toegezwaaid, betreft, die ons geslacht wél kent, weet, dat, hetgeen door ons der vrouwen wordt gegeven, den toets kan doorslaan, en meer is dan ijdele pligtplegingen of zoogenoemde bloempjes!

{==415==} {>>pagina-aanduiding<<}

Wanneer ik echter daarbij het gedrag van velen overweeg, die de Geneeskunde als een wrijfpaal beschouwen, aan welken hunne geestigheid zich moet schuren, even als de koeijen in den zomer aan de walvischribben, tot dat einde in de weide geplaatst, en ik hen zoo wel in hunne gezonde als kranke dagen naga, dan komt mij telkens voor den geest:

De tous les temps on rit des médecins, 
Mais ils sont consultes de tous ceux qui les frondent! (*) 


Het dacht mij dikwijls, of het met sommigen was als met die kloeke vrijgeesten, welke op den middag stoutweg met geesten en spoken den spot drijven, en des nachts bang zijn om over het kerkhof te gaan, wanneer het spookuur slaat, en, als zij een ongewoon gedruisch hooren, bevende onder de dekens wegkruipen, en, met een klam zweet bedekt, in den angst alle formuliergebeden dooreen opzeggen, welke de kindermeid du bon vieux temps hun in hunne kindsche jaren met veel moeite geleerd had. Ja, het gaat met sommigen nog erger, dan met den kranken vrijgeest in de Fabelen van gellert. Deze gaf zijner meid, door hem zoo dikwijls voor een vroom dier gescholden, gehoor, en had er niet meer tegen, ook van haar de waarheid te hooren; waaruit men vooral te dezen opzigte de gunstige gevolgtrekking kan maken, dat zij niet het uitsluitend voorregt der wijzen is. Doch denken wij slechts aan schiller:

Und was kein Verstand der Verständigen sieht, 
Das übet in Einfalt ein kindlich Gemüth. (†) 


en wij zullen ook bij de eenvoudigen soms met vrucht ter schole kunnen gaan.
Ik belijd, wat de Geneeskunde betreft, veel aan de opmerkingen van eenvoudigen verschuldigd te zijn, en vooral aan de vrouwen in dezen veel verpligting te hebben; waarover welligt meer, wanneer ik mede iets over de kinderpraktijk zal mededeelen. Het zij u in vertrouwen gezegd,

{==416==} {>>pagina-aanduiding<<}
dat ik mij bezig houde met het opstellen van een werk over dezen belangrijken tak onzer wetenschap, de ziekten der kinderen. Ik ben echter voornemens, eer ik tot de uitgaaf van dit werk kome, eenen geheel anderen weg in te slaan, dan men dit met andere gelijksoortige geneeskundige werken gewoon is te doen. Men stelt doorgaans zijn werk in handen van geleerde vrienden, soms van den eenen of anderen Hoogleeraar, om derzelver oordeel, gegronde of niet gegronde wenken en opmerkingen te vernemen, en om met dezelve vervolgens te handelen, naar dat ons gevoel, eigenliefde, vooringenomenheid of onbevooroordeeldheid ons ingeeft. Ik zal het stellen in handen eener Commissie van Vrouwen en Moeders, tot welk einde ik u wel zoude willen verzoeken eene nominatie te maken of eene voordragt te willen doen. Het spreekt van zelf, dat geene oude w - (*) in aanmerking kunnen komen. Hoe zij ook hare ondervinding mogen opvijzelen, zij komen mij voor als zeelieden, die hun leven aan wal in non-activiteit slijten; hoewel de laatsten boven de eersten het voorregt bezitten van te kunnen en te mogen vragen om in activiteit gesteld te worden. De non-activiteit bij het Zeewezen moge voor de schatkist voordeelig zijn ter verkrijging van een batig saldo (†), voor de instandhouding der Zeemagt kan zij niet dan nadeelig werken. Jonge menschen moesten nooit non-actief wezen. Even als men in sommige provinciën voor de bewaring der dijken opcenten betaalt, kon men er nog eenige bijvoegen, om onze zeebolwerken op den duur, althans door jonge lieden, actief bemand te houden. Eenige opcenten
meer of minder, wat zeg: dit, zoo lang zij niet pari staan!
Het werk eens in handen van zulk eene Commissie zijnde, zal het spoedig zijn overig beslag krijgen; want die heb ik met den Prediker gezien, dat vrouwelijke Commissiën vaardig zijn in het afdoen. Ik kan mij ten minste niet ééne vrouwelijke Commissie herinneren, welke jaren over haren arbeid heeft doorgebragt en toch niets zakelijks verrigt. Of eene Commissie van Vrouwen jaren eensgezind bijeen zoude

{==417==} {>>pagina-aanduiding<<}
kunnen blijven, is een vraagstuk, even moeijelijk te beslechten, als dat, of jaar- en daggelden ook bij het vrouwelijk geslacht zulken overwegenden invloed zouden uitoefenen, dat zij, als de mans, door dien krachtigen maatschappelijken band de kleinere botsingen aan het grooter eigenbelang ondergeschikt zouden doen zijn. Wanneer men der vrouwen werkzaamheden en gestichten nagaat, waar de leiding aan eene vrouwelijke en mannelijke Commissie wordt toevertrouwd, zoo behoeft men nooit te vragen, waar de expeditie het gereedste geschiedt. Wat mij bij vrouwelijke Commissiën altijd het best bevallen heeft, is, dat de uitvoering doorgaans op het besluit volgt, of dat men tot de orde van den dag overgaat, en geen gebruik maakt van het nederleggen op de Griffie.
Maar keeren wij tot ons onderwerp terug, en ook tot die sterke geesten, die niet slechts met de Geneeskunde en hare eigenlijke beoefenaars den spot drijven, maar, hetgeen nog erger is, de artsenijmengers (in vele steden niet de Oppermans van den Doctor, maar dikwijls Metselaar en Opperman in een' en denzelfden persoon (*)), die derzelver steen en kalck toe snijden en stampen, om menschenlijven aan den anderen te klampen, op eene droevige wijze miskennen; die geen ontzag hebben voor pillen, verzilverd of verguld; op welke poeijers, tegenwoordig in sierlijke portefeuilles geborgen, in gezonde dagen geen indruk maken; die eerder op het gezag eener slapende, welke, in tegenoverstelling van zekeren Dichter der Oudheid, die niet voor ieder beleefdelijk de oogen sloot, voor elk, die een' driegulden offert, slaapt, en op de verzekering van eenen Magnetiseur, die bij zulk eene winstgevende affaire zich wél bevindt, in den angst des harten den afval van paarden, schoenen, en wie weet welk ontuig meer, zouden slikken, om er de Cholera, of den dood door elke andere ziekte, mede af te koopen. Zulke ellendelingen zoude men wel, met walter, den reisgenoot van anson, willen toeroepen: Fi, fi donc (la peur)! c'est une passion indigne et au dessous de la dignité de l'homme. (Het zal niet noodig zijn deze woorden te vertalen, daar zoo vele onzer Dames met de Fransche taal meer gemeenzaam bekend schijnen dan met hare moedertaal.) Het is mij zelfs voorgekomen, dat

{==418==} {>>pagina-aanduiding<<}
Neef, die dikwijls mede niet ongenegen is, om met de Geneeskunde en hare beoefenaars te schertsen, en dit soms aan den disch op eene geestige wijze onder eenen luchtigen berkenmeijer aan den dag legt, aan dit gebrek onderhevig is. Meester vlijm, die somwijlen aan uwe tafel het onderwerp schijnt te zijn der puntigheid van Neef in gezonde dagen, verzekert mij, dat in uwe huishouding doorgaans voor Neef het spoedigst om hem moet gezonden worden, wanneer hij zich onpasselijk gevoelt. Voor hetgene, waarvoor gij, als eene overleggende vrouw, die, even als vele uwer zusteren, door een onbevangen gezond verstand, dikwijls zeer juist oordeelt, een huismiddel bij uwe overige huisgenooten toereikende acht, moet Neef een deftig recept hebben, als stellende meer vertrouwen in een zoogenoemd zweetdrankje, dan in eenvoudige vlierconserf of vlierthee, ofschoon deze soms den ganschen inhoud van het drankje uitmaakt. Mijn aanteekeningboekje nagaande, zie ik, dat mijne meeste buitenvisites naar u voor Neef zijn, om over hem met Meester vlijm te consulteren, zoo als men dit noemt; d.i. (om in de gewone taal der menschen-kinderen te spreken) om te beproeven, of vier oogen meer kunnen zien dan twee, twee meer weten dan één.
Ik ben dan in geenen deele op den Schrijver der Gedachten en Beelden gebeten, en zal, wanneer hij de eer mij aandoet van mij te consulteren, hem met de meeste hartelijkheid ten dienste zijn, en mijn consult nog bovendien niet in rekening brengen; en dit niet zoo zeer omdat wij den geestelijken stand niet gewoon zijn te rekenen, als wel uit een zuiver gevoel van dankbaarheid voor de welwillende wijze, waarop hij de Geneeskunde tot een zijner Oogpunten maakte. Dat juist na het Oogpunt: de Geneeskunde, het Kerkhof het tweede Oogpunt werd, houde ik voor louter toeval, in spijt der kwaadstokers, die hier meer achter zoeken, zoo als dit wel meer het geval is. En gesteld, de Schrijver had dit opzettelijk gedaan, is het wel zoo tegenstrijdig, om bij de gedachte over de Geneeskunde die aan het kerkhof te voegen?

(Het vervolg en slot hierna.)



{==419==} {>>pagina-aanduiding<<}

De San Pedro Nolasco-berg.

De vrome broeders op den St. Bernard leiden een treurig leven. In de heetste maanden des jaars worden zij-alleen geen zacht koeltje gewaar, en de zon schijnt alleen om hunne sneeuwvelden te verlichten, in stede van het goudgeel zaad en de malsche klaverweiden te doen schitteren; terwijl de afzondering van allen omgang hun verblijf nog akeliger maakt. Maar zij-alleen zijn niet zoo ellendig. In de keten der Andes is een berg, de San Pedro Nolasco, nog hooger dan de St. Bernard, waar de koude wind, het gansche jaar door, nog banger huilt, waar de sneeuw in nog grootere wolken zich zamenpakt, en in nog hoogere heuvels wordt opgehoopt. En op dezen berg wonen ook menschen; menschen, die in hun onderhoud en levensgenot nog veel meer beperkt zijn, dan opgemelde Monniken. Er bevindt zich, namelijk, op deze ontzettende hoogte eene zilvermijn, en de arbeiders in dezelve wonen boven derzelver schachten, het gansche jaar door, in hutten des jammers en der ellende. De weg naar den top diens bergs is alreeds zoo verschrikkelijk, dat die, welke naar den St. Bernard geleidt, daarbij een wandelweg schijnt te zijn. Aan beide kanten rijzen met eeuwige sneeuw en ijs bedekte bergen omhoog, en dikwijls heeft het voetpad naauwelijks de breedte van eenige duimen. In de diepte schuimt de Maypo ijzingwekkend onder dit smalle pad, en, tot vermeerdering van al het ontzettende, wordt zelfs dit weinige duimen breede pad dikwijls door andere rotsbeken doorsneden, die zich eenen weg naar den hoofdstroom banen, en door welke nu de reiziger, zonder bruggen, zonder hulp, alleen op God en zijnen voorzigtigen muilezel vertrouwende, heen moet, daar aan geen terugkeeren te denken is: want, zoo men den moed verloor om hooger te klimmen, men heeft geene ruimte om te wenden, noch zelfs om af te stijgen. Op zulke paden leert men de waardij eens muilezels eerst
regt kennen; hoewel ook deze niet zelden met blijkbaren weêrzin zich in dusdanig een' bergstroom waagt, en somwijlen te midden van denzelven aarzelt een' voetstap verder te gaan. Zoo stijgt men dan al hooger en hooger, zich ten laatste aan den hals en de ooren des ezels vastklemmende, om niet van denzelven (zoo steil loopt het pad) af te glijden. Wie den voortogt heeft, pijnigt de angst van in de

{==420==} {>>pagina-aanduiding<<}
Maypo neder te storten. Wie zich in het midden of aan het einde bevindt, heeft elk oogenblik te duchten, dat een muilezel voor of liever boven hem struikele, en den ganschen trein met zich in de diepte wegslepe. Daar vertoont zich eene spits. Men waant het doel genaderd te zijn. Vergeefs; binnen weinige oogenblikken verheft achter deze zich eene nog steilere. Van tijd tot tijd ontmoet men kruisen, de sprakelooze, maar ijzingwekkende merkteekens der arme zwervers, die op zulk een' togt, door de koude verstijfd, hier hun rotsgraf vonden! - Eindelijk heeft men de bergvlakte van den San Pedro Nolasco bereikt, en geniet, bij een' helderen dag, aldaar een gezigt, zoo als er maar weinige zijn; verheven, heerlijk, groot en verschrikkelijk tevens! Bezwaarlijk kan men zich verbeelden, dat men in de hitte van den zomer verkeert; want van twintig tot zelfs honderd voet hoog ligt hier de sneeuw, door den wind opgejaagd, terwijl ginds de kale zwarte rotsen zich ten hemel verheffen. In de duizelende diepte stroomt de Maypo, en als zilveren draden slingeren honderd beken en wateren van alle kanten in dezelve neder. Nergens ontwaart men eenig spoor van boomen, struiken, bloemen of gras. Het onafzienbaar beeld van eene ijswoestijn breidt zich rondom ult. Maar uit deze woestijn ontspringen de bronnen, die in de vlakte leven en wasdom en vruchtbaarheid verspreiden. - Ziet gij dien dikken rook, die uit gindschen rotstop naar boven stijgt? Het is de San Francesco-volkaan, en de zilvermijn, die wij gaan bezoeken, schijnt onmiddellijk in deszelfs ingewanden af te dalen! Vraagt men den arbeiders in deze mijn, hoe zij hier leven, zwijgend wijzen zij op de kruisen, die rondom in alle rigtingen de doodsche oppervlakte, gelijk het lagchend groen een vruchtbaren beemd, bedekken. Zeven maanden lang kan geen sterveling hen naderen, en in elk jaargetijde verheffen zich stormen,
die zulk eene massa sneeuw nederslingeren, dat hij, die, zelfs op de bergvlakte, slechts honderd schreden soms van zijne hut verwijderd is, vruchteloos al de scherpte zijner zintuigen en al zijne geestkracht verzamelt, om dezelve te bereiken. Hij verdwaalt; hij wordt het slagtoffer der koude; en, wanneer de zon weêr door de verdeelde wolken komt stralen, worden zijne lotgenooten zijn lijk gewaar, begraven hem op de plek, waar hij ligt, en rigten voor hem een kruis op; lijdzaam het oogenblik verbeidende,

{==421==} {>>pagina-aanduiding<<}
dat hunne ongelukkige medebroeders ook voor hen eenmaal een dergelijk zullen oprigten!


De getrouwe dienstknecht.

De ellende, die aanzienlijke uitgewekene Fransche familiën, in het laatste deel der vorige eeuw, in vreemden lande hadden te verduren, is velen nog als ooggetuigen bekend. Een' dezer vlugtelingen, een sukkelende grijsaard, was het gelukt, in eene Duitsche stad op den regter Rhijn-oever zijn leven te bergen. Een Geneesheer schreef hem, als een voor hem onmisbaar iets, het dagelijksch gebruik van een paar glazen wijn voor; maar - den ouden man ontbrak het geld, om zich deze versterkende versnapering aan te schaffen. Zijn voormalige Kamerdienaar was den ongelukkigen meester gevolgd. Dit was een even vlug als trouwhartig jong mensch. Hij had het voorschrift van den Doctor gehoord, ging stil heen, en bood zijne dienst aan bij een der meestbezochte, openlijke tafel houdende logementen, ter bediening op dat uur, waarvoor hij enkel een pintje wijn bedong; welk loon gereedelijk werd ingewilligd, dewijl, door het groot aantal Franschen, te dier stede toen aanwezig, men gebrek had aan daarvoor geschikte bedienden. Die pint wijn bragt de brave jongen geregeld aan zijnen goeden ouden meester, onder voorwendsel, dat dezelve dagelijks, door eene onbekende hand, bezorgd werd, omdat hij vreesde het eergevoel van zijnen Heer te krenken, wanneer hij - de knecht - als weldoener verscheen.


Morgengebed, naar het volmaakte gebed.


'k Zie weêr 't licht. Dank, magtig Wezen! 
Duizend stierven dezen nacht: 
Ik, beveiligd en herrezen, 
Ben nog, met vernieuwde kracht! 
Op den hemeltroon gezeten, 
Ziet Ge, o God! in gunst mij aan; 
'k Mag weêr 't oog ten hemel slaan, 
En U mijnen Vader heeten: 
Reeds die naam, ondenkbaar rijk, 
Is mij van Uw liefde een blijk. 

{==422==} {>>pagina-aanduiding<<}

Heiligde ik dien naam naar waarde! 
Leefde U ieder sterveling! 
Rees zijn danklied op van de aarde, 
IJv'rend met den hemelling! 
Mogt Uw woord elk' afgod sloopen, 
Die ons van Uw' hemel scheidt! 
Wierd Uw rijk meer uitgebreid; 
Stond het niemand vrucht'loos open! 
Dreef Uw liefde en schrik ons aan! 
Vader! dwing ons in te gaan! 
 
Maak mij, als Uw heil'gen, Vader! 
Altoos tot Uw' wil bereid! 
Breng' mij die Uw' hemel nader; 
Vorm mij door gehoorzaamheid! 
Doe mij alles juist beschouwen: 
U de kennis, mij de wet; 
U 't besturen, mij 't gebed; 
U het waarom, mij 't vertrouwen! 
Steeds Uw wil, in vreugd en druk, 
Zij mij wijsheid en geluk! 
 
Door Uw' wil tot mensch verheven, 
Heeft mij Uw voorzienigheid 
Plaats, betrekking, werkkring, leven, 
Kruis en vreugd en dood bereid. 
Zou ik zorgen, bij 't ervaren, 
Hoe Uw liefde mij behoedt, 
Daaglijks ziel en ligchaam voedt, 
Beweldadigt zoo veel jaren? 
Neen, Algoede! 'k leef gerust, 
Wijl bij U mijn lot berust. 
 
Maar, waartoe schenkt Gij mij 't leven? 
Wat ik doe en denk, is boos. 
Vader, wil mijn schuld vergeven, 
Mij, vijandig, liefdeloos! 
Wil mijn zonden niet gedenken; 
Maar, verzoend in Jezus' bloed, 
Bij vernieuwing van gemoed, 
Kracht tot beter leven schenken! 
Krimpt mij 't hart van schuld ineen, 
't Rust' weêr in Uw gunst alleen! 

{==423==} {>>pagina-aanduiding<<}

Mijn Verlosser! Nog die dagen, 
Ov'rig op mijn' levenstijd, 
Zullen U, wiens naam ik drage, 
Onverdeeld zijn toegewijd! 
Geef me, als Gij, volmaakt te worden; 
Reinen, kinderlijken zin; 
Liefde Gods in menschenmin; 
Lust in waarheid, wijsheid, orde! 
IJv'rig, trouw, mijn' roeping waard', 
Leve ik naar Uw beeld op aard'! 
 
Vader! wil mijn' dank volmaken! 
Schep en werk dat goede in mij! 
Blijf voor mijn verzoeking waken! 
Breek des Boozen heerschappij! 
Waar Gij leidt, zal ik niet dwalen, 
Vader! maar, Uw hulp bewust, 
Zeker wonen, en gerust, 
Als Gij komt, ten grave dalen! 
't Blijk' mijn ziel meest in dien stond, 
Dat haar anker bij U grondt! 
 
Ja, als zij, bij 't stervensstrijden, 
U, den Heil'gen, tegenschrikt, 
Word' haar hoop in Christus' lijden 
Door den Vadergeest verkwikt! 
Schenk dit allen, die U smeeken, 
En in Christus, Uwen Zoon, 
Nad'ren tot Uw' liefdetroon! 
Vader, wil van vrede spreken! 
Dan erkenne al ons geslacht 
Uwe wijsheid, liefde en magt! 
 
v.d.B. 







Op eene afbeelding van nederlands grootsten zeeheld.


Ziet Ruiter, Neêrlands roem en eens uw landgenoot, 
Dien Oost en West en Zuid en Noorden hulde bood, 
Die vijf-en-veertigmaal zijn' heldenmoed betoonde, 
Ja dien elk zeegevecht met nieuwe lauw'ren kroonde; 

{==424==} {>>pagina-aanduiding<<}

Het wonder van zijne eeuw, de grootste Waterheld, 
Wiens roem Antonides ons in zijn' zang vermeldt, 
Dien Feith vereeuwigd heeft in Godenklank en woorden, 
Dien Helmers eens bezong in onnavolgb're akkoorden. 
Wat echte Bato's zoon, op Neêrlands grond geteeld, 
Staart niet met eerbied, met ontzag op Ruiter's beeld? 
 
j.o. luder. 







Muzijk.

(Naar het Engelsch van thomas moore, Irish Melodies.)

Wanneer de zorg ons hart verteerde, 
En 's levens lust en hoop verdween, 
Ach, dat de toon dan wederkeerde, 
Die ons als kind zoo lieflijk scheen! 
Hoe zielverheffend zijn de zangen, 
Die 't vroeg voorleden doen ontstaan! 
Zij toov'ren lachjes op de wangen, 
En stelpen menig' bitt'ren traan. 
 
Gelijk het koeltje, dat komt spelen 
Langs 't geurig bloeijend bloemenbed, 
Zoo kan die zang den boezem streelen, 
Die 't jeugdig hart in vlammen zet; 
Dat koeltje zweeft en strooit zijn' balsem 
Op menig stervend bloempje neêr: 
Is 't levenszoet verkeerd tot alsem, 
Muzijk! gij schept dat zoet ons weêr. 
 
Muzijk! hoe zwak zijn zelfs de woorden 
Der rijkste taal, wanneer gij spreekt! 
't Gevoel verstomt bij uwe akkoorden; 
Gij schenkt, wat elke taal ontbreekt. 
De Vriendschap schendt vaak ons vertrouwen; 
De Liefde is somtijds valsch, en vliedt: 
Op uwen zang is vast te bouwen; 
Zij streelt de ziel, en huichelt niet. 
 
lublink weddik. 









{==425==} {>>pagina-aanduiding<<}

Jufvrouw revolutie.


Nicht Sybille! neuswijs oudje! 
Dikwerf hebt ge mij gefopt; 
Maar vertelt ge thans mij sprookjes, 
Dan wordt u de mond gestopt. 
Heel de wereld zal het weten, 
Wat ge mij aan de ooren maalt, 
En van jufvrouw Revolutie 
Me in uw' ijver al verhaalt. 
Biozen zult gij voor heel de aarde, 
Of - zij biedt een kroon u aan. 
Boeten zult gij voor uw praatjes, 
Of - 'k laat u in goud beslaan. 
'k Scheur uw tooverboek in stukken; 
'k Smijt uw koffijdik in 't vuur; 
'k Zal 't patent u in doen trekken, 
Fopt gij me in dit plegtig uur. 
Zou het niet een gruwel wezen, 
Wierd zoo rein, zoo kuisch een maagd, 
Door een valsch orakelspreken, 
In haar vleklooze eer belaagd? 
Haar, die maatschappijen schokte, 
Vorsten moordde, rijken schiep; 
Die, uit de asch van vroeger eeuwen, 
Vuur en vlam ter hulpe riep; 
Die, uit jonge regtsgeleerden, 
Mirabeaus te voorschijn bragt, 
Door wier pleit ons, arme slaven, 
De allervrijste vrijheid wacht! 
Neen, het wierd u nooit vergeven, 
Jaagdet ge, in uw boos bedrijf, 
Door een valsch alarm, haar vrinden, 
Onbedacht, de koorts op 't lijf! 
‘Houd maar op, (dus spreekt zij) neefje! 
Schrijf, wat ik u voorzeg, neêr! 
't Is met jufvrouw Revolutie 
Uit! De zaak neemt thans een keer. 
In het zuid werd zij geboren, 
En ik zweer u bij mijn' bril, 
Dat ge in 't oosten haar ziet sneven, 
Of mijn naam is geen Sybil! - 

{==426==} {>>pagina-aanduiding<<}

Aangebeden door de Franschen, 
Door de Belgen meê vergood, 
Door de Polen nog verheerlijkt, 
Voor het heil, dat zij hun bood, 
Nog door duizend duizend minnaars 
Uit elk werelddeel bemind, 
Zweer ik, dat zij thans geen' redder 
Onder al haar ridders vindt. 
't Uiltjesknappen van de grooten, 
Dat haar stoutheid gaf en magt, 
(Mogt het ook te lang reeds duren) 
Schonk haar nieuwe levenskracht. 
Maar, let op! het onweêr nadert, 
Dat de politieke spheer 
Van haar moordend gif zal zuivren. 
Ras ziet gij den hemel weêr 
Onbewolkt en helder pralen. 
't Doel der misdaad heeft gefaald. 
Wrok en list zien zich bedrogen. 
't Regt heeft thans gezegepraald. 
Huichlend pleegt de volksverleidster, 
Die zoo gaarne in bloed zich baadt, 
Nog met Fransche en Belgsche schelmen 
En misleide priesters raad. 
Snood met zede en godsdienst spottend, 
(Want zij kent der Gallen lust) 
Roem belovend uit het strijden, 
Schande en jamren uit de rust, 
Wringt ze alleen die rustverstoorders, 
Nevens 't schuim van 't Britsche strand, 
Echte ridders van hare orde, 
't Zwaard nog in de onzaalge hand. 
Portugal heeft les genomen, 
Hoe zij 't tijgerpootje biedt: 
't Wil, ondanks een looden schepter, 
Toch haar hooge gunsten niet. 
Hoe ze ook in Oporto schuifel', 
En, geharnast met haar' stoet, 
't Volk haar weldaân op wil dringen, 
Men verschopt haar met den voet. 
In Germanje heeft de dame 
Jammerlijk 't gelag betaald; 

{==427==} {>>pagina-aanduiding<<}

Dáár heeft zij, voor 't schendig woelen, 
Een' bebloeden kop gehaald; 
Waar zij ooit weêr minnaars zoeke 
Voor haar bandelooze leer, 
Neen, te Frankfort op de misse 
Komt zij vast niet spoedig weêr! 
In het oosten rekk' zij 't leven, 
Zwier' zij nog een wijl de vaan; 
Maar het noorden sprak haar vonnis; 
't Is met hare magt gedaan! 
Gillend vlugt' zij naar de Seine 
En verschans' zich in haar krocht, 
Vorme heel Parijs ten bolwerk, 
Of 't haar nog gelukken mogt, 
't Strafzwaard van haar hoofd te weren, - 
Vruchteloos! 't beslissend woord 
Heeft in 't noorden luid geklonken, 
Werd door gansch Euroop gehoord; 
En Euroop herneemt zijn waarde: 
Godsdienst, vrijheid, deugd en licht, 
Handel, nijverheid en trouwe 
Sluiten bond met burgerpligt, 
Om deze adder neêr te vellen 
Met den aanhang, die haar rest, 
Zij 't ook in de vlam van 't Sodom, 
Dat heel de aarde heeft verpest! 
't Hoogste Wezen heeft de vorsten..... 
Neen! diens stem werd niet gehoord; 
Jaren lang heeft men het smeeken 
Van verguisde deugd gesmoord; 
Jaren lang liet men, stilzwijgend, 
't Regt verdrukken door 't geweld; 
Neen! 't belang, hunne eigen glorie 
Heeft den gruwel perk gesteld. 
Holland! dank geen' vreemden vorsten 
Ooit het keeren van uw lot; 
Dank het uw' onschatbren Willem, 
Uw volharding en - uw' God!’ - 
Maar, mijn waarde nicht Sybille! 
Vol des geestes, spreekt gij niet, 
Of de zaak nog moest gebeuren, 
Maar of zij reeds was geschied! 

{==428==} {>>pagina-aanduiding<<}

Zoo ge u echter mogt bedriegen.... 
‘'k Zeg het luid voor ieders oor; 
'k Steek het onder stoel noch banken; 
Weiger mij, wie wil, gehoor, - 
'k, ik houde 't plegtig staande 
('t Boek der toekomst wees 't mij aan): 
t Is met jufvrouw Revolutie, 
In Euroop voor 't minst, gedaan!’ 


15 April, 1833.


h.j. foppe.






Bij het zien van den eersten bovenlandschen grasmaaijer.


Gij, die hier komt zwoegen en zweeten om brood, 
Gij, Maaijer! gij zijt mij het beeld van den Dood. 
Als hij, toch, voorzien van de dreigende zeis, 
Zwicht alles voor u, als voor hem op zijn' eisch. 
Als hij, komt ge ons ook uit het vreemde gewest; 
Als hij, blijft ge ons vreemd, schoon ge komt tot ons best; 
Als hem, zien wij vaak met verachting u aan; 
Als hem, zien wij vaak u met schimp overlaàn; 
Als hij, keert gij telkens en telkens terug; 
Als hij, doet geen ander uw' arbeid zoo vlug; 
Als hij, zijt ook gij meest, bij groot en bij klein, 
Bekend bij den schertsenden naam van vriend Hein (*)! - 
En zijt gij, o Maaijer! mij 't beeld van den Dood, 
Een blik op het veld maakt het treffend en groot: 
Want, slaan wij dien neder op 't rijpe gewas, 
De Dood is de maaijer, de Mensch is het gras; 
De Mensch is een' veldbloem, een grasplant gelijk, 
De Dood is de maaijer, en oogst voor Gods Rijk. 
Als 't gras op de weiden vol sap en vol kracht, 
Verschijnt ons de maaijer zoo vaak onverwacht; 
Onmagtig als dit, onverbiddelijk hij, 
Genaakt ons de zeissen, en vallen ook wij! 
Wij bergen den broeder in 't donkere graf, 
Als landman den oogst, dien de maaijer hem gaf; 
En even gelijk hij zijn schure dan sluit, 
Zoo sluit zich de groeve met dompig geluid..... 
Maar wél ons, (hoe dankbaar verneft zich mijn geest!) 
De lente is verschenen, de winter geweest; 
Weêr zien wij de weiden zich dekken met groen; 
Weêr prijkt er de veldbloem zoo jeugdig als toen; 
Weêr zingt er de leeuwrik Gods lof als weleer: 
Zoo rijzen en zingen ook wij eens den Heer! - 
De Mensch is een' veldbloem, een grasplant gelijk; 
De Dood is de maaijer, en oogst voor Gods Rijk. 


24 Mei, 1833.


j.w. ijntema.







{==429==} {>>pagina-aanduiding<<}

Welkomgroet aan de Nederlandsche helden, bij den terugkeer uit Frankrijk.


Weest driewerf welkom hier, getrouwe Heldenscharen! 
Triomf! geen vreemde boei houdt meer uw' arm omvat. 
U dav're ons feestgejuich; u klinken zang en snaren 
Het vrolijk welkom toe, uit ruyter's bakermat. 
 
Wees welkom, dapper Kroost van Hollands Waterleeuwen! 
De Algoedheid voerde u weêr naar 't dierbaar Vaderland. 
Wees driewerf welkom hier, bij Batavier en Zeeuwen! 
De roem verbeidt uw komst aan Neêrlands roemrijk strand. 
 
De liefde toeft u hier; zij huldigt eigen zonen, 
Wier moed niet zwichtte of boog, zonk ook de Vijfhoekmuur; 
Zij biedt, met hart en oog, veel meer dan lauwerkroonen 
Aan Helden, ongeschokt door water, staal en vuur. 
 
Ja, tranen van gevoel zijn 't onmiskenbaar teeken 
Der hoogste zielevreugd. - Oud-Neérland ziet u weêr! 
Wie waagt het, dat geluk in woorden uit te spreken? - 
Gij keert, maar zonder blaam, met onbezoedelde eer! 
 
Hoe is 't u, dapp're Schaar! bij zulk een weêrontmoeten 
U waait de zegepalm, in vlag en wimpel, toe; 
Geen lage muit'renhoop ligt, bevende, aan uw voeten 
Te sidd'ren, voor den slag van 's oorlogs geeselroê. 
 
Bedwingers van een Stad, waar 't lafst gespuis der aarde 
Den besten Vorst miskende en dong naar bloed en kroon, 
Voelt van uw grootsch bestaan, uw moed en trouwde waarde! 
't Oud-Hollandsch welkomlied, o Braven! is uw loon. 

{==430==} {>>pagina-aanduiding<<}

Heil u! - Thans aâmt uw borst, in Hollands frissche dreven, 
Geen' vuilen pestwalm meer van 't Belgisch roofnest in; 
Hier doelt geen snood verraad, baldadig, op uw leven; 
Neen! liefde lokt u toe in 't vreedzaam huisgezin. 
 
Heil u! - Geen addergif van vrede- en rustverstoorders 
Verpest u elken dronk, in 't vreemd gewest gesmaakt; 
Geen lage Judasgroet van vreemde Koningmoorders 
Kwetst meer het eerlijk hart, dat voor Oud-Holland blaakt. 
 
Uit vreemde boei geslaakt, verlost van laffe Belgen, 
Ziet ge u het loon bereid voor moedbetoon en deugd. 
Het leed is doorgestaan. Verheugt u, dapp're Telgen! 
Uw schoonste zegepraal is aller braven vreugd. 
 
Gewis, als weêr 't geweld ons erfgoed aan durft randen, 
En stijgt de nood ten top, bij 't klimmen van 't gevaar, 
Dan grijpt gij 't wrekend staal, roemruchtig, weêr in handen; 
Dan staart ons oog op u, als op een heil'ge schaar. 
 
Dan zult ge aan's legers spits, aan de aard' de dapp'ren toonen, 
Voor wier onwrikb're trouw de Vijfhoek stortte in puin; 
Dan zal uw heldenmoed den dank van Holland loonen, 
En elken zegekrans, gestrengeld om uw kruin. 
 
Doen list en snood verraad weêr dolk en zwaarden blinken, 
Dan zult gij de eersten zijn in 't slagveld en op zee; 
Dan, Helden! zal één kreet door vloot en leger klinken: 
‘Voor Vorst en Vaderland! voor koopman en chassé!’ 
 
En hoort het Belgisch rot dien donder uit den hoogen, 
Dan beeft het, waar de schrik uw vaan en wimpel ziet; 
Dan voelt dat slavenvolk der Helden alvermogen; 
Dan zinkt het, met zijn' troon, terug in eigen niet! 


13 Junij, 1833.


w.h. warnsinck, bz.






{==431==} {>>pagina-aanduiding<<}

Mejufvrouw Lente's groot concert, in de opperzaal van 't Hout.

zij noodigt er, - men zegg' het voort! - beleefdlijk, jong en oud.

Mejufvrouw LEEUWRIK draagt het eerst eene Aria met Koor (het Thema uit De Schepping, maar met Variaties) voor.

Heer KOEKOEK zingt, op eigen' trant, een Solo, regt komiek, die vaak den lachlust heeft gewekt van heel 't Parijsch Publiek.

Heer KNEU, een teedere Duët met Jufvrouw TORTEL, die, met hem, op vroeg'ren bijval hoopt, door reine harmonie.

{==432==} {>>pagina-aanduiding<<}

Heer KWARTEL, RAAF, en Jufvrouw GANS, een schertsend Quodlibet; het voert ten titel: Liefde en Mei, expres voor hen gezet.

Heer EKSTER sluit een Potpourri, met vol Orchest en Koor; het loopt, door hem gecomponeerd, De Jaargetijden door.

Mejufvrouw NACHTEGAAL, Concert, met obligate Fluit; Heer ECHO zelf voert die partij, zijn Compositie, uit.

Door Heeren KIKVORSCH, KREKEL, MUG een Trio nog, tot slot, (Heer UIL speelt de obligaat Hobo) die geestig schertst en spot.

't Publiek zij kenlijk, dat de Zaal, op nieuw gedecoreerd, met bloemen, rijk in kleur en geur, zal zijn gefestonneerd.

Mejufvrouw LENTE noodigt elk tot dit haar jaarlijksch Feest. De Entrée is - een gevoelig hart en opgeruimde geest.

Vrij naar het Hoogduitsch.


j.w. ijntema.







{==433==} {>>pagina-aanduiding<<}

Mengelwerk.

Leerrede. Abraham als krijgsheld beschouwd.


Door F. Hoekstra, Leeraar der Doopsgezinden te Harlingen. (*)

En als Abram hoorde, dat zijn broeder gevangen was, zoo wapende hy zijne onderwezene, de ingeborene van zijn huis, drie honderd en achttien, en hy jaagde ze na tot Dan toe.


En hy verdeelde zich tegen hen des nachts, hy en zijne knechten, en sloeg ze: en hy jaagde ze na tot Hoba toe, welke is ter linkerhand van Damascus.


En hy bragt alle have weder, en ook Lot zijnen broeder; en zijne have bragt hy weder, als ook de wijven en het volk.




gen. XIV:14-16.
Abraham, de stamvader van een door God uitverkoren en zeer bevoorregt volk, de getrouwe aanbidder van den eenen waren God, de oudste der Israëlitische Aartsvaderen, is te regt de roem geworden, niet alleen van zijne tijdgenooten en geslacht, maar ook van de geheele nakomelingschap. Zijne persoonlijke hoedanigheden zoo wel, als zijne geschiedenis, plaatsen hem aan het hoofd van de uitstekendste Bijbelmannen, en hebben hem tot een voorwerp gemaakt van algemeene en blijvende hoogachting. ‘Met opzigt tot zijn verstand, (dus

{==434==} {>>pagina-aanduiding<<}
schetst een bekend Schrijver zijn karakter) zien wij hem altijd met omzigtigheid en overleg handelen. Men vindt nooit voorbarige, onbezonnen daden, nooit hevige hartstogten, nooit buitensporigheden van eene geestdrijverij, die altijd Goddelijke openbaringen verwacht. Hij is niet uit de geringste soort van menschen (want in zijnen tijd was er reeds het begin van het onderscheid der Staten); hij bezit verscheidene soorten van rijkdommen, aanzienlijke kudden, meer dan driehonderd knechten, die in zijne dienst staan, en opzigt over deze kudden hebben; hij is 't geen men in die vroege tijden eenen Vorst noemde, hoewel eenigzins in een' anderen zin, dan in onze tijden. Zijn geest is derhalve niet door de slavernij aan eene bekrompen denkwijze gewoon; hij heeft gelegenheid, om de deugden te oefenen, welke men niet, dan in den staat der vrijheid en der opperheerschappij, oefenen kan; deugden, welke buiten tegenspraak aan dien stand zijne geheele waardij geven, hoe zelden hij ook om die oorzaak hooggeschat wordt.
Het karakter, 't welk zijne bedrijven bezitten, is inderdaad ook niet het karakter van eenen beperkten, onder eene vreemde magt staanden man. Zij getuigen van eene zekere edele vrijheid, welke, bewust van hare waardij en van haar vermogen, niet door elke omstandigheid in verlegenheid komt, een spoedig besluit neemt en ten uitvoer brengt. Men ontdekt eenen geest, die geen gevaar ontziet, wanneer de regten der billijkheid en der vriendschap gekrenkt worden, die zich niet op eene onregtmatige wijze beleedigen, die zijne vrienden in den nood niet alleen laat. Hij is bereidvaardig om zijne nabestaanden spoedig te hulp te komen, de vijanden, die met geweld inbreken, ook met geweld uit te drijven, en de verbonden en verdragen, welke hij met andere Vorsten gemaakt heeft, ten naauwkeurigste te vervullen.
In 't algemeen, eindelijk, ligt er eene geruste grootheid en stille verhevenheid verspreid over alles, wat hij spreekt en doet; eene verhevenheid, welke niet weinig door de overal doorstralende goedheid en opregtheid des

{==435==} {>>pagina-aanduiding<<}
harten verhoogd wordt, waardoor zij eerst eigenlijk achtbaar wordt gemaakt, en waarvan zij dit geruste, dit stille en verhevene ontvangt, waaraan zij kennelijk is’ (*)
Wij zullen, M.H., deze trekken van den allezins beroemden Godsvriend niet in elke bijzonderheid uitwerken, maar tot eenen enkelen ons voornamelijk bepalen, tot dien, welke ons abraham doet kennen als een moedig krijgsheld, en wel als een held in den voortreffelijksten zin des woords. Het voorgelezen geschiedverhaal geeft ons daartoe gepaste aanleiding.
Abraham, nadat loth, zijns broeders zoon, van hem zich had afgescheiden en oostwaarts naar de vlakten van Siddim (of Sodom) en Gomorra getrokken was, sloeg zich neder bij de eikenbosschen van Mamre, omstreeks Hebron meer westwaarts gelegen in het land Kanaän. Te dier tijd viel het voor, dat vier Koningen (die in het eerste vers van ons teksthoofddeel genoemd worden) krijg voerden tegen vijf andere Koningen, onder anderen tegen bera, Koning van Sodom, en birsa, Koning van Gomorra. De laatsten hadden zich vereenigd in het dal Siddim, hetwelk na de verwoesting der steden, in hetzelve gelegen, in een' waterpoel veranderd, vervolgens de Zoutzee, stille of doode Zee genoemd werd. Twaalf jaren lang waren de hier verbondene Vorsten cijnsbaar geweest aan kedor-laomer; doch in het dertiende jaar weigerden zij, de opgelegde schatting langer te betalen. En nu trok kedor-laomer met zijne Bondgenooten tegen de afvalligen op, om hen deswege te straffen, of tot de vorige onderwerping terug te brengen. Maar op dezen togt ontzagen zij niet, vele andere volken aan te tasten en uit te plunderen, (zoo als verhaald wordt in het 5, 6 en 7de vers) tot dat zij eindelijk de bedoelde vijanden naderden. Deze hadden zich in slagorde gesteld in de vlakte Siddim, en het kwam nu welhaast tot een hoofdtreffen. Negen Koningen, aan het hoofd van hunne benden, stonden hier

{==436==} {>>pagina-aanduiding<<}
tegen elkander over, vier tegen vijf. Welk eene ontzaggelijke legermagt zou hier bijeen moeten geweest zijn, indien men deze Koningen eenigermate kon vergelijken bij die van onzen tijd! Hoe vele honderdduizenden zouden dan hier gereed staan om elkander aan te vallen! Maar naauwelijks zal het noodig zijn, M.H., u onder het oog te brengen, dat de magt dier negen Koningen, te zamen genomen, geenerhande evenredigheid had met de magt zelfs van den geringsten Vorst in ons werelddeel, en dat wij eerder aan honderden, dan aan duizenden strijders moeten denken. 't Is waar, zij droegen den naam van Koningen, doch misschien alleen omdat zij eenige meerdere en vastere heerschappij hadden, dan de overige hoofden van volksstammen, of wel omdat zij van ééne of meer steden met het omliggende land meester waren en aldaar hun bestendig verblijf hadden, welke steden echter weinig meer waren, dan bij ons dorpen of gehuchten, wel verre dat zij geleken naar koninklijke hosplaatsen, gelijk die van lateren tijd. Ook moeten wij ons de wapenrusting en legering van deze bijeengetrokkene horden dier negen Koningen geheel anders voorstellen, dan die der Grieken en Romeinen, of der legermagten in onze dagen. Dit verschil is zoo groot, dat wij ons naauwelijks eenig denkbeeld daarvan kunnen vormen. De wapenen bestonden ongetwijfeld in knodsen, eene soort van pieken, messen, zwaarden en wat meer van dien aard is. Weinig regelmatigheid en orde zullen tevens plaats gehad hebben in het strijdvoeren met zulke ongeoefende en woeste hoopen volks en met zulke wapenen. Het oorlogvoeren van dien tijd bestond meerendeels in strooppartijen en in man tegen man te vechten, waarom het dikwijls des te wreeder en moorddadiger was. Van het slagveld Siddim vinden wij in het 10de vs. aangeteekend, dat het vol lijmputten was, of bronnen, waaruit, zoo men wil, de Naftha, of het Jodenlijm, eene kleverige
en zeer brandbare stoffe, van zelf opwelde. Hierdoor werd dit slagveld zeer gevaarlijk voor een leger, dat in verwarring vlugtte; en de nederlaag moest daar-
{==437==} {>>pagina-aanduiding<<}
door des te volkomener worden, omdat men de putten, of de opgewelde lijm, die aan de voetzolen kleefde, niet genoeg kon vermijden. (*)
Bij het naderend gevaar trokken dan de Koningen van Sodom en Gomorra uit, en legerden zich met de drie andere Koningen in de vallei van Siddim, stellende zich aldaar, zoo veel zij konden, in eenen staat van verdediging tegen hunne aanrukkende vijanden, welken, na de Amoriten, de Amalekiten en zoo vele andere volken verslagen te hebben, de schrik reeds vooruitging. De Siddimiten, hoewel in slagorde staande, wachtten dus, niet zeer gerust ongetwijfeld, den aanval af. Spoedig moet de strijd beslist zijn geweest. De Geschiedschrijver, na het slagveld aangewezen te hebben, laat er onmiddellijk op volgen: en de Koning van Sodom en Gomorra vlugtten en vielen aldaar, en de overgeblevenen vlugtten naar het gebergte. Dit is het eenigste berigt van eenen veldslag, tusschen zoo vele Koningen voorgevallen. Alleen de uitslag, niet het gevecht zelve, wordt met korte woorden beschreven. En voorzeker konde er ook van eene zoo ongeregelde wijze van aanvallen en verdedigen even weinig eene geregelde beschrijving gegeven worden. De vier Koningen behaalden, zoo het schijnt, in den eersten aanval, eene zoo volkomene overwinning, dat zij nergens eenigen tegenstand meer ontmoetten, en van het geheele land der overwonnelingen meester waren. Zij hielden het echter niet in bezit, maar beroofden het van alle have en bewoners, en keerden met den gemaakten buit terug.
Loth, die in Sodom woonde, werd mede, benevens al zijn vee, goederen en aanhoorigen, door den vijand weggevoerd. Abraham, die westwaarts bij de afgelegene bosschen van Mamre in stille gerustheid zijn verblijf had, kreeg door eenen der ontvlugten berigt van deze ontzettende gebeurtenis. Schoon loth bij het verschil der herders zich niet zeer loffelijk gedragen had,

{==438==} {>>pagina-aanduiding<<}
en van eerbied voor en gehechtheid aan zijnen edelmoedigen oom, die hem de keuze des lands overliet, weinig blijken bij de scheiding gegeven had, abraham nogtans vergat in dit oogenblik terstond alle misnoegen deswege, zoo hij al daarvan eenig overblijfsel gevoelde. De naauwe betrekking van bloedverwantschap kwam terstond bij hem boven. Welverre van te denken, dat zijn neef, die zoo koelbloedig hem verlaten, en eigenwillig onder een zoo vreemd en bedorven volk zich begeven had, nu ook met hetzelve zijn lot zich moest getroosten, wilde hij hem geenszins, daaraan overgelaten, in den nood laten steken. Abraham had naauwelijks het ontvangen berigt gehoord, of zijn besluit was genomen, om, zonder verzuim, maatregelen te nemen ter bevrijding van loth uit de handen der vijanden. Zonder door eenig gevaar en de talrijkheid der vijanden zich te laten afschrikken, zonder door de teederhartige bezorgdheid van sara zich te laten terughouden, maakte hij zich dadelijk tot eene krijgsonderneming gereed. Met bedaard overleg zoo wel, als met moed, zien wij hem hierin te werk gaan. Hij had een aanzienlijk getal van knechten, die, in zijn huis geboren, van jongs af hem gediend hadden, en op welke hij het volkomenste vertrouwen konde stellen, meer nog dan op de aangekochte slaven. Dezen had hij reeds te voren, als eene uitgelezen keurbende, in den wapenhandel van dien tijd geoefend, om des te beter tegen het wild gedierte en de onverwachte aanvallen van vijandige naburen zich in staat van tegenweer te stellen. Ook dezen, ten getale van 318 man, riep hij in allerijl te wapen; waarbij zich nog drie naburige Hoofden, aner, escol en mamre, met hunne herdersknechten, als Bondgenooten van abraham, voegden. En, terwijl hij zijner huisvrouwe en zijnen ouden getrouwen eliezer de zorg voor de kudden aanbeval, trok hij van
Hebron, aan het hoofd van deze magt, noordwaarts op; doch niet eerder dan omstreeks Dan achterhaalde hij den in zegepraal terugkeerenden vijand. Zeer gering was zekerlijk zijne magt, in vergelijking

{==439==} {>>pagina-aanduiding<<}
van die der vereenigde Koningen. Desniettegenstaande besloot hij, dezelven aan te tasten, doch niet dan met beleid. Hij nam daartoe den nacht te baat, verdeelde zijne manschap in onderscheidene afdeelingen, en viel alzoo, van alle kanten te gelijk, de overwinnaars, die zich waarschijnlijk aan overmaat van brooddronken vreugde of zorgeloosheid, na het behalen van zoo vele en zoo beslissende overwinningen en een' zoo rijken buit, hadden overgegeven, geheel onverhoeds op het lijf, met het gevolg, dat de vier Koningen op hunne beurt even schielijk overwonnen werden, als deze de vijf anderen verslagen hadden. In de grootste verwarring gebragt door zulk een' onverwachten aanval in het duistere van den nacht, namen zij in overhaasting de vlugt. Abraham, om de nederlaag te voltooijen, jaagde ze na tot aan Hoba, in de nabijheid van Damascus. Al de gemaakte buit benevens de gevangenen vielen in handen van den overwinnaar. Hoe zullen allen hem voor deze verlossing gedankt hebben, en inzonderheid loth, die zich niets anders, dan de hardste slavernij of den dood met de zijnen, kon voorstellen! Nu was hij weder vrij, en in het bezit van alle zijne goederen hersteld. De vrouwen en al het volk, met de tallooze kudden, die in 's vijands magt geweest waren, keerden nu in vrijheid naar hun land terug. Allen juichten van vreugde en hieven luide beurtzangen aan rondom hunnen grootmoedigen redder.
Te midden van deze menigte zegeteekenen keerde dus held abraham terug. Gelijk nog kort te voren Kanaäns velden zuchtten onder den schrik van den alles vernielenden vijand, zoo weêrgalmden nu dezelve van vreugdegejuich. De blijmare van deze groote overwinning was den overwinnaren reeds vooruitgesneld. Van rondomme haastten zich de veldelingen en de bewoners der steden, om het terugkeerend heir te gemoet te trekken, en met hetzelve hunne zegezangen te vereenigen, in welke ongetwijfeld de naam van abraham bij herhaling bovenklonk. In het dal, Schave,

{==440==} {>>pagina-aanduiding<<}
het dal des Konings, genoemd, hadden de treffendste ontmoetingen plaats. De Koning van Sodom, zijnde de opvolger van den verslagen Koning, (indien men namelijk onderstellen moet, volgens het 10de vs., dat deze in den vorigen strijd gesneuveld was) kwam aldaar den grooten held van dit roemruchtig krijgsbedrijf eerbiedige hulde bewijzen. Maar nog een achtbaarder man zette dit tooneel den hoogsten luister bij. Melchizedek, Koning van Salem, (de plaats misschien, alwaar naderhand Jeruzalem gebouwd is) en te gelijk Priester des allerhoogsten Gods, kwam insgelijks den heldhaftigen Aartsvader in het genoemde dal begroeten; een man, die gelijk abraham zich onderscheidde door de aanbidding van den eenen waren God, en in welken de priesterlijke waardigheid met die van het koningschap vereenigd was. De Schrijver aan de Hebreën, welke deze ontmoeting als eene bij uitstek merkwaardige gebeurtenis aanhaalt, brengt melchizedek, als een voorafschaduwend beeld, met den beloofden Verlosser der wereld, onzen Koning en Hoogepriester, in vergelijking.
Deze aanzienlijke en eerwaardige persoon begaf zich mede onder de begroeters van den edelen heldenstoet, en bijzonderlijk om deszelfs Hoofd zijne hoogachting te betuigen. Dit bestond niet in eene bloote pligtpleging, maar tevens om voedsel en verkwikking voor de vermoeide strijdknechten aan te brengen, en den vermaarden Stamvader en Herder als een triomferend Krijgsoverste te vereeren. Hij kwam niet met ledige handen, maar met een' voorraad van brood en wijn; terwijl hij in heilige verrukking abraham zegende en God loofde, die zijne vijanden in zijne hand gegeven had. Beide deze mannen, zoo eenstemmig in de erkentenis van den eenigen waren God van hemel en aarde, en van diens hulpe in het behalen van de overwinning, wedijverden hier, voor het oog des volks, in den Allerhoogsten te danken en te verheerlijken, en elkander hunne hoogachting te betoonen. Abraham,

{==441==} {>>pagina-aanduiding<<}
van zijnen kant, bood den Priester de tienden van alles aan.
Ook de Koning van Sodom, getroffen door zulke verhevene voorbeelden, streefde hen na in edelmoedige aanbiedingen. Hij begeerde niets van den hernomen buit; alleen de zielen, de teruggebragte gevangenen van zijn land, wenschte hij, dat hem gelaten wierden. Maar abraham stond hem alles af, zoo wel de have en het vee, als de menschen, schoon hij, volgens het oorlogsregt van dien tijd, het een zoo wel als het ander kon behouden. Zelfs met eene soort van heilig ijvervuur wees hij het aanbod des Konings af, zeggende: Ik heb mijne hand opgeheven tot den Heere, den allerhoogsten God, die hemel en aarde bezit, zoo ik van eenen draad aan tot eene schoenrieme toe, ja zoo ik van alles, dat het uwe is, iets neme! opdat gij niet zegt: Ik heb abraham rijk gemaakt. Neen, neen! (wilde hij zeggen) ik ben een dienaar van den allerhoogsten God, den oppersten eigenaar van alles in hemel en op aarde. Tot dezen heb ik gebeden, niet om buit te behalen, maar om mijnen broeder te verlossen. Neen, neen! niets, niet het geringste stuk wil ik behouden. Dit zou ik niet kunnen verantwoorden voor mijn geweten en mijnen God, wiens zegen mij genoeg is; en men moet niet kunnen zeggen, dat ik door uwe goederen ben rijk geworden. Alleen hetgeen op dezen togt mijne gewapende jongelingen verteerd hebben, en het deel van den buit, dat mijnen Bondgenooten, de drie Kanaänitische stammen, toekomt, staat te hunner beschikking.
Zoo groot en edelmoedig, M.H., eindigde abraham dit roemwaardig krijgsbedrijf!

Het herdersleven, M.H., en het oorlogstooneel, een Herder en een Krijgsman, zijn zoo geheel verschillende voorwerpen van beschouwing en beoefening, dat wij ons naauwelijks kunnen verbeelden, hoe het een met het ander kan verwisseld of in denzelfden persoon

{==442==} {>>pagina-aanduiding<<}
kan vereenigd worden. Bij het een vertoont zich de mensch in eene stille, geruste en natuurlijke houding; bij het ander schijnt hij de menschelijke natuur afgelegd te hebben, en bijkans in een verscheurend en bloeddorstig dier herschapen. Desniettegenstaande zullen doorgaans de verhalen van oorlogsbedrijven, hoe verschrikkelijk ook, niet minder onze aandacht trekken, dan beschrijvingen van het vreedzame herdersleven, hoe veel bekoorlijker anders ook, en hoe veel overeenkomstiger met de zachte aandoeningen der menschelijke natuur. Wij zullen zelfs wel een tijdlang met bewondering en eene soort van eerbiedige verrukking bij den Krijgsheld stilstaan, terwijl men den getrouwen en eerbiedwaardigen Herder naauwelijks eenen aanblik verleent. Maar de eerste verbazing over het stoutmoedige en schitterende der daad gaat over in eene blijvende eerbiedige hoogachting voor den bedrijver, wanneer wij de beminnelijke hoedanigheden van menschlievendheid, vroomheid en edelmoedigheid met dapperheid in hem vereenigd vinden; in 't kort, wanneer hij zich vertoont als de onversaagde verdediger, de hulpvaardige beschermer van regt en onschuld. En zoodanig is de held, dien wij hier te beschouwen hebben.
Dat wij abraham ten strijde zien optrekken, is eigenlijk een onverwachte uitstap in den loop zijner geschiedenis, en als een vreemde trek in zijn karakter, waardoor wij verrast worden. Een herder, en wel een herder als abraham, in de volle wapenrusting van eenen krijgsman in dien tijd te zien optreden, vertoont in den eersten opslag een contrast, dat niet dan bij nadere beschouwing als een wel zamenhangend geheel uitkomt.
Niemand was van een' inschikkelijker en vredelievender aard, dan abraham. Niet alleen vermeed hij zorgvuldig alles, wat in den kring zijner huisgenooten aanleiding tot twist en onrust geven kon; maar even zorgvuldig vermijdde hij hetzelfde omtrent naburige volken of herdersstammen. Schoon onder vreemdelingen

{==443==} {>>pagina-aanduiding<<}
rondzwervende, leefde hij met allen in vrede; zelfs wist hij zijnen naburen, door zich van alle geweld en onregt te onthouden, hoogachting en ontzag in te boezemen, en met velen een vriendschappelijk bondgenootschap aan te knoopen. Maar te meermalen heeft men zich bedrogen gezien, door te wanen, dat zulke stille, toegevende, zachte en vredelievende karakters zich in alle gevallen straffeloos zouden laten beleedigen en voor geen heldenvuur vatbaar zijn. Integendeel legt deze bezadigde en regtschapen geaardheid doorgaans den grond tot ware kloekmoedigheid, die zich ten regten tijde openbaart en eenparig staande houdt; terwijl anderen, van een driftiger, vuriger, gramstoriger en opbruisender temperament, die voor niets schenen te zullen zwichten, voor het gevaar terugdeinzen.
In dit enkele wapenfeit van onzen herderlijken Aartsvader komen genoegzaam alle die krijgsdeugden te voorschijn, welke den held vormen, zoo als hij behoort te zijn.
De zaak, waarom hij het zwaard aangordt, is ten volle regtvaardig, zonder hetwelk noch aanval noch verdediging immer gebillijkt kan worden. Het is geene beuzelachtige beleediging van gekwetste eerzucht, geene veroveringszucht, geen eigenlijke strijdlust, of een dergelijke hartstogt, die hem aanvuurde en de wapenen deed opvatten; maar het is, om eene groote menigte ongelukkigen, inzonderheid om eenen bloedvriend, met have en vee weggevoerd, uit de handen van geweldenaars te verlossen; eene onderneming voorzeker, den held waardig.
En dat het abraham bij deze onderneming noch aan moed noch aan beleid ontbrak, (twee zulke voorname vereischten in een' krijgsoverste) toont de geheele uitvoering van het begin tot het einde. Zonder tijdverzuim gordt hij welberaden het zwaard op zijde en roept hij de zijnen te wapen, zoodra hem de nood van zijnen neef en deszelfs lotgenooten ter ooren komt. Hij vreest wel de overmagt niet van een overwinnend

{==444==} {>>pagina-aanduiding<<}
heir, maar acht ook zijnen vijand niet te gering, om in roekelooze drift op denzelven los te gaan. Hij versmaadt geenszins de hulp zijner Bondgenooten, om zich alleen de eer der overwinning toe te schrijven. Met beleid zoo wel, als onverschrokken dapperheid, overvalt hij bij nacht van alle kanten de vier Koningen, te midden van de zorgelooze dronkenschap hunner vreugde over de behaalde voordeelen. Hen alzoo aan te vallen, op de vlugt te slaan, en hunne gevangenen benevens have en vee hun te ontjagen, was misschien het werk van eenige uren van den nacht en den volgenden dag. Zoo bereikte abraham, in één' beslissenden slag, door moed en schrander beleid, het geheele oogmerk van dezen uittogt. En daarmede tevreden, nadat hij ver genoeg den vlugtenden vijand achtervolgd had, om niets meer van hem te vreezen te hebben, keerde hij, waarschijnlijk zonder aanmerkelijk verlies van zijnen kant, zegepralend terug.
Doch nu verhief zich de heldenziel van abraham tot een' nog hoogeren trap van grootmoedigheid. Wel verre van bedwelmd te worden door den glans der overwinning en den rijkdom der hem omringende zegeteekenen, bleef hij dezelfde bedaarde en bescheiden man, dezelfde vrome aanbidder van den God, die hemel en aarde bezit. Een' medeäanbidder van dien God te ontmoeten, was nieuwe wellust voor het aartsvaderlijke hart, vol van godsdienstig gevoel. In melchizedek vereerde hij, als in zijnen meerderen, den Koning en den Priester des allerhoogsten Gods. Hoewel de hoofdpersoon van het heldenstuk, maakte hij geene bedingen van onderscheiding, begeerde hij niets van den geheelen buit voor zichzelven. Aan melchizedek gaf hij, als een offer van eerbied voor de heilige waardigheid diens persoons, de tienden; en al het overige liet hij ter beschikking van den Koning van Sodom, van zijne Bondgenooten, en van zijne strijdmakkers.
Ziet daar, M.H., den waren held, groot in den strijd en groot in den vrede! Hoe vele beruchte ver-
{==445==} {>>pagina-aanduiding<<}
overaars, zoogenaamde helden van lateren tijd, van de beschaafdste eeuwen, zelfs onder de Christenen, laat deze eenvoudige Herder van den vroegsten tijd, toen nog naauwelijks het licht der beschaafdheid ergens eenige stralen geschoten had, verre achter zich in ware grootheid en onbaatzuchtige edelmoedigheid!
En wat was het, dat abraham tot die sterkte en edelheid van ziel verhief? Wat anders, dan de kennis en dienst van den eenen waarachtigen God, en een onbepaald vertrouwen op de wijsheid en weldadigheid van deszelfs geleide zoo wel, als op deszelfs magtigen arm? Dezen God hield hij, in alle zijne beproevingen en ondernemingen, bestendig voor oogen; tot dezen God hief hij hart en handen op, van welken hij wist, dat Hij hemel en aarde bezit, en rijkdom of armoede geven kan aan wien Hij wil; Hem kende hij als zijn schild en zeer groot loon, als den algenoegzamen God, als dien, die een duurzaam verbond met hem oprigten, die zijn God, in den eigenlijken en hoogeren zin, zijn wilde. Diep waren deze beginselen in de ziel van den Patriarch doorgedrongen, zoodat hij dezelve bij elke gelegenheid volvaardig in praktijk bragt, en daardoor een held werd in den strijd en in de deugd.
Landgenooten! laten ook deze beginselen ons bezielen, en zoo veel te levendiger, als wij nog eens beteren verbonds deelachtig zijn geworden. Ook onze zaak, voor welke wij strijden, is heilig en regtvaardig. Van dien kant beschouwd, mogen wij ons met een gerust vertrouwen op den bijstand des Almagtigen, als onzen hoogsten Bondgenoot, verlaten. Indien God voor ons is, wie zal tegen ons zijn? Hij, wien de logen en alle slinksche handel een gruwel is, zal ook eindelijk ons uit den worstelstrijd tegen onregt en geweld met de kroon der overwinning doen terugkeeren, indien wij met volharding voortgaan op het pad der eere en der regtschapenheid, zoo als een abraham en andere heilige mannen, en inzonderheid Hij, de Zoon Gods, die naar de ordening melchizedeks is opgestaan,

{==446==} {>>pagina-aanduiding<<}
en onze Hoogepriester is, onze Redder uit de magt der duisternis en des verderfs, welken daarvoor, als zoo vele tienden, de offers toekomt van onze eerbiedige en dankbare harten, hier in den strijd des levens, en na de behaalde zegepralen over het geweld der dwaling en der boosheid. Wie is het, die de wereld overwint, dan die gelooft, dat jezus is de christus? Hem, die ons de overwinning geeft, zij onze dienst gewijd! Hem zij, nevens den God, die hemel en aarde bezit, eer en heerlijkheid toegebragt!





Vlugtige schets van Delhi, de hoofdstad des grooten Mogols.

Een Engelsch Schrijver, skinner, geeft de volgende schets van de Hoofdstad des Grooten Mogols.
Delhi of Dehli, eertijds een der wonderen van het Oosten, is thans nog de zetel van den Grooten Mogol; maar deze, ééns zoo magtige, heerscher hangt nu geheel van de Engelsche Compagnie af, en ontvangt van dezelve een jaargeld. Zijn gebied bepaalt zich binnen de poorten van zijn paleis, dat, als een gedenkteeken van vroegere grootheid, midden in de stad staat. Delhi zelf is naauwelijks de schaduw van datgene, wat het eenmaal was. Ik zag de stad eerst van den linker oever der Jumna. Bij het overvaren der rivier aanschouwde ik de gansche stad met hare menigvuldige Moskeën en Minarets, welke in de zonnestralen schitterden, benevens eene verbazende menigte van graven, met elpenbeen overdekt en zonderling beschilderd, maar in deerlijk verval. De voornaamste Moskee en ook zeer vele grafteekenen hebben gouden sieraden, welke zich ongemeen prachtig vertoonen. Mijne tent werd bij den muur van het paleis, tegenover de hoofdstraat van Delhi, opgeslagen. Hier bevond ik mij nu midden in het gewoel der stad, terwijl ik tevens door stof en door geheele zwermen van insekten werd gekweld. De hoofd-
{==447==} {>>pagina-aanduiding<<}
straat is zeer breed, en meer dan eene Engelsche mijl lang. De huizen hebben twee, ook wel drie verdiepingen, en schijnen zeer goed onderhouden te worden. De meesten hebben balkons. Op dezelven ziet men de mannen, in hunne wijde, los omhangende mousselinen kleederen, op hun gemak hunne houka rooken - ook de vrouwen komen hier en wel zonder sluijer, en zij rooken even zoo goed als de mannen.
De stad is sterk bevolkt, en ieder huis gelijkt een' bijenzwerm - men telt 200,000 inwoners, en het tegenwoordige Delhi heeft zeven Engelsche mijlen in omtrek. Aan eene Oostersche stad is deze bijzonderheid eigen, dat men er alles op straat doet; ieder spreekt overluid, en bij elke schrede ontmoet men lieden, welke, al behandelen zij de onbeduidendste zaken, een geschreeuw maken, alsof zij twist hadden. Het hinniken der paarden, het blaten der schapen, het brullen der stieren, het ratelen der wagens, het kloppen in de werkplaatsen der smeden, blikslagers en tinnegieters - ieder werkt met opene deuren - dit alles maakt een onbeschrijfelijk geraas. Hierbij komt nog het brullen der elefanten, het brommen der kameelen, nu en dan ook het geluid van een luipaard of panter, (men treft op straat dikwerf zoodanige dieren aan, die getemd en op de jagt afgeregt zijn) een aanhoudend gewoel, met zang en spel vermengd, zoodat iemand van een zwak zenuwgestel hooren en zien vergaat; geheele zwermen van allerlei insekten gonzen voor de gaarkeukens, welker overal verspreide geur voor ons reukorgaan alles behalve liefelijk is: dat alles te zamen maakt het verblijf te Delhi niet aangenaam voor vreemdelingen.
De huizen zijn gewoonlijk regelmatig gebouwd, maar dikwerf op eene zonderlinge wijze versierd. Gordijnen van zeer verschillende kleuren zijn er voor vensters en deuren. Het is een algemeen gebruik, allerlei soort van doek, bijzonder veelkleurige vlaggen, boven van de huizen te laten nederhangen, gelijk men op schepen doet, wanneer er een feestdag wordt gevierd. Die zich

{==448==} {>>pagina-aanduiding<<}
te voet of te paard op straat waagt, heeft veel voorzigtigheid en behendigheid noodig. Ieder oogenblik moet men al schreeuwende, stootende, dringende zich door de menigte menschen heenwerken. Dikwerf wordt men tegen de huizen gedrongen, opdat zwaar beladene kameelen voorbijgaan kunnen; en komt u een elefant te gemoet, zoo wordt uw paard ligt schichtig en steigert, zoodat iemand, die geen goed ruiter is, gevaar loopt, om in een' der groote kokende ketels geworpen te worden, die de koks voor hunne winkels op straat hebben. Soms schrikt ook de elefant voor het paard, en brengt dan de geheele straat in eene verwarring, die moeijelijk te beschrijven is.


Noord-Amerikaansche vogels.

(Vervolg van bl. 397.)

De Adelaar aan de oevers van de Missisippi.

Als de reiziger ten tijde van den herfst, in de dagen, wanneer de vogels bij duizenden uit het noorden komen vliegen, om meer zonnewarmte te genieten, zachtkens in zijne boot over de wateren van de Missisippi heenglijdt, en aan de beide oevers der rivier tegenover elkander twee boomen ziet, wier kruinen zich boven al het overige geboomte verheffen, zoo sla hij zijne oogen opwaarts. Op den top van een' dezer boomen heeft zich een adelaar nedergezet. Deszelfs oog vonkelt in de oogholte, en schijnt te branden, als vuur. Hij beschouwt opmerkzaam de gansche watervlakte; ook vestigt hij zijnen blik dikwerf op den grond - hij loert en wacht. Het damhert, dat zachtkens langs het struikgewas beneden grazende voorbijgaat, blijft niet onopgemerkt. Op den boom aan den overkant heeft zich de vrouwelijke adelaar als op de wacht geplaatst, en een bij korte tusschenpoozen herhaald geschreeuw schijnt den man tot geduld te vermanen. Deze beantwoordt dat geluid door het slaan met de vleugels, door het vooroverbuigen van het gansche ligchaam, en door een gekrijsch, waarvan de gil lende, scherpe toon het lagchen eens krankzinnigen gelijkt -

{==449==} {>>pagina-aanduiding<<}
daarna rigt hij zich weder op. Intusschen ziet men alle soorten van eenden, watersnippen en trapganzen in geslotene gelederen de vlugt nemen. IJlings voert de stroom dezelve weg; maar zij zijn een buit, welken de adelaar versmaadt, en deze minachting redt de kleinere vogels van het verderf. Doch thans dringt een toon, dien de wind zachtkens over den stroom voert, in de ooren der luisterenden. Deze klinkt dof en raauw, als een werktuig van koper. Het is de stem van de zwaan. Het wijfje geeft den man berigt door eenen roep, die uit twee toonen bestaat, en de adelaar begint over het gansche ligchaam te beven. Twee, drie heftige slagen met den snavel op zijne vederen zijn de voorbereiding tot den rooftogt. Intusschen komt de zwaan, even als een vaartuig, daar aanroeijen, met den langen, sneeuwwitten hals vooruit en met zijne onrustige oogen angstig rondziende. Langzaam, als een den dood gewijd slagtoffer, trekt hij voorwaarts. Een krijgsgeschreeuw wordt gehoord, en snel, als de bliksem, verlaat nu de adelaar zijnen post. De zwaan ontdekt zijnen moordenaar, buigt den hals, beschrijft een' halven cirkel, en beweegt zich, in doodsangst, in alle rigtingen, om het verderf te ontkomen. Dit kan alleen dán gebeuren, wanneer het hem gelukt, onder water te duiken. Doch de adelaar is bedacht op deze list, en noodzaakt de zwaan, boven het water te blijven, daar hij zich gedurig beneden den vogel weet te houden, om hem onder den buik of onder de vleugels eene wonde toe te brengen. Deze zeer goed berekende maatregel mist zelden het doel. De zwaan begint eindelijk vermoeid en krachteloos te worden. Alle hoop op redding is verdwenen. De adelaar geeft hem met zijne klaauwen eenen slag onder de vleugels, en dringt hem in eene schuinsche rigting naar den oever. Niet zonder ontzetting is men getuige van eene door zoodanige vaardigheid en list verkregen zege. De adelaar springt, ja danst nu als 't ware op zijnen buit, slaat zijne ijzerharde wapens diep in het hart van
de stervende zwaan, klapt met de vleugels, en heft een vreugdegeschreeuw aan, terwijl hij zijnen kalen kop in de hoogte steekt, en zijne van trots vlammende oogen zich bloedrood kleuren. Het wijfje heeft er zich thans ook bijgevoegd; gemeenschappelijk keeren zij de zwaan om, scheuren haar met den snavel de borst open, en verzadigen zich van het uitstroomende, nog rookende bloed.



{==450==} {>>pagina-aanduiding<<}

De groene Specht.

Alle vogels in Noord-Amerika zijn, gelijk de meesten elders, in hunne liefdesaangelegenheden ijverzuchtig. De eenige uitzondering maakt hier de goud-gevlerkte groene specht. Audubon heeft voor deze schitterende edellieden der bosschen, als voor de aardigste, schooner dan elke andere vogelsoort, eene bijzondere genegenheid. Hij zegt daarvan: Ik heb meermalen geheele dagen in het gezelschap van deze kleine gevleugelde wezens doorgebragt; men kan zich niets levendigers noch vermakelijkers verbeelden. Zoodra van den top eens vermolmden booms de stem van den groenen specht zich laat hooren, wordt zijn geroep door alle zijne makkers beantwoord. Dan ziet men verscheidene, op een eenig wijfje jagt makende, mannetjes omfladderen, heen en weder zweven, en ontelbare, zonderlinge wendingen maken, welke met een comisch ballet zijn te vergelijken. De mededingers geven daardoor aan de schoone hun verlangen te kennen, om haar te behagen en genoegen te verschaffen. Geheel vreedzaam, en zonder het minste blijk van minnenijd of haat, strijden de fraai gevederde dansers om den prijs hunner vrolijke spelen, om de gezellin, die des overwinnaars eigendom zal worden. Van boom tot boom, van struik tot struik worden dezelfde beleefdheden en begroetingen herhaald. Dikwijls ziet men twaalf, dertien minnaars om de kleine, in hare keuze nog onberaden schijnende coquette fladderen, en deze spelen duren voort tot aan het oogenblik, dat zij voor een' der mededingers zich verklaart, hetgeen zij den gunsteling, terwijl hij haar voorbijvliegt, door een grijpen met den snavel te kennen geeft. Terstond spoeden zich dan alle de overige minnaars weg, om eene andere schoone op te zoeken, en het paar blijft te zamen. Weldra wordt er gedacht aan eene geschikte woning voor het nieuwe huishouden. Zij beginnen met elkander te zoeken, en kiezen in het woud eenen boom, die ligt uit te holen is. Bij afwisseling wordt door het mannetje en
wijfje met den bek gewerkt aan het maken van de kleine holte, die hun beiden benevens de jongen moet bevatten. Zoo dikwijls onder het pikken van den eenen een stukje hout losgaat, blijft de andere niet in gebreke, zijne blijdschap daarover, door eenen wel niet luiden, maar gillenden schreeuw, te kennen te geven. Is eindelijk de bouw van het nest

{==451==} {>>pagina-aanduiding<<}
voltooid, zoo verschaft het een wezenlijk vermaak, wanneer men de beide vogels in alle rigtingen den boom ziet op- en afklimmen, aan elken knoest den snavel wetten, zonder genade de roodborstjes en andere vogels verjagen, en vlugten in de verte ondernemen, om mieren, poppen van insekten en kevers op te sporen. Na verloop van twee weken zijn er zes witte eijeren, zoo helder als kristal, in het nest gelegd. De groene spechten broeden elk jaar meermalen, en het vrolijke geslacht vermeerdert in de bosschen van Amerika zoo sterk, dat men geene wandeling kan doen, zonder hun doordringend geschreeuw en het geluid van hunne in de boomschors hakkende snavels te hooren.


De Uilen der Nieuwe Wereld.

Deze soort van vogelen staat in geen goed gerucht; maar de schilderingen van den Amerikaanschen Woudman strekken ter wederlegging van eenige dier vooroordeelen. Men beschouwt den uil als een' dommen, somberen, onheil aanduidenden vogel, die niet de minste scherpzinnigheid heeft. Men kent hem een verblijf op begraafplaatsen toe, en verjaagt hem met steenen, wanneer hij het waagt, bij daglicht zich te vertoonen. In het gemeene leven heeft men een spreekwoord: Zoo dom als een uil, zoo bot als een uil. Volgens het berigt van audubon, is onder de talrijke uilensoorten in Amerika slechts ééne (de zwartnebbige) van somberen aard; dezelve verdient echter deswege geene minachting, maar veeleer deelneming en medelijden, daar het arme dier bijna blind, en de spleen hem als aangeboren is. Doch wat de overige verwante soorten betreft, shakespeare heeft dezelve goed aangeduid, daar hij hen lustige vogels noemt.
Eens, verhaalt audubon, terwijl ik in een bosch was gelegerd, werd ik herhaalde malen door eenen uil van die soort bezocht, welke dat galmende, langgerekte, zoo zonderling klinkende gelach gewoon is te doen hooren. Mijn vuur deed den vogel niet terugdeinzen; hij naderde huppelend, zag mij aan, draaide den kop regts en links, en bij zijne zonderlinge hoekige bewegingen moest men aan die houten, door draadwerk bewogene poppen denken, welke met hoofd, handen en voeten allerlei lachverwekkende gebaren maken. Toen de lucht betrok en regenachtig weder

{==452==} {>>pagina-aanduiding<<}
scheen op handen te zijn, werden zijne bewegingen nog sneller en menigvuldiger - zijne halsvederen rigteden zich omhoog, en wikkelden den kop als in een' halskraag. Zijn lagchen werd steeds meer gillende, en zijn whah! whah! drong door tot in de verborgenste hoeken van het woud, en wekte de opmerkzaamheid zijner makkers, wier geroep als een echo op het zijne teruggalmde. Bij dit onwelluidend geschreeuw, bij deze zonderlinge vrolijkheid wordt men geneigd zich te verbeelden, dat er een buitengewoon feest in het rijk der uilen plaats heeft.


De Spreeuw van Baltimore.

Deze vogel, die in grooten getale en bij voorkeur in boomgaarden nestelt en broeit, en daarom ook de spreeuw der boomgaarden genoemd wordt, is van ongemeen zachten, goedigen aard, en merkwaardig om de kunst, waarmede hij zijn nest bouwt. Gewoonlijk kiest hij de uiterste takken der vruchtboomen, om er zijn klein huisje aan op te hangen. Het nest zelve gelijkt van buiten zeer veel naar weefsel van de hand eens menschen. Eene dame van mijne kennis (verhaalt audubon), in welker gezelschap ik eens dezen verwonderlijken arbeid beschouwde, vroeg mij, na het kunstige weefsel een' tijdlang bewonderd te hebben, in allen ernst, of het niet mogelijk zijn zou, dezen vogel breiden te leeren. Het nestje, niet meer dan eene ons wegende, heeft de gedaante van een' halven kogel, is van buiten drie duim hoog en vier breed, en de binnenste ruimte haalt geen drie duim middellijn. Ik maakte eene der vezelen der buitenste omkleeding van het nest los; dezelve was dertien duim lang en vierendertigmaal tusschen andere halmen doorgeslagen. Het binnenste der kleine woning is met wol of met de katoenachtige deelen des zaads van den Amerikaanschen plataanboom bezet, en de vogel weet deze beide zelfstandigheden op zoodanige wijze te bewerken, dat er een stevig en tevens veerkrachtig kussen door gevormd wordt. Om deze soort van hangmatten voor storm en regenvlagen te bewaren, worden van verschillende punten des rands van het nest grashalmen, als zoo vele ankertouwen, naar de naaste takken geslingerd en met zoodanige kunst daaraan vastgemaakt, dat ik zelfs door den hardsten wind nooit zulk een spreeuwennest heb zien nederwerpen. Maar heeft de spreeuw geenen geschikten ooftboom gevonden, en ziet

{==453==} {>>pagina-aanduiding<<}
hij zich genoodzaakt, tot eenen treurwilg zijne toevlugt te nemen, dan vooral moet men zich over zijn vernuft verwonderen. Ik zelf was eens getuige van den angst, welke onder deze omstandigheden het ongelukkige spreeuwenpaar pijnigt. Verscheidene dagen houdt het zich bezig, om den boom te onderzoeken, en schijnt, als men naar de geuite klaagtoonen mag oordeelen, deswege met elkander te raadplegen. Het nest, dat gebouwd wordt, ofschoon uit dezelfde stoffen bestaande, krijgt nu eene andere gedaante. Hetzelve wordt aanmerkelijk langer, het buitenste weefsel veerkrachtiger gemaakt, en het draadwerk niet zoo sterk aangetrokken. De nuttigheid van dezen maatregel valt terstond in het oog, daar de takken, aan welke het nest hangt, dikwijls twaalf of zelfs vijftien voet lang zijn; bij eene andere inrigting zou den dus eijeren of jongen door het slingeren ligt uitgeworpen kunnen worden. Als bekwame bouwmeesters, weten de spreeuwen partij te trekken van alle voordeelen, die eene plaats oplevert. De nederhangende dunne takken van den treurwilg worden in bosjes vereenigd en met grashalmen zaamgebonden, even als de mandenmakers te werk gaan, om een kegelvormig mandje te vlechten. Zoo vereenigd en gepast zaamverbonden, dienen de takken tot steun voor het nest, terwijl derzelver digt loof het voor storm en onweder beschut. Ik heb de beide, zoo even beschrevene, soorten van nesten voor mij liggen, en niet alleen de bij derzelver bouw aangewende kunst, maar vooral het verstandig overleg, dat den vorm van het nest naar de gesteldheid der plaats wijzigde, schijnt mij toe, bewondering te verdienen. Die onverklaarbare aandrift tot eene doelmatige handelwijze is zekerlijk iets meer, dan hetgeen men gewoonlijk instinct noemt.
(Het vervolg hierna.)



Een bezoek op het admiraalschip van den Kapudan-Pacha in 1829.

In Mei 1829 (dus verhaalt ad. slade, een Engelschman, in zijne Records of Travels in Turkey, Greece &c. Lond. 1832.) vond ik te Konstantinopel alles met de toebereidsels tot den tweeden veldtogt tegen Rusland bezig. Ook de vloot lag zeilree in den Bosforus; en het gelukte mij, verlof tot een bezoek van het Admiraalschip te verwerven. De Kapudan-Pacha, die op het dek der kajuit op kussens gezeten was,

{==454==} {>>pagina-aanduiding<<}
zijne pijp rookende, en omstuwd van zijn gevolg, noodigde mij uit, om aan boord te blijven, wijl hij nog dienzelfden dag het anker ligten en de Russen in de Zwarte Zee wilde opzoeken. Deze uitnoodiging was mij zeer welkom, en, nadat ik in aller ijl mijn goed gepakt had, stevende ik welgemoed met den Pacha naar het Noorden.
Het Turksche Admiraalschip was met ongeveer 1400 koppen bemand, die het grootste deel van den dag aan zichzelven werden overgelaten, en alleen verpligt waren, bij het geschut, waarvan elk stuk zijne bijzondere manschap had, te slapen en doorheen te verblijven. De manschap van elk stuk vormde een tafelgezelschap, en elke troep spreidde zijn klein tapijt op het dek uit, damde en schaakte, en dronk koffij, welke dag en nacht te krijgen was. Aan ééne verpligting waren allen, zonder onderscheid, ten strengste onderworpen, - die namelijk van, op bepaalde uren, hun gebed te verrigten. Driemaal daags, vóór zonsopgang, op den middag en na zonsondergang, werd al de manschap daartoe opgeroepen, en de gemoedelijksten onder hen deden nog twee gebeden meer. Kreeg een hunner eene vrome bui, dan viel hij op zijne knieën, wat er ook om hem heen voorviel. Het scheen mij wel eens toe, alsof eene onwelkome bezigheid in de dienst dengenen, die daarmede bedreigd werd, zulk eene bui deed aanwaaijen; maar dit kwam mij toch ook niet waarschijnlijk voor, in aanmerking nemende, dat, bij elk gebed, de bidder 21 maal den grond met zijn hoofd moet aanraken. Des avonds deed de melodieuze roep der Imans, die van den bezaansmast de geloovigen ten gebede opriep, eene zeer romaneske uitwerking. Van schip tot schip klonk deze roep, en weêrkaatste als Geestenstemmen over de als in stille rust gedompelde zee. Oogenblikkelijk was het dek opgevuld met aandachtig biddenden. Alles bragt den Heer der Heirscharen zijne hulde toe.
Nadat, op den eersten dag, deze plegtigheid was volbragt, vroeg mij de Admiraal tot het avondeten. Een klein tapijt werd tusschen twee kanonnen op het dek voor zijne kajuit gespreid, en wij plaatsten ons op hetzelve met gekruiste beenen tegenover elkander. Twee Aga's van rang knielden met waschbekkens voor ons neder, bonden ons vervolgens servetten voor, en zetteden eene zeer eenvoudige tafel met een groot metalen blad tusschen ons, waarop eenige schotels met salade, sneden brood, koeken, gelei, zout enz.

{==455==} {>>pagina-aanduiding<<}
stonden. Het eerste geregt, dat thans werd opgedischt, bestond uit visschen, roodbaarden genoemd, en de Pacha, die zich het eerst daarvan bediende, ging op het gevoel af; messen en vorken waren niet voorhanden, weshalve men wederzijds zijne handen moest gebruiken. Daarna kwam gevogelte. Met den linkerduim het gebraad vasthoudende, trok de Pacha er met zijne regterhand eene vlerk af. Ik beproefde dezelfde manoeuvre omtrent een' achterbout; maar dit mislukte, wijl ik mij niet van beide handen wilde bedienen. Terstond wenkte de Pacha eenen Officier, om mij behulpzaam te zijn. Gaarne had ik zulks belet; maar hij had reeds den vogel met zijne stevige knuisten gepakt, denzelven vaardig ontleed, met den nagel zijns duims het vleesch van de borst gerukt, dit in reepen gedeeld, en alles voor mij neêrgegelegd, zeggende op half gebiedenden toon: ‘Eet!’ Honger hielp mij het een en ander naar binnen zenden; maar, toen vervolgens lamsvleesch verscheen, was ik reeds bekwaam, om deze hulp te ontberen. Twaalf geregten werden er opgedragen, zonder wijn of eenigen anderen drank. Thans volgde eene pauze, en ik ademde vrijer, meenende zoo wel mijner maag, als der beleefdheid jegens mijnen gastheer, het hare te hebben gegeven. Maar zie! daar kwam nog een groote schotel pilaf (rijst), het gewone laatste geregt bij de Turken. Nooit was ik een beminnaar van rijst, en het gezigt van dezen vetten schotel stond mij tegen. Evenwel zou ik mij gaarne getroost hebben, ook daarvan mijn deel te nemen, zoo ik daardoor slechts had mogen afwenden, wat mij nu nog te wachten stond. De Pacha, namelijk, tastte diep in den schotel, nam eene volle hand rijst, en besteedde eenige minuten, om dezelve tot een' bal te kneden. In stille verwondering verbeidde ik het oogenblik, dat mijn dischgenoot dezen delicaten brok zou binnenslaan, hetgeen ik tot geen'
prijs zou gedaan hebben; maar - verbeeld u mijnen toestand! - daar strekte op eens de Pacha zijne hand naar mij uit - verschrikt deinsde ik terug; maar hij vond toch den weg naar mijnen mond, en duwde mij den welgekneden brok in denzelven! De omstanders schenen verbaasd te staan over deze gemeenzame toenadering jegens een' vreemdeling, en ik - ik kan 't nog niet bevatten, hoe ik in staat was, dien walgelijken rijstkogel door te krijgen! Thans besloot eene kom koschub (een, uit vruchten toebereide, zoete drank) en een glas sorbet den maaltijd. Ten gebruike van het eerst-
{==456==} {>>pagina-aanduiding<<}
genoemde werden schildpadden lepels gebezigd. - Hierop werden koffij en chibouques (pijpen) gebragt, en een Albanesche doedelzakspeler vervulde, met zijn onbehagelijk instrument, het gebrek aan onderhoud. Toen het op slapen gaan aankwam, bleek het, dat niet één bed in het gansche schip voorhanden was. De Admiraal zelf sliep in eene soort van kribbe achter den bezaansmast, veel overeenkomst hebbende met een hondenhok.
Ik kreeg verlof, om de manschap in het gebruik van het geschut te oefenen; maar ik kan hare onbekwaamheid te dezen niet naar eisch beschrijven. Herhaalde malen rigtte zij de volle laag op den tot doel gestelden romp van een gestrand schip, zonder het te treffen. Wel is waar, de staat, waarin het geschut zich bevond, bragt daaraan het zijne toe. Het schip voerde 120 stukken; maar niet één derzelven kon in eene horizontale stelling gebragt worden, en van rigten enz. had men geenerlei begrip. De Admiraal zelf kon lezen noch schrijven, en alle verstandelijke inspanning was hem geheel vreemd. Zijne handen scheen hij alleen om te eten en zijne gebeden te tellen, zijne beenen om daarop te zitten te gebruiken. Wilde hij opstaan, dan hielp hem zijn gevolg op de been, en steunde hem ook bij het gaan onder de armen. De voornaamste uitspanningen der manschap, bestaande in blindemannetje spelen, naar een stuk gelds in een vat met water duiken, en soortgelijke lompe grappen, gaven hem een ongemeen genoegen, en hij vroeg mij niet zonder trots, of zich de Engelsche Admiraal ook zoo aangenaam wist bezig te houden!
Zonder den vijand gezien te hebben, keerde de vloot, binnen weinige dagen, naar den Bosforus terug; en, na een' zoo ellendigen kruistogt, verwonderde ik mij niet meer, dat een zoo dom, onbekwaam en nietig wezen, als de Kapudan-Pacha, den derden hoogsten rang in het geheele Turksche Rijk had weten te verwerven.


Gustaaf de IV, gewezen koning van Zweden.

Arthur brooke faulkner, in zijne te Londen verschenen Reis door Duitschland en de Nederlanden in 1829 tot 1831, vermeldt het volgende: Te Haarlem ontmoette ik den ongelukkigen gustafson, Exkoning van Zweden, al-
{==457==} {>>pagina-aanduiding<<}
daar thans woonachtig. Van tijd tot tijd is hij onderhevig aan plotselinge gemoedsbewegingen, welke hem niet zelden van verblijf doen veranderen; wanneer men ter plaatse, van waar hij ging, eerst dán, als hij reeds elders gezeten is, verneemt, wat er van hem geworden is. Zoo baarde zijne ongedachte verschijning aan eene open tafel eens groot opzien bij de vreemde gasten; hoewel te Haarlem zijne tegenwoordigheid naauwelijks wordt opgemerkt. Den ganschen voormiddag brengt hij in zijn slaapvertrek door, zich met lectuur onledig houdende, waarin hij behagen vindt. Des namiddags doet hij zijne dagelijksche wandeling, gekleed in een' ouden blaauwen jas, die, even als zijn meester, betere dagen heugt. In dit onaanzienlijk gewaad zag ik den voormaligen Koning voor de eerste maal; maar ook in dit gewaad was er iets aan hem, dat een' ongemeen' persoon verried, en wie in hem den geboren' heerscher niet zag, kon toch niet nalaten, in hem een' man te erkennen, van welken men zeggen moest: ‘Ieder duim een Edelman!’ (*) Naardien hij jaarlijks 10,000 gulden te verteren heeft, en bovendien de herbergiers, bij welke hij korter of langer vertoeft, naar men zegt, eenen wenk van hooger hand bekomen, hem nooit eene rekening aan te bieden, betaalt gustaaf evenwel, zich des onkundig houdende, hetgeen hij verteert met gereed geld; en, om zulks steeds te kunnen doen, bepaalt hij zich tot eene zeer goedkoope, nederige leefwijze. Welk eene les voor de ijdelheid der wereld! 't Is een
afstammeling van karel den XII, (men vergete dit niet) van wien wij spreken. Dat hij volkomene bewustheid heeft van zijnen toestand, dit lijdt, bij zijn nog zeer getrouw geheugen, geen twijfel. Wel is waar, de daden, die hem zijne kroon kosteden, waren die eens dollemans; maar - staat hij hierin niet gelijk met elken anderen Monarch, die het in hem gestelde vertrouwen misbruikt? Een Koning was gustaaf, geheel naar de omschrijving van den Romeinschen Geschiedschrijver: Nam impune quae libet facere, id est regem esse. Zijn val bevestigde, voor het eerst in negen Eeuwen, de vermaning, dat men het openbaar gevoelen niet behoort te trotseren. Met dat al schijnt het besef zijner voormalige heerlijkheid niet geheel van hem te zijn geweken, maar heeft hij van tijd tot tijd, als 't ware, een' aanval van zijne afgelegde waardigheid; alsdan sluit hij zich op in zijne kamer, en zijne gewone nederigheid en gemeenzaamheid zijn op eens verdwenen; gedurende een' geruimen tijd laat

{==458==} {>>pagina-aanduiding<<}
hij zich met niemand in. Het schijnt twijfelachtig, of deze toevallen aan eene ziekelijke gemoedsgesteldheid, of veeleer aan eene voorbijgaande poging tot genezing zijn toe te kennen. Dan, ook in zijnen gewonen toestand is gustaaf niet toegankelijk voor iedereen; immers niets kan hem bewegen, slechts voor een oogenblik een' zijner landgenooten te rede te staan, waaromtrent hij een' onveranderlijken afkeer vertoont. De bloote naam van zijn Vaderland is gal en alsem voor hem! - Zoo verre is het met eenen man gekomen, die eene kroon droeg, en wiens hoogmoed geene grenzen kende! Als balling zwerft hij in Europa. Van hem geldt het antwoord van Koning lear, op de vraag van een' krankzinnige: ‘Zeg mij eens, neef! is een krankzinnige een Edelman of een burger?’ - Lear: ‘Een Koning! een Koning!’


Huile acoustique, of middel tegen de doofheid.

(Vervolg en slot van bl. 418.)
Alles, wat tot het kerkhof betrekking heeft, gevoelt zekeren eerbied voor de Geneeskunde, of liever voor derzelver beoefenaars. De aansprekers, met welke onderdanigheid groeten zij den Geneesheer niet! De Spectator mogt te zijnen tijde te regt over hen klagen; het is met hen in die stad na eene eeuw nog even zoo als het toen was; maar, wie hen van overmoed beschuldige, ik niet. De Directeur der begraafplaats, de doodgraver, tot de dragers toe, groeten mij met stillen eerbied en deftig ontzag, wanneer zij mij ontmoeten onder het dragen van hetgeen hun door mijne mislukte of niet mislukte pogingen wordt opgedragen. En ik houde mij verzekerd, dat het kleed, hetwelk de meeste ellen telt, mijne baar zal dekken; terwijl de leverancier van de lijkkoets met de deftigste zijner koetsen, uit dankbaarheid, na mijnen dood, mij voor half geld, zoo niet gratis, naar de groote, ruime en stille vergaderplaats van ons uitwendig wezen zal rijden, ten ware dan, dat bij hem ook gold: waar het weldoen ophoudt, daar heeft de dankbaarheid haren eindpaal gevonden. Zij allen betoonen mij, wat de Duitscher zoo gaarne ziet - eine lobenswürdige Devotion.
Het naauw verband tusschen de Geneeskunde en het kerk-
{==459==} {>>pagina-aanduiding<<}
hof, of al wederom met haren beoefenaar, meen ik daarin mede opgemerkt te hebben, dat zij, die zelden om kerkhof en graf denken, en nog minder om hetgeen daar achter ligt, wanneer de Geneesheer hun, om met young te spreken, his ready visite pay (vaardig bij hen zijn bezoek aflegt), toch eenige toebereidselen maken, die daarmede in verband schijnen te staan. Die op zijnen Bijbel het stof laat rusten, tast soms naar het Formulier-gebedenboek, en gelooft, dat de Boetpsalmen ook voor hem wel niet te vergeefs zouden kunnen opgesteld zijn.
Of echter (dit zij in het voorbijgaan gezegd) op die plek gronds (het kerkhof) de gelijkheid zonder eenige beperking heerscht, - dit spreken wij, uit kracht der ondervinding, althans wat den uitwendigen vorm betreft, den meergenoemden, of liever aangeduiden, Schrijver tegen. Hij neme dit echter voor geene beoordeeling. Dat niet! Hij mogt ons daarvoor eens rangschikken onder het getal der Recensenten, die, let wel op! door hem beulsknechten genoemd worden. Had ik de bevoegdheid, den tijd, de gelegenheid en den lust, om het werk van den Heer w. te beoordeelen, ik zoude het thans niet doen, omdat men mij ligt van vooringenomenheid zoude kunnen verdenken, of ik, om één Oogpunt, het op de andere zoude willen verhalen. Ik laat in dezen de stem van het publiek gelden, en verblijde mij zelfs, dat een oorspronkelijk werk eenen herdruk heeft mogen beleven. De vorm van het lampje op het titelblad moge al minder naar den zin van den Heer beoordeelaar in de Vaderlandsche Letteroefeningen geweest zijn, het licht, door hetzelve verspreid, schijnt toch niet zoo min te wezen. En wat doet dan de vorm tot de zaak? Dat blijven hangen aan vormen!! Gaat men nu echter gevolgtrekkingen maken: ‘De Recensenten zijn de uitvoerders der bevelen van den Redacteur, de handlangers, die, als bij de artillerij, het geschut helpen bedienen, of de opperlieden, die den kalk en steen aanbrengen, waarmede het tijdschrift ten deele wordt opgebouwd;’ en vergelijkt gij nu deze goede menschen, die eigenlijk niet voor zich, maar slechts in last voor hunnen principaal werken, bij beulsknechten, dan zoudt gij er toe kunnen komen, den Redacteur bij den beul te vergelijken! - Bij den scherpregter....?! Maar zegt dit nu zoo veel kwaads? Behoort een Redacteur geen scherp regt te houden? Hij is de man,

{==460==} {>>pagina-aanduiding<<}
die aan de isten (Galenisten, Broussaisïsten enz.) en aan de anen (Stahlianen, Hahnemannianen enz.) het opgemaakte vonnis moet uitvoeren, hetwelk, volgens rede en ondervinding, overeenkomstig den Code der Natuur, door onbevooroordeelde Recensenten (*) tegen hen wordt geveld. Wanneer nu de gevonnisden van het knellend systemen-harnas, (ik bezig des Schrijvers eigene woorden) dat hun op de Hoogeschool om het geleerde lijf gegoten is en zij niet konden losmaken, door de executie ontdaan worden, hoe menigeen komt daardoor niet nog tot inkeer, doet amende honorable van zijne geliefde theorie, en spreekt het peccavi uit!
Wanneer ik alles nu nog eens naga, zoo komt het mij voor, dat de Schrijver niet meer dan der waarheid hulde heeft gedaan, door de Geneeskunde als het voortdurend doelwit der vinnige en ongebondene satyre te beschouwen. De lofzang, door welken zij zoude vervangen worden, wanneer de hekelschrijver haren gezegenden invloed gevoeld had, wordt meestal, zoo als het mij voorkwam, niet langer aangeheven, dan tot dat den hekeldichter wordt herinnerd, dat de Arts evenmin bij den lof der edelmoedigheid kan leven, als de Dichter bij rozegeur en maneschijn. In dit geval neemt de hekeldichter soms nog de rol op zich van den uit het water gehaalden jongen bij la fontaine.
Dat de Geneeskunde de groote onbekende X zoude zijn, is haar te veel eer gegeven. De groote onbekende X is eigenlijk de mensch, een doolhof naar het ligchaam, een raadsel naar de ziel. Wanneer de praktijk alles bedaardelijk aanziet en haren vasten stillen tred gaat, en bewerkt het geen de Schrijver verder uiteenzet, hoe zal de groote X door theorie op theorie gevonden kunnen worden? De praktijk, gelijk haar de Schrijver zeer juist schildert, rust op de getrouwe waarneming der Natuur; van haar alleen heeft de Geneeskunde heil te wachten. De theoriën, welke met eeuwen en geslachten afwisselen.... wat wisselvallig is, kan tot geene zekere uitkomst leiden.
Maar, hoe wilt ge van en in de Geneeskunde zekerheid eischen? Wat is veranderlijker dan de mensch? en hij is het onderwerp, waarmede de Geneeskunde zoo veel te schaffen heeft. Van zulk voorwerp mag men, met huygens,

{==461==} {>>pagina-aanduiding<<}
wel zeggen: Zoo raed ick 't, als ick raed! - Hekelschrijvers, gij allen, wie gij zijt, voelt gij niet, dat reeds sedert hippocrates
niet de Geneeskunde het doelwit der vinnige en ongebondene satyre was, maar dat gij uw geslacht en daarmede uzelven gehekeld hebt en nog hekelt? Herinnert u slechts het puntige gezegde van owen (oweni
Epigrammata selecta): ‘Indien de menschen slechts verkozen overeenkomstig de Natuur te leven, zij behoefden geene Geneeskunde.’ Gij, die heden hekelt en morgen lofzingt, die den eenen dag het Hosannah aanheft en den anderen uit alle magt schreeuwt: naar het kruis! gij zijt het wispelturigste schepsel op den aardbodem; gij laat u door uwe luimen regeren, naar het u wél of tegen gaat. Met zulk een wezen moet de Geneeskunde zich bezig houden; van zulk een kameleon, die dikwijls op het sterfbed zijne ware kleur nog niet vertoont, zal zij iets zekers zeggen; omtrent hem zekere voorschriften met wiskundige naauwgezetheid geven! .... Maar, dat ik niet verder voortga. Mijn oog valt juist op een' voor mij liggenden terentius, die mij herinnert: ‘Ik ben ook mensch, en ook mij kleeft veel menschelijks aan.’ Onder mijne papieren ligt nog eene schets, die veel betrekking heeft tot het laatste gedeelte van dit Oogpunt, welk een mensch de Geneesheer behoorde te zijn. Zoo gij haar uwer aandacht waardig acht, dan zal ik die voor u opzoeken.
Vergun mij thans nog alleen, (opdat ik eindige met datgene, waarmede ik had behooren te beginnen) uit erkentenis voor het gezondene, dewijl de oude nicht met hare doofheid u wederom zoo lastig schijnt te vallen, u het volgende huismiddel mede te deelen: Neem olijvenolie drie deelen, amandelolie één deel, kleur het met de kleurstof des alkannawortels, en gij zult, volgens het getuigenis van den Apotheker oellacher, te Inspruck, de huile acoustique van Dr. rené maurice van Parijs, ook te Amsterdam voor hoogen prijs uitgevent, in al hare kracht bezitten. Het verschil zal slechts daarin bestaan, dat gij ze voor eenen geringen prijs verkrijgt, terwijl de ligtgeloovigen die te Parijs tegen den prijs van zes franken de drie looden kunnen koopen; te Amsterdam zal zij denkelijk, tegen den verhoogden prijs pour l'étranger, nog duurder komen te staan. Ik deel u dit mede, zoo als ik het van den Heer

{==462==} {>>pagina-aanduiding<<}
oellacher ontvangen heb (*), en heb er niets tegen, dat gij het geheim ook aan anderen mededeelt. Ik voor mij ben een vijand van alle geheimzinnigheid, houdende haar meestal voor de vrucht van kwakzalverij en eigenbaat. - Vaarwel!


De bruiloft in eene der vroegere volkplantingen in Noord-Amerika.

(Eene ware Geschiedenis.)

Maria grant, een ouderloos meisje, woonde te Dover, in New-Hampshire. Robert wilson, een jong landbouwer van Salem, beminde haar, en zag zijne liefde met wederliefde beantwoord. Om in de nabijheid van maria te zijn, besloot hij, in de nabuurschap van Dover zich te vestigen. De hoeve, die hij hier betrok, zoude welligt niet volkomen in den smaak van alle onze lezers en lezeressen geweest zijn. Dezelve lag geheel in de wildernis der natuur; hooge boomen verhieven fier hunne kruinen en schuddeden die in den wind, alsof zij den mensch bedreigden, welke hun de heerschappij zou willen betwisten, die zij aldaar vele eeuwen ongestoord gehad hadden; en in de schuilhoeken van deze donkere bosschen loerden dikwerf listige wilden, verschrikkelijker en bloeddorstiger, dan leeuw en tijger. Maar robert wilson trotseerde de boomen en dacht onbekommerd aan de Indianen. Hij had een vrolijk hart, een' sterken arm, eene scherpe bijl en goeden snaphaan. De moeiten en gevaren op zijn levenspad verontrustten hem even min, als de belemmerende distels op den weg hem verlegen maakten, wanneer hij kerkwaarts reed.
Één jaar, nadat hij zich te dezer plaatse had gevestigd, begon zijn land reeds het aanzien van een ontgonnen en welbebouwd oord te erlangen. De boomen waren verdwenen, en een veld van eenige uitgebreidheid, dat dezelve verving en de stompen bedekte, prijkte reeds met een' rijken oogst. Tarwe en rogge groeiden weelderig. Komkommers lagen met lange ranken over den grond verspreid en

{==463==} {>>pagina-aanduiding<<}
rijpten in de hitte van oogstmaand. Op eene kleine hoogte in het midden van dit bebouwd land stond een lief huisje. Ik zou hetzelve wel eene hut willen noemen, dewijl deze naam romanesk is en welligt meer belangstelling bij sommige lezeressen kon verwekken; doch waarheidsliefde dringt mij, om te verklaren, dat deze woning, ofschoon veel aardiger en ook beter dan menige wezenlijke hut, nogtans niet in allen opzigte eene zoodanige hut geleek, welke, als werk der verbeelding, alleen in de boeken zoo fraai is. Het gebouw, twintig voet breed en vierentwintig lang, was uit welbehouwen boomen zamengesteld, had één dak en ontving licht door drie kleine met glas voorziene vensters. Ter wederzijden van deze woning verhief zich eene breede laan met hooge boomen, en eenige kleineren groeiden er voor, welke men tot sieraad daar had laten staan. Wilde rozen en andere bloemdragende heesters waren door robert gespaard of verplant geworden, om zijn landelijk verblijf te verfraaijen. Dikke, donkere bosschen beperkten aan beide kanten het gezigt; maar voor het huis was al het geboomte weggeruimd tot aan den Cochecho, wiens heldere wateren in de zonnestralen schenen te dansen. Daarop kon het oog genoegelijk rusten, na eenigen tijd in het donkere der omringende wouden omgedwaald te hebben.
Voor iemand, die gewoon is aan de verblijven des overvloeds en der weelde, zou dit naauwelijks ontgonnen oord buiten twijfel zoo akelig, als eene gevangenis, geschenen hebben; maar voor robert, die het grootendeels als eene schepping van zijne eigene hand kon beschouwen, was het een klein paradijs. Daar ontbrak echter nog iets aan zijn geluk - het bezit van zijne geliefde maria. Met haar kon hij hier zoo vergenoegd leven, als in eenig prachtig paleis, waarin hij, naar het verhaal zijner moeder, van wege zijne afkomst, bestemd was geweest eenmaal te wonen. De dag der voltrekking van zijn huwelijk brak eindelijk aan. Met reikhalzend verlangen had robert naar denzelven uitgezien; hij beloofde zich duurzame en ongestoorde vreugde: maar maria gevoelde meermalen zekere sombere aandoeningen, alsof zij een voorgevoel van eenig ongeluk had, Zij geraakte in eene hoogernstige stemming, zoo dikwerf van haar aanstaand huwelijk werd gesproken. Zij kon zelve zich de reden van deze zwaarmoedigheid niet verklaren. Hare neerslagtigheid ontstond geenszins daaruit, dat zij afkeerig was van de voorgenomene verbindtenis;

{==464==} {>>pagina-aanduiding<<}
integendeel, zij beminde robert met geheel hare ziel. Ook vreesde zij niet, in eene wildernis te wonen; in langen tijd hadden de Indianen de nieuwe volkplantingen niet verontrust. Vanwaar komt het, dat somwijlen de geest tot treurigheid is gestemd en zich nedergedrukt gevoelt, terwijl geene redeneringen iets daartegen vermogen?
Men had groote toebereidselen tot de bruiloft gemaakt. Ten drie ure in den namiddag moest de plegtigheid plaats hebben. Dan volgde een feest. Voorts zouden alle gasten, die paarden hadden, mederijden, en het jonge paar begeleiden naar deszelfs woning. Van den opschik van bruidegom en bruid zal ik alleen dit zeggen, dat dezelve in dien tijd geheel naar de mode was, doch thans in allen opzigte ouderwets zoude schijnen; maar eene beschrijving van oude kleederdragt gaat de perken van een zoo kort verhaal te buiten. - De eerwaardige john reyner verrigtte de inzegening. Daarop zat het gansche gezelschap aan eene lange tafel, die prijkte met een' ongemeen grooten Indiaanschen pudding - niet gemaakt van Indianen, gelijk zeker Engelschman, een verklaard voorstander van den Slavenhandel, dit woord eens opvattede, maar van Indisch meel. Dezelve stond op een' tinnen schotel, die blonk als zilver. De borden waren van hetzelfde metaal, allen even fraai en pas geschuurd. Bovendien had men gebraden rundvleesch en lamsvleesch, ook wildbraad, en vele smakelijke geregten, die te aangenamer waren, naar mate ze daar zeldzamer voorkwamen. Wijn en sterken drank had men niet; en, wat thans opmerkelijk zijn zoude, de jonggehuwden gevoelden geene spijt, dat zij die niet aanbieden konden, en de gasten vonden er geen gemis in, dat zij niet hadden te drinken, wat anders tot zoodanige partij schijnt te behooren.
Het huis van robert stond anderhalve mijl van dat van Kapitein waldron, die, als een vader, voor de opvoeding van maria had gezorgd. De naaste menschelijke woning lag tachtig roeden van daar. De afstand was niet groot; maar men bevond zich te midden eener wildernis. Geen andere weg was er, dan dien men door verhakking gebaand had door het woud. Slechts de meest hinderlijke boomen waren geveld en een weinig ter zijde gewenteld. Over zoodanigen bodem kon nog geen wagen rollen; doch hierover bekommerde zich niemand, dewijl men te Dover nooit eenig ander rijtuig op wielen gezien had, dan groote voermanskarren. Zoo beklommen dan deze ridders de moe-
{==465==} {>>pagina-aanduiding<<}
dige paarden; ieder minnaar nam zijn meisje achter zich op, en zij reden, met den bruidegom en de bruid aan het hoofd van den optogt, in groote staatste af, onder de blijde zegenwenschen van die genen, welke, uit gebrek aan paarden, niet mede bij den trein zich voegen konden. Vrolijk verwijderden zij zich op een' snellen draf, tot dat zij den kronkelenden weg van het bosch bereikten, alwaar men genoodzaakt was, langzamer te rijden; maar robert's paard, aan het pad gewoon zijnde, draafde voort, en was weldra het gezelschap eenige roeden vooruit.
Een weinig vóór dat men uit het bosch in het open veld komt, nadert de weg, tot op zeer korten afstand, de rivier. Deze bogt was gemaakt, om eene breede rots te vermijden, die steil zich verhief aan de noordzijde, en naauwelijks ruimte genoeg voor eenen doortogt overliet. Juist toen robert om deze rots reed, gaf maria een' gil, zeeg achterover en viel uit den zadel. Op hetzelfde oogenblik sprong het paard voorwaarts, en, terwijl robert, zijne vrouw bij name roepende, hetzelve poogde te doen stilstaan, werd een snaphaanschot gelost, door eenen Indiaan, van achter de rots. De kogel trof het paard, terwijl het, ten gevolge van het knellen des tooms, hoog steigerde, in de borst, en het viel achterover op zijnen berijder. Het snaphaanschot werd gevolgd door een luid geschreeuw van de bruiloftspartij. Men vermoedde echter geenszins de reden van dat schieten, noch de noodlottige gevolgen, maar onderstelde, dat robert zijne woning bereikt en tot een vreugdeteeken zijn geweer afgeschoten had. Hun gejuich verschrikte de wilden, die schielijk wegvloden met hunne gevangene, zonder haar tijd te laten, om tot haren ongelukkigen echtgenoot te spreken. Het gezelschap reed vrolijk op; maar hoe groot was de schrik en verbazing van allen, toen zij robert, oogenschijnlijk levenloos, op den grond uitgestrekt vonden! Hij was bedekt met het bloed van zijn paard, dat zij voor zijn eigen bloed hielden. Men zag maria daar nergens. Rampen drukken dán het zwaarste, wanneer ze plotseling ons overvallen te midden van vreugde en volkomene gerustheid. Het gezelschap, zoo even nog zoo vrolijk, liet thans niet anders hooren, dan medelijdend geklag over de ongelukkigen, of verwenschingen tegen de bewerkers van dit leed. De mans waren allen ongewapend, en konden deswege de Indianen niet vervolgen, om maria uit
het geweld dezer vijanden

{==466==} {>>pagina-aanduiding<<}
te bevrijden. Zoodra zij bespeurden, dat robert nog leefde, voerden zij hem terug naar de woning van Kapitein waldron, werwaarts hij vóór weinig tijds gegaan was in al de fierheid der vrolijke jeugd.
Dien nacht sliep niemand in Dover. De inwoners waren door plotselijken schrik bevangen. Zij begaven zich naar de versterkte huizen. De moeders drukten hare kinders vaster aan hare boezems, en durfden naauwelijks ademhalen, terwijl zij met angst luisterden, en soms den schrikwekkenden kreet der wilden meenden te hooren. Maar die vreeze was noodeloos. De nacht ging voorbij zonder eenigen aanval, en de heldere morgenzon verdreef al spoedig de overdrevene bekommering. De val van robert had geene zoo erge gevolgen, als in het eerst het geval scheen te zijn. De ligchamelijke ongesteldheid had weinig te beduiden; maar zijne bleeke kleur, zijn donker en strak oog gaven te kennen, dat zijn geest zoo veel te meer leed. Hij had vast besloten, zijne vrouw te zoeken; en eenige jongelingen, vernemende, dat hij van zijn voornemen niet was af te brengen, verbonden zich, uit eigene beweging, om hem te vergezellen. Eerst begaven zij zich naar de noodlottige rots. Van daar volgden zij de Indianen bijna eene mijl in het woud; maar langen tijd konden zij verder geen spoor vinden. Na eenige uren gezocht te hebben, ontmoetten zij een' zoogenaamden biddenden Indiaan, (een Indiaan, die belijdenis van het Evangelie had gedaan.) Mendowit had de Engelsche taal en het Christelijk geloof aangenomen, nadat de volkplantelingen zich vestigden te Salem. Hij had menige gunst van den ouden wilson, robert's vader, ontvangen, en robert van diens kindschheid af lief gehad. Later was hij naar Dover vertrokken, alwaar hij zijnen tijd doorbragt met jagen en visschen in de nabijheid der hoeve van robert. Mendowit vond weldra spoor van de Indianen. Zij waren op hunne schreden teruggekeerd, na hunne verwijdering van de bruiloftspartij, en een smal pad ingeslagen, tot dat
zij eene meer opene plaats bereikten; en daarop hadden zij dieper in de wildernis zich begeven.
Na drie mijlen voortgetrokken te zijn, ontdekte men, waar de roovers hunne legerplaats gehad hadden. Mendowit bespiedde alles zeer naauwkeurig. ‘Hoe velen zijn zij?’ vroeg robert. - ‘Twee, benevens de gevangene,’ antwoordde mendowit. Robert werd bleek als een doo-
{==467==} {>>pagina-aanduiding<<}
de, terwijl hij zich bukte, om van een' struik een van gaas en kant vervaardigd kleedingstuk op te rapen, hetgeen hij wist, dat tot den bruidsopschik van maria behoord had. De jonge man stak het in zijnen boezem, en vroeg mendowit, waar hij meende, dat de vijandige Indianen te huis behoorden. ‘Zij zijn van den stam der Mohawks,’ was het antwoord; ‘ik bemerk het aan hunne voetzolen; zij willen aan de groote rivier of aan het meer zich weder bij de hunnen vervoegen.’ - ‘Zij zullen niet!’ riep robert, woedend op den grond stampende; ‘ik wil hen vervolgen; ik wil maria weder hebben, of met haar sterven! Mendowit! gij kent de paden door de bosschen - wilt gij met mij gaan?’ Dit zeggende, telde hij verscheidene dingen op, die hij hem geven wilde, als een snaphaan, buskruid enz. Doch de Indiaan sprak op bedenkelijken toon: ‘Zij zullen door de gevaarlijke landstreek van Agiocochook trekken!’ - ‘Wij kunnen hen wel inhalen, eer zij de witte Bergen bereiken,’ zeide robert driftig; ‘gij zult den besten snaphaan hebben, dien ik in Boston kan krijgen, mendowit, en mijn' vollen kruidhoorn, en een nieuw mes.’ Dit was eene zware verzoeking voor den Indiaan; maar nog meer deed bij hem af het gevoel van dankbaarheid, en vooral een oude en onverzoenlijke haat, dien hij den
Mohawks toedroeg. Wraakzucht is eene bijkans onoverwinnelijke neiging bij deze lieden van de roode kleur. Mendowit was Christen, ja, voor zoo verre hij het zijn kon; dat wil zeggen, hij had niet geheel opgehouden Indiaan te zijn. De nieuwe, door hem beledene, leer had nog niet dien invloed op zijn verstand en hart, dat hij boven vroegere vooroordeelen zich geheel wist te verheffen en onbetamelijke hartstogten te onderdrukken. Nu hadden de Mohawks een Christenvriend (een broeder) beleedigd; derhalve scheen, volgens zijne redenering, het opvolgen van zijne wraakzucht een Christelijke pligt te zijn. Doch er was iets, dat ernstige bedenkingen tegen het vergezellen van robert bij hem deed opkomen: mendowit begreep, dat de Indianen zekere bergengte zouden doortrekken, en daarvoor had hij bijgeloovige vrees. Maar robert verzekerde zoo stellig, dat zij de Mohawks zouden inhalen vóór deze Agiocochook bereikten, en hij drong zijn verzoek met zoo krachtige redenen bij hem aan, dat de man eindelijk zijne toestemming gaf.
De zou ging juist onder, toen het besluit werd genomen.

{==468==} {>>pagina-aanduiding<<}
Het zou onvoorzigtig geweest zijn, de Indianen gedurende den nacht te vervolgen; en nu er mogelijkheid scheen, om maria weder te krijgen, toonde robert zich verstandig genoeg, om naar den raad van zijne vrienden te luisteren en tot den volgenden morgen te wachten. De nacht werd grootendeels doorgebragt met het maken van toebereidselen tot de onderneming, en met overleggen, hoe men de Indianen het best zou kunnen aanvallen. Eenigen zochten den jongen man alle poging, om zijne vrouw met geweld weder te nemen, af te raden, dewijl de Indianen, zoo zij verzekerden, hunne gevangenen gewoonlijk vermoordden, wanneer men hen aanviel. Zij zeiden, dat het beter ware, eenen bode naar de Mohawks te zenden, die buiten twijfel ontkennen zouden, dat zij iets van het geweld wisten. Deze zouden dan, meende men, welligt voorwenden, dat het waarschijnlijk door zekere weggeloopene personen van hunnen stam gepleegd ware, en daarop zoude dan wel eene onderhandeling over het losgeld voor de gevangene volgen. Het bloed van robert verstijfde in zijne aderen, als hij dacht, dat overhaasting den dood zijner echtgenoote zou kunnen ten gevolge hebben; maar, aan den anderen kant, onderhandeling over haar losgeld was onzeker, en dan kon hare bevrijding nog lang uitgesteld worden. Ook geloofde hij, dat zij in den staat harer gevangenschap niet lang meer zou kunnen leven, en hij hoopte de roovers onverhoeds te overvallen, haar te verlossen, haar aan zijnen boezem te klemmen, en hare liefelijke stem zijnen naam, als dien van haren bevrijder, te hooren uitspreken. Daar zijne verbeelding hem dit alles zoo levendig voorstelde, sprong hij op en liep naar buiten, om te zien, of het morgenlicht zich reeds begon te vertoonen. De dag brak weldra aan; en volkomen uitgerust, de Indiaan met zijn schietgeweer en zijne bijl, robert met
een' snaphaan met twee loopen, met kruid en lood, en met een zwaard, voorts elk van hen een pakje dragende, waarin levensmiddelen, alsmede eenige verkwikkingen voor maria, gingen zij op eenen gewaagden togt uit, die buiten twijfel gevaarlijker was, dan de ontmoetingen van menig trotsch ridder, wiens daden in fabelachtige verhalen opgesmukt worden en op de wapenschilden hunner afstammelingen prijken. Een roemrijke naam hangt meer af van toevallige omstandigheden, dan van groote bedrijven. Had robert wilson in den riddertijd geleefd, zijn moed en standvastigheid zouden door dichters en zangers vereeuwigd zijn geworden; thans

{==469==} {>>pagina-aanduiding<<}
is er van zijnen naam, of van zijn bestaan, geene andere herinnering, dan dit eenvoudig verhaal.
Zoo staken zij dan met hun beiden (robert's vrienden, hem onwrikbaar in zijn besluit vindende, zeiden hem, op diens eigen aandrang, hier vaarwel) diep in het bosch, en, het spoor der terugtrekkende Indianen volgende, ijlden zij eerst dezelven met den meestmogelijken spoed na; doch mendowit begon weldra langzamer te gaan, en poogde robert te beduiden, dat de twee Mohawks misschien verspieders van eene groote bende waren, en dat men voorzigtigheid moest gebruiken, ten einde niet onverhoeds in eene hinderlaag te geraken. Robert zoude zich, in zijn ongeduld, niet aan dezen dwang onderworpen hebben, zoo het hem mogelijk geweest ware, anders te doen; maar hij kon de schreden van mendowit niet verhaasten, en zag zich dus genoodzaakt even langzaam te gaan. Met zekere beschroomdheid trokken zij dan voort door oude bosschen, waar nooit eenig beschaafd mensch zich gewaagd had. Overal heerschte eene diepe stilte, behalve wanneer nu en dan het geschreeuw van een' eenzaam levenden vogel met een akelig geluid hunne ooren trof, of soms eenig geritsel tusschen de dorre takken de reizigers den adem deed inhouden en luisterende stilstaan, tot dat een hert, dwars voorbij hun pad snellende, aan de andere zijde diep in het woud drong, terwijl zij op hetzelve niet durfden schieten, uit vreeze, dat de slag hunne vijanden in beweging zou brengen, die misschien in hunne nabijheid op den loer lagen. Gedurende dien ganschen dag was er eene angstige bekommering, eene onbeschrijfbare onrust in het hart van robert - hij zou minder geleden hebben, zoo hij met zekerheid had mogen weten, dat maria niet meer was. De mishandelingen, welke zij misschien zou moeten ondergaan, werden door zijne levendige verbeelding hem als wezenlijk geschilderd, zoodat elk geluid hem scheen op te wekken om te harer bevrijding te spoeden, en het
uitstel en de beletselen, die er gedurig ontstonden, deden zijn bloed koken, zoodat hij van woede zich naauwelijks kon bedwingen. Over zijn ongeduld was mendowit grootelijks verwonderd, die, met wijsgeerige bedaardheid, behoorlijk tijd wilde nemen, om het spoor van hunne vlugtende vijanden te onderzoeken, en den afstand te berekenen, welken dezelve nog vooruit waren, alsmede wanneer zij hen waarschijnlijk zouden inhalen. Dit zou weldra plaats gehad hebben, zoo de

{==470==} {>>pagina-aanduiding<<}
Mohawks steeds voorwaarts getrokken waren; doch deze, alsof zij vervolging voorzagen, hadden het er gedurig op toegelegd, om dezelve te verijdelen. Meermalen waren zij op hunne schreden teruggekeerd, gelijk de vossen doen. Den loop der rivier volgende, hadden zij somwijlen zich te water begeven, en over en weder gekruist op plaatsen, waar alleen de schranderheid van een' Indiaan hen kon nasporen. Uit die maatregelen van voorzigtigheid besloot mendowit, dat er geen groot getal wilden bijeen was; en des morgens van den vierden dag gaf hij aan robert de verzekering, dat zij weldra maria, zoo zij nog leefde, zouden zien.

(Het vervolg en slot hierna.)





De monstermortier der XVde eeuw.

In den strijd tusschen de Hollanders en die van het Sticht, legerden zich de eerstgenoemden, op den 21sten September 1482, na de verovering van het Huis Vronestein, bij Jutfaas, voor het Blokhuis op de Vaart. - Isaac le long teekent, aangaande het beleg dezer sterkte, in het zesde deel van het Kabinet van Nederlandsche en Kleefsche Oudheden, het volgende aan:
‘De Beleegeraars het Blokhuys naderende, planteden daar Cartouwen en Veldt-slangen, en beschooten het selve seer sterk, sonder iets te winnen. Toen sondt de Bisschop van Utrecht op den 30sten dier maandt twee groote Mortieren; met welke men de meergemelde sterkte ook beschoot, doch sonder iets te raaken. Hy selve was den 26sten reets in 't Leger gekomen, en bleef 'er tot dat het Blokhuys overgegeven wierdt. - Vermits de Hollanders nu met al haar Geschut niets winnen konden, sondt de Steedehouder naar Gorkom, om een groote Busse, welke daar lag, en eertydts de stadt Zutphen plagte toe te behooren, zynde met de kamer seventhien voeten lang, en schietende Koegels, die weinig kleynder waren dan een Utrechts Half-Schepelvat; welke Busse Hertog carel van bourgondien verovert hadde, toen hy van Gelderlandt meester wierdt. Met dese Busse geschiedde op St. Michiels-Avondt de eerste schoot, zynde op een Saturdag, en raakte het Blokhuys beneeden. De volgende schoot ging

{==471==} {>>pagina-aanduiding<<}
door de borst-weetinge. Met den derden schoot daaverde alles 't geen 'er aan 't Blokhuys was. Soo haast als 'er een schoot uyt deze groote Busse gedaan was, wierden ten eersten alle de Cartouwen en Veldt-slangen meede afgeschooten. Wanneer het scherm open ging, daar de groote Busse onder lag, en dat zy schieten soude, dan liep het volk van de besettinge uyt het Blokhuys, op een plaats daar buyten, sonder dat het de Beleegeraars konden sien; en wanneer de schoot gedaan was, keerden zy wederom daar binnen. Toen 'er nog een schoot gedaan was, versogten jan van alphen en ewout rutgerssen, als Kapiteynen op het Blokhuys, beneffens de gantsche besettinge te capituleeren, 't welk haar wierdt toegestaan; waarop zy 't Blokhuys op St. Michiels-Avondt overgaven, behoudens haar lyf, doch zy wierden gevangen geset. - Zij waren ook van Buskruydt wel voorsien geweest, maar de groote Busse hadde haar alleen den lust benomen,’ enz.
Welligt komt het een of ander onzen vaderlandschen Oudheidkundigen belangrijk genoeg voor, om de verhouding van de toenmalige lengte- en inhoudsmaten, hier boven vermeld, met onze tegenwoordige standers te vergelijken, en daarnaar de grootte der meergenoemde Busse, en die van derzelver geworpen kogel, zoo veel mogelijk, te bepalen. Ik zeg, zoo veel mogelijk; aangezien er uit het berigt niet blijkt, welke maten hier eigenlijk bedoeld zijn geworden. - Dan, wat hiervan zij, zoo strekt de medegedeelde bijzonderheid ten bewijze, dat men zich reeds destijds hier te lande van monsterachtig schietgeweer, nu en dan, bediend hebbe.

w.h. warnsinck, bz.


Eene recensie van een Moffrikaansch boek in een dito tijdschrift (Zeitung für die Elegante Welt), waar eenen Hollander de lever van schudt.


‘Holland in 1831 en 1832, von Ludolf Wienbarg, der Philos. Doct. - Hamburg, 1833.

‘Het voor ons liggende boek geeft, in afzonderlijke schetsen, de geheele physiognomie van Holland - men ziet den

{==472==} {>>pagina-aanduiding<<}
Hollander met de gelaatstrekken van den alouden Fries en Batavier, met het vergramde oog des Protestantschen ijveraars, van den stouten Watergeus, met den troosteloozen grimlach des zelfzuchtigen koopmans, met de plompe beenen des onverschilligen wereldburgers, op de bruggen, dammen en duinen, de arbeid zijner handen, staan, en den rook uit zijne aarden pijp blazen, enz. enz. Ziet hier eenige stalen:
‘Göthe is de Poëzij in de hofkoets, byron die te paard, jean paul die per pedes Apostolorum; de Hollandsche Dichters mogen de Poëzij in de trekschuit voorstellen. In Holland ziet men zelden een' ruiter, niet eens een' Manege-ruiter, nog zeldzamer een' voetganger. Alles vaart en zeilt.’
‘Alles vond ik, gelijk ik 't mij had voorgesteld - namelijk zindelijk, glad en plat. Alleen de menschen niet. De strijd met België had hen geheel uit de schrenieren van hunne gemoedsgesteldheid gedreven; het bedachtzame volk was, door een nieuw gevoel, Ridderdom, Eer, in een hun vreemd element gedompeld; de jongeren stookten de ouden op; de dagbladschrijvers allen. Van eene familie-zaak der nassaus maakten zij eene volkszaak, en gedroegen zich zoo ijzegrimmig, dat men er kwalijk van werd. Zoo trof ik in de herberg te Amersfoord een aantal jonge Officieren van de Schutterij aan, die, onder een glas wijn, zich op eene hatelijke wijze onderscheidden. Eindelijk stelde de jongste een' toast in: Op Keizer nikolaas
en de nederlaag der Polen! Allen klonken - onder hunne oranjesjerpen sloeg geen enkel hart voor de edelste zaak! Neen, de Hollanders zijn geen Duitschers meer. Vuur, water, lucht en aarde hebben hen tot Hollanders verkneed; hunne spraak is verschrompeld en in een keelgereutel ontaard; hun geest is nog alleen de droesem van den Duitschen geest, beroofd van de hemelsche vonk der zielsverheffing, vreemd van en arm aan verbeeldingskracht en gevoel!’
‘De Hollandsche Afgevaardigde heeft het groote voordeel van lang te kunnen spreken, zonder te vervelen, en even zoo lang te luisteren, zonder dat hij zich vervele. Verveling is eene pijn, die de Hollander niet kent; niet omdat hij werkzamer is dan anderen, (integendeel, er is geen land, dat zoo veel lediggangers, lieden, die van hunne renten leven, telt) maar omdat het volstrekt niet in zijne

{==473==} {>>pagina-aanduiding<<}
natuur ligt zich te vervelen, dewijl hij eerder leegte in de maag dan leegte in het hoofd gevoelt, en geene verbeelding bezit, die eene bestendige bezigheid verlangt.’





Zang der voor het vaderland gesneuvelden.


Koor. 
Als de bliksem schiet door 't ruim, 
Als de donder rollend gaat, 
En de storm der baren schuim 
Tegen wal en oevers slaat, 
In het uur van middernacht, 
Bij het bleeke licht der maan, 
Houden wij op nieuw de wacht, 
Vangen we onze zangen aan. 
Stemmen van het Kasteel. 
Voor Vorst en Vaderland den schrikb'ren kamp volstreden, 
Gaf elk van ons met vreugd het dierbaar leven op; 
Met eerlaurier bekroond, zijn we in den dood getreden; 
Door ons rees Hollands roem, gelijk weleer, ten top. 
In 't middernachtlijk uur, rol, glorievlag, uw banen! 
Wij zwaaijen hier op nieuw de aan ons geschonken vanen; 
Bij 't fluitend stormgeluid rijst weêr ons eigen doek, 
En op de ontrouwe stad klinkt onze schrikb're vloek! 
 
Rijz' 't hoerah voor Holland! Gij, stormende winden, 
Wilt u aan den klank onzer zangen verbinden! 
Koor. 
Als de bliksem schiet door 't ruim, enz. 
 
Klinkt, zangen, van de vest! rolt luide van de wallen! 
Wij zien er onze vlag in schitt'rend licht weêr staan. 
Voor 't regt van Nederland zijn wij met eer gevallen, 
En 't nakroost kroont ons hier op de eigen gloriebaan. 
Hier, waar wij in den damp van kruid en nev'len zweven, 
Zag Neêrlands broederschaar ons, kampend, bloedig sneven, 
Toen moordend lood en vuur verschriklijk greep in 't rond, 
En roemvol stierven wij voor Neêrlands vrijen grond. 
 
Rijz' 't hoerah voor Holland! enz. 

{==474==} {>>pagina-aanduiding<<}

Koor. 
Als de bliksem schiet door 't ruim, enz. 
Stemmen op de Schelde. 
De storm is ons verblijf, de nevel onze woning, 
En ligter dan het stof betreden wij den vloed. 
Wij deden d' eed gestand voor Vaderland en Koning, 
En Antwerps snood gespuis zag dien ontemb'ren moed. 
Wij zweven op den stroom, en de opgestoken baren 
Zien hier ons feestgezang met storm en onweêr paren. 
Wij redden de eer der vlag, die opvloog in den damp, 
En stierven glorievol in d' ongelijken kamp. 
 
Rijz' 't hoerah voor Holland! enz. 
Koor. 
Als de bliksem schiet door 't ruim, enz. 
 
Wij dansen op het schuim der ongestuime golven. 
Klink' hun deez' zang in 't oor, als 't bruisen van de zee! 
Zijn we ook in vlam en vuur verschrikkelijk bedolven, 
Nog dreigt ons schimmenheir op deze onveil'ge reê. 
Klinkt, zangen, over 't vlak der opgezette stroomen; 
Dreunt wrekend hun in 't oor langs deze ontrouwe zoomen! 
Blaast, storm en winden, blaast! steekt fel en feller op! 
Ons bleef zij, Hollands vlag; zij waait in vlam van top! 
 
Rijz' 't hoerah voor Holland! enz. 
Koor. 
Als de bliksem schiet door 't ruim, enz. 
Te zamen. 
Vereenen we onzen zang op dezen stroom en wallen; 
Klink' hij van 't Scheldevlak en van 't aloud Kasteel! 
Wij wreekten onzen dood op 's vijands duizendtallen. 
Bezweken wij in 't eind', de roem blijft steeds ons deel. 
In overmagt mogt ons de Gal verwoed bespringen, 
Zij voelden onzen moed in 't scherp' van onze klingen, 
En 't wrekend dond'rend vuur, voor de eer van vest en vlag, 
Zegt, wat bij ons de trouw aan Vorst en Land vermag! 
 
Rijz' 't hoerah voor Holland! enz. 

{==475==} {>>pagina-aanduiding<<}

Koor. 
Als de bliksem schiet door 't ruim, 
Als de donder rollend gaat, 
En de storm der baren schuim 
Tegen wal en oevers slaat, 
In het uur van middernacht, 
Bij het bleeke licht der maan, 
Houden wij op nieuw de wacht, 
Slaan wij deze toonen aan. 
 
f.w. conrad. 








Het gevecht van den leeuw en den stier.


(1568.)


Toen Alva, ter eere van God en de Kerk, 
Hier raasde als de baarlijke duivel, 
En hij, met zijn knechten, bij 't heilige werk, 
Zich mestte met Hollandschen zuivel, - 
Toen is er in Duitschland een stukje gebeurd, 
Der golven van Léthe wel waardig ontscheurd, 
En deftig te worden bezongen, 
Tot stichting voor ouden en jongen. - 
 
Verschrikkelijk zwaaide Duc d' Alve zijn zeis, 
En maaide bij duizenden koppen; 
Geen ketter, verscholen in stulp of paleis, 
Was vrij voor zijn galgen en stroppen. 
Ook Egmond en Hoorne betraden 't schavot, 
En honderden beidde nog dergelijk lot; 
Maar Willem, de schrandere Zwijger, 
Ontsnapte nog tijdig den tijger. 
 
Die wakkere Willem, ontzet van zijn goed, 
Gedoemd om als balling te zwerven, 
Vergat toch zijn volk niet, verloor toch geen moed, 
Maar zocht tegen Spanje te werven. 
Dan, vond hij in Duitschland al menigen vrind, 
Hij vond er nog meerder vijandig gezind, 
En zag met Toledo ze heulen: 
Zoo deed ook de Keurvorst van Keulen. 

{==476==} {>>pagina-aanduiding<<}

Die Keurvorst van Keulen (hem geldt mijn verhaal) 
Had juist, in die bloedige dagen, 
Zijn' talrijken hofstoet met vorstlijke praal 
In 't stedeken Brühl opgeslagen. 
Dáár zat hij, en vierde er met vrolijken geest, 
Vriend Alva ter eere, schier dagelijks feest, 
En dronk er met ridder en pater 
Den kostlijksten rijnwijn als water. 
 
Dáár zat hij, en zwoer er, bij 't boordevol glas, 
Eene eeuwige vriendschap aan Spanje; 
Dáár peinsde hij, wen hij soms nuchteren was, 
Op schimp voor den Prins van Oranje. 
Maar - zon hij op plannen zijn' krullebol zeer, 
En was hij, als wereld- en geestelijk Heer, 
Voorzeker zoo dapper als schrander, - 
Het een was zoo slecht als het ander. 
 
En bijna was breinkas en wijnkelder lens, 
Haast was onze man buiten rade, 
Daar kwam er het Toeval - zoo wijs is geen mensch - 
Verwonderlijk wél hem te stade. 
Een man met een' leeuw trekt het stedeken door; 
Dat brengt men den suffenden Keurvorst aan 't oor, 
En, ijlings ontwaakt uit zijn droomen, 
Gebiedt hij: ‘Die kerel moet komen!’ 
 
‘Potstausend!’ dus roept hij, ‘wat licht gaat mij op! 
Het plan voor het mooiste spektakel, 
Zoo vruchtloos gezocht, komt op eens me in den kop: 
Waarachtig, dat lijkt me een mirakel! 
Die leeuw sta voor Alva in 't strijdperk der eer; 
Een stier zij dan Willem, en stell' zich te weer: 
Hij, Alva, de koning der dieren; 
Hij, Willem, de stugste der stieren!’ 
 
En pas is het schrandere plan uit zijn' mond, 
Of zwermen van vorstlijke boden 
Doorvliegen te viervoet veel mijlen in 't rond, 
Om d' adel bij 't schouwspel te nooden. 
En 't stedeken, als in een' wenk op de been, 
Zeult balken en planken ter kampplaatse heen, 
En davert van 't hamergeklater, 
Bij 't opslaan van 't amphitheater. 

{==477==} {>>pagina-aanduiding<<}

't Is één twee drie, als met een' tooverslag, klaar, 
Terwijl het van menschen vast wemelt; 
De hokken der strijders staan over elkaêr, 
Ter zij' van een prachtig gehemelt'; 
Van daar loopen rijen voor d' adel van 't land, 
Iets lager voor grooten van minderen stand, 
Nog lager voor burgers en boeren, 
Om 't vorstelijk spel te beloeren. 
 
Daar is hij, de dag van de zinrijke pret! 
Reeds tijdig is elk op de koten; 
Geen spinnewiel blijft er in d' omtrek bezet; 
't Komt alles met stroomen gevloten. 
De schelle trompet klinkt de kampplaats in 't rond, 
Opdat zij de komst van den Keurvorst verkond', 
En aanstonds is ieder gezeten, 
En zit, in verwachting, te zweeten. 
 
En pas zit zijn Snuggerheid ook op zijn' stoel, 
Of ziet! een heraut treedt te voren, 
En meldt en ontvouwt het gewigtige doel 
Der zeldzame grap naar behooren. 
‘Dit feest dan,’ zoo sluit hij op brommenden toon, 
‘Zij Spanje ter eere, zij Holland ten hoon; 
Profetisch vermelde 't ulieden, 
Wat eens met die twee zal geschieden!’ 
 
Thans stappen van weêrzij de stier en de leeuw, 
Bij 't daverend hoerah! naar buiten; 
De Keurvorst vooral geeft een' hartigen schreeuw, 
En knijpt zich van pret in zijn kuiten. 
Daar staan nu de strijders regt over elkaêr, 
En blikken omhoog naar de schreeuwende schaar; 
En 't is of te Keulen het dondert, 
Zóó schijnen zij beide verwonderd. 
 
Maar eensklaps - daar slaan ze op elkander den blik: 
De stier steekt den kop naar de laagte; 
De leeuw, pas hersteld van den plotslingen schrik, 
Betoont tot den strijd niet veel graagte; 
Wel giert hij van honger en smacht hij van dorst, 
Maar, schoon hij thans muilband noch ketenen torscht, 
En vóór zich den bout heeft te kluiven, 
Te zuur, naar het schijnt, zijn de druiven. 

{==478==} {>>pagina-aanduiding<<}

Dat sammelen martelt de wachtende groep; 
‘Op, Alva! sa! lustig ten strijde!’ 
Zoo schreeuwt men, en steekt, bij dit sarrend geroep, 
Den leeuw met een lans in zijn zijde. 
Die prikkeling werkt als een vonk op het kruid: 
Ras bliksemt de gramschap ten oogen hem uit; 
Een vreeslijk gebrul doet zich hooren, 
En ijlings - daar springt hij naar voren. 
 
Daar vliegt hij vol vuur op zijn weêrpartij aan, 
Die, zwijgend, met vonkelende oogen, 
De sprongen des brullenden gade blijft slaan, 
En dieper den kop houdt gebogen. 
En juist vliegt de Hertog den Prins in den baard, 
Toen deze ook vooruit schiet met vreeslijke vaart, 
En.... Hemel! wie zou het gelooven? 
Daar slingert hij Alva naar boven! 
 
Hij slingert hem opwaarts, wel twintig voet hoog; 
En 't volk, bij zoo vreemd een spektakel, 
(Wie zag in zijn leven een' Hertog, die vloog?) 
Zit stom als een visch bij 't mirakel. 
En nu hij weêr neêrploste en kwakte als een pad, 
Toen was 't, of de Keurvorst op brandnetels zat; 
Hij schold op den koppigen ketter, 
En mompelde een: ‘Donner und Wetter!’ 
 
De leeuw, onderwijl, van den luchtsprong verbluft, 
Komt langzamerhand op de beenen; 
Hij blikt op zijn' vijand - hij duizelt, hij suft, 
En sluipt, nog eens omziende, henen. 
En hoe men den Hertog weêr sart op den Prins, 
Hij schijnt niet ten tweedemaal vechten van zins; 
Hij kreunt zich aan sarren noch tergen, 
En gaat in zijn hok zich verbergen. 
 
Maar, ‘neen!’ schreeuwt het volk, met den Keurvorst begaan, 
‘Dat mag niet, dat zal niet gebeuren! 
De leeuw moet de baas zijn, de stier zal er aan, 
Al zouden we ook zelf hem verscheuren!’ 
En dadelijk tijgt men vol ijver aan 't werk, 
En andermaal jaagt men den leeuw in het perk, 
Die, 't sarren toch eindelijk moede, 
Nog eens wordt ontstoken in woede. 
 
Weêr schudt hij de manen en zamelt zijn kracht, 
Om 't glorierijk pleit te beslechten; 
De stier, die bedaard op zijn' hoefslag hem wacht, 
Zet nogmaals zich schrap om te vechten. 
Daar springt dan de leeuw, met een davrend gebrul, 
Ten tweedemaal los op den bukkenden bul, 
En... 't gaat hem weêr net als bevorens; 
Weêr doet hij den dans op de horens! 

{==479==} {>>pagina-aanduiding<<}

En 't laatste tooneel van 't profetisch bedrijf 
Schijnt velen van schrik te versteenen; 
De stier boort zijn horens den leeuw in het lijf, 
En sleurt door de kampplaats hem henen; 
En had men, nog tijdig ter hulpe gesneld, 
Den bloedenden leeuw niet ontrukt aan 't geweld, 
Den stier in zijn hok niet gedreven, 
Wis kostte 't leeuw Alva het leven. 
 
Zoo liep zij ten einde, die vorstlijke klucht, 
Die deerlijk mislukte vertooning, 
En ieder ging stil, met benepenen zucht 
En peinzend, terug naar zijn woning. 
De Keurvorst ook droop, met zijn' hoed op den neus, 
Terug naar zijn slot en verwenschte den Geus, 
En was in geen dagen of weken 
Voor ridder of pater te spreken. 
 
'k Heb, als waarheidlievend dichter, Lezers! u het feit verhaald; 
'k Heb het Brühlsche spotspektakel trouw en eerlijk afgemaald. 
Zal mijn lied nu verder zingen, hoe het de uitkomst heeft geleerd, 
Dat die kamp, zoo boos ontworpen, waarheid heeft geprofeteerd? 
Neen, dat moge Munster tuigen! ik verzwijg het in mijn lied: 
Wie, op Hollands grond geboren, kent toch Hollands glorie niet? 
Maar, mijn lieve Lezers! hebt gij in 't verhaal van dezen strijd 
Niet het zinnebeeld hervonden van een volk uit onzen tijd? 
Of - bedriegt mij mijn verbeelding? zweefde bij dit zeldzaam feest 
En zijn' deerniswaarden uitslag u de Belg niet voor den geest? 
Ja, voorwaar, nieuwbakken volkje, misgeboorte dezer eeuw! 
Gij gelijkt, in menig opzigt, sprekend op dien Brühlschen leeuw. 
Gun mij, dat ik tot uw stichting (daartoe zing ik met pleizier) 
Die gelijkenis ontwikkel in een' lossen trek drie vier. 
Lang gewend aan lei- en muilband, stondt gij eensklaps vrank en vrij, 
Wildet fier voor leeuwtje spelen, maar - waart zwak en laf als hij. 
Aangehitst ten strijde, vielt gij ons, weleer uw broeders, aan, 
Die gij naauw als stieren teldet in uw' overdwaalschen waan; 
Maar hoe ras, o Basterdleeuwen! is uw strijdlust niet verkoeld, 
Toen gij onze horenspitsen diep in 't ligchaam hadt gevoeld! 
En toen gij, o deerlijk schouwspel! aangevallen op uw beurt, 
Magtloos, bloedend, zwaar gehavend, door de kampplaats werdt gesleurd, 
Ach! toen ware 't met uw sprongen wis voor langen tijd gedaan, 
Rukte niet een Gallisch leger u tot bijstand in de baan. 
Nu dan, Belgen! hoort de leering, die ik u ten slotte bied: 
Wacht u voor de stierenhorens en speelt gij voor leeuwen niet; 
Of, zoo 't echter u mogt lusten, kleedt u in de leeuwenhuid, 
En maakt ons voor poelbewoners, boeren, stieren, kikkers uit; 
Maar vergeet, vergeet het nimmer: welk een huid ge ons overtrekt, 
Altijd wordt een onverbasterd leeuwenhart er meê bedekt! 
En dat eindlijk ieder onzer, lieve Lezers! jong of oud, 
Zich aan d' armen Keurvorst spiegel' en de nutte les onthoud': 

{==480==} {>>pagina-aanduiding<<}

Wie, met slinksche, valsche streken en verraderlijken zin, 
Strikken spannen durft voor andren, valt niet zelden zelf er in. 


Schoonhoven, Junij 1833.


jb. kramers, jz.






Op het springen van den dusgenaamden monstermortier.


Monsterachtig, laffe Belgen! 
Zijt gij in uw gansch bestaan: 
Waar wij ook onze oogen wenden, 
Biedt ge ons Monsterbeelden aan. 
Noemt uzelven vrij herboren, 
Gij, in misgeboorten kloek! 
Monsterachtig blijft uw wezen: 
Zegen loondet gij met vloek. 
Door een' Koning, dien wij eeren, 
Werd u 't heuglijkst lot bereid: 
Weldoen maakte u, trouweloozen! 
Monsters van ondankbaarheid. 
Om uw Monsterwerk te kroonen, 
Wrocht gij een' Mortier, zoo groot, 
Dat het de ijverzucht moest wekken 
Van uw' snooden Bondgenoot. 
Had men u er in gaan stampen, 
Dan.... maar neen! wat baatte 't hier? 
Dwaasheid wijkt niet van de dwazen, 
Stiet ge ook hen in een' Mortier! 
't Was een zinnebeeld, voorzeker, 
Van uw dankbaarheid en trouw, 
Van uw dapperheid, o helden! 
Van uw huich'lend naberouw!.... 
't Monster braakte vuur en vlammen 
Uit zijn ijz'ren ingewand, 
En de Satan reikte, als broeder, 
Om dien Helvond, u de hand! 
Ja, zij viel in 't eind', de Veste, 
Zoo heldhaftiglijk bewaard; 
Maar u bleef, ellendelingen! 
Nog een laatste les gespaard. 
't Monster, dat uw moedwil baarde, 
Moest door uwe hand vergaan: 
Zaagt ge toen, verwaten Koning! 
Niet een vlammend handschrift staan; 
Aan den wand, door u bezoedeld, 
Van 't geroofde Koningsslot, 
Sidd'rend niet het vonnis schrijven, 
Dat met uwe ontwerpen spot? 
Zoo toch spat, o Monsterkoning! 
Eens uw Monsterrijk uiteen, 
En, ondankb're Belgen! rest u 
Uwe ellende en schande alleen! 


Junij, 1833.


j.w. ijntema.







{==481==} {>>pagina-aanduiding<<}

Mengelwerk.

Redevoering, over het belangrijke der schilderkunst, in betrekking tot de geschiedenis des vaderlands.


Door J. van Harderwijk, Rz. (*)


‘Volschoone, wie 't palet tot cyther, en de verven 
Tot toonen zijn, die niet in de ijdle lucht versterven, 
Maar eeuwen tarten -! die, met zonneglans omstraald, 
In 't flonkerend gesteent' van Iris gordel praalt, 
Het heden stil doet staan, 't voorleden weêr doet keeren 
En kluistert door uw' wenk; gij, Godheid, die wij eeren! 
 
Geen aardrijk kweekte u; neen, 't ontfing u van den trans, 
Waaraan de dagtoorts rijst in onverdraagbren glans, 
Die de oogen blindt: of neen, uit nog een hooger orden, 
Waarin de nemelen, waar wareldstelsels worden, 
En zonnevuren zich ontsteken. Daar-alleen 
Is de afkomst, uwer waard, en niet op dit beneên.’ 


Zoo zong de eenige en voortreffelijke bilderdijk (†) tot lof der edele kunst, aan welke in ons Vaderland een tal van Priesters zijne hulde brengt, die ook onder ons hare vereerders tellen mag, en die ook wij den wierook onzer hulde toebrengen, kweekelingen vormende, geschikt om eenmaal uit onze oefenschool tot het edele en verhevene harer tempeldienst, Hierdoor tot Hooger, op te klimmen. Zoo zong, M.H., de onvergelijkelijke Dichter; en niemand uwer voorzeker zal wanen, dat de ge-
{==482==} {>>pagina-aanduiding<<}
dachten, door hem in zijne zangen uitgedrukt, uit het rijk der idealen gegrepen, slechts in poëtische geestvervoering neêrgesteld, alleen het uitvloeisel eener hoog opgewonden dichterlijke verbeelding zijn. Neen! wat de Vorst der Nederlandsche Poëzij ons in zijne dichterlijke taal doet hooren, is gegrond op de voortreffelijkheid en het wezen dier kunst, tot wier vereering wij thans zijn zaamgekomen. Of wijst mij een land of volk, waar zij niet, van de vroegste tijden af, door hare tooverkracht, het gebied voerde; waar zij, door haar scheppend vermogen, door haren invloed en hare uitwerking, de zinnen niet streelde, en de harten niet verhief tot alles, wat goed, schoon en voortreffelijk heeten kan.
Meermalen, T., werd zij u in al hare waarde, kracht en verhevenheid voorgesteld, en geen feeststond, door ons aan hare hulde gewijd, ging voorbij, of de Sprekers, die de aandacht der vergadering leidden, wezen dezelve op haar, als op die stomme Poëzij, wier verheven taal ons het hemelsche en het aardsche, het eeuwige en vergankelijke predikt; die onze tranen vloeijen, onze geestdrift voor het ware en schoone ontvlammen doet, en ons tot alle zoodanige gewaarwordingen stemt, die ons boven ons zelve en onzen gewonen toestand zeer verre verheffen.
Mij, door het Bestuur des Genootschaps, de aangename en vereerende taak opgedragen zijnde, om in deze vergadering een woord ter regeling en ter beantwoording aan het plegtige doel onzer zamenkomst te spreken, schroom ik niet, openlijk te erkennen, dat het mij niet weinig moeijelijkheid opleverde, om een bepaald onderwerp te kiezen, dat uwe belangstellende aandacht opwekken en voor deze feesture geschikt zijn kon. Veel goeds en ter zake dienende is reeds, bij gelijksoortige gelegenheden, gesproken; doch, te midden van den rijkdom van gezigtpunten, die het veld der Schilderkunst den opmerkzamen beschouwer steeds opent, trof ik er een aan, waarop ik uwe aandacht wilde vestigen, en hetwelk, zoo ik vertrouwe, evenmin ongepast in den

{==483==} {>>pagina-aanduiding<<}
tijd, dien wij beleven, als onbelangrijk voor deze ure zal geacht worden, daar ik de hope koester, dat het standpunt, waarop ik mijne Toehoorders wensch te plaatsen, geschikte aanleiding geven zal, om deze feestviering, ter eere der Schilderkunst, eenigzins harer waardig door te brengen; en heb mij dus voorgenomen, tot u te spreken over het belangrijke der Schilderkunst, in betrekking tot de Geschiedenis des Vaderlands.
Om het opgegeven onderwerp, waarover mijne Hoorders niet zoo zeer eene uitgewerkte redevoering, als wel eene korte beschouwing van deszelfs aangelegenheid wachten moeten, eenigzins ordelijk en, zoo ik meen, doelmatig te behandelen, wil ik, om uwe overtuiging aangaande de belangrijkheid der Schilderkunst in betrekking tot de Geschiedenis des Vaderlands te verlevendigen, u aantoonen, dat zij, vooreerst, bij uitstek geschikt is, om de roemrijke daden onzer Voorvaderen in het schitterendst licht te plaatsen; u, ten tweede, aanwijzen, dat zij, meer dan Geschiedenis zelve, in staat is, om den vreemdeling eerbied en bewondering voor de bedrijven des voorgeslachts in te boezemen; en u, eindelijk, haar voorstellen, als hoogstbelangrijk, om, bij de zucht voor de beoefening der Geschiedenis, ook de liefde tot het Vaderland op te wekken en aan te kweeken.
Het zal wel niet noodig zijn, M.H., u in het breede te onderhouden over de aangelegenheid van de beoefening der Geschiedenis in het algemeen en die des Vaderlands in het bijzonder. Hij, die in hare bestudering belang stelt, weet het, hoe zij hem, door hare fakkel geleid, in den nacht der eeuwen terugvoert, waar hij, als met eigene oogen, het voorgeslacht handelen en werken ziet; terwijl hare beoefening de belangrijkste bouwstoffen, de rijkste tafereelen, de treffendste voorstellingen den Geleerde, den Dichter en den Kunstenaar oplevert. Biedt, M.H., alzoo de Geschiedenis in het algemeen den Dichter en Schilder de heerlijkste onderwerpen aan, gij erkent het ook voorzeker met mij, dat geene Ge-
{==484==} {>>pagina-aanduiding<<}
schiedenis voor des Dichters zangen of des Schilders stomme poëzij rijker en waardiger voorvallen, heldendaden en oorlogsbedrijven heeft opgeteekend, dan de Geschiedenis onzes Vaderlands. Kunnen de voortbrengselen der Dichtkunst ons in geestverrukking opvoeren, als de van harens en vondels, de antonidessen, de helmersen, de feiths en anderen ons de roemrijke bedrijven der Voorvaderen afmalen; zetten de gezangen van den Lievelingsdichter onzer Natie ons hart in gloed, als hij ons aan de stranden van Nieuwpoort, of op den Oceaan bij den vierdaagschen Zeeslag voert, of de heldendaden van een' willem den eersten, van kenau hasselaar, beiling, schaffelaar, herman de ruiter en zoo velen afmaalt: de Schilderkunst, harmonisch met hare zuster vereenigd, oefent dezelfde verhevene werking op ons gevoel en onze verbeelding uit. Ja! eere ontvange de voortreffelijke, die wij huldigen! zij behoeft hierin harer zuster den voorrang niet af te staan. Niet, T.H., dat wij, ten koste der eene, de andere kunst verheffen, of ééne van de bevallige trits, die door Godentaal, verwenspraak of door den adem harer klanken
tot onze zielen spreekt, op den achtergrond zouden willen plaatsen. Neen! maar gelijk wij de goddelijke Dichtkunst als de beschaafster van het menschelijk geslacht vereeren, en haar ook dáár huldigen, waar zij, met de Historie, door zusterlijken band vereenigd, de daden en roemrijke bedrijven des voorgeslachts als in een' spiegel ons voor oogen houdt, zoo is het ook de Schilderkunst, die onze verbeelding op het sterkste ontgloeit, en onze zielen voor de indrukken van het schoone en verhevene op de edelste wijze vatbaar maakt. Want, wat toch is er (om hier de woorden eens verdienstelijken Schrijvers te bezigen) van het verstandelijke in de werkzaamheden des Dichters, waarin de Schilder hem niet evenaart? Wat zijn de verhevene klanken des Dichters bij de bezielde schoonheden en den levendigen luister des penseels, wedijverende met de edelste voortbrengselen der Natuur, uitdrukkende de beelden van

{==485==} {>>pagina-aanduiding<<}
stof en geest, de volmaaktheden van gedaante, de krachten der ziel, den schitterendsten gloed van kleuren en den gouden glans des lichts? Wat is de woordelijke uitdrukking, vergeleken met de zigtbare tegenwoordigheid; het verhaal eens bedrijfs, met het bedrijf zelf voor oogen gemaald? En als zoodanig, M.H., treedt de Schilderkunst in al hare belangrijkheid, in betrekking tot de Geschiedenis des Vaderlands, op. De veder der Historie male ons, door hooft's of de groot's keurige hand, de bedrijven onzer Vaderen; de sierlijke brandt wijze ons op het ideaal eens Helds, waarop nooit eenig ander land dan Nederland bogen kon; de Dichter bezinge al die grootheid en dapperheid, die heldendeugd en vaderlandsliefde: maar - wij wenschten zoo gaarne die bedrijven, die beeldtenissen te aanschouwen, en, als ware het, de handelende personen verwezenlijkt, bezield voor ons te zien. Wie, T., zal ons in deze tooverwereld voeren? - Daar vat zij ons aan de hand, de beheerscheresse onzer zielen, die door hare verwen spreekt, leidt ons uit het heiligdom der Geschiedenis in haren tempel, en geeft geschied- en dichtpen klem; en wat de beoefenaar der Historie schoons en voortreffelijks uit den nacht der eeuwen opdolf, doet zij hem, met al de verschijnsels der zigtbare schepping, in heerlijken luister, krachtig en indrukwekkend aanschouwen.
Daar voert zij ons aan het strand van Nieuwpoort; daar zien wij den hevigen worstelstrijd; daar wappert maurits' vaan, en wij zien, in al derzelver kracht, de beschrijving verwezenlijkt, welke de Geschiedschrijver van den bloedigen kamp heeft opgeteekend. Nu zien wij, wat de groot beschreef: die afgeworpen en verlaten wapenen, die bebloede stranden en duinen, en die heuvelen van ligchamen; en terwijl wij de kracht van het gezegde in vollen nadruk gevoelen: doorluchtig was de zege aldaar verovert en welkers gelycke seedert vele jaren herwaarts niet ligt te vinden is, bewonderen wij den moed des Prinsen en huldigen wij maurits, als den schrik van Spanje en den grootsten

{==486==} {>>pagina-aanduiding<<}
Veldheer zijner eeuw. Hier wijst zij ons op den manmoedigen jacob simonszoon de rijk, bedreigd met schavot en dood, en wij lezen het gezegde, door hooft ons opgeteekend, uit zijne onversaagde en edele blikken: van bereid te zijn om zijne Doorluchtigheid en het Vaderland te dienen; en nu staat hij daar in die eerbiedwaardigheid voor ons, welke den Held onzer Geschiedenis kenteekent, die liever boei en foltering en dood wil ondergaan, dan, ten koste van zijne eer, zijne vrijheid te begeeren.
Ginds wijst zij ons, daar wij den moed van den onvergelijkelijken de ruiter in onbenevelden glans voor ons zien, op den eeuwig gedenkwaardigen vierdaagschen Zeeslag. Wij zien die oorlogsvloten; wij zien 's lands dapperen; wij zien den heldhaftigen Vlootvoogd. De vijand wordt genoodzaakt zijne vlag te strijken; Engelands kielen vlugten; en terwijl ons, bij deze voorstelling der kunst, de getuigenis des Engelschen Geschiedschrijvers, omtrent het roemrijke van dit heldenfeit, gestaafd wordt, dat de ruiter de eenige Admiraal in Europa was, die zich zoo veel naams verworven had, als de grootste Generaal zoude vermogen te doen, zoo staat ons levendig tevens voor oogen, wat op de gedenkmunt ter vereeuwiging van gezegden strijd gegriffeld is:

Hier stryckt het Britsch gewelt voor Nederlant de vlagh; 
De zee heeft noit gewaeght van zulk een zwaeren slagh. (*) 


Elders doet zij ons (want ik zoude deze voorbeelden met honderden kunnen vermeerderen) de regulussen en curtiussen van Nederland in een' hambroek en beiling aanschouwen; en als de Geschiedenis ons eene beschrijving geeft van de grootheid

{==487==} {>>pagina-aanduiding<<}
en standvastigheid, van het beleid en de staatkunde des eersten willems, dan toont de Schilderkunst ons dat edel beeld met die levendigheid, die minnelijkheid en aantrekkelijkheid, met dien peinzenden blik, dien vasten mond, maar met die trekken van zorg en kommer op het gelaat, die hij zoo dikwijls in het hart verborgen hield. De beeldtenis des eerbiedwaardigen Grondleggers onzer Vrijheid schittert daar voor onze oogen, en bij de aanschouwing van dien voortreffelijken is het, of penseel en verwen ons toeroepen: ‘Leest de Geschiedenis des Vaderlands, en bewondert de daden van hem, die de hulde van alle volgende eeuwen waardig is, en wiens eertitel redder van den staat, vader des vaderlands blijven zal!’ Zoo, T., wordt de Schilderkunst belangrijk in betrekking tot de Geschiedenis onzes Vaderlands; en, voor zoo veel gij onze kunstgalerijen bezocht, zult gij het moeten toestemmen, dat zij niet alleen uitstekend geschikt is, om zoo vele roemrijke daden en gebeurtenissen, als welke schier op iedere bladzijde onzer Geschiedenis te lezen staan, in het geheugen terug te roepen, maar ook in staat, om ons oog te verrukken, ons hart te ontgloeijen, onze bewondering te verhoogen, onzen kunstzin aan te kweeken, en ons met eerbied voor het dierbaar voorgeslacht te vervullen.
Is de Schilderkunst alzoo bij uitstek geschikt, om de roemrijke daden onzer Voorvaderen in het schitterendst licht te plaatsen, zij is niet minder in staat, om, meer dan de Geschiedenis zelve, den vreemdeling eerbied en bewondering voor de bedrijven des voorgeslachts in te boezemen. Aan de ontwikkeling hiervan zal het tweede deel mijner rede gewijd zijn.
Zoo onbekend de buitenlander veelal met de voortbrengselen onzer Letterkunde is, zoo weinig kennis draagt hij somwijlen van de Geschiedenis onzes Vaderlands, en ongeloofelijk is het, hoe vaak buitenslands onze taal, onze letterkunde, ons volkskarakter, de geheele historie onzes lands beoordeeld worden. De reden voor dit verschijnsel is grootendeels te vinden in vooroordeel,

{==488==} {>>pagina-aanduiding<<}
partijdigheid, volkstrots en andere beweegredenen, die, tot onkunde en de ongerijmdste misvattingen leidende, den buitenlander, onervaren in de Geschiedenis onzes Vaderlands, onbekend met de gebeurtenissen van verloopene eeuwen, de scheefste oordeelvellingen over de bedrijven onzer Natie en de Helden onzer Geschiedenis doen vellen, of niet zelden van den Nederlander dáár vergeten te gewagen, waar hij voor tijdgenoot en nageslacht onsterfelijken roem verworven heeft. Aan al deze dwalingen hebben wij zoo veel onwaars te danken, als waarmede Engelschen, Franschen en Duitschers hunne geschriften, met betrekking tot ons en onze volksgeaardheid, opgevuld hebben; terwijl de ontrouw van menigen Geschiedschrijver dáár zwijgt, waar onze Natie ter verdelging van heerschzucht en geweld het meest en het moedigst gestreden heeft. Verkiest de vreemdeling zich met onze Geschiedenis niet bekend te maken; zijn onze taal en het vooroordeel tegen dezelve hem hinderpalen om hiertoe te geraken; moeten de gezangen onzer Dichters, die vaderlandsliefde en heldenmoed, burgertrouw en godsdienstigen zin ademen, zullen zij den buitenlander verstaanbaar in de ooren klinken, in zijne taal worden overgebragt: de Schilderkunst spreekt, onder de verscheidenheid der talen, eene taal, waardoor zij zich aan alle volken der aarde kan doen verstaan, en kan alzoo voor den vreemdeling de verkondigster en uitlegster onzer Geschiedenis zijn. Zij komen dan, die vreemdelingen; want, moge onze Geschiedenis hun weinigbeteekenend zijn, de voortbrengselen onzer kunstschool worden niet zelden door hen in waarde tegen goud opgewogen; en wanneer zij, bij het bezoeken onzer openbare, aan kunst en wetenschappen toegewijde, Inrigtingen, ook onze Museums binnentreden, dan zal de Schilderkunst hun den roem en de grootheid onzer Vaderen verkondigen, en menig tafereel hunne bewondering voor de daden des
voorgeslachts, hoe miskend en verdonkerd, opwekken en aankweeken. Als de beroemde adelung zijnen landgenooten poogt diets te maken, dat de Hollandsche na-
{==489==} {>>pagina-aanduiding<<}
tie ongeneigdheid en onbekwaamheid tot den landoorlog bezit, dan roepen wij, met den verdienstelijken van kampen, uit: ‘Schimmen van maurits, fredrik hendrik, coehoorn, willem friso en alle Nassausche Vorsten, die voor het Vaderland vielen! zijt gij bij den Duitscher dan zoo geheel vergeten?’ (*) maar wij voegen er dan bij: ‘kom en zie!’ en, terwijl onze kunstschool hem de schatkameren onzer Historie zal ontsluiten, zullen wij hem voeren bij die tooneelen en vooral op dat slagveld, waar, volgens het gezegde van den beroemden stijl (†), toen het daar tot een hoofdtreffen kwam, de gansche wereld overtuigd werd, dat ook de Nederlanders geleerd hadden in 't open veld en op vijandelijken bodem naar de zege te staan. De Schilderkunst zal hem dáár leiden, waar de Admirant van arragon gevangen, albertus gekwetst, het Spaansche heir op de vlugt geslagen, en door den dapperen maurits onsterfelijke roem verworven werd; terwijl, wanneer zij hem wijzen zal op Leydens benarden toestand en op den moed en de volharding der edele Burgerij, de tegenstand, dien de vijand bij zijne belegeringen ondervond, hem zal
kunnen overtuigen, dat de Nederlander voorzeker ook tot eene verwerende wijze van oorlogen niet onbekwaam moet zijn.
Ja, T., als de bewoner van Albion, door volkstrots verblind, het mogt vergeten, welk eene getuigenis eenmaal de beroemde Veldmaarschalk des Engelschen legers van onzen moedigen, hooggeroemden en krijgshaftigen Kroonprins aflegde, dan zal de Schilderkunst hem toeroepen: ‘Daar ziet gij hem, van wien uw wellington getuigde: geen lofs genoeg te vinden voor den moed des Prinsen van Oranje;’ en bij de geheele voorstelling van het vuur en leven in de houding des Vor-
{==490==} {>>pagina-aanduiding<<}
sten, die, te midden van het bliksemen der zwaarden en den verstikkenden kruiddamp, met den wapperenden vederbos wuivende, zijnen dapperen de baan der eere aanwijst, zal hij moeten blozen en van schaamte terugdeinzen bij de wetenschap, dat zijne Natie den dapperen Nederlander, in dezen voor Europa zoo gewigtigen worstelstrijd, vergeet, of geheel op den achtergrond durft plaatsen. Voorzeker, edele Schilderkunst! gij bezit de tooverkracht, om de bewondering des vreemdelings voor onze Geschiedenis op te wekken; en als hij mogt twijfelen, of wij bedrijven, der oudheid waardig, op onzen bodem hebben uitgeregt, dan zullen penseel en verf hem in het Gesticht, waar Amstels Wees werd opgevoed, eene zelfopoffering wijzen, zoo als Griek of Romein alleen toonen kan. Ja! als de vreemdeling op de gelaatstrekken van den edelsten en braafsten der Vorsten staren, en men hem den naam van Koning willem noemen zal, dan zal de Schilderkunst hem al die grootheid, vastberadenheid en vorstelijke deugd voor den geest roepen, welke Europa bewonderde, en die, wat de tijd moge uitwisschen, den naam van den afstammeling des eersten willems der wereld verkondigen en tot eerbied en bewondering wekken zal. Zoo, geëerde Hoorders! wordt de Schilderkunst de
verkondigster en uitlegster onzer Geschiedenis, ook bij den vreemdeling en bevooroordeelden buitenlander; en ook daarom omkransen wij haar beeld met bloemen der erkentenis, en offeren den wierook van onzen lof, met geestdrift, in haren gewijden tempel.
Na u, mijne Hoorders! de belangrijkheid der Schilderkunst, in betrekking tot de Geschiedenis onzes Vaderlands, uit het behandelde oogpunt te hebben voorgedragen, schenkt gij mij voorzeker nog eene korte wijle uwe aandacht, daar ik u haar, ten slotte, wilde voorstellen, als geschikt, om, bij de zucht voor de beoefening der Geschiedenis, ook de liefde tot het Vaderland op te wekken en aan te kweeken.
Wanneer de Schilderkunst (om hier de woorden van een geleerd en vernuftig Schrijver de onze te maken)

{==491==} {>>pagina-aanduiding<<}
ophelderingen en noten geeft voor de Geschiedenis; als de Schilder waarheid en natuur in de fijne punt van zijn penseel zóó weet te vereenigen, dat wij de beschrevene oorkonde levend en handelend voor ons zien (*), dan kan het niet anders, of de zucht voor de kennis en de beoefening dier beschrevene oorkonde moet, bij de beschouwing van de tafereelen, die zij ons aanbiedt, vermeerderd en verhoogd worden. Of zullen wij, zoo vele roemrijke bedrijven, zoo vele achtbare beeldtenissen op het doek voor ons ziende, niet de bron opsporen, waar wij de oorzaken en gevolgen dier bedrijven, de levensberigten en daden dier groote mannen in al derzelver uitgebreidheid en waarde kunnen beschreven vinden? Zullen wij, dezelve aanstarende, niet opgewekt worden, om het karakter, de lotgevallen, de opkomst en den bloei, de worstelingen en zegepralen, de staatkunde en regeringsvormen, den moed en de heldengrootheid van dat volk te leeren kennen, waarvan de Schilderkunst ons zulke roemrijke wapenfeiten en eervolle bedrijven afmaalt? - Voorzeker! de Schilderkunst zal ons bezielen, aanvuren en ontgloeijen; en door haar zullen de bladen onzer Historie ons gewigtiger en belangrijker, het Vaderland ons dierbaarder worden. Ja! op het doek de willems en de ruiters, de marnixen en de rijks, de van de werfs en van speyks van Nederland bewonderende, zal de kunst ons liefde tot het Vaderland inboezemen, dat zulke Helden voortbrengen kon. Geen strijd zal ons te zwaar, geene opoffering te groot wezen. Die helden na te volgen, onze eer te handhaven, onze vlag te beschermen, onzen naam in de rij der volken te bewaren, - tot dat alles, en zoo veel meer, zal de Schilderkunst ons ten spoorslag
verstrekken; en gelijk de zangen van tyrteus de Spartanen in den krijg bezielden, gelijk het beeld van een gewapend krijgsman eertijds de Atheners ten strijde aanzette, zoo zal de Schilderkunst, de daden des voor-
{==492==} {>>pagina-aanduiding<<}
geslachts, den heldendood van zoo vele dapperen ons voorhoudende, ons aanzetten, om, gelijk zij, goed en bloed, ja het leven voor het Vaderland op te offeren; zoo zal hun voorbeeld de geestdrift eener geheele natie ontvonken. Ja! als eens weder (dat God verhoede!) het: voorwaarts! van de lippen des dapperen Kroonprinsen klinken mogt, dan zullen penseel en verwen het ons zeggen: ‘Volgt zijne banier! Zoo als hij Neêrlands strijders aan den Viersprong en bij Bautersem voorging, zal hij nu! Staart op zijnen vederbos; waar deze wappert, zal de zege volgen en het Vaderland behouden worden, en wij, in het heiligst vuur ontstoken, snellen met hem ten strijde, om te overwinnen of te sterven!’ Heerlijk rijst gij dan daar voor ons in al uwe belangrijkheid, in betrekking tot de Geschiedenis onzes Vaderlands, edele en beminnelijke Schilderkunst! Uitstekend maalt gij ons de bedrijven en beeldtenissen onzer Voorvaderen; eerbied en bewondering boezemt gij den vreemdeling voor onze Geschiedenis in; de zucht voor de beoefening derzelve kweekt gij aan; de liefde voor het Vaderland ontvlamt en verhoogt gij. Iedere daad, door uwen tooverstaf ons voor oogen gemaald, prikkelt onze eerzucht, en wordt ons een levendig voorbeeld ter navolging. De kunst wekt tot liefde voor het Vaderland; de liefde voor het Vaderland spoort tot roemrijke daden.
Schilders en Kunstenaars! wekt die liefde op door uwe tafereelen! Boezemt den buitenlander eerbied voor ons en onze Geschiedenis in! Een heerlijk tijdvak is voor u geopend. Een Vaderland rijk aan kunstenaars, eene Geschiedenis rijk aan edele bedrijven: welk een verschiet voor den bloei en de wonderen der kunst! Voorzeker, M.H.! onze Geschiedenis is rijk aan edele bedrijven; want de dertig maanden, die wij doorleefd hebben, zijn niet minder rijk en belangwekkend aan onderwerpen voor den Schilder en Dichter, dan de tachtig jaren, die onze Vaderen, voor hunne onafhankelijkheid strijdende, hebben doorgeworsteld. Grijpt dan krijt, penseel en verwen! Maalt, o Kunstenaars! die wonde-
{==493==} {>>pagina-aanduiding<<}
ren aan het nageslacht! Uwe kunst zal zoodoende noten en ophelderingen aan onze Volkshistorie geven. Zij zal voor onze Geschiedenis belangrijk, u tot onsterfelijken kunstroem, der natie ten krachtigen prikkel, het Vaderland ter eere, den vreemdeling ter bewondering, en het nageslacht ter getuigenis zijn van eenen moed en eene dapperheid, van eene vaderlandsliefde en trouw, waarvan geene Geschiedenis de wedergade kan aanwijzen, maar die steeds gevonden werden bij dat Volk, hetwelk, te midden van de omwentelingsstormen, die Europa schokten, de bewondering der wereld tot zich trok, en welks grootheid en luister niet zullen ondergaan, zoo lang het, bij het bezit van Staatslieden en Helden, Geleerden en Letterkundigen, Dichters en Schilders, als waarop het thans nog roem draagt, verbonden blijft met dat Stamhuis, uit hetwelk ons een Vorst regeert, wiens naam wij met geestdrift en eerbied noemen, en die, als Koning van Nederland, als Beschermer van wetenschappen en kunsten, als Handhaver van 's Lands belangen, de dankbaarheid en liefde zijns Volks overwaardig is.
(Na de uitdeeling der Eereprijzen en loffelijke Getuigschriften en het houden van toespraken aan vele aanzienlijke Commissiën, zoo wel uit de stedelijke Regering, als uit de voornaamste kunst-, wetenschap- en letteroefenende Genootschappen, ter dezer Stede gevestigd, welke dit feest met derzelver tegenwoordigheid vereerden, besloot de Spreker aldus:)
Voorts gij allen, Toehoorders! van welk een' rang of stand, die deze plegtigheid bijwoondet, uw bijzijn heeft de feestelijkheid van dezen kunstavond opgeluisterd. Mogt uwe belangstelling in de bevordering van het schoone en goede opgewekt, en veler medewerking ons een bewijs opleveren van de begeerte, om der Kunst en dezer Inrigting nuttig te zijn!
Verheffen zich de tinnen van den Tempel der Kunst steeds hooger en hooger! Verspreide de kunstzon, die thans in Nederland in schoonen luister praalt, hare verkwikkende stralen, tot roem des dierbaren Vaderlands,

{==494==} {>>pagina-aanduiding<<}
steeds verder en verder; en rijze, bij de vermelding van haren lof, de zucht in aller boezem op, om, waar wij kunnen, de Schilderkunst aan te moedigen en voor te staan, ten einde haar, in al haar oorspronkelijk en eigendommelijk schoon, als eene kostbare nalatenschap aan volgende geslachten over te brengen!

Sticht, Schilderkunst! sticht hier uw' troon; 
Blijf oog en hart verrukken, streelen; 
Ontgloei ons voor het godlijk schoon, 
Dat vonkelt uit uw kunsttafreelen! 
Moog' luisterrijk uw tooverkracht 
De deugd van 't edel voorgeslacht 
Aan vreemdling en aan landzaat toonen! 
Maal, steeds oorspronklijk in uw' trant, 
Den heldenroem van Nederland, 
Den krijgsroem van zijn dappre zonen! 
 
Ontsluit ons 's lands historieblad; 
Verkondig d' aard' den roem der vaadren; 
Wijs haar, wat helden Neêrland had, 
Als snood geweld den grond mogt naadren! 
Zoo zult gij, door penseel en verf, 
Ons hart in liefde voor het erf, 
Zoo schittrend rijk aan roem, doen blaken; 
Zoo zullen wij door goud of staal, 
Bezield door uwer kleuren taal, 
Voor eer en regt en vrijheid waken. 
 
Ja, Schilderkunst! uw verwengloed 
Spreidt over 's volks historie stralen, 
Die ons der vaadren trouw en moed 
In onbeneveld licht doen pralen. 
o Genius der kunst! ontvlam 
In geestdrift voor den Koningsstam 
De harten uwer priesterscharen! 
Zoo zullen ze ieder heldenfeit, 
Dat Nassau's naam en roem verbreidt, 
Voor 't nakroost onbesmet bewaren. 
 
Komt, Schilders! komt; de taak is grootsch. 
Wat lauwer dorren moge of sterven, 
Uw naam braveert het rijk des doods 
En blijft in leven door uw verwen. 

{==495==} {>>pagina-aanduiding<<}

Verbreidt alom, verheft al meer 
's Lands heldenroem en schildereer: 
Een dubble lof zij uw belooning! 
Zoo wordt de zucht voor 't vaderland 
Door kunstpenseelen voortgeplant; 
Zoo wortelt gij met eigen hand 
De liefde in 't Hollandsch hart voor d' erfgrond en den Koning. 




Merkwaardigheden uit de natuurlijke geschiedenis van den luiaard. Naar Waterton.

De eigenlijke woning van den Luiaard is tot hiertoe weinig bekend en zeer weinig opgemerkt geworden. Allen, die over dit zonderlinge dier geschreven hebben, beweerden uit éénen mond, dat hij onophoudelijk in een' lijdenden toestand verkeert; dat de langzaamheid zijner bewegingen tot een spreekwoord geworden is; dat de ruimte hem als tot eene gevangenis strekt, en dat, zoo dra hij al de bladeren van den boom, waarop hij geklommen was, heeft verteerd, hij zich als een kloot in elkander rolt en op den grond laat vallen. Velen hebben het arme dier diep beklaagd, omdat het als 't ware tot lijden geschapen is, en zij hebben de wijsheid der Voorzienigheid aangeklaagd wegens de voortbrenging van een wezen, hetwelk de voorwaarden tot zijn gelukkig bestaan niet in zichzelve vond. Zelfs buffon zegt: ‘De Natuur schijnt hier traag, of veeleer is het minder traagheid dan ellende, gebrek, ontblooting en wanstaltigheid.’ Zelfs ontsnapte hem het woord misgreep der Natuur, en hij ontleende uit dit dier een welsprekend vertoog tegen de eindoorzaken. Zoo spreken menschen over de werken der hoogste wijsheid en liefde, zonder dezelve behoorlijk onderzocht te hebben! Eene naauwkeurige nasporing zou hun aangetoond hebben, dat die allesbesturende Voorzienigheid hier weder eene bewonderenswaardige verscheidenheid in hare werken vertoont, die ons slechts niet op het eerste gezigt in het oog valt.

{==496==} {>>pagina-aanduiding<<}

De Heer waterton, een Engelsch reiziger en natuuronderzoeker, heeft in zijne vier reizen in Amerika over verscheidene diersoorten een nieuw licht doen opgaan. Zoo heeft hij ook in de bosschen van Demerary den Luiaard opgespoord, en het volgende omtrent hem ontdekt.
Dit zonderlinge dier leeft eenzaam, en is door de Natuur blijkbaar bestemd, om zijn leven in de boomen door te brengen. Om hem regt te doen, moeten de natuurbeschouwers hem dáár opmerken. Maar hij bewoont de sombere wouden, verblijven van slangen, schorpioenen en wreed stekende mieren, of kreupelbosch en moerassen. Blanken dringen dus zelden tot zijn verblijf door. Indianen en Negers, meer aan de moeijelijkheden van dezen grond en luchtstreek gewoon, grijpen den Luiaard, en brengen hem bij de Europeanen, die dus het dier buiten zijnen natuurlijken staat, dat is buiten de bosschen, zien. Van de andere viervoetige dieren toch moet men de geschiedenis schrijven, terwijl zij op den grond zijn; van hem, terwijl hij in de boomen is. Zijne voorpooten, of liever armen, zijn schijnbaar veel te lang; zijne achterpooten zeer kort, en winden zich bijna als een kurketrekker. Zij kunnen dus geene regtstandige beweging maken, of hen op den grond staande houden, gelijk die van andere viervoetige dieren hun ligchaam schoren. Plaatst men hem dus op den vloer, zoo raakt zijn buik den grond. Daarenboven hebben zijne pooten geen steunpunt; zijne nagels zijn zeer lang, krom en spits, en hij kan dus even min gaan als een mensch, die het beproeven wilde, op handen en voeten staande, op de toppen van vingers en teenen te loopen. Wanneer hij nogtans op den grond moet zijn, wordt hij begunstigd door de steenen, wortels en andere uitstekende voorwerpen, waarmede de aarde hier doorgaans bedekt is, en waaraan hij zijne klaauwen kan vasthechten. Nogtans legt hij hier zoo weinig wegs af, dat hij den naam van Luiaard heeft verkregen. En inderdaad schijnt het voortgaan, of liever voortkruipen, op den grond hem

{==497==} {>>pagina-aanduiding<<}
zeer moeijelijk te vallen, en loost hij daarbij menigen zucht. Vóór eenige jaren hield ik, zegt de Heer waterton, maanden achtereen, eenen Luiaard in mijne kamer. Ik bragt hem naar buiten, om zijne bewegingen gade te slaan. Wanneer de grond hobbelig was, vorderde hij nog al redelijk snel met zijne voorpooten naar den naasten boom; maar was de oppervlakte glad, zoo was hij blijkbaar onrustig en ging niet dan pijnlijk. Zijn geliefkoosde verblijf was de rug van een' leuningstoel, maar in de tegenovergestelde rigting van een' luijen ouden Heer; hij ging er namelijk met zijne vier pooten aan hangen; zoo kon hij daar uren blijven, en gaf mij somtijds door een dof geluid te kennen, dat hij het wél had.
Des Luiaards element zijn dus hooge boomen. De Voorzienigheid heeft den Adelaar de lucht, den Visch het water, den Mensch de oppervlakte der aarde, den Mol den grond beneden dezelve ter woning bestemd. Ook de boomen zijn niet zonder eigenaardige bewoners gebleven, als b.v. den specht; ook viervoetige, den eekhoren en den aap; maar deze diersoorten kunnen met vele vlugheid hare standplaats veranderen: alleen de Luiaard is bestemd, zijn leven daar door te brengen, en wel niet op de takken, gelijk de genoemde diersoorten, maar onder de takken; dáár beweegt hij zich, dáár rust hij, dáár slaapt hij - hangende. Nogtans hangt hij niet met het hoofd naar beneden, gelijk de vledermuis vampyr. Wanneer hij slaapt, houdt hij eenen tak, die met den grond evenwijdig is, vast; hij grijpt dien eerst met den eenen, dan met den anderen arm, en vervolgens met de beide zamengevoegde beenen, zoodat die alle slechts ééne lijn uitmaken. Dus schijnt hij volkomen te rusten. Een staart zou hem in die houding slechts belemmeren, het zij liggende, het zij hangende, en daarom heeft hij er geen, behalve een klein endje van anderhalf duim lengte. Bij het opklimmen bedient hij zich beurtelings van zijne twee armen; kunnende zijne twee voorpooten, of armen, zeer gemakkelijk de zwaarte van zijn ligchaam dragen, zoo wel in het opklimmen, als in het slapen. Hij behoeft echter niet

{==498==} {>>pagina-aanduiding<<}
altijd op éénen boom te blijven, maar kan dien beurtelings, nadat hij het loof daarvan tot zijn voedsel gebruikt heeft, verwisselen. Nimmer heb ik nog, na jaren verblijfs tusschen de keerkringen, daar eenen boom van loof ontbloot gezien; tegen den tijd, dat de Luiaard dien kaal heeft gegeten, is er zekerlijk weder ander uitgeloopen, - zoo snel is hier de plantengroei! - Er is een spreekwoord bij de inlanders: ‘Als de wind blaast, begint de Luiaard zijne reizen.’ Inderdaad blijft hij bij stil weêr onbewegelijk, uit vrees zekerlijk, dat de broze punt der takken zal breken; maar, als het hard waait, vlechten zich de takken aaneen, en dan heeft hij een' dubbelen steun. Maar hij kan bijna altijd reizen; want windstilte is hier zelden: de gewone passaatwind steekt doorgaans des morgens ten tien ure op; dan kan de Luiaard na het ontbijt op reis gaan, en nog heel wat wegs vóór het middagmaal afleggen. Want op die wijze, die hem natuurlijk is, zet hij een' zeer goeden stap; en wanneer men hem dus zag reizen, zou men er nooit aan denken, hem den vernederenden naam van Luiaard te geven.
Dus hebben de Schrijvers in hunne schildering van dit dier zich in tweederlei opzigt vergist: 1. zij hebben hem nooit in zijne oorspronkelijke bosschen, 2. altijd in eene onnatuurlijke houding gezien, namelijk op den grond. Daar gaat de Luiaard even ongemakkelijk, als een mensch op stelten op een bed met vêren zou doen.
Eens zag ik, verhaalt al verder de Heer waterton, bij het overzetten der rivier Essequebo, een' grooten Luiaard met twee vingeren (Unau) op den oever zitten (*). Hoe was hij er gekomen? Een inlander verzekerde mij, dat hij nog nooit eenen Luiaard in die houding gezien had. Hij was er niet gekomen om te drin-
{==499==} {>>pagina-aanduiding<<}
ken; want de boomtakken hingen tot in de rivier neder, zoodat hij die gemakkelijk kon bereiken. Hoe het zij, hij kon ons niet ontsnappen. Toen wij bij hem kwamen, wierp hij zich op den rug, en verdedigde zich dapper met zijne voorpooten. Ik had medelijden met den armen drommel; maar ik liet hem niet loopen; dat zou wreed geweest zijn: ik reikte hem een' stok aan, waaraan hij zich dadelijk vasthechtte, en bragt hem naar eene groote, prachtige Mora (*), die hij met verbazende snelheid opklauterde, zoodat hij in eene minuut bijkans op den top was; toen nam hij eene schuinsche rigting, greep den tak van een' naburigen boom, en was weldra het bosch in en uit het gezigt. Met verbazing beschouwde ik deze vreemde manier van reizen. Ik meende er bij te voegen, dat ik nooit een' Luiaard zoo snel zijne hielen had zien ligten; maar dat deugt niet, want een Luiaard heeft geene hielen.
Hetgeen de Natuurkundigen van de taaiheid van leven van dit dier gezegd hebben, is zeer waar: ik heb er een het hart, een half uur lang nadat het uit het ligchaam genomen was, voelen kloppen. Slechts het wourali-vergif vermag sneller te werken. Een pijl, met dat vergif der Wilden bestreken, doodt het dier in tien minuten.
Er is in het hair van den Luiaard eene nog onopgemerkte bijzonderheid, die hem van alle andere dieren onderscheidt. Van buiten is het namelijk zeer grof en dik, doch wordt allengs fijner, en is eindelijk aan den wortel als het fijnste spinrag. Het heeft zoodanig de kleur van het mos der boomen, waarop hij woont, dat men hem, wanneer hij zich stilhoudt, naauwelijks van hetzelve kan onderscheiden.
De Luiaard is het eenige bekende viervoetige dier, dat zijn geheele leven met de voeten aan de boomtakken hangt. Ik heb het met de grootste oplettendheid in zijne geboorteplaats waargenomen. De aap en de eekhoren grijpen eenen tak met hunne voorpooten, klimmen naar

{==500==} {>>pagina-aanduiding<<}
boven, en rusten dan uit, of loopen op den tak; maar de Luiaard, na den tak gegrepen te hebben, blijft hangen, en gaat zoo onder den tak voort, tot hij een' anderen gegrepen heeft. Nooit heb ik het dier in het geboomte anders dan hangende gezien. Bij het onderzoek van deszelfs inwendige deelen blijkt het duidelijk, dat de Luiaard behagelijk in geene houding kan wezen, waarin zijn ligchaam hooger is dan zijne pooten.
Reeds de Marquis de montmirail, bij buffon aangehaald, vermeldt een gedeelte der hier verhaalde daadzaken; hij pleit ook den Unau van luiheid vrij, doch niet den Aï, dien hij echter nooit gezien heeft.


Over den te grooten spoed van sommige geneesheeren bij het bezoeken hunner patiënten. (*)

Wijlen de beroemde Utrechtsche Hoogleeraar van geuns deed eens, in reeds ver gevorderden ouderdom, op een zijner Collegiën, ten aanhoore zijner studenten, ongeveer de volgende merkwaardige verklaring: ‘Neem ik het groot aantal onkundigen, die de Geneeskunst uitoefenen, in aanmerking, en de overhaasting tevens, waarmede zoo vele Geneesheeren, en onder dezen ook de zoodanigen, wien het overigens aan geene kennis ontbreekt, hunne bezoeken bij de kranken afleggen, dan meen ik er, na veeljarige ondervinding, openlijk voor te mogen uitkomen, dat het menschdom er ongelijk beter aan toe, en de sterflijsten veel geringer zouden zijn, zoo er in het geheel geene Artsen waren, en de lijders hunne genezing, met inachtneming van gepast diëet, alleen aan natuur en tijd overlieten.’ Dit zeggen van dien zoo achtbaren grijsaard zal mogelijk menigeen voor overdre-
{==501==} {>>pagina-aanduiding<<}
ven houden; maar vermoedelijk deed hij het niet, althans niet zoo gemakkelijk, ingeval hij zoo lang, als ik, door ligchaamssmarten, in de droeve noodzakelijkheid geweest ware van met meer dan één' Arts bekend te worden, nu eens aan de onwetendheid des eenen, dan weder aan de te groote overijling des anderen ter prooije te zijn, en hierdoor dikwijls meer te lijden, dan hij welligt zou geleden hebben, zoo hij zijne herstelling, bij uitsluiting, aan het lot had toebetrouwd. Neen, neen, in zoo verre ik eenigzins bevoegd ben mijn oordeel uit te brengen, de waardige Hoogleeraar overdreef niet, toen hij alzoo sprak, allerminst, toen hij aan de overhaasting, waarmede zoo vele Doctoren hun werk verrigten, insgelijks de vermeerdering van smart en sterfte meende te moeten toekennen. Trouwens, die spoed (tot welks kenbaarmaking en billijke veroordeeling dit stukje dienen moet) is dikwijls verbazend groot, grooter zeer zeker, dan eene kunst gedoogt, waarbij het ‘haast u langzaam!’ eene zoo bijzondere behartiging verdient, en zij
zich verbeelden kunnen, die, gelukkig, niet in de gelegenheid geweest zijn, dien, door eigene ervaring, te leeren kennen. Inderdaad, de zoodanigen mijner Lezers, die in dit geval verkeeren, hebben, om er zich eenig denkbeeld van te vormen, voorbeelden noodig, die ik hun dan ook te liever aanbiede, hoe meer en vuriger ik wensche, zelfs den minsten schijn van lastering van mij te weren, waarvan zij mij, in hunne onkunde, zoo ligt, onverdiend, zouden kunnen verdenken. Vergen zij evenwel niet, dat ik ze uit eigene lijdensgeschiedenis putte, en alzoo, door de herinnering en vermelding van daadzaken, die ik liefst der vergetelheid wijde, mijzelven noodeloos kwelle en bedroeve; maar vergenoegen zij zich met de aanvoering van een tweetal, die ik ontleene uit hetgene ik bij anderen, toevallig, in eigen persoon, zag, en alzoo te geruster in het midden brenge, omdat ik mij met geene: ‘mij werd eens gezegd, verhaald,’ behoeve te behelpen. Ziet hier het eene! Nu ruim een jaar geleden, mij, in de plaats mijner woning, op eene wandeling bevindende, viel mijn oog, onwillekeurig, op de koets van eenen, niet onberoemden, Arts, die, er uit getreden, zeker huis binnen ging, om het echter, na verloop van een oogenblik, weder te verlaten, en zich, zijwaarts af, naar eene gracht te begeven, waarheen ook mijn weg mij geleidde. Lang duurde het niet, of ik zag het rijtuig op nieuw stil-
{==502==} {>>pagina-aanduiding<<}
houden, den Geneesheer een even kort bezoek in eene andere woning afleggen, en daarna nog in drie digt er aan grenzende, waarop hij naar de overzijde trok, om ook dáár zijne visiten te maken. Verder kon ik 's mans vaart niet nagaan, waartoe ik ook geen' lust gevoelde, aan dit staaltje van voortvarendheid overgenoeg hebbende, om te begrijpen, dat ruim een kwartier uurs (want veel langer was het niet!) zeer veel te kort was, om zes lijders, onder welke ligt één kon zijn, wiens toestand alleen zoo veel tijds vereischte, naar behooren op te nemen. Niet meer
dan twee en eene halve minuut aan een' lijder te verleenen, dit, dacht mij, kon er niet door, en was waarschijnlijk, over het geheel, het geld niet waard, dat er voor gegeven werd! - Het andere voorbeeld van dien te grooten spoed leverde mij de ligging mijner woning tegenover die eens lijders, wiens zware ongesteldheid elken dag de tegenwoordigheid van zijnen Arts gebiedend vorderde. Dagelijks zag ik dien dan ook de stoep opgaan en met drift aanschellen, zoodat de dienstboden niet wisten, hoe snel genoeg naar de deur te vliegen, om hem binnen te laten. Maar, beantwoordde nu aan deze haastige aanmelding en het gewigt der ziekte de duur van het verblijf? Dit was zoo weinig het geval, dat mijne huisgenooten en ik naauwelijks ons: ‘de Doctor is hier over weêr ingegaan,’ uitgesproken hadden, of het: ‘daar vertrekt hij reeds weder!’ volgde, Meermalen lachten wij over die, gelijk wij haar noemden, gevleugelde visite; maar nog meerdere malen ergerden wij er ons over, en zeiden wij tot elkander: ‘Indien dit aan het groene hout geschiedt, wat zal dan aan het dorre geschieden!’ met andere woorden, als de rijke alzoo bezocht wordt, wat zal dan het deel des armen wezen! Meer proefjes zou ik kunnen aanbieden (*); doch, waartoe dit? de gegevene

{==503==} {>>pagina-aanduiding<<}
acht ik genoeg te zijn; en zij, die op nog andere mogten belust wezen, kunnen ze zich gemakkelijk verschaffen bij maar al te vele patiënten, wier toestand langdurige geneeskundige hulp vereischt. Mijn doel, met de aangevoerde, was slechts, mij bij hen te regtvaardigen, wier mindere omgang met Geneesheeren hen in verzoeking mogt brengen, mij van hatelijkheid te verdenken; verdenking, die ik te nooder wil beloopen, naar mate ik mij vaster verzekerd houde, dat ik den grootsten eerbied koester voor de Geneeskunst en die harer beoefenaren, welke zich van hunne pligten naar behooren trachten te kwijten. - Ja, dit doe ik, eerwaardige mannen, die zulks bestendig poogt! Hoog waardeer ik uwe verdiensten, omdat mij eigen lijden geleerd heeft, zulke Artsen op prijs te stellen, wier kunde, geduld, liefde en godsdienstig gevoel de menschelijke ellende zoo weldadig verzachten, en wie de ontberingen, die zij zich getroosten, de zorgen, die zij zich laten welgevallen, de gevaren, waaraan zij zich ten offer bieden, regt van aanspraak geven op de meeste onderscheiding en de grootste erkentelijkheid. Verfoeijen zou ik mij, mijne Heeren! indien ik u in een licht wilde plaatsen, waarin gij niet moet staan; wanneer ik zelfs den geringsten toeleg bij mij ontwaarde, om u, de eer der menschheid, te onteeren. Maar als ik den, zich zoo schandelijk overhaastenden, Arts veroordeele, dan doe ik het immers u niet, wie pligtbesef lang genoeg aan der kranken leger geboeid houdt, om uwe roeping naar eisch te vervullen? Wanneer ik zijnen overdreven spoed in deszelfs gevaarlijkheid voorstel, dan doe ik immers hetzelfde, wat gij doet, - optrekken tegen datgene, wat, in het gebied uwer kunst, dikwijls zoo groote schade aanregt, zoo menigwerf uwe zielen met de grootste verontwaardiging vervult, en wenschen doet, dat zij allen mogten geweerd worden, wier nalatig gedrag, ten opzigte der lijdende menschheid, een beroep in minachting en wantrouwen
brengt, dat, om duurzaam nut te stich-
{==504==} {>>pagina-aanduiding<<}
ten, tot hoogachting en vertrouwen moet opwekken? Die hoogachting, dat vertrouwen verdient gij, die, door gezette pligtsbetrachting, uwen schoonen stand te zeer vereert, dan dat ik ze u niet voor mijzelven schenken, en, zoo veel van mij afhangt, bij anderen bevorderen zou. - Doch, kome ik dan nu ook, na mij bij den waardigen oefenaar der Geneeskunst, en bij die mijner Lezers, welke zulks behoeven, zoo ik hope, genoegzaam geregtvaardigd te hebben, dadelijk ter zake, alle vrees wegwerpende, dat mijne vrijmoedigheid ook maar door een' eenigen veroordeeld zal worden, bij wien het om waarheid en menschenbehoud voornamelijk te doen is!

Vraagt men, welke dan toch wel de redenen zijn mogen van den zoo grooten spoed, dien sommige Geneesheeren, bij het bezoeken hunner lijders, maken, dan meen ik te moeten antwoorden, dat deze van tweederlei aard zijn, geheel of gedeeltelijk te verontschuldigen, en volstrekt onverschoonlijk.
Beginnen wij met de opgave der redenen, voor welke eene geheele of gedeeltelijke verontschuldiging kan worden aangevoerd.
Tot deze nu breng ik, in de eerste plaats, wanneer de Geneesheer met een doorgaand ongesteld ligchaam te worstelen heeft. Ieder schier, die zich, al zuchtende, naar zijne bezigheden henensleept, wenscht naar haar einde: en zou het dan ook niet de Arts, die in dit geval verkeert, en wiens werk, uit deszelfs aard, zoo weinig geschikt is, om ligchaam en geest op te beuren? Hoe natuurlijk, dat hij naar huis en rust verlangt, en uit dien hoofde grootere haast maakt, dan hij, gezond zijnde, zich wel zou veroorloven! Dezen meen ik deswege niet te mogen bezwaren, maar, integendeel, geheel te kunnen en te moeten verontschuldigen, mits hij, namelijk, al datgene poge te doen, wat zijne wankelende gezondheid te onschadelijker voor zijne patiënten maken kan. Laat hij dit na; geeft hij aan onmatigheid en andere ongeregelde hartstogten te veel toe; weigert hij te doen, hetgene zijn gestel weldadig steunen en verbeteren kan, en stelt hij zich, juist hierdoor, te meer in de onmogelijkheid, om zijne, reeds zoo zwaar te volvoeren, pligten te vervullen; breidt hij, uit geldzucht, zijne praktijk boven vermogen uit, en waagt hij hierdoor zijne, met hem reeds genoeg wagende, lijders te meer; heeft hij, gelijk men zegt, genoeg om van te leven; kan hij zich dus, met te minder geldelijk bezwaar, van de hulp zijner ambtgenooten bedienen, of ook wel zijn

{==505==} {>>pagina-aanduiding<<}
beroep opgeven, en doet hij echter het eene zoo weinig als het andere: dan meen ik hem althans niet meer, dan ten deele, te mogen verschoonen, en hem te moeten toeroepen: ‘Wilt gij volstrekt bij uwe zaken blijven, ontzie dan uzelven; neem niet te veel op u; wil niet, waartoe alleen de gezonde in staat is; en herinner u, dat een gellert, en bij ons een van vloten, met hunne weinige krachten, daarom nog zoo veel uitvoerden, omdat pligtbesef hen aanspoorde ze te sparen, en dat zeker lijdend Arts, dien ik gekend heb, jaren achtereen, ten zegen der menschheid werkzaam was, omdat hij, haar ten gevalle, zichzelven vele dingen ontzeide, waarvan anders ook de zwakke niet zoo ligt afstand doet.
Ook achten wij, ten andere, den spoed des Geneesheers geheel of gedeeltelijk te mogen verontschuldigen, wanneer hij zich dien slechts nu en dan veroorlooft. Wie zou het den Arts, mensch, als ieder, en, bovendien, steeds met lijdenden moetende omgaan, zoo euvel duiden, dat hij ook al zijne min lustige oogenblikken hebbe, en zich soms wat meer haaste, dan hij dit, naar het hoogste en reinste pligtgebod, eigenlijk wel doen mag? Onzer eigene nalatigheden bewust, en beseffende, hoe vermoeijend, afmattend de Geneeskunst is voor die haar naar waarde beoefent, zijn wij geneigd, den, zich een- en andermaal vergetenden, Arts te verschoonen, mits, namelijk, zijne overhaasting vooral niet te dikwijls plaats hebbe, hij haar als eene verkeerdheid beschouwe, er zich voor poge te wachten, en, zoo hij er in de gelegenheid toe is, heden trachte te vergoeden, wat hij gisteren mogt zijn te kort gekomen. Maar die Geneesheer, welke zich te dikwijls vergeet en zijner roepinge ongetrouw is, de toespraak van geweten en lijders, wanneer zij hem tot meerdere gezetheid vermanen, te weinig gehoor geeft, eigene ervaring, hoe veel kwaads de onopmerkzaamheid van den Arts stichten kan, niet genoegzaam in aanmerking neemt, de zoodanige mag zeer zeker op geene algeheele verontschuldiging rekenen, en zich al uiterst gemakkelijk beoordeeld achten, wanneer wij hem onder de gedeeltelijk verschoonbare rangschikken, hetgene wij echter volstrekt niet doen zouden, zoo deze of gene verachtelijke ondeugd, meer dan enkele nalatigheid, op zijn verkeerd gedrag invloed mogt uitoefenen.
De geheele of gedeeltelijke vergeeflijkheid van den spoed

{==506==} {>>pagina-aanduiding<<}
des Geneesheers kan ook, al verder, in de lijders zelve gelegen zijn. Door tijdelijke vermeerdering van ziekten is hij wel genoodzaakt zijne visiten te bekorten, en verdient hij, dit doende, gelijk van zelf spreekt, geene berisping, maar veeleer goedkeuring. Om zich evenwel deze met gerustheid te kunnen toeëigenen, moet hij zich bewust zijn, dat hij, door, zoo veel krachten en omstandigheden het gehengen, mindere oogenblikken aan rust en genoegen te wijden, er zoo veel te meer aan zijne lijders geeft; zich bewust zijn, dat hij zijnen werkkring, uit winzucht, niet zoo zeer uitgebreid heeft, als die Arts, welke, zijn kort bezoek, door beroep op meerdere drukte, willende verschoonen, van zijn' patiënt tot antwoord kreeg: ‘Wat gaat mij uwe drukte aan? Moet ik dan, omdat gij te veel op u neemt, in gevaar mijns levens komen?’ zich bewust zijn, eindelijk, dat hij zijnen spoed niet langer laat voortduren, dan de aanwas der ziektegevallen noodwendig van hem vordert. - Ook staat het den Geneesheer vrij, bij ligt ongestelden, bij patiënten, die hij, door langdurige behandeling, kent, zijne bezoeken eenigzins korter te maken, en zich met een' enkelen blik op zulke lijders te vergenoegen. Niemand, die weet, dat visiten niet altijd lang behoeven te zijn om goed te wezen, zal hem daarom veroordeelen; maar hem dan toch wel berispenswaard achten, wanneer hij zich op zijn vaardig oog en waarnemingsvermogen al te zeer verlaat, en te weinig bedenkt, dat soms uit eene onbeduidende koorts eene zware krankte ontstaat, en een lijder den Arts, die jaren over hem ging, wel eens ontvalt, wanneer deze zulks in het geheel niet vermoedt. - De ongehoorzaamheid, betweterij, gemelijkheid, het wantrouwen van den patiënt kan, eindelijk, den Geneesheer mede eene billijke reden tot geheele verontschuldiging van zijn haastig vertrek opleveren, mits hij van zijnen kant bestendig alles doe, wat van hem afhangt, om
den lijder reden tot tevredenheid te geven. Maar ontstaat diens onaangename humeur uit de verkeerde behandeling, onheusche bejegening en te blijkbare ligtzinnigheid van den Arts zelven, dan mag hij al zeer voldaan wezen, wanneer men zijne zaak niet lager stelt, dan onder degene, die slechts ten deele kunnen worden vergoelijkt.
Ook mag, ten laatste, die Geneesheer op gereede veront schuldiging rekenen, die zich daarom wat korter bij zijne patiënten ophoudt, omdat hij, op het studeervertrek, zijne ken-
{==507==} {>>pagina-aanduiding<<}
nis, hun ten bate, gestadig wenscht te vermeerderen. Armhartig beoefenaar der Geneeskunst, zoo hij al dien naam verdient, die, steeds den ouden gang houdende, altijd op dezelfde hoogte der wetenschap blijvende, geene poging hoegenaamd doet, om zijn verstand met nieuwe kundigheden te verrijken! Vereerenswaardig, daarentegen, hij, wiens geest altijd met de begeerte vervuld is, om al ruimer en helderder inzigten in het vak zijner studie te bekomen, ten einde alzoo al nuttiger en nuttiger voor zijne lijders te worden! Wie, bid ik u, zal dezen veroordeelen, wanneer hij, nu en dan, een uurtje aan de ziekenkamers ontneemt, om het zijner studeerkamer te geven? Niemand, gewis! Zijne handelwijze ontmoet alom eene volledige goedkeuring. - Maar zou men deze ook dien Arts mogen schenken, welke, zijne eerste, eigenlijk gezegde, roeping vergetende en veronachtzamende, het ziekbed te spoedig verlaat, en naar zijn boekvertrek ijlt, om daar niet zoo zeer ten nutte zijner patiënten te verblijven, maar meest, om aan zijn verlangen naar onderzoek voedsel te geven, allerlei ziektegevallen, ook de zeldzaamst voorkomende, en derzelver geneeswijzen, na te sporen, voor het publiek te schrijven, en zich hierdoor een' grooten naam in de geneeskundige wereld te verschaffen? Neen, neen, geheel te billijken is zijn gedrag voorzeker niet! Om des ijvers wil, mogen wij hem zijn verzuim omtrent zijne zieken niet ten allerhoogste aanrekenen, maar geheel onberispelijk is hij voorzeker niet te achten. Voor zoodanig hield hem dan ook de reeds genoemde Hoogleeraar van geuns zoo weinig, dat hij den gewonen Doctor steeds naar de ziekenkamer, als de eigenlijke
plaats zijner bestemming, henenwees, hem niet toestaande, haar te verlaten, en zich der geneeskundige letteroefeningen te wijden, vóór en aleer hij zich daar van zijne pligten, naar behooren, gekweten had; terwijl deze zelfde, zoo waardige, man de Hoogleeraren voornamelijk op hunne studeerkamers wenschte, en hen, ofschoon er zich ook dezulken onder zijne ambtgenooten bevonden, scherp hekelde, die zich niet, als hij, alleen tot het geven van consulten beperkten, maar, als Doctoren, visiten deden, en hierdoor der Geneeskunde en der studerende Jeugd oogenblikken ontstalen, die haar, bij uitsluiting, toebehoorden.
Uit het tot dusverre gezegde zal men ontwaard hebben, dat ik geheel of gedeeltelijk verontschuldigd heb, wat zulks maar bij eenige mogelijkheid kon, en, naar ik vertrouwe,

{==508==} {>>pagina-aanduiding<<}
mij dan nu ook te gereeder en met te minder weêrzin aanhooren, wanneer ik overga, de onverschoonlijke redenen van den te grooten doctoralen spoed aan te voeren, en, ofschoon met bescheidenheid, evenwel met vrijmoedigheid en naar verdienste, te gispen.
Tot deze nu breng ik, vooreerst, de zucht tot gemak. Wij hebben den Geneesheer van eene wankelende gezondheid, die naar den afloop zijner bezigheden verlangt, reeds verontschuldigd, en doen het nogmaals. Maar anders moeten wij te werk gaan omtrent hem, die, het zij dan uit wanlust in zijn beroep, het zij uit traagheid, of om andere dergelijke berispenswaarde oorzaken, zijn huis met verveling verlaat, dat des lijders met weêrzin binnentreedt, er al geeuwende en gapende vertoeft, en het, hoe eer hoe liever, weder uitsnelt, om op nieuw de rust te gaan nemen, die hij zoo noode vaarwel zeide. Waarlijk, zulk eenen dienaar kan de Geneeskunst, die in haren beoefenaar een helder hoofd, een warm hart, een' ijverigen geest met alle reden vordert, zeer wel missen; en echter heeft zij het verdriet van te moeten zien, dat zoo menig Geneesheer zijne praktijk aldus uitoefent. Maar, hoe zou zij zich ook bij mogelijkheid van zulke wezens geheel ontslaan kunnen? De een houdt zich aan haar, omdat hij nu eenmaal onder haar gevolg behoort; de ander, omdat hij toch iets om handen dient te hebben; de meesten, omdat zij begrijpen, dat de Doctor, door een kort verblijf bij zijne patiënten, het toch altijd in zijne magt heeft, zich het werk zeer gemakkelijk te maken, en deswege voor geene regtbank ter wereld tot verantwoording geroepen wordt. - ‘Dit laatste zij zoo, en is zoo,’ zegt gij, mijn lieve Lezer! ‘maar,’ voegt gij er, te regt, bij, ‘ik zou wel eens wenschen te weten, wat toch de vadzige Arts zijnen vrijmoedigen patiënt antwoorden zou, wanneer deze van zijn ziekbed hem eens dus toesprak: ‘Wegens uw gemis aan ijver wordt gij wel voor geene regtbank ter verantwoording geroepen, mijn Heer! maar mijn belang evenwel, en dat der mijnen, gebiedt mij, er u, in eigen persoon, over te onderhouden. Kunt gij het loochenen, is het niet uwe zucht tot gemak, die u tragelijk doet komen, wanneer ik
uwe hulp inroep, u de porteseuille zoo snel uit den zak doet halen, als gij mij maar met een half oog aangezien, met een half oor aangehoord hebt, en die u zoo ras doet vertrekken, dat men al zeer onkundig moet zijn, om niet te begrijpen,

{==509==} {>>pagina-aanduiding<<}
dat een werk, zoo spoedig afgedaan, hoogst gebrekkig moet wezen? Waarlijk, ik gun u gemak, maar gun het ook mij! ik gun u nachtrust, dagrust, rust van alle soort; maar noodzaak mij, in 's hemels naam, niet tot slapelooze nachten, rustelooze dagen en velerlei kwelling! Valt u uwe taak te zwaar, staat zij u tegen, wel nu, waarom haar niet opgegeven? En, kunt gij dit niet, waarom u dan niet verkloekt, als zoo velen, die ook naar gemak uitzien, en het ook behoeven, maar het toch uit pligtbesef, of om andere redenen, niet nemen? Hoe, gij zoudt mij mogen opofferen, om uwe rust te bevorderen, en het den tragen regter, die zich spoedig van uwe zaak afmaakt, den ijverloozen pleitbezorger, die u, door zijnen spoed, uw proces doet verliezen, den luijen daglooner, die u, door overhaast werk, op groote kosten jaagt, ten kwade mogen duiden, dat zij uwe belangen aan hunne zucht tot gemak ondergeschikt maken? Billijkt gij mijne taal, o, verander dan van gedrag, en heb eerbied voor eene kunst, waar zoo vele ongelukkigen raad, troost en hulp van verwachten, en die wakkerheid, als een eerst vereischte, vordert van u, van elk, die haar zegt te beoefenen!’ - Nog eens, te regt, mijn Lezer, wenscht gij te weten, wat de, zoo op gemak gezette, Arts op deze redenen wel antwoorden zou. Dit antwoord zou natuurlijk verschillend wezen, en van het zedelijk gevoel des gevraagden veelzins afhangen: woonde dit in hem niet meer, dan zou hij zich aan zoodanige predikatie weinig bekreunen, en voortgaan met er tegen te zondigen; maar had het nog eenige plaats in zijn hart, dan zou hij zich wel moeten veroordeelen, gelijk gij hem veroordeelt, en ik met u.
Onverschoonlijk noem ik het, al verder, wanneer zich de Geneesheer met zijn werk overhaast uit eene te ver gedrevene winzucht. Wie het altaar bedient, moet er van leven; wie zich der Geneeskunst wijdt, er bestaan in vinden. Wat is billijker? De voorbereidende, en steeds voortdurende, studiën van den Doctor zijn te kostbaar, zijn beroep, wél uitgeoefend, levert te vele bezwaren en zorgen op, vordert van hem te groote opofferingen, dan dat hij er niet, onbekommerd, van zou mogen leven. Ik voor mij gun den waardigen Arts aanzienlijke winsten, en prijs hem veeleer, dan dat ik hem zou laken, wanneer hij zich die door ijverige pligtsbetrachting verschaft. Maar, wanneer hij die winsten, door de bekorting zijner visiten, en alzoo door de verwaar-
{==510==} {>>pagina-aanduiding<<}
loozing der zieken, verkrijgt, dan is hij, in mijn oog, niet slechts berispelijk, maar ook zeer verachtelijk. En evenwel, hoe vele gewetenlooze Doctoren treft men, helaas! niet aan, die hunne bezigheden op zoodanige wijze uitoefenen, als meest geschikt is, niet om hunne patiënten te genezen, maar om hunne beurs te vullen! Zoo gaat daar die geldgierige Arts te werk, die huis in huis uit ijlt, van het eene naar het andere ziekbed draaft, om zijne rekeningen te kunnen vergrooten en aan zijne geldzucht te voldoen, welke echter even weinig, als die van elken gierigaard, immer te bevredigen is. Zoo handelt daar die andere, die wel tot het doen van vele visiten gehouden is, omdat hij, niet veel van zichzelven hebbende, echter, met zijn huisgezin, op een' voet leeft, veel te kostbaar, en niet vol te houden, zoo hij elken patiënt zoo veel tijds geeft, als dezen toekomt. - Te regt, mijn lieve Lezer, zoudt gij wel wenschen te weten, wat de Geneesheer, wien de winzucht zoo magtig voortdrijft, den wrevelmoedigen kranke zou antwoorden, wanneer deze hem van zijn leger eens dus toesprak: ‘Gij maakt steeds zulk eene haast, mijn Heer! dat het u onmogelijk is, mij,
naar behooren, te vragen, te antwoorden, waar te nemen. Vergeef het mij, maar dwaal ik zoo geheel, als ik geloof, dat de reden van uwen te grooten spoed in uwe begeerte te zoeken is, om uwe bezoeken te vermenigvuldigen en uw tijdelijk vermogen te vergrooten? En bedrieg ik mij in dezen niet zoo geheel, zoo sta mij toe, u, op uw geweten af, te vragen, of het wél van u gehandeld is, wanneer gij uw werk ten halve doet, en mij, door deze uwe nalatigheid, zoo dikwijls verpligt, u terug te doen komen voor hetgene in ééns had kunnen gedaan zijn? Lig ik dan hier in de ellende, om aan uwe geldgierigheid gestadig nieuw voedsel te geven, of om u in staat te stellen, met de uwen, eenen levenstrein te voeren, dien gij niet houden kunt, zonder mij, ongelukkige, te berooven? Heb welgevulde beurzen, maar ledig de mijne en die van anderen niet zoo onbarmhartig! Heb, waaruit gij uwe prachtliefde kunt voldoen, en die van vrouw en kinderen; maar noodzaak mij en de mijnen niet, om, u ten gevalle, een gering kleed te dragen, eenen soberen maaltijd te houden, en in angst en zorg te leven! Wat ik van u vraag, vordert gij dit zelf niet van den daglooner, die bij u arbeidt, van elk, die u iets levert, deugdzaam werk, goede waar, en billijke hoeveelheid van een en ander? Zijt gij over den man

{==511==} {>>pagina-aanduiding<<}
voldaan, die, uit winzucht, u misleidt? of, veroordeelt gij hem niet, en ontzegt gij hem niet uwe verdere gunst? Zeg mij, moogt gij, wat hij, naar uw eigen oordeel, niet vermag? Gelden uitvlugten voor u, die gij zelf wraakt, wanneer hij ze voor zich oppert?’ - Nog eens, te regt, mijn Lezer, wenscht gij te weten, wat de Geneesheer, wiens oog meer op de beurs dan op het heil zijns patiënts gevestigd is, op zulk eene taal wel zou antwoorden. Dit antwoord zou, dunkt mij, zeer verschillend wezen, naar het geweten meer of min in hem gestorven was. De gewetenlooze zou vermoedelijk, in toorn ontstoken, zijne verkeerdheden pogen goed te praten, en er in blijven volharden. Hij, in wien het zedelijk gevoel nog leefde, zou voor het minst zwijgen, maar, zwijgende, zichzelven veroordeelen, gelijk gij hem veroordeelt, en ik met u.
Voorzeker veroordeelt gij ook met mij dien Arts ten volle, wiens spoed uit overdrevene zucht tot vermaak ontstaat. Uitspanning moet een Geneesheer hebben; hiertoe is hij, als die dagelijks de klaaghuizen bezoekt, zoo zeer als iemand, geregtigd. Wie, wie zou het hem betwisten, en niet veeleer het zijne bijdragen, om het leven van den man te veraangenamen, die zich aan de dienst der lijdende menschheid wijdt? Maar, wanneer de begeerte naar vermaak bij hem zoo groot is, dat hij zijne kranken verwaarloost, hun naauwelijks den genoegzamen tijd gunnende, om hunne klagten te uiten; wanneer hij gemelijk wordt, als zijn patiënt een wat langer verblijf van hem vordert, dan zijn verlangen naar uitspanning hem dit veroorlooft; wanneer hij, met het horologie in de hand, zijn werk verrigt, en gedurig ziet, of haast het uur daar is, om naar Societeit, gezelschap, schouwburg of Concert heen te snellen; wanneer hij zoo verzinnelijkt is, dat pligt bij hem verre achterstaat: dan zie ik geene kans, hem te verontschuldigen. - Te regt, mijn lieve Lezer, wenscht gij te weten, wat wel zulk een Arts antwoorden zou, wanneer eens een verontwaardigd lijder hem van zijn ziekbed dus toesprak: ‘Dat gij op uwe vermaken zoo buitensporig gezet zijt, mijn Heer! gaat mij en mijnen lotgenooten regtstreeks niet aan; maar wanneer gij dit doet ten onzen koste, dan raakt dit ons wel degelijk. Naauwelijks voor mijne legerstede verschenen, of de begeerte naar uwe uitspanningen drijft er u van weg, en, wil het geval, dat gij uwe genoegens, mijnenthalve, voor eene wijl vaarwel zeggen moet, dan spreidt gij een' zoo ergerlijken

{==512==} {>>pagina-aanduiding<<}
wanlust en wrevel ten toon, en maakt gij zulk een' spoed, dat men u onmogelijk naar behooren raadplegen kan. Ik, door uw toedoen, het brood der smarte etende, gij de keur der lekkernijen! Ik, door uw toedoen, het water der verdrukking drinkende, gij den uitgelezensten der wijnen! Ik, door uw toedoen, met mijzelven en mijne jammeren in gezelschap, gij met uwe lustige vrienden! Ik, door uw toedoen, in de ellende, gij in de vreugde! Acht gij dit alles voor niets? Treft u deze vergelijking niet? Zeg mij, wanneer gij regt hebt, den man, die uwe zaken waarneemt, te veroordeelen, als hij zulks, uit zucht naar vermaak, met overhaasting en ten halve doet; als gij regt hebt, uwen dienstknecht re gispen, die, uit gelijk verlangen, zijne bezigheden met overijling verrigt, zou ik dan u uwe pligten jegens mij niet mogen voor oogen stellen, die eveneens handelt als zij?’ - Nog eens, te regt, mijn Lezer, wenscht gij te weten, wat antwoord de schuldige Arts op een en ander geven zou. Dit zou ook al wederom van zijne meerdere of mindere gemoedelijkheid afhangen: de onverbeterlijke zou, met bitterheid vervuld, zijn gedrag mogelijk nog vergoelijken, maar er geene verandering in maken; de verbeterlijke, het gezegde billijken, en zichzelven veroordeelen, gelijk gij hem doet, en ik met u.
En wie, wie zou ook dien Geneesheer niet onverschoonlijk noemen, wiens overhaasting uit geheel gebrek aan eene, door Rede en Godsdienst aangekweekte, menschlievendheid geboren wordt? Het dagelijksch gezigt van lijden en lijders kan natuurlijk het gevoel van liefde bij den Arts, meer dan bij iemand anders, zeer verzwakken, zoodat hij er wel allerbijzonderst de versterking gedurig van noodig heeft. Te dien einde stelle hij zich, van tijd tot tijd, in de plaats zijner patiënten en die hunner aanverwanten; herinnere hij zich zijne voornaamste roeping, de verzachting, namelijk, der menschelijke ellende; en vertegenwoordige hij zich den Goedertierene bij uitnemendheid, wiens woorden: ‘weest barmhartig, gelijk uw Vader in de hemelen barmhartig is!’ vooral ook tot den beoefenaar der Geneeskunst gerigt zijn, wiens werk een werk der innigste liefde wezen moet, zal het zijn eerste en schoonste vereischte niet ontberen. Maar ach! hoe vele Geneesheeren zijn van dien geest des mededoogens geheel verstoken, en toonen zulks door dien heilloozen spoed, waarvan zij, bij het ziekbed, maar al te vele en in het oog

{==513==} {>>pagina-aanduiding<<}
vallende blijken geven! Verstonden zij de weldadige kunst van met de weenenden te weenen, neen, dan zouden zij zoo blind niet zijn voor de tooneele van verdriet, die men hun voorstelt, zoo doof niet voor de klagten, die men voor hen uitstort, zoo onaandoenlijk niet voor de zuchten, die zij hooren slaken, zoo spaarzaam niet met de woorden van vertroosting, zoo karig niet met gepasten raad, zoo vaardig niet met brieventasch en inktkoker, zoo gereed niet tot hun vertrek, zoo welvoldaan niet met den afloop hunner visiten, hun te onaangenamer en lastiger, naar mate zij minder begrip hebben van menschenwaarde, menschenbestemming, menschengeluk, betrekkingen van menschen tot menschen, en van hetgene deze in het ware licht plaatst, de Godsdienst. Waarlijk, ik ken geen wanstaltiger, ondragelijker schepsel, dan de Arts, in wiens borst geen vonkje van menschenliefde blaakt, en die zijnen patiënt behandelt, als de timmerman zijn hout, de metselaar zijne steenen! Wanneer ik hem bij het krankbed zie staan, ongeroerd, onbewogen, ijskoud, ter naauwernood antwoordende op de vragen, die de lijder en eene bezorgde maagschap hem doen, gedurig met het oog naar de deur gerigt, en die uitvlugtende, als de gevangene die zijns kerkers; wanneer ik zie, met hoe weinig ijver hij bezield is, om daar, waar hij niet geheel helpen en redden kan, voor het minst eenige verzachting van smart te bewerken; wanneer ik zijnen mond gesloten zie, waar een woord van godsdienstige opwekking en bemoediging de heilzaamste en meest bedarende artsenij zou opleveren: o! dan zou ik hem zoo gaarne van eene plaats verdringen, waar hij nutteloos staat, en nutteloos staan moet, zoo lang de Godsdienst hem niet geleerd heeft, de menschheid te beminnen! Wanneer ik hem bij den stervenden lijder met meer onverschilligheid zie vertoeven, dan ik, anderen, en mogelijk hij zelf wel, bij het stervende huisdier, dat ons lief geworden is; wanneer ik hem, vervolgens, met dien zelfden spoed, welke hem vroeger
steeds eigen was, het sterf huis zie verlaten, zonder zich over zijne tekortkomingen omtrent den afgestorvene en diens magen te bekommeren, zijn werk, met zijn vertrek, voor afgedaan houdende: o! dan weet ik geene woorden te vinden, om mijne diepe verontwaardiging krachtig genoeg uit te drukken! ‘Weg, weg met zulk een verstaald man!’ zeg ik dan bij mijzelven; ‘hij nadere nimmer mijn ziekbed, het leger, waarop is eenmaal sterven zal!’ De Arts

{==514==} {>>pagina-aanduiding<<}
mijner keuze worde steeds door een' godsdienstigen zin geleid: dan, ja dan alleen kan ik op zijn bestendig medegevoel rekenen; dan zal ik hem mij niet zoo gestadig zien ontvlugten; dan hem in de ure des gevaars zien standhouden: want, vóór hij tot mij komt, ontboezemt hij deze, hem sterkende, bede: ‘God der liefde! leer mij liefhebben als Gij, en herinner mij immer bij mijne bezoeken, dat de kracht der Geneeskunst te grooter wordt, naar mate zij meer met liefde wordt uitgeoefend!’ - Te regt, te regt, mijn lieve Lezer, wenscht gij te weten, wat wel de onmeêdoogende Arts zijnen lijder tot antwoord geven zou, wanneer deze hem van zijn leger eens aldus toesprak: ‘In 's Hemels naam zulk eene haast niet, mijn Heer! Kunnen mijne smarten uw verblijf niet verlengen, dat dan ten minste de bekommernis mijner vrouw en kinderen er u toe bewege! Te lang hebt gij mij de bewijzen van uwe liefdeloosheid gegeven; te dikwijls mij, door uwen spoed, in vele ongelegenheden gedompeld; te veel hebt gij mij, in uwe overhaasting, onthouden, wat mij ten zegen had kunnen zijn, dan dat ik niet eindelijk eens ronduit zeggen zou, wat mij zoo lang op het hart gelegen heeft! Tracht gij uwe ongevoeligheid te verschoonen door de bedenking, dat uw gestadig omgaan met lijders er uw hart toe stemmen moest; beklaag u dan ook niet over den regter, die den onschuldige veroordeelt, en deze zijne handelwijze poogt te regtvaardigen met de uitvlugt, dat gewoonte hem ongevoelig maakt; vorder dan nooit van den man eenig medelijden met u, wiens stand en beroep hem, gelijk hij zegt, tot het betoon daarvan buiten staat stelt! En zij het al waar, dat ook uwe beroepsbezigheden de liefde in uwe ziel verminderd hebben, des te meer ziet gij, hoe noodig het voor u is, dien godsdienstigen zin bij u aan te kweeken, die, heb ik wel eens hooren zeggen, te weinig bij sommige Artsen gevoed en versterkt wordt!’ Nog eens, te regt, mijn Lezer, wenscht gij te weten,
welke uitwerking zulk eene taal bij den liefdeloozen Geneesheer wel hebben zou. Dezelfde vermoedelijk al weder als die, welke de vroegere op die anderen had: den eenen zou zij even onmeêdoogend laten, den anderen misschien tot die veroordeeling van zichzelven leiden, waartoe gij u, te zijnen opzigte, geneigd gevoelt, en ik met u.

(Het vervolg hierna.)






{==515==} {>>pagina-aanduiding<<}

De ter dood veroordeelde.


Waarheen? - Och! laat mij hier; - hier straalt geen licht der zonne; 
Hier schittert geen azuur; hier bloeit geen vriendlijk loof; 
Hier worde ik voor de stem, die 't leven zoet heet, doof; 
Zij suist uit elken wind, zij ruischt uit elke bronne. 
Speelt gij dan met mijn hart, als gieren met hunn' roof? 
Het uur? - Wat mompelt gij? - Ik hoorde 't vonnis lezen ... 
Maar neen! zoo ijlt de tijd in donk'ren kerker niet. 
Het etmaal heugt mij nog, waarin mij God verliet; 
En dat was lang, zeer lang, ofschoon geen aaklig vreezen 
Mijn oog gevestigd hield op 't hopeloos verschiet. 
En toch, gij weent ... 
 
Men zegt, dat sinds uw kindsche dagen 
Gij hier vertrouwde waart van der verworp'nen leed. 
Niet velen grijzen hier zoo rustig als gij deedt: 
Wat zacht en menschlijk hart heeft in uw borst geslagen! 
Cipier sinds vijftig jaar, - en nog niet koel of wreed! 
o Wel u! Zoo verkwikt geen zoele lenteregen 
Het aardrijk, dor geblaakt door zuider zonnegloed, 
Als een meêwarig woord het den ellend'ling doet, 
Die vruchtloos de oogen sluit, op beî de kniên gezegen, 
Altijd het vratig graf ziet gapen aan zijn' voet! 
Het wacht ons, als zijn prooi, van d' opgang van het leven, 
Van uit de wieg, de school, des jong'lings rozenbeemd, 
Den krijg, de zee, het veld, te huis, of bij den vreemd'; 
Maar 't ligt gesluijerd in der toekomst verre dreven. 
Wee hem, voor wien de wet dat floers er aan ontneemt! 
Mij deed zij 't! - Ach! sinds toen beminde ik deze muren! 
Hier bromde mij geen klok het naadrend morgen toe; 
Hier werd de nacht haar rust op vale koets niet moê. 
't Is uit!... 
Vergun, vóór 't volk wreedaardig me aan zal gluren, 
Dat ik mijn' laatsten pligt, mijn jongste zucht voldoe! 
 
 
Beloof mij en houd woord, al is 't eens boozen bede! 
Op morgen!... Ach! voor mij verrijst geen morgen meer! 
Dan zet een droeve weêuw zich bij den grafkuil neêr; 
Drie weezen volgen haar met onbezorgde schrede; - 

{==516==} {>>pagina-aanduiding<<}

Zeg haar, dat ik genâ gesmeekt heb van den Heer! 
Geef d' oudste twee de hand; wijs hun de blaauwe bogen; 
Leer hun, dat God van daar het kwade ziet en wreekt! 
Maar kus mijn dochtertjen, wier wang van tranen leekt, 
Ofschoon zich de onschuld zelv' nog spiegelt in hare oogen, 
En zij een roos gelijkt, voor beter oord gekweekt! 
Daarheen verwijst men mij! - Mij, 't onkruid van den akker, 
Door Regt'renhand gewied! - Schijnt hun het rood schavot, 
De kleine laddersport, de kortste weg naar God? 
 
Ach! waarom werd ik ooit uit de eerste sluim'ring wakker! 
Mijn moeder spelde mij een ander levenslot! 
Wanneer de morgenzon de kleine stulp verlichtte, 
En zij, met zachten tred, naar 't schamel wiegjen trad, 
Dat al den rijkdom borg, die de arme vrouw bezat; 
Wanneer zij 't groene kleed van 't schomlend leger ligtte, 
En vrolijk met mij speelde, of vurig voor mij bad; 
Als zij van Eng'len zong, die om de kind'ren zweven, 
Met lokken, blond als goud, en zacht, gelijk satijn, 
Met wieken, wit als sneeuw bij winterzonneschijn, 
Wier hand mij leiden zou in d'uchtend van mijn leven, 
Opdat, schoon arm en kleen, 'k eens braaf en goed mogt zijn; 
En zij, in 't avonduur, van 't jongsken mij verhaalde, 
Dat grijzen Eli hielp, hem 't gouden reukvat bragt, 
Dat vroeg in 't heilig Huis des Heeren hield de wacht, 
En op wiens jeugdig hoofd Gods gunst in volheid daalde, - 
Heeft zij gewis voor mij aan beul noch galg gedacht! 
 
Mijn gâ.... helaas! het hart ontzinkt mij bij haar lijden. 
Ziet gij haar, doodlijk bleek, versteend door 't bitter leed? 
Hoor, hoe ze onz' echt betreurt! Zij boette duur haar' eed! 
De droeve mag met regt de grijze maagd benijden, 
Wie liefde nooit op aard' een' hemel smaken deed! 
Zij zag het schoonst gebloemt' voor hare voeten bloeijen; 
De stormwind huilde één' nacht, en nu is 't woestenij! 
Haar jeugd, hare eer, haar rust, zij offerde ze aan mij; 
Ach! waarom blijft haar nog, in schandes looden boeijen, 
Herinn'ring aan 't geluk, des onheils folt'ring, bij? 
Zoo ze uit haar ziel het beeld van wie ik was kon wisschen, - 
Den knaap, die, onbesuisd, grootmoedig, vurig, jong, 
Naar 't engelreine hart van 't schoone meisjen dong, - 
Ligt mogt ze in zoeten waan zich in haar lot vergissen; 

{==517==} {>>pagina-aanduiding<<}

Ligt, dat een straal van hoop door 't aaklig duister drong! 
Vergeten moge 't hoofd, - het hart kan niet vergeten! 
't Bewaart, als lenig was, het zegel van de min; 
De kus, de bede, 't woord staan diep en vast er in. 
En deed zij 't, - als mijn kroost haar moederlief zal heeten, 
Schokt mijn geschonden naam der arme ziel en zin! 
 
Mijn gâ! mijn dierb're gâ! zoo lief nog aan dit harte, 
Als toen ge in 't lustpriëel voor 't eerst me in de armen zonkt; 
Als toen ge als lieve bruid in 't kleed der onschuld blonkt; 
Als toen ge, dubbel schoon en zalig in uw smarte, 
Met moedervreugde in 't oog me een bloeijend knaapjen schonkt, - 
Mijn gâ! mijn dierb're gâ! vergeving! - 
Ach! gij schenkt ze, 
Uit grond des harten, mij; - de hand, bevlekt met bloed, 
Stoot gij niet verr' van u, hoe zuiver van gemoed. 
Geen ware deugd is trotsch, want aan den Heiland denkt ze; 
En Hij, als 't licht zoo rein, was onuitputlijk goed! 
o Eerste en Eenigste! als Gods Zoon gerigt zal hoûen, 
En 'k mij, door schuld misvormd, bij 't luid bazuingeschal, 
Voor 't licht des gouden troons vergeefs verbergen zal, 
Hoop ik u en ons kroost bij de Eng'len weêr te aanschouwen.... 
Vergeef me om haar, o Heer! mijn' hartstogt en mijn' val! 
 
 
Och! haast mij niet! - Het volk zal gaarne mij verbeiden. 
God gaf 't een bloeijende aarde en milden zonneschijn; 
't Heeft 's avonds schouwburg, zang, spel, liefde, dans en wijn; 
Maar zelden mag de beul 't een zoeter feest bereiden; - 
Men heeft het bloed beloofd; het zal geduldig zijn! 
 
Vaarwel dan, stille kluis! waarin ik 't zoet verleden, 
In droeve mijmering, mij vaak te binnen bragt. 
Vertrouwde van mijn leed, vertrouwde van mijn klagt, 
Vaarwel! De korte weg is spoedig afgetreden; 
Voor allen is de schoot van 't aardrijk even zacht; - 
Ik haak er naar! 
En toch, geen hoop mij zoeter streelde, 
Dan die, dat nog de Vorst, op 't smeeken van mijn vrouw, 
Zijn' roeping - die eens Gods - zijn vaderhart getrouw, 
Van uit zijn weidsch paleis, van uit zijn huwlijksweelde, 
Uit deernis met mijn kroost, genâ mij schenken zou! 
De goedertierenheid scheen mij 't juweel der kroonen; 

{==518==} {>>pagina-aanduiding<<}

De tranen, door het oog der dankbaarheid geweend, 
Op 't purp'ren kleed meer schoon, dan vonk'lend eêlgesteent' 
Vergeef 't, o Koning! mij, zoo u die taal mogt honen! 
De wet zou zachter zijn, waar' ze aan uw hart ontleend. 
 
Laat rusten, grijze man, die keetnen! - U ontvlugten? 
Ik ben geen vriend van 't volk; 'k heb eigen drift voldaan; 
Zoo ik het had gevleid en land en Vorst verraên, 
Zou ik de korte bijl van uw geregt niet duchten; 
In plaats van naar 't schavot, misschien ten zetel gaan! - 
Voorzienigheid! Gij kent de roersels onzer daden, 
En anders weegt Uw schaal, dan die van aardsche Goôn! - 
Tot weêrziens, oude vriend! tot weêrziens bij de doôn. 
Hier mogen trots en wraak aan straffen zich verzaden, 
Liefde en barmhartigheid bekleeden dáár den troon! 
 
 
Hoe vrolijk schijnt de zon op deze arduinen trappen! 
Wat doet het licht mij zeer! - 't Zal spoedig beter zijn; 
Er volgt een lange kalmte op overmaat van pijn. - 
Och! ga wat zachter voort; - nog zes of zeven stappen, 
En 'k hoor geen windjen meer, en 'k zie geen zonneschijn! 
Verdedigers der Wet, waarnaar men 't vonnis velde, 
Zoo, voor geneugtens pad, voor liefde en vriendschapslach, 
Uw oog mijn droplend zweet op 't koude voorhoofd zag, 
Uw oor mijn zuchten hoorde, uw hand mijn' polsslag telde, 
Nu mijn gebroken hart geen hoop meer voeden mag; 
Uw boezem kromp ineen bij zoo veel ongenade, 
En wreeder dan een moord kwam u de doodstraf voor! 
Komt, ziet me!.... Doet het niet! uw zielrust ging te loor. 
In eenzaamheid, op 't feest, bij 't kroost, aan 't hart der gade, 
Alom, altijd klonk u mijn schorre kreet in 't oor! 
 
 
O zoele lentelucht! o teeder groen der boomen!.... 
Och! plaats u op de kar, dat mij het woest gemeen 
Niet vlak in 't aanzigt zie! Ik heb genoeg geleên! 
Ai! zie, hoe 't voor ons wijkt. Wel mag 't ons voertuig schromen; 
Het geeft zijn prooi niet weêr! - O! of men mij meteen, 
Toen men mij 't vonnis las, den doodsteek had gegeven! 
Of dacht men, dat ik nog van vreugde hupp'len kon, 
Gelijk het reedloos vee, en 't gras langs beek en bron 

{==519==} {>>pagina-aanduiding<<}

Nog scheren, als het doet, wanneer 't wordt voortgedreven 
Ter slagtbank? - Hij, wiens geest de foltering verzon, 
Die in dit uitstel ligt, was boos gelijk de helle! 
't Geregt voer' schaal en zwaard, maar mart'le en pijnig' niet! 
 
Zie, hoe de volkshoop wast .... 
Wat rijst daar in 't verschiet?.... 
Houd stil, dat ik die vrouw mijne eerste jeugd vertelle! 
Haar kind krimpt weg van schrik, nu het den booswicht ziet! 
Lief jongsken, schrei zoo niet! - Ik heb, als gij, gedronken 
Uit volle moederborst; ik minde en eerde haar! 
Wat vreest ge mij, lief kind? Zoo 'k niet geketend waar, 
Kuste ik uw tranen af. Als de avond was gezonken, 
Streelde ik zoo lang en graag mijne Anna's lokkig haar, 
En gij zijt blond als zij! - Als Anna!... 
 
O mijn harte, 
Wees aan den rand des grafs uzelven toch genoeg! - 
Dwaas, wie in zulk een leed der menschen deernis vroeg! 
Hun boezem zwelt van vreugd, wanneer gij krimpt van smarte. 
Geen dier kent zulk genot! 
 
Och! of de stormwind joeg 
En huilde en gierde! Och! of een digte najaarsregen 
Het woud, van pracht beroofd, als in een' mist deed staan! 
Bij 't sterven der natuur waar' 't zoet, ter rust te gaan! 
Nu straalt de gouden zon op rijkbebloemde wegen, 
En ginder, groote God! daar grijnst de galg mij aan! 
 
Of voor het minst om mij de volkshoop niet krioelde! 
Hij wemelt, of 't een feest waar'!.... 
Wél u, oude man! 
Gij sloot me in boeijen, die geen wanhoop breken kan. 
Hij kent eerst levenszucht, die 't sterven voorgevoelde! 
't Bloed, dat mijn ketens verwt, getuigt er vreeslijk van!... 
 
Zoo ik ontvlugten kon! - 'k Zou ieder middel kiezen; 
Niets zou mij dierbaar zijn - niets heilig! - Uit zijn' schoot 
Werpt mijn geslacht mij uit! Het hunkert naar mijn' dood, 
En ik zou weif'len? Zeg, wat kan ik nog verliezen? 
'k Behoud, hoe de uitslag zij, het graf, dat gij mij boodt.... 
Welaan dan! 
't Is vergeefs - dáár zijn de roode trappen - 
Sleur mij hen op, zoo als het touw het rundvee doet! 

{==520==} {>>pagina-aanduiding<<}

Verbind mijn wonden niet - dit hout drinkt gaarne bloed! 
Wat aarzelt gij, o Beul! er dwars door heen te stappen? 
Ge ontschoeit u, vóór ge rust en sluimert even zoet! 
 
 
Een holle zee gelijk, woelt onder aan mijn voeten 
Het volk.... Nu wordt het kalm - 't gordijn is opgehaald; 
't Bemint de spelen, waar het Regt in zegepraalt. 
Maar zoo 't als ik zijn feil, als ik zijn schuld moest boeten, 
Dan rezen galgen op, zoo verr' het zonlicht straalt! 
Dan zou het ruwe heir van scherpe noordewinden, 
Wanneer het in den herfst op 't graauwe heideveld 
Langs 't rammelende rif met arendswieken snelt, 
Op 't bruin en mossig groen zoo vele lijken vinden, 
Als 't woud verdorde blaên, de stortzee droplen telt!.... 
 
Verblinden! weet gij niet, dat in des tijds beginnen 
Het straffen stond aan God? Hij zegende in de straf, 
Daar Hij 't gevallen kind een lange reize gaf, 
Opdat het waar berouw verloren deugd herwinne - 
En gij!.... 
 
Volk, Regters, Beul! ook gij treedt spoedig af; 
Slechts weinig jaren, en uw stof rust bij het mijne. 
Dan vonnist God!.... 
Daar wenkt het koord me - 't is te spâ; 
De levensdroom is uit!.... o Heer! gedenk mijn gâ! 
Dat Uw barmhartigheid mijn kind'ren overschijne! 
Dat nooit hun mond mij vloek'!.... Ontvang mijn'geest!.... 
 
(Eene stem uit den volkshoop.) 
 
Genâ! 
 
e.j. potgieter. 




De bruiloft in eene der vroegere volkplantingen in Noord-Amerika.

(Vervolg en slot van bl. 470.)

Zij naderden de bergen, en mendowit scheen zeer te wenschen, dat zij de Mohawks inhaalden, alvorens deze de

{==521==} {>>pagina-aanduiding<<}
gevreesde bergengte bereikten. Aan de voetstappen bemerkten zij, dat maria niet wandelde - welligt kon zij niet! Robert beefde, en klemde zijn geweer met krampachtige spanning in de handen, terwijl, bij elken stap, zijne oogen in alle mogelijke rigtingen rondzochten, en hij in angstige verwachting verkeerde, dat zijne vrees voor het ergste maar al te waar bevonden mogt worden. Ja, al had hij haar ligchaam verscheurd gezien, de beklemdheid zijns harten zou naauwelijks grooter hebben kunnen zijn. - Het weder, dat, sedert hij Dover verliet, en ook eenigen tijd te voren, ongemeen droog en warm was geweest, veranderde nu op eens; zij schenen eensklaps in eene andere luchtstreek te zijn. Dikke, donkere wolkgevaarten omgaven de bergen en bedekten weldra den geheelen gezigteinder. De duisternis van den nacht was eensslags nedergedaald. De wind stak op, en woei somwijlen met de hevigheid van eenen storm. Daar behoefde niet meer toe, om op eene reeds ontstelde verbeelding te werken, en eene angstige spanning te vermeerderen, alsof de oude bosschen van benaauwde vrees zuchtten bij de aannadering van eenig verschrikkelijk onheil. De stammen der dikste boomen schuddeden en bogen de hooge kruinen bijkans tot op den grond, terwijl de bergwinden met de akeligste geluiden door de rotskloven huilden. ‘Wij moeten terugkeeren,’ sprak mendowit, staan blijvende; ‘wij kunnen hen niet inhalen: het geheime pad van Agiocochook moet door mendowit niet betreden worden.’ - ‘Gij moet,’ antwoordde robert met eene forsche stem, de reden der aarzeling van zijnen geleider niet begrijpende; ‘gij moet! Maar gij behoeft niet te vechten. Wijs mij slechts de Mohawks; en al waren er tweehonderd, ik wil maria uit hunne
klaauwen redden!’ Plotselinge schrik brak zijne woorden af, daar een zoo heldere bliksemstraal uit de wolken schoot, dat voor een oogenblik de bergen in derzelver ganschen omvang duidelijk gezien werden - derzelver hooge kruinen niet alleen, die den hemel schenen te raken, maar ook de gapende kloven en steile diepten - de vervaarlijke rotsen, sommigen vast, als grondvesten der aarde, en anderen, schijnbaar in de lucht opgehangen, dreigende op de hoofden van hen, die beneden waren, neder te storten - de donkere woudboomen, met hunne wortels en vezels gestrengeld tusschen de afgronden, waarover ze bogen, en waaraan ze zich, als 't ware tot eigene veiligheid, vastklemden, om den wandelaar verraderlijk in de diepte te lokken. Een verschrikke-
{==522==} {>>pagina-aanduiding<<}
lijke donderslag volgde - rollend weêrgalmde het langs de schuddende bergen met verdoovend geraas en gerommel. Daarop viel de regen, als in stortvloed, neder.
Het ware vruchteloos geweest, pogingen te doen, om verder te komen, terwijl wind en regen zoo woedend aanhielden. Robert vroeg den getrouwen Indiaan, waar zij schuilen konden. Mendowit sprak geen woord, doch maakte eene beweging naar de westzijde van den berg, aan wiens voet zij stonden, en begon haastig opwaarts te klimmen. Zwijgend volgde robert hem. Het pad was gevaarlijk en vereischte veel voorzigtigheid; maar de Indiaan was blijkbaar wel bekend met de moeijelijkheden en kwam die ligt te boven. Zij bereikten beiden eene soort van grot, ter zijde van eene steilte, en kwamen er veilig binnen. Zoo waren zij beschut voor de woede van het onweder, doch hoorden en zagen nogtans het angstwekkend oproer in de natuur. Het scheen, alsof lucht, vuur en water losgelaten waren, om naar welbehagen te doen met de krimpende en bevende aarde. De bliksem, die onophoudelijk in verblindenden glans daarheen slingerde - het akelig rollen des donders, die de bergen op hunne hechte grondvesten deed daveren en dreunen - de regen, welke niet bij druppelen viel, maar in breede stroomen uit de zwarte wolken nederstortede - het huilen van den wind, die door de holle bergkloven raasde - het veelvuldig en luid kraken en knappen van vallende rotsen en boomen; dit alles te zamen vormde een vreeselijk verheven natuurtooneel, dat de ziel kan gevoelen, maar geene pen beschrijven. Te midden van dezen strijd der hoofdstoffen duchtte robert geen eigen gevaar; hij dacht alleen aan zijne vrouw. Bij elke nieuwe verheffing des onweders riep hij: ‘Ach! waar is maria nu?’ - tot dat zijne knieën tegen elkander stootten, en groote zweetdruppelen van zijn bleek voorhoofd rolden. Nu eens begaf hij zich naar den naauwen ingang van de grot, om te zien, of het onweder begon te bedaren; dan weder zocht hij de dikste duisternis van het hol, zich wanhopig op de
vochtige rots nederwerpende, en de oogen sluitende, als poogde hij alle gedachten uit zijne ziel te verbannen.
De storm hield aan tot na middernacht; toen hoorde men een vreemd geluid, terwijl de wind een weinig stilde. Het geleek geen geluid van eenige menschelijke stem, noch gehuil of gebrul of geschreeuw van een wild dier, maar een hol en akelig roepen van eenig bovenaardsch wezen, als eene waar-
{==523==} {>>pagina-aanduiding<<}
schuwende stem in het oor des hoorders klinkende. Robert sprong verschrikt op. Bij het heldere licht van een' verschrikkelijken bliksemstraal zag hij, dat ook mendowit was opgerezen. Deze liet radeloos zijne handen nederhangen, en zijn gelaat drukte een' inwendigen angst en eene verlegenheid uit, zoo als men bij lieden van de roode kleur zelden bemerkt. ‘Het is de stem van abamocho!’ sprak de Indiaan zachtkens, op een' bevenden toon; ‘ik heb die vroeger nog eenmaal gehoord. Hij vraagt een offer.’ - ‘Waar is hij?’ vroeg robert, zijn zwaard uit de scheede trekkende. - ‘Het is de geest van het duistere land,’ zeide mendowit, nederbukkende, alsof hij voor eenig vreeselijk voorwerp zich wilde verschuilen; ‘hij heerscht over deze bergen; hij komt in den storm, en niemand, dien hij ten verderve uitkiest, kan hem ontsnappen.’ Robert's ziel was zoo geheel vol van maria en hare bevrijding, dat naauwelijks eene andere gedachte of bekommering om iets anders bij hem was opgekomen, sedert hij Dover had verlaten. Het vervaarlijk geluid, dat hij zoo even hoorde, en het zonderling gesprek van mendowit wekten echter zijne nieuwsgierigheid op, om te onderzoeken, wat dezen Indiaan zoo zeer had ontroerd, terwijl hij aan Agiocochook dacht. Na een' diepen zucht geloosd te hebben, hernam mendowit: ‘Deze bergen behooren aan abamocho, den boozen geest.
Dezelve begunstigt steeds de Mohawks; en om hun eenen weg te banen, toen zij vloden voor de pijlen van tookenchosen, den held van Massachusetts, was het, dat hij den berg vaneenscheurde. De booze geest zat op een' zeer grooten rotssteen, boven op den hoogsten top van het gebergte, en hij wenkte de Mohawks, om er door te trekken, terwijl hij zijne hand op zijne borst legde. Zij gehoorzaamden en kwamen in veiligheid; maar, toen tookenchosen hen volgen wilde, breidde de geest zijne armen uit, en groote steenen en boomen werden op de krijgslieden nedergeworpen, tot dat allen omkwamen, uitgezonderd het opperhoofd. Dit was vele, vele maanden vóór dat de blanke mannen kwamen; doch niemand van onze dapperen durfde naar Agiocochook zich wagen, om de beenderen der verslagenen te verzamelen. Eindelijk werd mijn vader opperhoofd van Massachusetts. Hij was een groot held. Zijn stam was talrijker, dan de bladeren des zomers in het woud. Duizend krijgslieden volgden zijne schreden, en hij zeide, dat hij de beenderen zijner voorvaderen wilde zoeken

{==524==} {>>pagina-aanduiding<<}
en terugbrengen. Hij riep zijne jonge manschap, en nam mij mede, opdat ik de paden mogt leeren kennen. Ik was toen een kind; ik kon den boog eens krijgsmans nog niet spannen - maar zij gingen niet om te vechten.’
Hier hield mendowit op; en robert bemerkte aan den toon van zijne stem, dat de herinnering van vroegere jaren zwaar op zijne ziel drukte. Na eenige oogenblikken van treurig stilzwijgen, hernam de eerste: ‘Wij kwamen bij Agiocochook. De storm loeide akelig, zoo als gij dat nu hoort. In deze zelfde grot bragten mijn vader en ik den nacht door. Wij hoorden de stem van abamocho. Des morgens zagen wij hem op zijne rots zitten. Hij wenkte met zijne hand, dat wij zouden gaan; ik zag het en beefde, maar mijn vader wilde niet vertrekken, alvorens alle geheime plaatsen doorzocht te hebben. Doch de beenderen onzer voorvaderen waren verloren. Wij keerden terug naar onzen stam; maar de booze geest zond eenen vloek over ons. Ziekte nam onze mannen en jongelingen weg; de Mohawks doodden de grijsaards en kinderen: mijn vader viel door hunne pijlen. Ik heb zijnen dood gewroken; doch ik kon de verdelging van mijn volk niet voorkomen. Drie malen reisde ik naar Agiocochook, om abamocho te verzoenen. Wij baden daar, als te huis. Het mogt niet baten.’
Hier zweeg de man weder, diep ontroerd; en robert, die met toenemende belangstelling naar het verhaal had geluisterd, vroeg, waar het overblijfsel van zijnen stam zich thans ophield. ‘Jong mensch!’ zeide mendowit, met eene sombere, doch fiere houding opstaande, terwijl het bliksemlicht zijne rijzige gestalte zigtbaar maakte, en de grijze lokken, die golvend over zijn eerwaardig voorhoofd hingen, - ‘jong mensch! eens voerde ik een leger aan, dat talrijker was, dan de boomen in het gindsche bosch. Ik was opperhoofd van een' magtigen volksstam - thans dwaalt mendowit alleen. Ik ben de laatste van mijnen stam.’ Na het uitspreken van deze woorden zonk hij neder en bedekte zijn aangezigt met zijne handen. Robert had een werkzaam, maar gelukkig leven geleid. Hij was vrolijk van aard, en alzoo niet geneigd, om het menschelijk leven van de donkerste zijde te beschouwen. Hij dacht, gelijk jeugd en gezondheid doen denken, alsof de aarde enkel tot geluk des menschen gemaakt ware, en er aan het bestaan hier beneden geen einde zou zijn. Doch weinige uren hadden hem de ijdel-
{==525==} {>>pagina-aanduiding<<}
heid en wisselvalligheid van al het geschapene op eene ontzettende wijze geleerd. Daar buiten en rondom hem het vernielend onweder, dat de werken der natuur tot stof verbrijzelde - binnen de grot mendowit zoo wel, als hij zelf, beiden sprekende bewijzen van de broosheid des menschelijken geluks. Robert zat diep bedroefd neder, en, terwijl het beeld van de onzekerheid der menschelijke lotgevallen zoo levendig en treurig aan zijnen geest zich voordeed, en de sombere gedachten aan zijne eigene, hartverscheurende teleurstelling daarbij kwamen, weende hij, als een kind. De tranen, die hij stortte, waren niet enkel tranen over eigen leed. Hij beweende de ellenden, waaraan de mensch is blootgesteld, en begon na te denken over de oorzaken van al dat kwaad. Nooit
had hij een zoo ootmoedig gebed gedaan, als nu uit het binnenste zijner ziel oprees, terwijl hij zich diep vernederde voor den Almagtigen, die alleen tot den treurenden kan zeggen: vrede zij u! en tot den storm: wees stil! Eene zachte kalmte kwam allengs in de geschokte ziel van robert - de kalmte des vertrouwens, dat alles eindelijk zou blijken ten beste geregeld en bestuurd te zijn; en alzoo geraakte hij in een' diepen slaap, waaruit hij niet ontwaakte, vóór dat mendowit hem wekte.
Het was reeds laat in den morgen. Het onweder had uitgewoed. Zij verlieten de grot, om te zien, hoe het daar buiten er uitzag. Eene uitwaseming, aan rook gelijk, steeg op van de druipende boomen en vochtige gronden beneden en rondom hen, zoodat de meeste verwoestingen van den storm nog voor hun gezigt verborgen waren. De dampen bewogen zich zachtkens langs de zijden van het gebergte, tot dat ze de toppen geheel bedekten; maar dezelve waren geenszins dreigend, als den vorigen nacht. De wolken hadden zich ontladen; door het licht beschenen, vertoonden ze zich helder wit van kleur, en begonnen allengs te verdwijnen voor de morgenzon, ofschoon hare stralen nog niet door de digte dampen drongen. De wind was geheel stil, en geen geluid, dan het eentoonig gedruisch van eenen waterval op eenigen afstand, brak de plegtige stilte af. Terwijl robert de kalmte, die thans in de natuur heerschte, vergeleek met dat woeste oproer der hoofdstoffen, waarvan hij vóór weinige uren getuige was geweest, klopte hem mendowit op den schouder. Hij keek om, en zag de gelaatstrekken van den Indiaan vertrokken en mismaakt. De man tuurde op een'

{==526==} {>>pagina-aanduiding<<}
hoogen berg, die op geruimen afstand van hem zich verhief. Boven op deszelfs kruin rustte eene donkere wolk, en deze verschrikte mendowit zoo zeer. ‘Het is abamocho,’ fluisterde hij met eene zachte stem; en waarlijk, als men de verbeelding een weinig toegaf, geleek die wolk zeer wel eene menschelijke gedaante van reusachtige grootte. Derzelver donker gelaat, gekeerd naar eene wolk van ligtere kleur, scheen van ter zijde gezien te worden; een uitstekend gedeelte, dat voor eenen arm kon doorgaan, strekte zich dreigend voorwaarts tot op aanmerkelijken afstand - en dan hing het overige, dat in het oog des Indiaans een wijd opperkleed kon gelijken, golvend opgehoopt neder, en dekte den omringenden afgrond. ‘Uw booze geest,’ zeide robert, half lagchende, als hij nu eens zijnen geleider, dan weder de wolk aanschouwde, - ‘uw booze geest heeft, dunkt mij, een' vervaarlijk grooten en scheeven neus.’ - ‘Stil!’ zeide mendowit, hem in de rede vallende. Nu begon dat gedeelte, hetwelk den arm van den geest vormde, zachtkens te bewegen naar het uit wolken gevormd ligchaam, en wel op eene zoo zeer gelijkende wijze, dat de Indiaan dit ligt voor het leggen van abamocho's hand op de borst kon houden. Mendowit hield zijnen adem in, gedurende de beweging van de wolk, en sprak daarop met gevoel: ‘Abamocho is verzoend; wij mogen thans in veiligheid gaan.’ En nu haalde hij diep adem, gelijk een man, die in het water gevallen was, doet, wanneer hij weder boven komt.
Na zich een weinig ververscht te hebben, verlieten zij hunne schuilplaats, en begonnen hunnen togt verder voort te zetten. Het onweder had al de voetstappen van de Mohawks uitgewischt; maar er was slechts één pad door de bergengte: alwie dus eenmaal hier was genaderd, moest voorwaarts gaan of terugkeeren. Thans aanschouwde robert eerst regt de verwoestingen van den storm. Hun weg was bijna niet te gaan, van wege omgevallene boomen, brokken rots, diepe kloven en schuimende watervallen, die uit de zijden van het gebergte ontsprongen en den Saco deden zwellen, zoodat deze onstuimige rivier bijna het geheele dal overstroomde. - Langer dan een uur waren zij zwijgend en behoedzaam voortgegaan, wanneer mendowit plotseling staan bleef, en robert in het oor fluisterde: ‘Ik ruik rook van vuur.’ Toen kroop hij op handen en voeten voorwaarts, zoo stilletjes, als eene kat, die hare prooi belaagt. Eenige roeden

{==527==} {>>pagina-aanduiding<<}
verder lag een hooge boom, die door den laatsten storm ontworteld was; achter dezen schuilende, rigtte mendowit zich half op, en keek tusschen de wortels door, om te onderzoeken, wat er voor hem was. Spoedig gaf hij door teekens aan robert eenen wenk, om te naderen; deze, het voorbeeld van zijnen geleider volgende, kroop mede voorwaarts, en zag, op kleinen afstand voor hem - maria! Zij was met twee Mohawks gezeten onder eene overhangende rots, die hun tot beschutting tegen het onweder had verstrekt. Onder dezen vooruitstekenden steenklomp konden zij niet alleen regtop staan, maar de Indianen hadden er ook vuur aangestoken, en waren nu bezig, hun ruw maal te deelen. Zij zaten met den rug naar robert gekeerd, en hadden hunne gevangene voor zich, die, in een bedeksel van vellen gewikkeld, tegen de rots leunde. Juist terwijl robert keek, hield een der Mohawks eenig voedsel aan maria toe. Zij ontblootte haar hoofd, en gaf door gebaren te kennen, dat zij weigerde te eten. Hare kleur was zoo bleek en haar gelaat zoo vervallen, dat robert elk oogenbiik meende haar te zullen zien bezwijken. Zijn hart en zijne hersenen waren als door een vuur ontstoken - zijne oogen zagen wild in het rond, of hij ergens voordeeliger stelling kon nemen, om den vijand aan te vallen. Op hetzelfde oogenblik sprongen de Mohawks op, een verschrikkelijk geschreeuw aanheffende, en liepen op hem toe. Hij greep zijn' snaphaan; maar mendowit, hem bij den schouder vattende, trok hem terug, roepende: ‘De berg! de berg!’ Robert zag naar boven. Vreeselijke gevaarten, ter hoogte van meer dan tweeduizend voet, hingen dreigende boven hem. Nabij den hoogsten top, juist waar abamocho had gezeten, was de aarde door de geweldige
regens los geworden en weggespoeld. Misschien had de eene of andere geringe oorzaak, welligt het plotseling ontspringen van eene bron uit het gebergte, het gevaarte in beweging gebragt, dat nu voorwaarts schoof en door den voortgang zelv' in krachten toenam, oude boomen ontwortelende, rotsklompen medeslepende, en nederwaarts rollende met een geweld en met eene snelheid, dat geen menschelijk vermogen in staat was eenigen tegenstand te bieden.
Met een' enkelen blik ontwaarde robert al het gevaar, en zag, dat maria moest omkomen - dat hij haar niet kon redden. Verschrikt riep hij uit: ‘Ik wil met haar sterven!’ Hij rukte zich los van mendowit, en met de woorden:

{==528==} {>>pagina-aanduiding<<}
‘Maria! mijne maria!’ snelde hij tot haar. Zij ontdekte haar hoofd, deed eene poging om op te staan, en gilde: ‘Robert!’ terwijl hij haar omvatte en aan zijnen boezem klemde. ‘O, maria! moeten wij sterven?’ riep hij. - ‘Ja, wij moeten, wij moeten!’ sprak zij diep ontroerd, terwijl zij in bange verwachting op den nederrollenden berg staarde: ‘Hoe kwaamt gij hier?’ Hij gaf geen antwoord, maar, tegen de rots leunende, drukte hij haar vaster aan zijn hart. Zij, de handen hem om den hals slaande, borst in eenen vloed van tranen uit, en, haar hoofd op zijne borst latende hangen, weende zij, als een kind. Hij boog zich, drukte zijne lippen op hare koude wang, en riep luide zijne dankbaarheid uit - in de harten van beide de minnenden was een gevoel van wilde vreugde, bij de gedachte, dat zij nu niet weder gescheiden zouden worden. Thans stortte het gevaarte neder, alles, wat in den weg was, mederukkende, verpletterende en vernietigende. De geheele berg schokte, en de grond daverde en dreunde, als bij eene aardbeving. De lucht werd verduisterd door het vallen van water, steenen en boomtakken, die, dooreengemengd, als 't ware tot stof verbrijzeld werden - daarbij woei er een verschrikkelijke dwarlwind, en men hoorde een gedruisch en geraas, dat vervaarlijker was, dan de zwaarste donder. Misschien verliepen er twintig minuten, of daaromtrent - want geen der minnenden had de lengte des tijds bemerkt - terwijl zij geheel als bedwelmd in zoo akeligen toestand zich bevonden; nu volgde eene doodsche stilte op dat verdoovend gekraak en geweld - robert zag rond, en ontwaarde, dat het ontzettend natuurverschijnsel voorbij was. Het was voorbij, en had het dal, zoo verre zij zien konden, met een' verwarden hoop van allerlei voorwerpen bedekt. Brokken graniet, en losgerukte boomen, en zand en aarde van den berg
lagen hier en daar tot eene aanmerkelijke hoogte, vulden de bedding van den Saco, en leverden een verschrikkelijk schouwspel van verwoestingen, welke door die nederstorting waren veroorzaakt. Een klein plekje was voor het verderf bewaard gebleven, en daar, veilig, als in eene schuilplaats van Hem, zonder wiens wil geen muschje op aarde valt, bevonden zich robert en maria, in elkanders armen geklemd. Ter zijde van hen stond mendowit; hij hield zijn geweer vast in de handen, en zag verwilderd rond, als een krankzinnige. Onwillekeurig was hij robert nageijld, wel-
{==529==} {>>pagina-aanduiding<<}
ligt, zonder het te weten, aangedreven door zeker oogenblikkelijk gevoel, dat den mensch doet huiveren van het denkbeeld, om alleen aan gevaar het hoofd te bieden. Zoo was ook mendowit ontkomen. De beide Mohawks hadden er buiten twijfel het leven bij verloren; nergens althans ontdekte men eenig spoor van hen.
Nu maakten zij eene soort van draagbaar voor maria; daarop droegen zij haar des daags, en bij nacht rustte zij aan den boezem van haren echtgenoot, tot dat zij Dover bereikten.
Robert en maria leefden lang en gelukkig in hunne woning aan de boorden van den Cochecho. Bij al de volgende aanvallen der wilden op Dover bleven zij gespaard; en hunne hartelijke genegenheid, die onverminderd tot in den hoogsten ouderdom voortduurde, werd meermalen toegeschreven aan de gevaren, die zij ondergaan hadden en te zamen ontkomen waren. Mendowit hield zich rijkelijk schadeloos gesteld voor het aandeel, dat hij in de onderneming had gehad. Hij had, behalve een nieuw jagtroer, buskruid en een mes, ook de beide geweren der Mohawks, die hij naar Dover wilde medebrengen, als zegeteekenen en bewijzen, dat hij volkomen naar wensch was geslaagd in het opsporen van hunnen weg. Maar, dat meer is, hij genoot, tot aan den dag van zijnen dood, de vriendschap en bescherming van robert en maria; en toen hij eindelijk den diepen slaap sliep, welke vroeger of later de oogen van allen, die op aarde wonen, sluit, lieten zij op vereerende wijze hem ten grave brengen, en besproeiden dat graf met tranen van dankbaarheid, bij de herinnering zijner deugden en bewezene diensten.


Een woord uit berlijn, rakende eene beruchte, thans ook te 's Gravenhage ten tooneele gevoerde, opera.

Onbegrijpelijk schijnt het, dat de Fransche Opera, Robert le Diable (*), bij ons (te Berlijn) geenen aanstoot heeft gegeven, waar anders elke toespeling op de Godsdienst op het Tooneel kwetst; terwijl de duivelarijen van dezen Ro-
{==530==} {>>pagina-aanduiding<<}
bert, die het Christelijke en algemeene Godsdienstgevoel beleedigen, geenen tegenstand vinden, wijl een bekwaam scheikundige en schilder de hellekleuren in een vuurwerk wist te herscheppen, dat de zinnen als betoovert. Een vader, hoewel ook de Duivel zelf, die zijnen zoon ter eeuwige verdoemenis wil verleiden, is reeds een allezins stuitend denkbeeld; zelfs de ondeugendste ouders verblijden zich, wanneer hunne kinderen betere wegen gaan. Ook wordt, om des zingenots wille, het heiligdom des kerkelijken geloofs ontwijd. De gansche katholieke Liturgie in een Ballet! Satan wekt de tot ontbinding overgegane nonnen op een klooster-kerkhof; zij stijgen uit hare graven, nemen hare jeugdige schoonheid weder aan, en dansen de kerk rond, met oogmerk om den zoon des Duivels te verleiden. Waarom juist geestelijke zusters, dooden, dan om de zinnelijke voorstelling, dat de nonnen een ongebonden leven leidden, en om het wellustige beeld, dat zij, hare pij of lijkgewaad afwerpende, als halfnaakte danseressen te voorschijn treden? Scribe, de schrijver van den tekst, staat alles vrij, sinds hij zijne ‘Tien jaren eener H..r’ op het tooneel wist te brengen, en bekreunt zich aan zeden noch welvoegelijkheid. - Dat deze nageboorte eener Omwenteling, die geen Geloof kent, op een Fransch Tooneel opgang kan maken, is zeer begrijpelijk: de Franschman speelt thans met Duivelen, wijl deze alleen nog
effect doen in een goddeloos tijdperk; de Duitscher maalt er zich eenen, wijl hij aan eenen God gelooft. De toestel bij deze Opera overtreft dan ook alles, wat men tot dusverre prachtigs en glansrijks heeft aanschouwd; tekst en muzijk (van meijer-beer) worden daarin, als 't ware, verzwolgen.






Aan de helden van het kasteel van Antwerpen, bij hunne wederkomst uit Frankrijk.


Vrijen uit der vreemden band! 
Welkom aan het moederstrand! 

{==531==} {>>pagina-aanduiding<<}

Trouwen in gevaar en dood! 
Welkom in der uwen schoot! 
Ridders van Oud-Hollands Maagd, 
Die, met regt, haar kleuren draagt! 
Driemaal welkom in den tuin 
Van het vaderlandsche duin! 
 
Wat angsten zijn om u geleden, 
Eer 't lot de vesting bragt ten val, 
Toen gij, door benden zonder tal, 
Onridderlijk u zaagt bestreden! (*) 
De Schelde hoorde niet alleen 
Den donder om uw hoofden klatren; 
Zijn stem klonk over de oude watren 
Van Maas en Rhijn en Amstel heen; 
Den landzaat, in gepeins verloren, 
Drong op het luistrend ledekant 
De weêrgalm van die stem in de ooren 
In Spaarne-, Vecht- en IJ-warand. (†) 
Dan zag zijn geest, die om u zweefde, 
Als veldgebloemte u afgemaaid, 
De lijken over 't gras gezaaid, 
Waar heldenbloed, als dauw, aan kleefde, 
En muur en bolwerk nederslaan..... 
Maar 't woest tafreel was waarheid. - Helden! 
Gij zwijgt vergeefs van uwe daân: 
Euroop, de vijand zal die melden. (‡) 
 
De Vijfhoek, die geen' ademtogt 
Aan land- of zeekant scheppen mogt, 
Bezweek, door 't lot gedoemd te vallen. 
‘Ontziet noch midlen, noch getallen!’ 
Die last dreef legerbenden voort, 
Gespitst op krijgsverraad en moord. (§) 

{==532==} {>>pagina-aanduiding<<}

Welras in dikke dampkolommen 
Steeg de adem van 't verdelgend vuur; 
Nu ramden kogels op den muur; 
De dood zweefde op een bui van bommen; 
De nacht ging op met zonnepraal, 
Door 't weêrlicht van gegloeid metaal, 
Zich rustloos in het zwerk verheffend, 
En wisser uit de wolken treffend, 
Dan bliksemstraal op bliksemstraal. 
Met vlammen, hemelhoog in 't blaken, 
Verslond de brand de vestingdaken; 
't Metaal, door kracht van zwaarte en val, 
Vergruisde schutgewelf en wal; 
De stroomhamei stortte in de golven; 
De voorraad werd in puin bedolven; 
Vernield op d' omgewoelden grond 
Lag 't weergeschut, omringd van lijken; 
De dood was nergens meer te ontwijken; 
Uw moed alleen was 't, die nog stond. 
Ja, helden, die wij zeegnend nadren! 
Uw moed, en - boven rook en vlam, 
Het doek, dat nooit een smet bekwam, 
De heilge driekleur onzer vadren, 
De trotsche vlag van Nederland. 
Gij hieldt haar in uw sterke hand, 
Als waardig nakroost van Bataven, 
Gereed, voor Koning, Volk en Rijk, 
Met haar, het doodkleed van van Speyk, 
U onder 't puin te doen begraven. (*) 
 
Vrijen uit der vreemden band! 
Welkom aan het moederstrand! 
Trouwen in gevaar en dood! 
Welkom in der uwen schoot! 
 
Toen gij vielt, waart gij groot! - Toen het pleit was beslist, 
Toen de snoodheid haar zege mogt vieren, 
De sterkte, zoo lang en zoo bloedig betwist, 
Bezweek onder monstermortieren, 

{==533==} {>>pagina-aanduiding<<}

De wijsheid u 't sterven en strijden verbood, 
De moed het vermeesterd gedeelte der vloot 
In vlammen ten hemel deed blinken, 
Of diep in de golven verzinken: 
 
Niet genoeg was het toen, dat een heilige brand, 
Door uw deugd en getrouwheid ontstoken, 
De vlag onzer vadren behoedde voor schand'; 
Grootsch hebt ge onze waarde gewroken. 
De keuze zij zwaar tusschen kluister en pligt; 
Fier koost gij, het oog naar den Koning gerigt, 
Eer alles in boeijen te ontberen, 
Dan vreê met het oproer te zweren. 
 
Niet genoeg was het toen, dat gij boeijen verkoost, 
Die een Koninklijk woord nog kon slaken; 
Gij moest ook uw vrijheid bij maagschap en kroost 
Ten koste van Holland niet smaken. 
Neen, braven! geen bede zoo edel en schoon 
Als deze klom immer nog op tot den troon: 
Om u aan geen offer te denken, 
Dat Hollands belangen kon krenken. 
 
Toen gij vielt, waart gij groot! - Wij beweenden uw lot, 
Maar verhieven ons trotsch op uw waarde; 
Uw boei was een nieuwe verdienste bij God, 
Een lauwer te meer op deze aarde. 
Gij gingt..... Als een moeder, wier kroost is geroofd, 
Zat Holland, en smeekte, met diepgebukt hoofd, 
Tot Dien, die het onregt zal wreken, 
Om, braven! uw kluisters te breken. 
 
Vrijen uit der vreemden band! 
Welkom aan het moederstrand! 
Trouwen in gevaar en dood! 
Welkom in der uwen schoot! 
 
Maar velen nog van heir en vloot 
Ontbreken. Keeren dan niet allen, 
Die met u, voor en op de wallen, 
't Gevaar braveerden en den dood? 
Nog menig moeder zoekt haar loten; 

{==534==} {>>pagina-aanduiding<<}

Nog menig maagd haar' bruidegom; 
De vrouw ziet naar den halsvriend om, 
Dien zij bij 't afscheid hield omsloten, 
En smeekte, bij haar huwlijkstrouw, 
Dat hij zichzelven sparen zou; 
Nog menig knaap doorloopt de rijen, 
Wiens oog den vader niet hervond, 
Dien 't krijgsgewaad zoo prachtig stond, 
En die zoo treurig was bij 't scheiên. 
Waar.... helden! spreekt, de pligt gebiedt!... 
Waar zijn de braven, die ontbreken? 
Hergeeft men ons die dappren niet? 
Gij zwijgt... de smart doet u verbleeken... 
Uw vinger wijst ons diep in de aard'... 
Uw blik verheft zich hemelwaart?!.... 
Genoeg..... die eedlen zijn gestorven 
In 't harnas, op hunn' zwaren post; 
Gods Engel heeft hen afgelost, 
Nadat zij eeuwige eer verworven; 
Zij slapen, in den vreemden grond, 
Waarop de dood hen nederstrekte, 
Waar broedertrouw hun lijken dekte, 
En lafheid hunne graven schond. 
Daar slapen zij den dood der helden, 
Door tijdgenoot en nageslacht 
Beweend, bewonderd en herdacht. 
Geen grafsteen moog hun rustplaats melden, 
Geen marmer, met een gouden stift 
Door 't zuchtend vaderland beschreven; 
Hun roem zal in 't geschiedboek leven, 
Hun deugd is elk in 't hart gegrist. 
Aan alle volken, alle tijden 
Behoort hun nagedachtenis. 
Wij treuren over hun gemis; 
Gij, helden! moogt hunn' dood benijden: 
't Is schoon, te sterven in 't geweer; 
Geen zachter bed, dan 't bed van eer! 
 
Vrijen uit der vreemden band! 
Welkom aan het moederstrand! 
Trouwen in gevaar en dood! 
Welkom in der uwen schoot! 

{==535==} {>>pagina-aanduiding<<}

Voelt gij niet uw' boezem zwellen, 
Nu gij Holland weêr betreedt; 
Holland, dat met bloemfestoenen, 
Dat met vlaggen zich bekleedt; 
Holland, dat zich op uw nadren 
Omschept tot een looverzaal, 
Dat uw wederkomst verheerlijkt 
Als een trotsche zegepraal? 
Voelt gij nog den weerhaak grieven 
Aan den angel van den vreemd'? 
Ademt niet uw boezem ruimer 
In den vaderlandschen beemd? - 
De Ibis, aan den Nijl onttogen, 
Waar zijn jonkheid henenvloot, 
Weigert kwijnend vocht en voedsel, 
Wijdt zichzelv' den hongerdood. 
Op den klank der veldschalmeijen, 
Door de bergvallei herhaald, 
Kwijnt en sterft de zoon der Alpen, 
Als hij, balling, ommedwaalt. 
Ja, gij ademt reiner leven 
In de vaderlandsche lucht! 
Voor de telgen van het Noorden 
Heeft het Zuiden geen genucht. 
Als den Ibis, als den Zwitser 
Had de droefheid u ontzield, 
Waar' de dankbaarheid geen balsem, 
Helden! die u jeugdig hield. 
Holland is een dankbre moeder - 
Rust nu aan haar teedre borst; 
Zij ontsluit voor u hare armen, 
Wetend wat gij hebt getorscht; 
Zij waardeert u; - stort zij tranen, 
't Is, wijl ze in haar' tegenspoed 
Nieuwe daden nog moet wachten, 
Nog moet eischen van uw' moed. 
O! wat zou haar vreugd bepalen, 
Zag zij nu de ontsloten zee 
Door het vriendlijk licht beschenen 
Van den lang ontbeerden vreê? - 
Maar de zwarte donderbuijen, 
Die zij glorierijk doorstond, 

{==536==} {>>pagina-aanduiding<<}

Zijn bedaard, doch dekken dreigend 
Nog den donkren horizont. 
Nog verwacht zij van haar kindren 
Moed, volharding, hulp en troost; 
En gij, helden! zult niet dralen, 
Gij, beproefden van haar kroost! 
Aan de grenzen zij uw rustplaats! 
Als op nieuw de lucht betrekt, 
Als de donder der kanonnen 
Holland weêr tot daden wekt, 
Op de roepstem van den Koning, 
Op der Prinsen roemrijk spoor, 
Gaat gij, bloem der legerscharen! 
't Volk in lijfsgevaren voor. 
Juichend volgen dan de braven; 
Want de glorie is hun deel, 
Als zij strijden met Oranje 
En de helden van 't kasteel. 
Draagt dien eernaam, gij getrouwen! 
Draagt met fierheid in uw borst, 
Dat gij waardig zijt uw' Vadren, 
Waardig aan uw Land en Vorst! 
't Leven door zij dat beseffen 
U een onverbreekbre staf, 
En dien eernaam stell' de landzaat 
Eens in marmer op uw graf! 


Junij, 1833.


c.g. withuys.





De lichtzijde der cholera.


Bespiegeling. (*)


Luttel zegt het, in de lente, 
Als natuur zich feestlijk tooit; 
Luttel, als gezondheid rozen 
Ons op disch en sponde strooit; 
Luttel, als geluk, als voorspoed 
Ons op elken tred verzelt; 

{==537==} {>>pagina-aanduiding<<}

Luttel, dán Gods gunst te prijzen, 
Die ons niet dan zegen spelt: 
Maar, wanneer de lucht, die we âmen, 
Door een gifstof wordt verpest, 
Voor gezondheid, ja voor leven 
Ons geen veilige oogwenk rest; 
Als de wijsste van de wijzen 
D' aard dier peststof niet doorgrondt, 
En hij, suffend bij haar woede, 
Heet en koud blaast uit één' mond; (*) 
Als 't bezit van goed en have 
Ons zoo nietig wordt als kaf, 
Daar geen goud uit Peru's mijnen 
Onze dierbren redt van 't graf, - 
Dán eerst, dán komt vast vertrouwen, 
Vast gelooven ons te stâ, 
Dat niet de Oorzaak van het kwade 
Ons bezoekt uit ongenà. 
Een' vergramden God te loven, 
Die ons met Zijn roede slaat; 
Die, door gramschap slechts gedreven, 
't Kwade weêrvergeldt met kwaad; 
Niet, gelijk een aardsche vader, 
Deernis toont voor 't rouwig kind, 
Maar alleen in 't wrekend straffen 
Van de zonde een' wellust vindt: 
Dit, dit eischt geen aardsche vader 
Van zijn zwak, afhanklijk kroost; 
Dit gaat onze kracht te boven; 
Dit ontzegt ons allen troost. 
Weg dan, weg met een vooroordeel, 
Middeleeuwsche tijden waard', 
Dat der Christnen Evangelie 
Met een heidensch wigt bezwaart! 
Neen! wij eeren eenen Vader, 
Die van harte ons niet bedroeft, 
Geen barbaarsche menschenöffers 
Van Zijn kindren ooit behoeft. 
Neen! wij dienen eenen Meester, 
Wiens geboden zwaar noch straf, 

{==538==} {>>pagina-aanduiding<<}

En wiens juk en last niet hard zijn, 
Die Hij ons te dragen gaf. 
Alles, alles wordt ons zegen; 
Alles, ook het duisterst lot, 
Ook hetgeen wij rampspoed heeten, 
Zegen, met een oog op God. 
 
* * * 
 
Wat toch zijn wij! - Broze vaten, 
Menschen van slechts éénen dag; 
Wien de morgen rijst, wat weet hij, 
Of hij d' avond halen mag? 
Hij, die eenmaal ons deed worden, 
Neemt Hij ons den adem af, 
Slechts een oogwenk, en wij sterven, 
En wij dalen in het graf! 
Ach! die waarheid, niet te loochnen, 
Werd ons allen middagklaar; 
Wat wij wisten en erkenden, 
Zagen wij aanschouwlijk dáár. 
Want er werd een stem vernomen: 
‘Mensch! bereid uw huis terstond; 
Sterven zult gij!’ en voor eeuwig 
Sloot hij straks den veegen mond. 
o! Wij kennen haar, die stemme, 
Die de wereld doorklonk; ja! 
Wij ook hoorden haar, en rilden: 
't Was de stem der Cholera! - 
Maar eene andre stem, inwendig, 
Stem, zoo welkom voor het hart, 
Sprak ons moed in, om te lijden, 
En vertroostte ons in de smart: 
‘Zelfs geen muschje valt op aarde, 
Zonder hooger wil, ter neêr; 
En gaat gij het niet te boven? 
Geldt dan gij niet eindloos meer? 
Ja, geen hair uws hoofds, (beseft dit!) 
Of het is bij Hem geteld, 
Die 't oneindig groote en kleine 
Tot één doel te zamen smelt.’ 
Waar die stem zich doet vernemen, 
Daar verheft zij boven 't lot; 

{==539==} {>>pagina-aanduiding<<}

Zalig hij, die haar mag hooren: 
Want het is de stem van God! - 
Ver van ons het stout vermeten 
Van te dringen in Zijn' raad; 
Wij, een ondeel in de keten, 
Die het groot heelal omslaat! 
Maar, wat ramp ons moge treffen, 
Houden wij het denkbeeld vast, 
Dat uit ieder onheil zegen, 
Onder Gods bestuur, ons wast. 
Laat ons dan, in ootmoed, vragen, 
Vragen met de hand op 't hart: 
Waartoe, bij het heir van kwalen, 
Nog die angsten, nog die smart? 
 
* * * 
 
Eenzaam zat ik op mijn kamer, 
Peinzende op die droeve vraag, 
Bij de mare van een offer, 
Weggerukt in 's levens vaag. 
't Stadig tikken van een uurwerk, 
't Staren op den slingergang, 
Wiegelde me in een' doffen sluimer, 
Vol van beelden, naar en bang. 
Eensklaps schrikt de luide wekker, 
Met zijn raatlend, schel geluid, 
Zenuw-, oor- en ziel-doordringend, 
Mij dien tragen sluimer uit. 
'k Dacht, hervattend mijn gepeinzen, 
Over doel en middel na: 
't Uurwerk werd mij menschlijk leven, 
En de wekker - Cholera. 
Thans ook werd mij de invloed helder 
Van dien wekker op de kracht, 
Die, in handlen en gevoelen, 
Ons tot God steeds nader bragt. 
Reinheid, matigheid en orde, 
Deugden in de maatschappij, 
Die, aan hooger pligt verbonden, 
Eindloos rijzen in waardij; 
Edel drietal, niet te scheiden, 
Maar te vaak door ons veracht. 

{==540==} {>>pagina-aanduiding<<}

Buiten u geen zeedlijk handlen, 
Buiten u geen zielekracht! 
Ligchaamsreinheid kweekt gezondheid: 
Zelden woont een reine ziel 
Dáár, waar ook aan 't stoflijk hulsel 
Reinheid niet te beurte viel. 
Matigheid in aardsch genieten, 
Niet verslaafd aan zingenot, 
Doet een bron van zegen vloeijen, 
Leidend tot een zalig lot. 
Orde, moeder van de welvaart, 
Die elk huisgezin ontschiet, 
Waar het hoofd de droeve leden 
Onverzorgd hier achterliet: - 
Deze deugden, deze pligten, 
Nu verwaarloosd, dan veracht, 
Welk een spoorslag in dien wekker, 
Dat men hen getrouw betracht'!... 
Maar, hoe zwaarder zijne slagen 
Zinken op het traag gemoed, 
Des te hooger rijst de waarde 
Van een onverganklijk goed. 
In 't gerust bezit der zijnen, 
Als geen onheil dreigt of naakt, 
Flaauwt niet zelden 't vuur der liefde, 
Die alleen gelukkig maakt; 
Maar wanneer hun dierbaar leven 
Hangt als aan een' zijden draad, 
En een zwaard, als van Damocles, 
Boven hunne hoofden staat, 
o, Hoe klemmen dan de banden, 
Door natuur ons aangelegd; 
Hoe gevoelen we aan die panden 
Ons met heel de ziel gehecht! 
En, bij 't naauwer zamensnoeren 
Van de banden van het bloed, 
Wordt de menschheid zelv' veredeld, 
En de zwaarste ramp verzoet. 
Ja! veredeld en verbroederd: 
't Godlijk weldoen schittert meest, 
Waar de mensch zijne eigen broosheid 
In het lot zijns naasten leest. 

{==541==} {>>pagina-aanduiding<<}

Dán gevoelt hij regt den zegen, 
Die hem, onverdiend, nog rest, 
En hij opent hart en handen, 
Waar de nood zijn hoop op vest. 
Reinheid, matigheid en orde, 
Liefde en weldoen bovenal, 
Deze deugden, deze pligten 
Predikt ons het ongeval. 
Ja! de stem, die wij vernamen, 
Klonk ons schriklijk in 't gehoor; 
Maar wij sloten, stug van zinnen, 
Geenszins voor dien wekker 't oor: 
Hij toch wil tot god ons leiden; 
En wat nader brengt tot Hem, 
Zij het lijden of verblijden, 
Welkom ons die hemelstem! 
 
Ja! wij bouwen, 
Vol vertrouwen, 
Op den Schepper van 't Heelal: 
Want het lijden 
En 't verblijden 
Is geen werk van 't blind geval. 
 
Neen, o Vader! 
't Brengt ons nader 
Tot het doel van ons bestaan; 
Tot de pligten, 
Wier verrigten 
Ons geleidt naar hooger baan. 
 
Liefdrijk leven, 
Mildlijk geven, 
Streven naar Gods beeld op aard'; 
Zijn dit vruchten 
Van ons duchten, 
o, Dan voert het hemelwaart! 
 
Winter nadert. 
't Dor gebladert' 
Wijst ons op een kwaal zoo straf, 
Die ons, menschen, 
Doet verflensen, 
Ja verstuiven als het kaf. 

{==542==} {>>pagina-aanduiding<<}

Onverdroten 
Dán ontsloten 
Hart en handen voor den nood. 
God genadig, 
Wij weldadig, 
Redt ligt menig' van den dood. 
 
Vraagt niet immer - 
Neen! vraagt nimmer: 
‘Is mijn gave wél besteed?’ 
Wee ons allen, 
Die staag vallen, 
Zoo God ons die vraag eens deed!... 
 
Laat ons streven, 
Mildlijk geven, 
Geven met een vroom gemoed: 
God wil schenken, 
Boven denken, 
Eindloos heil voor eindig goed! 
 
Hem vertrouwen, 
Op Hem bouwen, 
Maakt den Christen onvervaard; 
Reine harten 
Kunnen tarten, 
Wat den boozen siddring baart. 
 
Neen! wij schrikken 
Voor de blikken 
Van 't gevreesde monster niet: 
Want wij vreezen 
't Hoogste Wezen; 
Vrees, die alle vrees verbiedt. 
 
j.w. ijntema. 




Bij de oprigting van Napoleon's standbeeld te Parijs.


Nog rood van menschenbloed, in breeden stroom vergoten, 
Vloekt de aarde den veroveraar, 
Die, om zijn rijksgebied roofzuchtig te vergrooten, 
Haar afliep met zijn plonderschaar! 

{==543==} {>>pagina-aanduiding<<}

Nog toont zij menig spoor, dat de ijz'ren oorlogswagen 
In 't woest en dond'rend rollen groef; 
Nog heugt het haar, dat de oogst, verschoond van hagelslagen, 
Vertrapt werd door der rossen hoef! 
 
Nog weet zij, hoe de man, die 't heilige niet achtte 
En zelfs den spot met eeden dreef, 
Steeds de eerelooze kruin met kroonenroof bevrachtte 
En lagchend bloedbevelen schreef! 
 
Zij zag den stichter van der volken bitt're rampen, 
Verwaten, zonder schaamteblos, 
En van een breede wolk gekochte wierookdampen 
Omwalmd, in zijn triumfkaros! 
 
Klonk hem een vivat toe, uit slavenkeel gewrongen, 
Miljoenen, zijnen schepter moê, 
Ontglipte zucht bij zucht uit de eng geprangde longen, 
En vloekten d' ijz'ren geeselroê! 
 
Daar galmde 't blij gejuich uit die miljoenen monden: 
Triumf! triumf! triumf! hij viel! 
Verstrikt, gevangen en verward in eigen vonden, 
Door hem bepeinsd met duiv'lenziel! 
 
Ja, de alverdelger viel; de vlagen van het Noorden 
Verdoofden zijne gloriezon! 
God sprak haar' ondergang, en 't klonk aan Seines boorden: 
Verwonnen is Napoleon! 
 
Hij viel, de dwingeland! Maar zijn bewonderaren, 
Die hem vereeren als hun God, 
Zij wrokken, dat niet meer de volken op hem staren 
Als den beslisser van hun lot. 
 
Ja, schoon de Algoedheid, in haar gunstrijk welbehagen, 
Den booswicht stuitte in zijne vaart, 
En door het einden van zijn lang gevloekte dagen 
De grootste weldaad schonk aan de aard'; 

{==544==} {>>pagina-aanduiding<<}

Nog durft de ontzinde Gal zijn wufte lusten vieren, 
En, aangehitst door gloriezucht, 
Zijn oproer koest'rend beeld met eergebloemte sieren 
En 't statig planten in de lucht! 
 
Hij, wars van voor zijn' God in ootmoed neêr te knielen, 
Hij knielt thans voor zijn' Afgod neêr; 
Hij zwaait het wierookvat, den snoodsten aller zielen, 
Europa tergende, ter eer! 
 
Zie daar dat schendig volk, dat pocht op Julij-dagen, 
In wrange vruchten overrijk! 
Het wilde Karel's juk, als duldeloos, niet dragen - 
't Kruipt voor Napoleon in 't slijk! 
 
Ellendigen! gij zijt wel peilloos diep gezonken. 
Wat zwetst gij langer nog van eer? 
Een slavendrom, in 't juk eens dwingelands geklonken, 
Ziet daar uw' rang, ziet daar uw spheer! 
 
Daar zijn er aan den Rhijn, en ook aan Weixels boorden, 
Die dansen naar uw tooverfluit; 
Op Bato's heilig erf vergalmen uwe akkoorden, 
Als 't hatelijkste wangeluid. 
 
De Batavier bewees geen hulde ooit aan tirannen; 
Maar weigerde die hulde nooit 
Aan waarlijk edele, aan onsterfelijke mannen, 
Wier graf hij met gebloemte tooit. 
 
Nooit treedt hij 't grijze Delft en haren tempel binnen, 
Of heilig vuur ontvlamt zijn ziel; 
Dan zweeft Oranje's beeld voor zijn verrukte zinnen, 
Die voor 's volks vrijheid leefde en viel; 
 
Dan zweert hij trouw aan wet, aan regt, aan tucht en orde, 
God biddend' met gevouwen hand, 
Dat nooit oud-Nederland, als eens, de prooi weêr worde 
Van eenen Franschen dwingeland! 





{==545==} {>>pagina-aanduiding<<}

Mengelwerk.

Voorlezing, over drie belangrijke kunsten in de menschelijke zamenleving. Door R. de Vries, te Monnikendam.

De beoefening van kunsten en wetenschappen legt voor den mensch den grondslag tot beschaving van den geest. Zij is het, die hem op den trap van kennis en verstand, van goeden smaak en zedelijk gevoel hooger leidt, en hem het genot verschaft van veelvuldige reine en duurzame genoegens, welke hieraan verbonden zijn. Heil dan de menschelijke zamenleving, in welke men zich algemeen op de beoefening, uitbreiding en volmaking der schoone en nuttige kunsten toelegt! Heil den beoefenaren zelven, die het maatschappelijke leven zoo nuttig en aangenaam maken voor zich en hunne medemenschen! Hoe kan b.v. de teeken- en schilderkunst ons in afgelegene oorden der wereld verplaatsen, ons de heerlijkste partijen voor het gezigt brengen, en ons verlustigen in de beschouwing der natuur en kunst! Hoe kan de toonkunst ons gehoor streelen, onzen geest in verrukking wegslepen, ons binnenste met het edelste, verhevenste gevoel doordringen, en ons op eene hoogte voeren, dat wij ons nader aan den hemel, dan aan de aarde wanen! Hoe kan de dichtkunst onze ziel vervullen met denkbeelden en gewaarwordingen, die den Engelen waardig zijn, ons hart veredelen en stemmen tot hetgeen groot, ja Goddelijk is!
Een ieder van mijne Hoorders schept ongetwijfeld veel behagen in elke beschouwing, die de eene en andere der schoone en nuttige kunsten ten voorwerpe heeft. Velen zullen misschien ook thans met mij zich verlustigen willen in de beschouwing van het onderwerp, dat ik mij ter behandeling heb voorgesteld. Ik zoude u ook wel een aangenaam genot dezer oogenblikken durven belo-
{==546==} {>>pagina-aanduiding<<}
ven, daar het onderwerp hiertoe niet ongeschikt is; maar ik moet u in deze beschouwing vooral oplettend maken op het misbruik, dat men, gelijk van alle goede dingen, zoo ook van die kunsten, op welke ik het oog heb, dikwerf maakt, en het nadeelige, hetwelk uit dit misbruik voortvloeit. Deze aanwijzing zal zekerlijk een groot deel van het aangename der beschouwing wegnemen; maar stellen wij ons tevreden met de herinnering, dat het nuttige in iedere beschouwing boven het aangename te waarderen is. - Denkt evenwel niet, dat ik heden als keurmeester, veel minder als waanwijze bediller ben opgetreden. Verre vandaar! Het verkeerde en schadelijke, dat ik u aantoonen zal, zult gij zelve meermalen hebben opgemerkt, zoodat mijne redenering niet anders dan eene bloote herinnering voor u zijn zal. Vanhier, dat ik u niet telkens het misbruik en deszelfs nadeelen uitdrukkelijk zal aanwijzen, maar liever stilzwijgend u zelve over het een en ander zal laten oordeelen.
De kunsten, op welke ik het oog heb, behooren niet tot de schoone en edele, maar tot de nuttige, namelijk in zoo verre als men ze op eene nuttige wijze en tot nuttige einden bezigt. Zij hebben in de menschelijke zamenleving juist geen zeer groot aanzien, omdat zij uit haren aard niet het eigenlijk verhevene ten doel hebben, en niet zoo zeer door weinigen, maar door zeer velen worden uitgeoefend, en men toch doorgaans het zeldzame boven het algemeene bemint en verheft.
De drie kunsten dan, die ik bedoel, zijn de volgende: 1) de kunst van draaijen, 2) de kunst van verlakken, 3) die van vergulden. - Welk eene vreemde, onnatuurlijke zamenvoeging! zullen mogelijk mijne Hoorders denken. Ik beken, dat deze drie kunsten, althans de twee eerstgenoemde, oppervlakkig beschouwd, wijd uiteenloopen; maar ik zal u trachten te toonen, dat ik dit drietal juist niet door een' toevalligen greep uit de menigte der kunsten in mijne beschouwing opgenomen heb, daar dezelve geacht kunnen worden in een naauw verband

{==547==} {>>pagina-aanduiding<<}
met elkander te staan, als loopende in één bepaald punt te zamen, en, in dat punt bijeengekomen zijnde, met elkander werken tot één doel. Wij zullen ze alzoo meer in hare overeenkomst, dan wel in hare oppervlakkige niet-overeenstemming beschouwen. - Te eerder, mijne Heeren! heb ik mij tot deze drie kunsten willen bepalen, omdat ik vrijmoediger over dezelve, dan wel over andere kunsten spreken durf, als wel wetende, dat onder u geen draaijers, of verlakkers, of vergulders zich bevinden; terwijl ik dán, wanneer ik het waagde, om over andere kunsten, over teeken- en schilderkunst, of toon- of dichtkunst te spreken, in dat geval menige gegronde aanmerking van teekenaars, schilders, toonkunstenaars of dichters, hier tegenwoordig, mij zoude moeten getroosten. Mijne voor te dragene opmerkingen wegens het draaijen, verlakken en vergulden kunnen door mijne Hoorders, als zijnde geen meesters in de kunst, zoo naauwkeurig niet beoordeeld worden, als wanneer ik over verhevener kunsten sprake; en mijne voordragt zal hun evenwel van nut kunnen zijn, wanneer zij naderhand met menschen in aanraking mogten komen, die deze kunsten uitoesenen.
Wij willen ons over het onderscheid tusschen de woorden kunst en wetenschap niet in 't breede uitlaten. Alleen zullen wij aanmerken, dat wetenschap op zichzelve geen kunst vooronderstelt, maar wel kunst het wetenschappelijke in zich bevat; en dit is vooral waar van die drie kunsten, die wij ons ter beschouwing voorstellen. - Wij zullen het taalkundig onderscheid tusschen draaijen en verdraaijen, lakken en verlakken geheel aan zijne plaats laten; mijne Hoorders zullen ligtelijk uit het verband van zaken begrijpen, wat wij door het een en ander willen verstaan hebben. Om eene goede orde in het oog te houden, zullen wij eerst van iedere der drie kunsten afzonderlijk spreken, en daarna ze alle drie in één punt vereenigd beschouwen.
De kunst van draaijen is ons allen eenigermate bekend. Het voorwerp wordt op zekere wijze cirkelvor-
{==548==} {>>pagina-aanduiding<<}
mig in 't rond gevoerd, terwijl de kunstenaar door zijn aangebragt werktuig hetzelve zoodanig vormt, als dienstig is tot zijn oogmerk. In 't bijzonder worden kunstdraaiers genoemd de genen, die, behalve het gewone draaijen, de kunstdraaibank met eene menigte daartoe behoorende gereedschappen behandelen, en niet alleen cirkelrond, maar ook ovaal en in alle rigtingen draaijen kunnen. Zij moeten menschen zijn, die goed kunnen teekenen en berekenen, vindingrijk zijn, veel geduld hebben, en zelfs gelaatkunde bezitten, want zij moeten ook menschenaangezigten draaijen kunnen; ook figuren, die tot opsiering en verfraaijing dienen. Zij moeten verder de kunst verstaan, om sommige dingen, die zij bewerken, kneedbaar te maken, ten einde van dezelve allerlei afdrukken in vormen te vervaardigen, en daarna weder te harden; hetwelk b.v. te pas komt, wanneer zij een gedraaid voorwerp als 't ware een' wassen neus moeten aanzetten, hoewel geen was, maar ivoor, been enz. door hen gebruikt wordt. Zij moeten het voorwerp door uiterlijke reinheid en witheid een bekoorlijk aanzien weten te geven; zelfs in allerhande kleuren weten te verwen, naar gelange van zaken en omstandigheden. Ofschoon nu het draaijen, zoo wel het kunst- als het gewone draaijen, door sommige menschen, in het maatschappelijke leven, als beroep en voor hen noodzakelijk middel van bestaan wordt uitgeoefend, hebben evenwel alle menschen kennis en verstand van deze kunst, zonder dat juist allen haar in beoefening brengen en als middel van bestaan bezigen, en alzoo zonder als kunstdraaijers bekend te staan. Men vindt ze dus in alle standen, rangen en klassen van menschen.
Let wel, M.H.! wij bedoelen hier minder de praktijk, dan wel de theorie; want men moet tusschen weten en doen wél onderscheid maken, daar het eerste veel gemakkelijker is dan het laatste. In de redeneringen en geschriften van sommigen straalt veel kennis omtrent de bedoelde kunst door, terwijl die zelfde kennis door hunne praktijk wedersproken zoude worden. Dat dan nie-
{==549==} {>>pagina-aanduiding<<}
mand aan iederen theoretischen draaijer onbedachtzaam de uitoefening der kunst toevertrouwe, en men nimmer van het eerste besluite tot het laatste, maar wel van het laatste tot het eerste!
Thans volgde de verlakkunst. Ook van deze kennen wij allen iets; maar niemand van mijne Hoorders, geloof ik, verstaat het fijne en geheime dezer kunst. En geen wonder! want door oefening en ondervinding moet men achter dezelve komen. Wij kunnen daarom de zaak slechts oppervlakkig behandelen. Wij zullen zelfs niet spreken over de zamenstelling van de lak, die gebezigd wordt om een voorwerp te bestrijken. Hetzij ons genoeg te weten, dat aan de lak, met welke het voorwerp (*) voorzien geworden is, door warmte zoodanige vastheid gegeven wordt, dat door polijsting een zeer schoone luister aan dezelve wordt bijgezet; dat men in alle kleuren kan verlakken, en men de werkstukken met goud of zilver of schilderwerk opsieren kan, waardoor de verlakkunst in haar geheel eene uitnemende kunst wordt. Zij strekt zich uit tot zeer vele voorwerpen, die ons in het dagelijksche leven, in ons tijdelijk bestaan, in het genot van zinnelijke genoegens dienen moeten. Ja, M.H., deze kunst gaat zoo verre, dat zij zich niet alleen bepaalt bij het levenlooze, maar zich zelfs tot menschen uitstrekt, die men op onderscheidene wijze verlakken kan; met dit onderscheid evenwel, dat, daar het verlaksel voor levenlooze voorwerpen alleen met derzelver buitenste in aanraking komt, het verlaksel voor menschen in vereeniging wordt gebragt met hun binnenste, met hunnen geest; en wel zoo, dat de eene geest den anderen verlakt. Hier wordt alzoo een spiritueel verlaksel gebruikt. Er komen onderscheidene soorten hiervan in den handel voor; doch de beste spiritus, die tot bereiding van dit middel gebruikt wordt, verkrijgt men door overhaling uit de fallentia narcotica,

{==550==} {>>pagina-aanduiding<<}
en is in de scheikunde bekend onder den naam van spiritus fallentissimus, en in alle landen verkrijgbaar. Dezelve schijnt uitgevonden te zijn door den hoogberuchten Heer keleanthropos, Hoogleeraar in de Scheikunde aan de Akademie te Londen. Deze spiritus draagt bij de Engelsche scheikundigen den naam van pneuma agathon, dat is goede geest; doch in ons land is die meer bekend bij den naam van pneuma kakon, kwade of booze geest, en onder deze benaming komt dezelve in de Bataafsche Apotheek (die thans niet meer in gebruik is) op bladzijde zoo veel onderaan in eene noot voor. Wanneer deze spiritus echt is, moet dezelve voor zeer bedwelmend en vergiftigend gehouden worden, zoodat men voorzigtig zijn moet, wanneer men van dezen geest in het verlakken gebruik maakt, want eene te groote hoeveelheid zoude voor iemand doodelijk kunnen zijn. En hij, die zich laat verlakken, kan hierbij niet te veel op zijne hoede zijn.
Ten derde staat ons te beschouwen de kunst van vergulden. Deze kunst, M.H., wordt op verschillende manieren uitgevoerd. De eerste manier is deze. Men tracht het voorwerp te zuiveren van onbehagelijkheden; daarna bestrijkt men hetzelve met eene middelstof, die de eigenschap bezit, dat ze meer en meer kleeft en zeer vasthoudend wordt. Staande den tijd van kleven, wordt ze belegd met groen goud, doch meest met dukaten-, rozenobel- of antimonie-goud. Let wel! men kiest de beste goudsoorten om het bekoorlijke voor 't oog, dat immers van veel belang is in het menschelijke leven op aarde. De geheele kunst bestaat dus in eenige handgrepen onder de uitvoering (zoo als het wel met meer dingen het geval is) en in het wél toebereiden der kleefstof. Deze manier van vergulden heeft het voordeel, dat men zijn kunstwerk voor eens ieders oog kan blootstellen, daar het tegen weêr en wind bestand is. Men verguldt op deze wijze b.v. een' weêrhaan, die op een' toren geplaatst wordt, om zich geduriglijk te keeren en wenden, naar dat de

{==551==} {>>pagina-aanduiding<<}
wind is. Deze manier van vergulden zouden wij voor de beste houden, omdat zij de duurzaamste, omdat met haar de meeste eer te behalen, en van haar op den duur de beste partij te trekken is voor zekere oogmerken.
Maar het is toch vreemd; even gelijk in vele andere zaken, zoo ook vooral in het vergulden stelt men glans boven deugd, en men verguldt op eene andere manier. Men weet door middel van eene zamentrekkende vloeistof het goud aan het voorwerp te brengen, hetzelve daarna te polijsten, en er eenen hoogeren luister aan te geven, dan op de vorige wijze. Deze manier is moeijelijker, maar voor 't algemeen behagelijker; en hierom wordt toch het werk begonnen. Jammer, zoo als het met de meeste luisterrijke behagelijkheden gelegen is, dat hetzelve geen weêr en wind verdragen kan, dat het binnen de huismuren besloten en voorzigtig behandeld moet worden.
Eene derde manier van vergulden geschiedt met de tong, ten minste gedeeltelijk. Het voorwerp, namelijk, laat niet toe, dat men de gewone middelstof gebruike, die uit haren aard te grof is, en alzoo te veel in 't oog loopt. Deze manier noemt men likken. Eene wonderlijke wijze van behandelen toch! zal men zeggen. En ik zelf zou het goede effect van deze manier kwalijk gelooven kunnen, indien ik niet door eene duidelijke proef ware overtuigd geworden. De kunst gaat verre! En wat ons onbegrijpelijk is, het verguldsel hecht zich op zulk een gelikt voorwerp zoo vast, dat men aan hetzelve door polijsten eenen schitterenden glans geven kan.
De vierde manier, die den naam draagt van vergulden, is eigenlijk geen vergulden. Ten minste men gebruikt geen goud, maar goudkleurig vernis. En nu wordt de zaak minder. Het is dus niet al goud, M.V., wat hier blinkt. Men behandelt op deze wijze het koper, en wil het voor goud laten doorgaan. Het voorwerp wordt slechts in 't vuur heet gemaakt, met de vernis

{==552==} {>>pagina-aanduiding<<}
bestreken, en weder heet gemaakt en gedroogd. Eene gemakkelijke manier van vergulden, voorwaar! Wat kan de mensch toch niet door een gering middel een ding van aanzien veranderen, hetzelve blinkend en behagelijk maken voor anderen, ja, wat meer zegt, voordeelig voor zichzelven, indien hij maar de kunst van vergulden versta! Deze kunst, M.H., strekt zich zoo verre uit, dat er bijna geene voorwerpen zijn, die men door vergulden niet zoude kunnen doen blinken en bekoorlijk maken. Herinnert u wel, er zijn vier manieren van behandelen. Wat op de eene wijze niet wil, beproeft men op de andere. En inderdaad de kunst van vergulden wordt verbazend veel uitgeoefend, zelfs door menschen, die men voor geen vergulders zoude aanzien, en ook juist geen publieke vergulders zijn. Men schijnt over 't geheel veel werk te maken van zaken en menschen te vergulden, en alzoo op te sieren en te doen blinken, ten einde hierdoor genoegens te verschaffen, die in verguldsel en goudkleurig kopervernis opgesloten liggen; als zijnde deze de gemakkelijkste en aangenaamste weg, om zichzelven den toegang te banen tot hunne gunst en aanbeveling. Men weet eene zaak, die op zichzelve onbehagelijk is, een aanzien te geven, dat bekoort. Hetgeen aan eene zaak ontbreekt, weet men door verguldsel aan de opmerking te onttrekken; hetgeen wanstaltig is, kan men door verguldsel tot een goed geheel maken; het miskleurige bedekt men met hetzelve; zoodat het verguldsel van zeer veel belang is in het maatschappelijke leven. Nogtans, M.H., moet gij hieruit niet het besluit trekken, alsof ik wilde zeggen, dat het verguldsel in staat ware, om volstrekt elke onaangename zaak behagelijk te doen voorkomen. Neen! er zijn inderdaad zaken, die voor geen vergulding vatbaar zijn, vooreerst omdat zij van al te grooten omvang zijn, dan dat het ontbrekende, wanstaltige, miskleurige behoorlijk bedekt zoude kunnen worden, en ten andere omdat de uitstekende punten en bulten zoo groot en menigvuldig
zijn, dat de kunst van verbergen en opsie-
{==553==} {>>pagina-aanduiding<<}
ren vruchteloos te baat genomen wordt. Voor 't overige werkt deze kunst zeer verre; en wanneer wij haar bij de twee andere door ons beschouwde kunsten voegen, dan is zij, bij die twee, de derde, en wel eene zeer behagelijke vriendin, daar het zelden zal missen, of men zal, hetgeen men door draaijen en verlakken niet heeft kunnen goedmaken, eindelijk door de kunst van vergulden een ten minste niet onbehagelijk voorkomen kunnen geven.
De kunstenaars nu, van welke wij ieder in 't bijzonder gesproken hebben, kunnen wij, zoo als met vele andere beroepen het geval is, gevoegelijk verdeelen in groote en kleine. Te weten de draaijers, verlakkers en vergulders, die hunne kunsten in 't groot doorzetten, zijn belangrijker, dan die eene kleine affaire hebben. De eerstgenoemden werken meer voor 't algemeen, de laatsten voor bijzondere personen. Wanneer wij ons door den werkman in het klein eenmaal hebben laten draaijen, of verlakken, of vergulden, en dit niet weder wenschen gedaan te worden, zoo trekken wij ons terug, om niet weder met hem in aanraking te komen; maar ten aanzien der kunstenaars in het groot hebben wij het minder en dikwijls geheel niet in onze magt, om ons tegen hunne kunst te vrijwaren. Zij draaijen, verlakken en vergulden ons, eer wij het weten, eer wij er iets van gevoelen, en wij worden het dán eerst gewaar, wanneer het werk volbragt is. En dewijl niet enkele personen, maar eene geheele maatschappij niet zelden het voorwerp hunner kunst geworden is, zoo worden de gevolgen daarvan vrij algemeen gevoeld.
Menigmalen zijn die kunstenaars in het groot mannen, die alle drie de kunsten te gelijk uitoefenen. Ieder voor zich verstaat dus het draaijen, verlakken en vergulden, alsof dit ééne zaak ware. En deze, zult gij mij toestemmen, mogen met nadruk kunstenaars genoemd worden. Oppervlakkig beschouwd, zou men zeggen, dat dezulken aardsche schatten vergaderen; maar de ondervinding leert, dat men niet gemakkelijk in drie kunsten

{==554==} {>>pagina-aanduiding<<}
te gelijk even kundig en bekwaam zijn kan; dat het eene om het andere dikwerf veel lijden moet; dat men het eene om het andere bederft, en alzoo doorgaans in zijne zaken meer achter- dan vooruit gaat. De vereeniging dezer drie kunsten in één mensch belooft veel, maar geeft weinig, ten minste niet veel op den duur. - Zulke kunstenaars vindt men in alle landen; doch de grootste in alle drie deze vakken te gelijk worden in Engeland aangetroffen, hoewel de Fransche meer bekend, en vooral in onze dagen meer gezocht worden, te weten door die genen, die niet zeer naauwkeurig zien, niet zeer fijn oordeelen, en zich door het schoonschijnende ligtelijk innemen laten. De reden, dat deze kunstenaars in Frankrijk tegenwoordig voor zeer beroemd gehouden worden, is misschien omdat zij, bij het gebruik van geen beste middelen, evenwel in de oogen der zulken beste werkstukken leveren. Althans hunne gedraaide, verlakte en vergulde produkten worden naar alle landen van Europa overgevoerd; naar Italië, alwaar men te Ancona een depôt er van heeft opgerigt, om ze te gemakkelijker in deszelfs ommestreken te verzenden; door geheel Duitschland en Pruissen, tot zelfs in Polen, hoewel de invoer dezer produkten in dat land tegenwoordig door den Keizer aller Russen als contrebande beschouwd en behandeld wordt. Ook zelfs ter plaatse in Italië, waar het genoemde depôt werd opgerigt, heeft men terstond de tegenwerking in dezen handel ondervonden, vooral van de zijde van Weenen, alwaar de groote fabrikeurs in andere soorten van voorwerpen zich tegen de Fransche draaijers, verlakkers en vergulders verklaard hebben, en den invoer van derzelver produkten meer en meer tegenwerken en den prijs in de laagte brengen.
Misschien om deze, misschien om andere redenen, althans men begint de verzendingen door Italië te staken. En in 't algemeen schijnen de Fransche kunst-fabrijken, die ook in Portugal, in Spanje, in Zwitserland, ja zelfs in Turkije en in Egypte hare waren pogen uit te kramen, van haar aanzien en invloed

{==555==} {>>pagina-aanduiding<<}
te verliezen, waarom zij zich thans ook minder laten voorstaan op de volkomenheid harer kunstgewrochten, en meer toegevendheid schijnen te gebruiken omtrent hetgeen in andere fabrijken in andere landen vervaardigd wordt.
Het is dus niet vreemd, M.H., dat men in België, als naburig aan Frankrijk en met dat land zoo na bevriend, overvloediglijk de Fransche kunstingrediënten tot het draaijen, verlakken en vergulden in derzelver echtheid verkrijgen kan. Te weten, de Belgen worden gehouden voor draaijers, verlakkers en vergulders van den tweeden rang. Zij zijn (om het zoo uit te drukken) meestersknechten van de Fransche bazen. De voorzigtigheid vordert alzoo, om hun geene dingen in handen te geven, tot welke eene meerdere kennis en bekwaamheid gevorderd worden, dan men in zulke meestersknechten aantreft, en zich liever tot de bazen te wenden met hetgeen men eens regt fraai gedraaid of verlakt of verguld wenscht te hebben. In ons land zijn de bedoelde ingrediënten tot de kunst ook verkrijgbaar, maar, hoewel van Franschen oorsprong, evenwel lang zoo volkomen, lang zoo sterk en zoo uitgestrekt werkende niet. De spiritus b.v., die bij het vergulden wordt gebezigd, moet op de Fransche hygrometer 30 gr. houden, gelijkstaande met de spiritus vini rectificatissimus, terwijl dezelve bij ons op vooral niet sterker dan 7 gr. kan worden geschat, zoo als de spiritus Mindereri, en alzoo, gelijk die, meer geschikt om ons te doen zweeten, dan wel om ons te vergulden. Ons land is te dezen aanzien veel minder spiritueus, hetwelk zekerlijk voortkomt uit het lage en waterige van den grond. Met dat al, M.H., hebben wij geen reden, om anderen landen hunne ingrediënten en werkstukken in deze drie kunsten te benijden, daar de ondervinding al genoeg geleerd heeft, met hoe vele onheilen, vooral zware bankroeten, het debiet hunner gedraaide, verlakte of vergulde voorwerpen vergezeld gaat, zoo zelfs, dat het niet te verwonderen zoude zijn, wanneer eens de

{==556==} {>>pagina-aanduiding<<}
Parijsche fabrijken vóór en na te gronde gingen, en zij ook die, welke bij hare overzeesche buren gevonden worden, met zich ten ondergang sleepten. Want er schijnt tusschen de kunstfabrikeurs in beide landen eene Compagnie te bestaan, hoewel hiervan geen notariéle verbindtenis het licht ziet, en het niet waarschijnlijk is, dat deze vereeniging langen tijd stand houden zal. Twee Compagnons, die beide vrij eigenzinnig zijn, die ieder voor zich naar het meesterschap in de kunst dingen, en vooral op het artikel gebouwde en ongebouwde eigendommen zeer inhalig zijn, - zulke Compagnons zijn zeer zelden langen tijd met elkander verbonden. Hunne vereeniging houdt alleen zoo lang stand, als de een den anderen volstrekt noodig heeft, om zijne bijoogmerken te bevorderen. Ja, het zijn dezelfde Compagnons, die, in plaats van ons in onze affaire, volgens eed en pligt, krachtdadiglijk te ondersteunen, alleen hunne eigene belangen en die hunner medegeïntresseerden in het kunstdraaijen, verlakken en vergulden trachten te bevorderen. Maar, wat zullen wij van deze schalkerijen zeggen! Het verstrekt ons tot eene les: wees trouw, maar vertrouw u niet te ligt aan anderen.
Uit al het gezegde, M.H., volgt van zelve, dat er meer, dan eene alledaagsche, dat er eene buitengewone kennis en verstand gevorderd worden, om in deze drie kunsten te gelijk uit te munten. Kennis en verstand vooreerst van alles, wat men bezigt, van de werktuigen, de stoffen, vaste en vloeibare, het spirituéle, enz. - kennis en verstand vervolgens betrekkelijk diegenen, die men als handlangers noodig heeft, (want men maakt zelden gebruik van gepatenteerde knechten) en vooral algemeene menschenkennis of karakterkunde, omdat het zeer dikwijls te pas komt, gelijk wij gezien hebben, dat men menschenaangezigten draaijen, verlakken en vergulden moet.
Verder wordt hier vereischt een goed geheugen. Er dient in hetgeen men vervaardigt een zelfde toon te heerschen. Zoo als men het werk begonnen heeft, moet

{==557==} {>>pagina-aanduiding<<}
men het volhouden. Dit betreft niet alleen de uiterlijke gedaante, (daartoe zou het bloote oog genoegzaam kunnen zijn) maar bij iederen voortgang in het werk moet het geheugen ons zeggen, hoe alles, wat wij bewerkt hebben, bij elkander past en zamenhangt, opdat tusschen het een en ander geen wanstaltigheid, geen disharmonie, geen botsing en daardoor vernietiging plaats hebbe, maar opdat alles regelmatig, overeenstemmend vereenigd zij en in zijn geheel blijve.
Ook is hier een deftig gelaat noodzakelijk, om goede werkstukken te vervaardigen. Kunsten en wetenschappen in 't algemeen vorderen bij de beoefening deftigheid. Derzelver waardigheid en moeijelijkheid laten geen ontplooid gelaat toe. Zelfs houdt men in 't algemeen dezulken voor ongeschikte kunstenaars in het draaijen, verlakken en vergulden, die hun aangezigt niet in deftige en ernstige plooijen kunnen zetten. En waarlijk, zonder dat zouden wij toonen te los over de zaak heen te loopen, daar het hier vooral op naauwkeurigheid en netheid aankomt, en men ligtelijk met ééne verkeerde beweging in het draaijen, met ééne ongelijke overstrijking in het verlakken, met ééne onjuiste aanvoeging in het vergulden de gansche zaak bederven kan. Zelfs het geheele voorkomen moet eene geschiktheid tot de kunst aantoonen. De opslag van het oog moet belangstelling in de kunst verwekken. De beweging van het hoofd, de armen, de handen en vingers moet ongedwongen zijn. Dit alles brengt zeer veel toe tot volmaking der kunststukken. En gelijk vele kostwinningen den mensch in zijn geheele voorkomen en houding eenigermate vormen naar de werkzaamheden, die aan dezelve verbonden zijn, zoo doen dit vooral de drie kunsten, over welke wij spreken.
De eene mensch nu brengt het, gelijk het in alle vakken gaat, in deze drie kunsten veel verder, dan de andere. Zijne vindingrijkheid, zijne bekwaamheid, zijne handigheid strekken zich veel verder uit, dan dit bij den anderen plaats heeft. Evenwel de eersten zijn niet altijd de gelukkigsten in hun debiet; en omdat zij doorgaans

{==558==} {>>pagina-aanduiding<<}
hunne zaken veel verder uitbreiden, zoo kunnen hunne verliezen verbazend groot, ja menigmalen onherstelbaar zijn. Hoe meer gewerkt, hoe grooter schade dikwijls. Daarom wordt hier eene bijzondere behoedzaamheid vereischt. En met alle behoedzaamheid gaat men dikwerf te gronde. Waarom (zouden wij zeggen) zoo hard gewerkt, zoo gezwoegd en gezweet om voordeel, daar de nadeelen zoo groot kunnen zijn? Waarom zulke drie belangrijke kunsten te gelijk uitgeoefend, daar men met ééne van dezelve het hoofd en de handen vol genoeg heeft? Ja, M.H., er zijn in de wereld zoo vele waaroms, die wij niet beantwoorden kunnen; en hieronder behoort ook het waarom ten aanzien van deze drie kunsten. Winst wordt beoogd, hoewel verlies doorgaans het gevolg is. En laat somwijlen de winst, tegen het verlies op de balans gebragt, doorslaan; het is niet te ontkennen, dat er zeer veel moeite aan verbonden is, om deze drie kunsten behoorlijk uit te oefenen. Hoe veel hoofdbreken, hoe veel ligchaamsvermoeijenissen zijn hieraan verbonden! Hoe veel druppelen zweet en bloed zelfs kosten zij menigmalen den werkman! En dan nog de onaangenaamheden der werkplaatsen, alwaar deze kunstgewrochten vervaardigd worden; daar men, uit vrees voor de verbreiding der geheimen, die aan deze kunsten verbonden zijn, zichzelven in afgezonderde lokalen opsluit, en dáár door rook en walm, en uit gebrek aan genoegzame versche levenslucht, eenen kwijnenden staat van gezondheid ondervindt. Deze verblijven zijn dan ook doorgaans voor onkundigen moeijelijk te vinden, te meer daar geen uithangbord of patentnummer hier den weg wijst. En in zulke slaafsche werkzaamheden slijt men zijn leven, offert men zijne ligchaams- en zielskrachten op! En dan komt hier nog bij, dat men altijd voorziet, dat bij zijn overlijden de affaire geheel te niet loopt, en alzoo voor zijne nablijvenden geen middel van bestaan opleveren kan. Menigeen van deze kunstenaars, aan het einde zijns levens gekomen, wenscht
dan ook, dat hij een zekerder, bestendiger en meer winst gevende kunst of

{==559==} {>>pagina-aanduiding<<}
wetenschap geleerd en uitgeoefend had, en die dus voor zijne nablijvende meer stoffe tot vreugde had kunnen opleveren, dan de kunst van draaijen, van verlakken en vergulden hem nu werkelijk doet. Menigeen van deze kunstenaars ziet dan met minachting en spijt op de uitoefening zijner kunsten terug, en wenscht zijne kunstgewrochten liever vernietigd, dan op eene Tentoonstelling, hoe fijn ook bewerkt, geplaatst te zien, dewijl hij dán eerst regt het onvolmaakte dier kunstwerken, en het overwigt van het verlies tegen de winst, inziet en gevoelt, en eerst dán levendig beseft, dat hij zelf te voren geen goed keurmeester van zijne eigene kunstgewrochten geweest is, maar dat er een hooger Keurmeester is, die zijne kunstwerken naauwkeurig beziet, juist beoordeelt en waardeert, en hem voor alle dezelve de waarde geeft, die hem naar regt en rede toekomt.
Ellendig de zamenleving, (zeggen wij, M.H., die niet tot deze kunstenaars behooren) welke voor een groot gedeelte uit zulke draaijers, verlakkers en vergulders bestaat! Door de menigte van hen heerscht er in die zamenleving geheimhouding, achterdocht, geheime navorsching, verkeerde vooroordeelen, en wat dies meer zij. In die zamenleving wordt kunst gewaardeerd boven natuur, het zamengestelde boven het eenvoudige, het moeijelijke boven het gemakkelijke - de duisternis boven het licht. Zijn wij dus nimmer wangunstig, wanneer wij van menschen hooren, die in schranderheid van draaijen, verlakken en vergulden boven ons uitmunten. Laat het ons genoeg zijn, dat wij eenige kennis hebben van deze kunsten, en dus wel eenigermate de theorie, maar niet de praktijk dier kunstenaars verstaan. En al strekt zich ons verstand niet verder uit, dan dat wij alleen het kunstig gedraaide van het onbewerkte, het verlakte van het onverlakte, het vergulde van datgene weten te onderscheiden, waarop geen blinkend metaal gelegd is; dan nog zijn wij verre van beklagenswaardig te zijn. Geven wij altijd aan wijsheid de voorkeur boven schranderheid, eene matige, maar zekere winst boven aanzienlijke, maar wis-
{==560==} {>>pagina-aanduiding<<}
selvallige schatten. - U dan, o drietal kunsten! van welke wij, die in uwe geheimen niet zijn ingewijd, gesproken hebben, u dan keuren wij wel de achting en toejuiching van allen, die prijs stellen op maatschappelijk geluk, waardig, zoo lang gij u alleen in uwe eigenlijke eenvoudige gedaante en nuttige oogmerken voordoet, gelijk menig man door u een eerlijk bestaan vindt. Maar hoe menigmalen laat gij u misbruiken tot dingen, die oorspronkelijk onder uw bereik niet vallen, die aan de afkeuring van alle verstandigen onderworpen zijn! En hoe onbehagelijk wordt daardoor uw aanzien, hoe onaanzienlijk uw naam, hoe algemeen en sterk wordt daardoor het vooroordeel tegen u! Wij kunnen en willen wel in u de gave der schranderheid niet miskennen, daar die zoo zigtbaar in u uitblinkt; de
fijnheden, die in u liggen opgesloten. Wij bewonderen zelfs het schrandere hoofd, dat u heeft uitgedacht, de diepten van kennis, die in u verborgen zijn. Indien gij alleen de bevordering van maatschappelijk geluk bedoeldet en ten gevolge hadt, met wegneming van die onaangenaamheden, die het gezellige leven verbitteren, o dan zonden wij u onsterfelijk wenschen, dan zou het ons leed doen, dat gij niet de algemeene achting en het vertrouwen genoot, dat uwe kunstgewrochten somwijlen verachtelijk werden voorbijgezien en misprezen. Maar nu gij van uwe oorspronkelijke bestemming en bedoelingen zoo verre afgeweken zijt, en ons in eene mengeling van zwarigheden en onheilen wikkelt, nu staat gij in uwen werkkring niet hoog aangeschreven bij ons, die het eenvoudige verre boven het kunstig gedraaide, het natuurlijke boven het verlakte, het onvergulde boven datgene waarderen, hetwelk door goud en goudkleurig kopervernis glansrijk is gemaakt. Gij noemt ons misschien dwazen, omdat wij uwe bekoorlijkheden gering achten, omdat wij ons leven doorbrengen in de beoefening van wetenschappen, die alleen de stroeve waarheid ten grondslage hebben, en ons niet willen tevreden stellen, veel minder bekoren laten door het behagelijke der uiterlijke gedaante; terwijl

{==561==} {>>pagina-aanduiding<<}
wij ons vermoeijen, om in iedere zaak al dieper en dieper met onzen geest door te dringen. Maar gij kent het schoone, edele en verhevene niet van de kunsten, die wij beminnen en beoefenen, ter bevordering van ons heil en dat der maatschappij. Gij hebt geen ondervinding van het aangename gevoel des harten, hetwelk de beoefening dezer kunsten aan ons schenkt. Wij voor ons begeeren onzen smaak in dezen te volgen, en wenschen door u niet afgetrokken te worden, om u aan te kleven en te volgen op uwe loopbaan. Wij laten u voor hetgeen gij zijt, en uwe kunstgewrochten ter beoordeeling over van die genen, die dezelve naauwkeuriger kennen en weten te waarderen, dan ons verstandelijk vermogen dit doen kan.


Merkwaardigheden wegens den mieren-eter. Naar Waterton.

Als eene merkwaardige bijdrage tot staving der waarheid van het verwonderlijke evenwigt in de Natuur, moge de verhouding der mieren en mieren-eters strekken. De eersten zijn in Amerika onbegrijpelijk talrijk en groot. Zij maken hunne nesten op de boomen, en komen er langs eenen bedekten weg onder den grond; soms reizen zij ook boven den grond in karavanen, eene Engelsche mijl (20 minuten) lang, die in de grootste orde daarheen trekken, en waarvan elke mier een groen blaadje ter grootte van een' schelling in den mond heeft. Somtijds gaan de roode mieren bij millioenen, even als Regementen in orde geschaard, regt op hun doel af, zelfs door de luchtig opgeslagene huizen in de bosschen heen; en een Engelsch Heer in de binnenlanden van Demerary, die zich des nachts op zekere plaats binnenshuis nederzette, gevoelde, zoo als hij zelf betuigde, eene gewaarwording, alsof hij met buskruid naar de lucht gevoerd werd; want hij was op wel tienduizend mieren gaan zitten! Hoe pijnlijk echter ook hun beet zij, ziet nogtans

{==562==} {>>pagina-aanduiding<<}
de planter niet ongaarne, daar zij alle schadelijke insekten, die onder zijn dak zijn, verslinden.
Niettemin zou de overgroote menigte der mieren op den duur allerschadelijkst worden, wanneer geen ander dier hunne al te sterke vermeerdering belette. En dit is de mieren-eter (Myrmecophaga), dien blumenbach met den luiaard in dezelfde klasse der traagloopers plaatst. Er zijn daarvan drie soorten; de eerste niet veel grooter dan eene rat, de tweede zoo groot als een vos, de derde een groot en sterk dier, dat van den snuit tot de punt van den staart wel zes voet meet. Alle deze dieren zijn onschadelijk voor den mensch. Zij houden zich in de dikste en moerassigste streken van het woud op, en azen daar vooral op de ontelbare mieren. De mieren-eter schijnt weinig verdedigingsmiddelen te bezitten; immers zijn gang is langzaam; de mensch kan hem gemakkelijk inhalen; hij heeft geen' enkelen tand, om zich te verdedigen, en toch behoeft hij de slang noch den Amerikaanschen tijger te vreezen; hij heeft van de natuur zeer dikke, sterke en gespierde voorpooten ontvangen, met drie geduchte, scherpe en haakvormige klaauwen gewapend. Hiermede kan hij een dier aangrijpen, naar zich toe halen en dood drukken. Ook heeft de mieren-eter niet ligt den hongerdood te vreezen; want hij kan langer dan eenig ander dier, met uitzondering misschien der landschildpad, zonder voedsel leven. Zijne huid is zoo hard, dat zij den beet van een' hond kan weêrstaan; van onderen wordt hij door een dik en borstelig haar beschermd, en zijn lange staart kan zijn geheele ligchaam bedekken. Dit alles maakt, dat de inlanders den mieren-eter, hoewel hij hen nooit aanvalt, zeer vreezen, en wanneer zij hem op de jagt geschoten hebben, hem zelden zullen naderen, eer hij dood is. Misschien is dit de reden, waarom de Natuurkundigen nog nooit eene naauwkeurige beschrijving van dit zonderlinge dier hebben gegeven, met name niet van de vreemde stelling zijner voorpooten, wanneer hij staat of loopt.
Hij verschilt daaromtrent van alle andere dieren.

{==563==} {>>pagina-aanduiding<<}
Immers, in de gewone natuurbeschrijvingen en platen, ja zelfs in de opgezette exemplaren, wordt hij voorgesteld met de klaauwen naar voren, even als een hond of beer; maar dit is geenszins derzelver natuurlijke gesteldheid. De klaauwen zijn daarvoor te lang en te krom, en dit zou hem een onverdragelijke last onder 't gaan worden. Neen! wanneer hij gaat of staat, hebben de voeten de gedaante van eene knods. Hij gaat geheel op het buitenste zijner voorpooten, die zich naar binnen ombuigen, terwijl hij de klaauwen, als eene punt vereenigd, onder zijnen voet zamentrekt. Hierdoor zijn deze lange klaauwen volkomen beveiligd van zich af te slijpen of stomp te worden, gelijk zekerlijk geschieden zou, wanneer zij gedurig den grond raakten; want deze klaauwen bezitten niet de eigenschap van die van het kattengeslacht, dat zij als 't ware eene scheede hebben, die haar ook op den steenachtigsten grond altijd scherp houdt. Neen! hier kan de mieren-eter de klaauwen niet in eene scheede terughalen, maar onder den voet, die zeer zacht, gelijk het buitenste van den voet, waarop hij gaat, hard en vereelt is. Wanneer hij nu door de honden van nabij wordt aangevallen, werpt hij zich dadelijk op den rug; en, grijpt hij dan een' der aanvallers met zijne vreeselijke klaauwen, zoo boet deze zulks vast met zijn leven. Dus vereenigt dit dier onschadelijkheid met kracht tot zelfverdediging.
Het oogmerk van vermindering der mieren bereikt hij op de volgende wijze. Hij heeft twee groote klieren, vlak beneden den wortel van de tong, die twee voet lang is, en de gedaante van een' worm heeft; deze klieren zonderen een kleverig vocht af, waarmede de geheele tong dan bedekt wordt. (Dit vocht kan, droog wordende, tusschen de vingers tot stof vermalen worden.) Daaraan hechten zich dan de mieren, terwijl de mieren-eter het nog kleverig in hunne nesten steekt; de mieren-eter haalt de tong terug, en verzwelgt daarmede op eens ontelbare mieren.
Zoo doende, spreidt de eeuwige Wijsheid, ook in dit

{==564==} {>>pagina-aanduiding<<}
door zijne gedaante weinig uitlokkende dier, bewijzen Harer zorg, zoo wel voor het algemeen, als voor de bijzondere soorten, ten toon.


Over den te grooten spoed van sommige geneesheeren bij het bezoeken hunner patiënten.

(Vervolg van bl. 514.)
Na de oorzaken van den te grooten doctoralen spoed aangewezen te hebben, zal het niet ongepast zijn, nu ook de hoogstverderfelijke gevolgen daarvan in het licht te stellen. Deze zijn vele. Het zij mij vergund, een drietal der gewigtigste in het midden te brengen; te weten: onbekendheid met den zieke en de ziekte; zorgeloosheid bij de zamenstelling van het recept en de vaststelling van het dicet; en, eindelijk, onopmerkzaamheid ten aanzien dergenen, die met de oppassing des kranken belast zijn.
Onbekendheid met den zieke en de ziekte: zie daar een eerste heilloos gevolg van de te groote overhaasting des Geneesheers.
Met zijnen zieke behoort de Arts wel degelijk bekend te wezen. Hij dient met de vroegere, vooral jeugdige, leefwijze van zijnen patiënt, waarvan dikwijls zoo oneindig veel afhangt, en waaruit zoo menige sukkeling, in verderen leeftijd, te verklaren is, meerder of minder vertrouwd te zijn; te weten, of deze van een doorgaand sterker of zwakker gestel geweest, en tot zijne ziekte gebleven is; of zijn karakter meer tot vreugde, dan tot treurigheid overhelt; of zijne beroepsbezigheden al of niet voor hem berekend zijn; of hij ook met te groote levenszorgen te kampen heeft; of de kring, waarin hij zich beweegt, zijne genezing al of niet vertraagt; of hij zichzelven al, of in het geheel niet, weet te beheerschen; of hij, dien ten gevolge, den voorgeschreven leefregel meerder of minder getrouw ter harte neemt, en ook de geneesmiddelen gebruikt, welke zijn toestand vordert; of hij in zijnen Geneesmeester vertrouwen stelt, en, zoo niet, aan wien zulks te wijten is, en in hoe verre dit alles op zijn vragen en antwoorden, klagen en lijden invloed uitoefent. Dit alles, en nog zoo veel meer, moet de Arts weten, of trachten te weten te komen; hij moet, om alles in ééns te zeggen, in de ziel van zijnen lijder pogen te lezen, en,

{==565==} {>>pagina-aanduiding<<}
kan het zijn, diens vriend te worden. Maar, bid ik u, hoe zal tot het daar opgesomde immer de man geraken, die zich, hoe eer zoo beter, wegspoedt, met zijnen patiënt nimmer, of althans zeldzaam, in vertrouwelijk gesprek komt, noch ook met diens verwanten, welke hij, bij zijn heengaan, steeds met vogelensnelheid vooruitvliegt, opdat zij hem niet inhalen en van zijnen kostelijken tijd berooven? Hoe zal hij den geest van zijnen patiënt leeren kennen, die slechts zoo weinige oogenblikken aan de kennis van diens ligchaam te wijden heeft? Hoe zal hij een zieke naar eisch behandelen, van wien hij minder weet, dan de handwerksman van de materialen, waaruit hij iets bereiden moet? Zulk een Geneesheer loopt immers groot gevaar, voor wezenlijke zwakheid te houden, wat slechts gevoel van zwakheid is; voor zorgelijk, wat alleen gevolg is van zwaartillendheid en droefgeestigheid; voor krachteloosheid van het voorgeschrevene, wat slechts een uitvloeisel is van verzuim in het nemen der geneesmiddelen en van een verwaarloosd dieet. Gedurig zal hij zich teleurgesteld zien, of, liever, zichzelven bedriegen, tot nadeel van den armen lijder, die, beter gekend, ligt eerder en volkomener te genezen geweest ware. Maar wat bekommert zich diens de van lijder tot lijder voorthollende Arts, wien het natuurlijk oneindig gemakkelijker en dus verkieslijker is, zijnen patiënt, in haast, eenige kruiden toe te werpen, dan zich met het moeijelijker en langwijliger werk van vragen, antwoorden, zielkundig waarnemen en dergelijke te belasten!
Dat de Geneesheer met de ziekte van zijnen patiënt door en door bekend moet wezen, spreekt zoo zeer van zelf, dat het naauwelijks behoeft gezegd te worden. Vader hippocrates zeide reeds, dat de kennis der ziekte de halve genezing is. De Arts, die wél slagen zal, dient te weten, waar de ziekte uit ontstaat, hoedanig zij zich kenmerkt, welken gang zij neemt, waarmede zij in verband staat, in welke mate zij de krachten ondermijnt, welke geneesmiddelen haar best en zekerst bestrijden, in hoe verre zij al of niet gevaarlijk is, en wat des meer zij. Zoo lang hem de ongesteldheid des lijders niet wél bekend is, even zoo lang zal de genezing onmogelijk wezen, ten ware tijd, sterkte van den patiënt, louter toeval, of iets dergelijks, van hem onafhankelijk, hem te hulp komen, en het wonder der herstelling bewerken. Gedurig in het onzekere, zal hij van tijd tot tijd, ten ver-
{==566==} {>>pagina-aanduiding<<}
derve des lijdenden, van indicatie veranderen, even weinig vorderende, als de bouwmeester, die gestadig opbouwt en afbreekt, afbreekt en wederom opbouwt. Doch waartoe langer eene zaak betoogd, die, gelijk ik reeds zeide, van zelve spreekt? - Maar, bid ik u, geachte Lezer! hoe nu zal, bij mogelijkheid, eenig Geneesheer, hoe bekwaam anders ook, eene ziekte in den grond leeren kennen, zoo hij ze niet zorgvuldig en bedaard waarneemt? hoe, wanneer hij niet, naar verwachting, vordert, bij mogelijkheid, te weten komen, waaraan dit toe te schrijven, als hij het ziekbed te ras ontvlugt? hoe tot de verklaring van verschijnselen geraken, die alleen uit 's lijders antwoorden te verklaren zijn, zoo hij zich den tijd tot vragen niet gunt? hoe over de ongesteldheid nog eens nadenken, wanneer hij verzuimt, er zich eenig juist denkbeeld van te vormen? Zijn boekvertrek, de schoonste geneeskundige werken baten hem niets, zoo lang hij met den waren staat der krankheid onbekend is, en alzoo niet weet, en ook niet weten kan, of hetgene hij, tot
hare bestrijding, vindt aangeprezen, wel wezenlijk op het geval, dat hem is voorgekomen, toepasselijk zij. Soms slaagt de minste Dorpsheelmeester, met zijne geringe boekverzameling, beter, dan de grootste Stadsdoctor, met zijne uitgebreide bibliotheek. Waarom? Al heel dikwijls, omdat hij de ziekte oplettend gadeslaat; terwijl de laatste, in zijne overijling, veel onopgemerkt laat, wat hem tot eene gelukkiger behandeling zou kunnen leiden. O, die overhaaste, oppervlakkige beschouwing der ziekten, hoe veel kwaads heeft zij niet in de wereld aangeregt! wat al pijnen en smarten deed zij voortduren, die hadden kunnen worden weggenomen! hoe velen bragt zij niet tot eenen staat van kwijning, die hun het aanzijn deed verwenschen! hoe veler leven stelde zij niet in gevaar, of vernielde zij! hoe menig huisgezin en geslacht dompelde zij niet in rouw en ellende! Waarlijk, het zou gemakkelijk, zeer gemakkelijk vallen, bewijzen voor dit een en ander aan te voeren, indien mijn bestek mij niet beperkte, en ik niet verlangde, eenige ruimte te behouden tot het aanbieden van voorbeelden van het meest gewone gevolg, dat de te groote spoed van den Arts en de, daaruit voortvloeijende, onbekendheid met den zieke en de ziekte heeft; dit, namelijk, dat deze hem gevaren doet zien, waar zij niet - geene, waar zij wel degelijk bestaan. Ik breng ze met des te meer vertrouwen in het midden, omdat zij mij

{==567==} {>>pagina-aanduiding<<}
door hoogst geloofwaardige personen verhaald werden, zelve in de gevallen betrokken, welke ik mededeele.
De overijling van den Arts, zeg ik, doet hem wel eens gevaren zien, die niet bestaan. Nog niet lang geleden, werd zekere persoon, bij een' mijner bekenden gelogeerd, plotselijk door eene ongesteldheid aangetast, zoodat men het noodig keurde, den Doctor, een man van naam, maar van wat te uitgebreide praktijk, te laten halen, ten einde zijn' raad in te winnen. Een oogenblik was voor dezen genoeg, om de patiënte waar te nemen, en hare oogenblikkelijke verwijdering, wilde men, gelijk hij zeide, geen gevaar van besmetting loopen, als hoogst noodzakelijk voor te stellen. Ten gevolge hiervan, werd zij terstond in een rijtuig geplaatst, en naar hare familie vervoerd. Acht à tien dagen verliepen, en, ziet daar, de voor zoo gevaarlijk verklaarde reeds volkomen hersteld en bij hare vrienden terug! - Terug? Reeds zoo spoedig? - Inderdaad. - Maar welke hand had dan het gevaar zoo schielijk afgewend? - Geene. - Hoe begrijp ik dit? - De zaak is hoogst eenvoudig, mijn Lezer! Het gevaar had niet bestaan, dan alleen in de hersenen van den Arts; de ongesteldheid was van een' zeer ligten aard geweest, en noodeloos dus het alarm, dat logeergast, en die haar logeerden, met zoo grooten schrik vervuld had. Bij de haren gekomen, had onze patiënte slechts een enkel drankje van een' Apotheker gehad, na het gebruik waarvan zij zich dadelijk volkomen wél bevond. - Maar wat zeide nu wel de Arts? - Men zuimde niet, hem met het gebeurde bekend te maken, betoonde hem billijk misnoegen, dat hij zoo veel beweging gemaakt en kosten en angst veroorzaakt had, en.... kreeg zoo al het gewone antwoord: eene zonderlinge wending der ziekte had redding aangebragt, die niemand voorzien kon, en zoo vervolgens! maar de wezenlijke en waarachtige waarheid hield hij natuurlijk zorgvuldig verborgen, dat, namelijk, al dat preken van gevaar eenig en alleen het gevolg geweest was van dien te grooten spoed, waaraan hij zich wel meer schuldig maakte, en
die hem ook nu het oog beneveld, den geest verbijsterd had.
Nog eens, de overhaasting doet den Geneesheer wel eens geene gevaren zien, waar zij inderdaad bestaan. Ziet hier een paar voorbeelden! Zekere hoogst vereerenswaardige, bejaarde Dame, die ik jaren lang gekend heb, en voor welker waarheidsliefde mij hare naauwgezette godsvrucht de zekerste borg

{==568==} {>>pagina-aanduiding<<}
is, verhaalde mij eens het volgende. Gewoon, met hare zuster, van tijd tot tijd eene andere zuster, die jaren achtereen gesukkeld had, te bezoeken, vonden zij haar, op zekeren dag, te bed liggen, en wel in eenen toestand, die haar zorg baarde, daar zij, hoe oplettend ook toeluisterende, geen den minsten ademtogt bemerkten. Hoe welkom was haar dus de komst des Doctors, die gewoon was, de patiënte dagelijks te visiteren, en wien zij terstond deelgenoot maakten harer bekommernis! Dan deze, die blijkbaar haast had, stelde haar, na een' vlugtigen blik op de lijderes geworpen te hebben, gerust, verzekerende, dat zij zich in een' staat van zachte sluimering bevond, waarin men haar laten moest. Hierop vertrok hij in der ijl, terwijl de gezusters, door zijne verklaring gerust gesteld, zich wederom voor het bed plaatsten, en er eenige oogenblikken kalm voor bleven zitten. Langer evenwel, dan eenige oogenblikken, duurde die kalmte niet, maar verkeerde weldra in de grootste bezorgdheid, daar zij, bij verdubbeling van opmerkzaamheid, evenwel nog geene ademhaling bespeuren konden. In den angst, waarin zij zich bevonden, verstoutten zij zich eindelijk, het gebod des Geneesheers, in wien zij anders een bijzonder vertrouwen stelden, te overtreden, der vermeend slapende een woord toe te spreken, en haar zelfs even aan te stooten. Te vergeefs alles! Geen antwoord, geene beweging, geen ontwaken! Nu leiden zij haar de hand op het aangezigt.... maar, ach! dit was ijskoud, en bewees haar, dat de geliefde zuster, reeds geruimen tijd, gestorven was! Nu werd de Arts ijlings teruggehaald, die, ofschoon eenigzins gestoord over het stuiten zijner doctorale vaart, echter terugkwam, en, na een nu wat gezetter onderzoek, bekennen moest, dat de lijderes dood was, en dit bereids geweest was bij zijne eerste komst. Dat de gezusters, door dit berigt verbitterd, hem over zijne nalatigheid ernstig onderhielden; dat zij hem deden gevoelen, hoe weinig hij zich het
vertrouwen, door de afgestorvene, jaren achtereen, in hem gesteld, had waardig gemaakt; dat zij hem verweten, hoe schandelijk het was, eene familie, die hem, even als de patiënte, zoo goed en ruim betaalde, aldus te ontstellen en te bedroeven: dit spreekt even zeer van zelf, als het natuurlijk is, dat hij in het vervolg bij geen aanverwant der overledene meer geroepen werd. De haast had hier den, anders dóórkundigen, man van het spoor gebragt, en een' misslag doen begaan, die niet te

{==569==} {>>pagina-aanduiding<<}
vergoelijken viel. - Nog een voorbeeld ten zelfden einde! Zeker jong vreemdeling woonde bij een' zijner bloedverwanten, mij zeer goed bekend. Terwijl deze op reis was, werd gene door eene koorts aangegrepen, die den huisgenooten deed besluiten, den Arts, lang geen weetniet, te ontbieden. Deze kwam, zag geene zwarigheid, schreef de ziekte aan zeker heimwee toe, en ried, den jongeling door gezelschap en verstrooijing, zoo veel doenlijk, op te beuren. Vruchteloos! de zieke bleef in denzelfden toestand, en vond in het aangeprezene geen het minste behagen. Ten laatste verhief zich de koorts zoo zeer, en namen, naar het oordeel der omstanders, de krachten zoo af, dat zij zich verpligt achtten, den Geneesheer terug te laten komen, en hem op het vermeende gevaar opmerkzaam te maken. Dan, deze voorstelling maakte op den man hoegenaamd geen' indruk. Blijken van haast gevende, wierp hij even het oog op den patiënt, verzekerde, dat er geene zwarigheid bestond, en verordende zelfs, dat men hem wat vleesch en groente voor zoude dienen. Over dit laatste stonden de huisgenooten, die den goeden jongen als stervende beschouwden, zoo versteld, dat zij lang in twijfel stonden, of zij wel de spijzen wilden laten bereiden. Eindelijk evenwel besloten zij er toe. Maar, maar, eer zij nog gereed waren, had hij, die ze eten moest, ze niet meer noodig; hij was niet meer! De Arts kwam weêrom, zag, dat hij aan den jongen iijder te weinig tijd en zorg besteed had, maar behielp zich met de gewone uitvlugt van bijkomend toeval, waar hij niet op had kunnen rekenen, enz. enz. En daarmede was de zaak afgedaan!
Onder de hoogst verderfelijke gevolgen van den te grooten doctoralen spoed, noemde ik ook: zorgeloosheid bij de zamenstelling van het recept en de vaststelling van het dieet.
Niets gemakkelijker en spoediger te doen, dan eenige kruiden dooreen te laten roeren, eenige, tot poeder gestampte, geneesmiddelen door elkander te laten schudden, eenige tincturen te laten vermengen, eenige extracten te zamen te laten kneden en tot pillen vormen, een' drank te laten koken, en er het een of ander in te laten oplossen of bijgieten; met andere woorden, een recept te schrijven. Deze kunst verstaat ook de kwakzalver, en ook aldra de particulier, mits hij maar de namen van eenige medicamenten kenne, en zoo wat van oncen, drachmas, scrupels en greinen gehoord hebbe. Maar tot het zamenstellen van een goed recept, een

{==570==} {>>pagina-aanduiding<<}
goed recept zeg ik, behoort vrij wat meer; dit gaat niet zoo ligt van de hand. Daartoe is noodig, met den patiënt, de ziekte, de krachten en werking der medicijnen door en door bekend te wezen, en ze zóó te weten verbinden, dat zij, wel verre dat het een het andere bederve en vernietige, integendeel elkander onderling behulpzaam zijn en te meer doen uitkomen. Wat den eenen lijder versterkt, verzwakt ligt den anderen; wat des eenen maag en ingewanden goed doet, schaadt die des anderen; wat des eenen zenuwgestel weldadig opwekt, kan wel eens dat des anderen in gevaarlijke beroering brengen; wat den omloop van des eenen bloed bevordert, oefent niet altijd dit vermogen uit op dat van den anderen. De verstandige, gemoedelijke Arts gaat dus niet zoo ligt tot schrijven over. Vooraf neemt hij zijnen lijder hoogst zorgvuldig waar; vergelijkt hij, zoo hij langer over dezen gegaan heeft, den vroegeren toestand met den tegenwoordigen, en, zoo niet, den laatsten met dien van andere patiënten, zich bestendig afvragende, of, hetgene vroeger nuttig was, hem thans ook zou benadeelen, of, wat anderen baat, ook schadelijk voor hem zou wezen. Neen, niets, niets verordent hij, wat hij niet volkomen heeft leeren kennen; geene hoeveelheid, hoe gering ook, zelfs de druppel, al is hij ook op zichzelven onschadelijk, is hem onverschillig, als die berekent, dat ook het minste te veel kwaad kan stichten, en de werking van andere geneesmiddelen, hoe goed en weldadig anders, belemmeren. Zijn voorschrift komt hem dan ook niet gemakkelijk uit de handen; meermalen overziet hij het; vindt hij er iets op aan te merken, dan scheurt hij het liever bij tijds aan stukken, dan zijn' patiënt, zelfs maar één oogenblik, te wagen; bemerkt hij, na zijn vertrek, een' grooteren of ook kleineren misslag, wel nu, hij behelpt zich niet met de uitzondering, dat zijn gang wel degelijk een Doctors-gang is maar keert op zijne stappen
terug, en verandert het voorschrift, zoo er nog verandering mogelijk zij. Maar, ik erken het, om aldus zijne pligten uit te oefenen, wordt tijd vereischt, en dezen heeft de zich overhaastende Geneesheer niet, althans hij neemt dien niet. Een blik op zijnen lijder; het gezigt der tong (hetwelk, gelijk ook het, in vele gevallen zoo noodzakelijke, gadeslaan van urin en stoelgang, uit ontijdige viesheid, meer en meer in onbruik raakt), de waarneming van den pols, eene vraag, een antwoord twee, drie, en ziet daar de portefeuille en den inktkoker reeds in

{==571==} {>>pagina-aanduiding<<}
handen, het recept-papiertje gereed, en de namen van eenige geneesmiddelen, met hunne hoeveelheden, zoo als die zich in der haast zijnen geest aanbieden, er op geworpen! (*) In dat

{==572==} {>>pagina-aanduiding<<}
zorgvuldig opnemen van zaken, in dat angstig wikken en wegen, in dat overzien en nogmaals overzien van het geschrevene, in dat veranderen, in dat terugkomen allerminst, heeft hij hoegenaamd geen behagen; dit zou hem van te vele kostelijke oogenblikken berooven, die hij, ten eigenen bate, oneindig beter besteden kan. Wat geschreven wordt, geschiedt met spoed; wat geschreven staat, staat en blijft geschreven; wat eenmaal uit de pen vloeit, ondergaat geene verandering, dan bij zijne, soms wel zeer late, wederkomst. De arme lijder moge inmiddels met pijnen en smarten, noodeloos, te worstelen hebben; het recept moge zoo bedenkelijk zijn, dat de Apotheker het niet zonder zorg gereed maakt; bloedverwanten mogen in de grootste ongerustheid verkeeren: dit doet niets ter zake; het voorschrift ligt daar, zoo goed zoo kwaad het zij; onze Geneesheer zorgde meer voor zichzelven, dan voor anderen. Hebt gij nimmer, mijn lieve Lezer! gehoord van het levensgevaar, waarin een overijld geschreven recept dezen en genen zieke stortte? Ik wel! Eene, mij welbekende, moeder liep daardoor groot gevaar, haar kind te verliezen. Naar eens Doctors eigene bekentenis, aan eenen Apotheker, mijn auteur, gedaan, was, gelijk de laatste vermoedde en hem te kennen gaf, te groote overijling, bij de zamenstelling van het voorschrift, de oorzaak van iemands ontijdigen dood. Zelf leed ik eens de hevigste pijnen door zeker drankje, te scherp en bijtend voor mijn gestel, gelijk het een Hoogleeraar, dien ik later raadpleegde, ronduit noemde, er bijvoegende, dat het hem onverklaarbaar was, hoe iemand, zoo beroemd als de Arts, welke het mij voorschreef, het mij had kunnen geven. Mij echter was dit zoo vreemd niet: ik wist,

{==573==} {>>pagina-aanduiding<<}
dat het recept in haast gereed was gemaakt, zoodat een misslag zeer mogelijk geweest was. (*)
Geen geneesmiddel, intusschen, hoe doeltreffend ook, kan baten, indien het niet met een goed dieet gepaard gaat. ‘Het dieet,’ hoorde ik eens een groot Geneesheer zeggen, ‘ziet daar, waar het, bij ziekte, voornamelijk op aan komt! Dit helpt vaak meer, dan alle medicijnen, waarvan de menschen het altijd hebben willen, en waarbij alleen het zoo zelden te vinden is.’ - ‘Wilden,’ zeide mij eens een ander Arts, ‘wilden zij, die zich ongesteld gevoelen, zich maar onthouden, de kracht van menige ziekte zou nog gebroken worden; en hield men, in het algemeen, beteren leefregel, wij, Doctoren, zouden vrij wat minder te doen hebben; ik althans zou verpligt zijn, mijn rijtuig af te danken. De Arts leeft veelal van de onmatigheid van zieken en gezonden!’ En inderdaad, de ondervinding leerde mij meer dan eens, dat, hadden al de Geneesheeren van vroegeren tijd ligt wat al te veel met het dieet hunner lijders op, en betoonden zij in dezen eene soms wat al te groote gestrengheid, die van onze dagen er te weinig, veel te weinig op letten, alzoo eene allerbelangrijkste zaak veronachtzamende, onder het glimpig, maar op verre na niet altijd goed te praten, voorwendsel, dat de patiënt zelf best weet, wat hem al of niet voegt. Beter eene welingerigte leefwijze zonder geneesmiddelen, dan de laatsten zonder de eerste. Wanneer zich de kranke voor dit en dat wacht, dan heeft hij ten minste vooruit, dat de overgeblevene kracht in hare werking niet belemmerd wordt, en te beter partij kan trekken van

{==574==} {>>pagina-aanduiding<<}
hetgene tot verhooging en versterking van het gestel wordt toegediend. De zorgvuldige Arts verzuimt alzoo ganschelijk niet, om op het dieet zijns lijders een naauwlettend toezigt te houden, en hierdoor het vermogen der artsenijen te vergrooten. Zonder van zijnen patiënt een' cornaro te maken, wiens gestrengheid omtrent zichzelven na te volgen ligt anderen schaden zou, regelt hij nogtans diens slaap, en zegt, hoe lang, hoe kort die duren moet, om nuttig te wezen; bestuurt hij diens bewegingen, en toont aan, van hoedanigen aard ze moeten zijn, om niet schadelijk te worden; waarschuwt hij tegen verderfelijke hartstogten, en leert, zoo veel hij kan, de kunst om ze te breidelen; let hij op spijsen drankgebruik, en doet opmerken, dat hij niets vermag, wanneer hij in dezen wordt tegengewerkt. Op dit laatste vooral vestigt hij eene bijzondere aandacht, overtuigd, dat in niets meer, dan juist in het stuk van eten en drinken, zoo wat de soort als hoeveelheid betreft, door de lijders gezondigd wordt, en dat aan deze zonde de werkeloosheid van zoo menig, anders krachtig, geneesmiddel eenig en alleen is toe te schrijven. En inderdaad, schoon heeft de Geneesmeester maag en ingewanden te versterken, wanneer de patiënt dagelijks eene groote menigte vochts naar binnen slaat, zich met zware, vette spijzen volpropt, en er gestadig op uit is, de nog overgeblevene verteringskrachten te vernielen; schoon heeft hij der longen hare te groote gevoeligheid te ontnemen, wanneer de patiënt die gedurig aanzet door sterke dranken, menigte van wijn, sterk gekruide soepen, visch, vleesch en dergelijke; schoon heeft hij den te snellen omloop des bloeds te keer te gaan, wanneer de patiënt dien, door het nuttigen van veel en krachtig voedsel, gestadig aanwakkert; schoon heeft hij, tot het verdrijven eener slepende kwaal, alle moeite in te spannen, wanneer de patiënt geen' minder' ijver besteedt, om haar verblijf of terugkeer, door
zijne onmatigheid, te bevorderen! Onze getrouwe Arts dus, verzekerd, hoe waar dit een en ander is, is gestadig op zijne hoede, gaat zijnen lijder gedurig na, opdat deze zich niet, gelijk zoo dikwijls het geval is, in zijne onkunde, nieuwe smarten berokkene, of ook het bestaande kwaad noodeloos verlenge. Neen, hij acht het niet beneden zich, te vragen, wat gisteren gegeten, gedronken is, wat heden gebruikt zal worden; te zeggen, in welke hoeveelheid dit of dat genuttigd mag worden, noch ook voor te schrijven, hoe het behoort

{==575==} {>>pagina-aanduiding<<}
te worden bereid. Men werpe hem den naam van lastigen, vitachtigen, van Keukendokter zelfs, naar het hoofd, des bekreunt hij zich niet; hij acht zich niet onteerd, moet hij ook een eetpraatje met de vrouw des huizes of hare dienstbode houden, mits maar het heil zijns patiënts bevorderd worde. Of zijne vermaningen in acht genomen worden of niet, hij kent zijne pligten, en gaat voort met ze te doen, al ware ook zijne stem die eens roependen in de woestijn. Zoo handelt de bezadigde Geneesheer. Geheel anders hij, die den tijd verloren rekent, welken hij, gelijk hij het ten minste noemt, aan het omslagtige en daarenboven zelden opgevolgde dieet wijden mogt! Liever schenkt hij dien zichzelven, zijner beurs, zijnen vermaken, dan zich zoo lang met het geven van leefregelen op te houden, die zijne doctorale vaart te zeer vertragen zouden. De tong even zien, de polsslagen tellen, een recept schrijven, gaat vlugger van de hand, en daarom verkiest hij dit boven het eindeloos onthouding prediken, dat hem van zoo vele en schoone oogenblikken berooft. ‘De lijder zal zelf wel toezien,’ zegt hij, ‘en, doet hij het nu niet, het langzamerhand wel leeren. Heeft hij wat te veel gebruikt, wel nu, ik geef hem iets tot herstel. Overigens heb ik wel wat anders te doen, dan mij dagelijks met al die diëtieke zotternijen bezig te houden!’ - Zotternijen! Zoo is het dan eene zotternij, den armen lijder den dolk te ontnemen, waarmede hij zich kwetst en zijn leven in gevaar brengt? Zoo is het dan zotternij, de smarten te laten blijven, der medicijnen hare krachten te laten ontnemen, en de Geneeskunst zoo schandelijk en opzettelijk te laten tegenwerken? Verkiest eenig Arts of patiënt een gepast dieet met dien naam te benoemen, ik waarlijk niet, die, bij eigene ervaring, geleerd heb, hoe veel gemakkelijker en dragelijker het het lijden maakt, hoe weldadig het een geneesmiddel steunt, en hoe velerlei smart ik, in mijne onwetendheid,
ondergaan heb, die ik niet zou hebben te verduren gehad, ware ik op de schadelijkheid van deze en gene spijs en drank, tijdig genoeg en naar behooren, door mijnen Geneesheer opmerkzaam gemaakt.
Eindelijk voerde ik ook nog, als een heilloos gevolg van den te grooten spoed des Doctors, de onopmerkzaamheid aan omtrent degenen, die met 's kranken oppassing belast zijn. Verre van onverschillig is het, aan wien deze onvermijdelijke taak wordt opgedragen. Is hij iemand van oordeel, of niet;

{==576==} {>>pagina-aanduiding<<}
met vastheid van wil begaafd, of er van verstoken; opgeruimd van humeur, of neerslagtig; heeft hij het werk, dat hij op zich neemt, meer bij de hand gehad, of niet; is hij, al of niet, van den geest der liefde doortrokken? Ziet daar eenige vragen, die men zich, bij de beoordeeling en keuze eens ziekenverzorgers, wel degelijk doen moet. De onverstandige, onoplettende, te praatzieke, te toegeeflijke, te zwaar tillende, te wijsneuzige, en dergelijke, voegen in het ziekenvertrek niet, maar dienen er zorgvuldig uit geweerd te worden. Dit doet dan ook de Geneesheer, die in het heil zijns lijders belangstelt, overtuigd, dat zulks met diens verpleging in het onmiddellijkst verband staat. Neen, hij rekent het niet beneden zijne waardigheid, met den ziekenoppasser, van tijd tot tijd, een praatje te houden, te hooren, wat deze al zoo van den patiënt zegt, hoe hij over hem oordeelt, wat hij dien geeft of onthoudt, hoe hij hem toespreekt, helpt, en wat van dien aard meer zij. Het stipt gebruik der geneesmiddelen, het streng volgen van het voorgeschreven dieet wordt allerminst vergeten; hierin is hij onverbiddelijk. Bedrogen kan hij worden, maar niet zoo gemakkelijk, omdat hij zijne gesprekken al weder en weder herhaalt, en, door de latere met de vroegere te vergelijken, doorgaans achter de waarheid komt. Maar wee dan ook, die hem misleidde en de genezing van den lijder vertraagde! Hij rust niet, vóór het lot van zijnen patiënt in betere handen is. Tot dit een en ander nu wordt tijd vereischt; maar dezen meent hij, in het belang des zieken, te moeten geven, dien niet eer verlatende, dan nadat hij zich verzekerd heeft, dat hem, in het stuk der verpleging, niets te doen is overgebleven. Geheel anders gaat de Arts te werk, en moet hij wel, die grooten spoed maakt. Hij bedankt u wel hartelijk, om aan één' patiënt zoo vele oogenblikken op te offeren, die hij zegt, veel beter te kunnen besteden. ‘Eene vermakelijke
bezigheid,’ roept hij uit, ‘met allerlei slag van volk kennis te maken en in gesprek te treden, dat zich met het oppassen van zieken inlaat! Zoodra ik mijn recept geschreven, deze en die verordeningen gemaakt heb, is mijn werk afgedaan; de verwaarloozing of min juiste opvolging door den ziekenverzorger komt voor rekening van degenen, die hem aanstellen. Dat dezen met hem praten, dat dezen hem nagaan, dat dezen met hem twisten en kijven; ik voor mij zie van een en ander af, en - maak mij weg, als die meer

{==577==} {>>pagina-aanduiding<<}
te doen heb!’ Volgens hem, moeten, gelijk vele zaken, ook die in betrekking tot de Geneeskunst staan, gaan, zoo als zij best kunnen, en dient men niet al te veel te willen. Volgens hem, zeg ik, maar niet volgens de voorschriften van pligt, die hij te vervullen heeft; deze voeren eene geheel andere taal; zij zeggen hem, dat zijn patiënt zijn patiënt blijft, ook in zijn afwezen; dat dezen aan een' onkundige, nalatige, verwaande over te leveren, wel degelijk voor zijne rekening komt, en dat al zijn beweren van het onverpligte, om zich met de zorgvuldige oppassing des kranken in te laten, geenszins, in zoo verre hij namelijk een man van oordeel is, de vrucht is zijner overtuiging, maar van die zucht tot overhaasten, welke bereids zooveel kwaads in de geneeskundige wereld gesticht heeft, nog sticht, en verder, helaas! wel zal blijven stichten.

(Het vervolg en slot hierna.)


Noord-Amerikaansche vogels.

(Vervolg van bl. 453.)

De Oostindische Kernbijter.

De vogels zijn de liefelijkste, de dichterlijkste diersoort; zonder dezelve zou de poëzij eene noot minder op haar klavier hebben.
Men zoude in verzoeking komen, om de geschiedenis van den Bengaalschen Kernbijter voor fabelachtig te houden, voor een verdichtsel van de vurige Oostersche verbeeldingskracht, welke ons van de liefde tusschen den Nachtegaal en de Roos vertelt, ware het berigt niet door veeljarige opmerking van verscheidene Europeanen bevestigd geworden. Deze vogel, die in Indië menigvuldig voorkomt, leert aan zijnen heer opbrengen (apporteren), even als de best afgeregte hond. Op diens bevel plaatst hij zich op den vinger, en op den minsten wenk stort hij, wanneer men eenen ring in eene bron werpt, zich neder, en vangt het kleinood op, eer dit in het water valt. Hij is, trots de beste briefdragende duiven der Ouden, een liefdesbode: hij leert een briefje uit het eene huis in het andere brengen; hij ontrooft aan de Indiaansche schoonen haren ticas (het dunne gouden plaatje, dat zij tusschen de wenkbraauwen dragen, zoo als sommige vrouwen

{==578==} {>>pagina-aanduiding<<}
in Europa op het voorhoofd), en stelt den roof ter hand aan de liefhebbers, welke den vogel tot dit kunststuk afregten.
Nog verwonderlijker, dan de kunstjes, welke de mensch hem leert, is de kunstdrift van dezen vogel. Uit weinige grashalmen weeft hij een nest, in de gedaante van eene flesch, dat er uitziet, als ware het van wollen stof. Hij maakt het vast aan de hoogste takken van den Indischen vijge- of palmboom, boven eene bron of murmelende beek, en wel indiervoege, dat het door den wind geslingerd wordt, en met de opening naar beneden, om zijn broed voor roofvogels te beveiligen. Dit nest, hetwelk uit twee of drie afzonderlijke kamers bestaat, verlicht hij des nachts met eenen glimworm. Te dien einde vangt hij het insekt levend, en hecht hetzelve, met een weinig vochtige, vette aarde, aan den wand van zijn klein paleis vast.
Een Engelschman, die in Indië woont, deelt hieromtrent het volgende mede: ‘Ik wilde mij van de waarheid der zaak overtuigen, en liet daarom tegen vier ure des namiddags den vogel, die zoo even uitgevlogen was, door eenen bediende vervolgen, om hem van het nest verwijderd te houden, terwijl ik hetzelve onderzocht. Ik opende het deksel, en zag, dat een glimworm van binnen, door middel van vochtige aarde, welke de Indianen morum noemen, vastgehecht was. Ik sloot het nest, bragt het weder aan zijne plaats, en onderzocht het den volgenden avond op nieuw; toen vond ik een' kleineren worm met nieuw slijk vastgekleefd, waar de andere aangehecht was geweest. Ik heb nog in drie gevallen mij van de daadzaak kunnen overtuigen; in twee nesten, namelijk, zag ik de kleine levende nachtlamp op de beschrevene wijze aangebragt, en in het derde was de vochtige aarde reeds aanwezig, maar het insekt hing er nog niet aan.’ De waarnemer houdt het niet voor waarschijnlijk, dat de glimworm op deze wijze tot spijs bewaard zou worden, dewijl de vogel bij nacht niet eet en zijn voedsel liefst bij zonneschijn zoekt. Dat het nest in onderscheidene vertrekken is verdeeld, lijdt geenen twijfel: dezelve schijnen echter niet voor jongen van onderscheiden broed bestemd te zijn; want het weessel heeft eenerlei kleur en is blijkbaar op eenmaal en als uit één stuk vervaardigd.


De Houtspecht.

Deze vogel, ook wel de Specht met ivoren snavel genoemd,

{==579==} {>>pagina-aanduiding<<}
is de koning der gevederde timmerlieden. Om voedsel te zoeken, doorboort hij den bast der hardste boomen, en bouwt zijn rond nestje in het spint. In de vlakten van Carolina kiest hij den grooten cipres der moerassen tot zijn verblijf. Mannetje en wijfje verpoozen elkander bij den arbeid, en holen in den boom een gat uit, dat van twee tot vijf voet diep en spiraalvormig is, ten einde het indringen van den wind te beletten.
De Heer wilson, een Schot, de voornaamste vogelkenner in de Vereenigde Staten, heeft belangrijke waarnemingen omtrent dezen vogel gedaan. Wij deelen het volgende uit diens berigten mede: ‘In het noordelijk gedeeltelijk van Carolina, omtrent twaalf mijlen ten noorden van Wilmington, zag ik den vogel voor de eerste maal. Ik schoot, en wondde hem ligt aan den vleugel. Toen ik naderde, om hem te grijpen, hief hij een zeer klagend, doordringend, aanhoudend geschreeuw aan, dat volkomen op het hevig schreijen van een klein kind geleek; mijn paard schrikte daarvoor, en zoude mij bijkans afgeworpen hebben. Dit geschreeuw, dat hoogst onaangenaam in de ooren klonk, trok aller oogen tot mij, toen ik door de straten van Wilmington reed. De vrouwen vooral liepen naar de vensters en deuren, en zagen mij met schuwe, verbaasde blikken aan. Ik vervolgde rustig mijnen weg. Naauwelijks hield ik bij de deur van de herberg, waar ik afstijgen wilde, stil, of de waard en eene menigte lieden kwamen nieuwsgierig op het geschrei toeloopen. Maar weldra teekende zich onrust op aller gelaat, toen ik vroeg, of men mij herbergen en mij al het benoodigde voor mij en mijnen kleine verschaffen konde. De waard zette een onnoozel gezigt, en de anderen wierpen dubbelzinnige blikken op mij. Ik vermaakte mij een paar minuten met de onrust dezer goede lieden; toen maakte ik den korf open, en haalde mijnen Houtspecht voor den dag, waarop een algemeen gelach ontstond. Ik ging in de mij aangewezene kamer, en sloot den vogel op, waarna ik mijn paard verzorgde en eene wandeling deed. Geen uur was nog verloopen, toen ik terugkwam, en mijnen gevangene, bij het openen der deur, weder het oude klagend geschrei hoorde maken. Ditmaal, zoo het scheen, deed hij zulks uit verdriet, dat hij in zijn pogen ter ontvlugting gestoord werd. Hij was, namelijk, bij het venster naar boven opgeklommen, en had
aangevangen, een gat in de zoldering te boren. Reeds lagen stukken gips, door hem losgemaakt, op den grond. Een

{==580==} {>>pagina-aanduiding<<}
gat, zoo groot, dat men de vuist daarin steken kon, was in het hout geboord. De vogel had naauwelijks een uur meer noodig gehad, om er geheel door te breken. Ik deed hem nu een' strik om den poot, en maakte hem alzoo aan eene tafel vast. Daar ik hem gaarne in het leven wilde houden, zag ik naar een gepast voeder voor hem om. Doch naauwelijks was ik op den trap, of ik hoorde, dat hij reeds weder aan het werk was; en als ik nu terugkwam, bevond ik, dat hij zijne gramschap aan de mahonijhouten tafel, waaraan hij vastgebonden was, gekoeld, en dezelve zeer beschadigd had. Terwijl ik hem afteekende, beet hij mij verscheidene malen heftig, en deed zoo veel stoutheid en een' zoo ontembaren moed blijken, dat ik meer dan eens in verzoeking kwam, om hem weder in het woud, waar hij te huis behoorde, te laten vliegen. Ik kon hem door niets bewegen, om het geringste voedsel tot zich te nemen. Hij stierf dus na verloop van drie dagen.’
De Indianen schatten den kop en snavel van dezen Specht zeer hoog. Zij dragen die, als talisman en als sieraad, en de verder noordwaarts wonende stammen koopen dezelve van hen tot zeer aanmerkelijke prijzen.


De kaalkoppige Adelaar.

Dezen edelen vogel, den schoonsten van zijne soort in Noord-Amerika, hebben, daar hij in de oude wereld, onder alle breedten, van de poollanden tot den evenaar, voorkomt, reeds de oudste natuurvorschers gekend en beschreven. Hij bezoekt de stranden der zee, de oevers der meren en groote stroomen, en leeft van water- en landdieren, zonder onderscheid. Met geweldig sterke vleugels uitgerust, verheft hij zich hoog in de lucht, tot in de gewesten der stormen en onweders, trotseert derzelver onstuimigheid, en vreest alleen den mensch. Uit de hoogte bespiedt zijn oog een onmetelijk gebied van bosschen, velden, meren en zeekusten. Bestand tegen de grootste afwisseling van temperatuur, verplaatst hij zich in weinige minuten uit de koude der hoogste luchtgewesten in den gloed van de landen tusschen de keerkringen. Daar hij aan visch boven ander voedsel de voorkeur geeft, houdt hij zich liefst op in de nabijheid van groote wateren. In de wijze, waarop de adelaar zijne lievelingsspijze weet te bemagtigen, openbaren zich zijne goede en kwade eigenschappen. Men kan daarbij het

{==581==} {>>pagina-aanduiding<<}
geduld en de behendigheid van eenen bespieder, den trots en de koenheid van den krijgsman, en de eigenzinnige wreedheid van eenen dwingeland opmerken. Op een' dorren tak in den top van een' der grootste boomen gezeten, neemt hij in onbewegelijke rust, welke men voor geheele onverschilligheid zou kunnen houden, de bewegingen der onderscheidene vogels waar; hij ziet de zilverblanke meeuwen langzaam door de lucht zweven, de stomme en beschroomde kraanvogels deftig op de zandbanken rondstappen, de eenden op de spiegelgladde oppervlakte des waters uitrusten, en de schreeuwende kraaijen onder een luid geraas in de lucht verschillende wendingen maken. Dit alles gaat hem niet aan; maar nu zweeft een zee-adelaar met breede vlerken over de wateren, en maakt zich gereed, om de prooi, die hij uitgekozen heeft, aan te vallen. De kaalkoppige adelaar ziet hem; zijn oog wordt vurig, en zijn ligchaam begint op den tak te beven - hij slaat zijne vleugels uit, en nu begint de strijd. De zee-adelaar is met de snelheid van eenen pijl op zijnen buit nedergeschoten, en voor korten tijd ondergedoken in den onder het slaan zijner vleugelen schuimenden vloed. Vaardig maakt de vijand gebruik van het oogenblik, waarin de gevleugelde vischvanger, met een' grooten, door zijn spartelen hem vermoeijenden, visch beladen, ten volle gerust en zijne nuttelooze zegepraal met een' vreugdekreet vierende, weder in de hoogte zich verheft. Snel, als de bliksem, bereikt hem de kaalkoppige adelaar en doet den aanval. Dit tijdpunt is het, waarin de onverschrokkenheid en vaardigheid der beide strijders zich luisterrijk vertoonen. De kaalkop, in zijne bewegingen door niets belemmerd, behaalt meestal de overwinning op zijne met den buit beladen tegenpartij. Deze doet een' schreeuw van wanhoop hooren en laat zijnen buit vallen. De andere, steeds bezonnen en van zijne bewegingen geheel meester, weet oogenblikkelijk, wat hem te doen staat. Hij schiet als een pijl neder, grijpt den visch, nog eer deze
in het water valt, voert denzelven in zijne klaauwen weg, en ijlt naar het bosch, om zijne prooi te verzwelgen, welke hij als een stoute roover heeft verkregen.

(Het vervolg hierna.)








{==582==} {>>pagina-aanduiding<<}

Een bezoek te Zwijndrecht.


The proper study of mankind is man. 
essay on man. 


‘De ware wetenschap voor den mensch is de mensch,’ betuigde reeds de wijsgeerige pope, en menigeen heeft er zich wél bij bevonden, om op de hoogere en lagere school des levens deze studie te beoefenen, en een Collegie te hooren, onder toezigt van den repetitor, de Ondervinding, die even zoo wel mannelijk als vrouwelijk is, niet in onze taal, maar wel inderdaad.
De afwijkingen, miswijzingen en Don-Quichotteriën van den menschelijken geest zijn zoo ontelbaar, dat elke Spectator noodwendig een uitgebreid stel karikatuurplaten moet teekenen, hoe langer hij met zijne lieve medemenschen verkeert. De Dwaasheid zit vóór en na haren lofredenaar erasmus op den troon; en er zal niet ligtelijk, in onzen revolutionairen tijd, eene revolutie tot stand komen, welke dezer Czarin, dezer Alleenheerscheresse, kroon en staf ontneemt.
Om deze redenen besloot ik, de welbekende Christelijke Gemeente te Zwijndrecht, aan de Maas, te bezoeken, ten einde de Broeder- en Zusterschap aldaar door mij beschouwd wierde, en ik te weten kwame, in hoeverre de Faam mij en anderen bedrogen had. Ons reisgezelschap bestond, buiten den Spectator, uit eenen goeden vriend, en voorts eenige vrouwen, die, gedreven, even als wij, door den geweldigen prikkel der nieuwsgierigheid, of, zachter gesproken, weetgierigheid, ons vergezelden. Het was omstreeks het middaguur uit den voorvaderlijken tijd, tegen 12 ure, dat wij ons aanmeldden, en op de vrij ruime scheepswerf door eenen broeder werden ontvangen, die waarschijnlijk, even als de deurwachter, θυρὰιος, bij de eerste Christengemeente, de vreemdelingen opwachtte, en terstond, als inkomende regten onzer weetgierigheid, van elken persoon een' stuiver vorderde, zoo als het heette, voor de bezigtiging der werf. Wij traden echter dadelijk naar het aangrenzende gebouw, en bemerkten, dat men de Broederschap van onze komst reeds verwittigd had. Weldra bevonden wij ons in eene ruime, langwerpige en net betimmerde zaal, alwaar aan de eene zijde een veertigtal broeders en zusters aan eene lange tafel

{==583==} {>>pagina-aanduiding<<}
gezeten was, aan de andere zijde een dertigtal kinderen, in hun midden, naar mijne gissing, een Opzigter of Schoolmeester.
Allen waren, op het tijdstip van ons binnentreden, bezig met het gewigtigste en neilrijkste werk voor den stoffelijken mensch; een werk, dat ik nooit zonder aandoening beschouw, wanneer ik herdenk, dat, juist door de beoefening daarvan, het menschelijk geslacht, met al deszelfs groote en verhevene pogingen tot volmaking en veredeling, in stand blijft, en zonder hetzelve van dat alles niets zoude gebeuren; met andere woorden: zij aten!
Inderdaad een regt eenvoudig, sober, en dus, in zekeren zin, ook Christelijk middagmaal: wortelen, aardappelen op grove roode schotels; in het midden, als de aantrekkende hoofdplaneet, een klein kopje met vet of vocht. Op eene andere tafel, die niet bezet was, stonden eenige schotels met teer, als voorbehoedmiddel tegen de dreigende Cholera morbus; in overeenstemming daarmede een geschreven recept tegen deze ziekte, aan den muur geplakt, hetwelk onder anderen eene buikpleister van kaarssmeer voorschreef; voorts eene Vriesche klok, en eindelijk, in een' hoek van het ruime vertrek, een klein kind in een' kinderstoel, het zinnebeeld van onschuld en onnoozelheid. - Verwacht hier geen tafelgesprek, zoo als plato, athenaeus, plutarchus of luther u doen hooren; de Tafelwijzen zochten wij hier niet; ook werd, zeer kort na ons binnentreden, eene ernstige stemming onvermijdelijk, daar eene der jongere zusters, aan het benedeneinde van den broederlijken disch, een vrij lang gebed uitsprak, op een' hartelijken en innigen toon; de inhoud van hetzelve was allezins Christelijk en gepast; slechts ter loops werd daarin aan de afgezonderde gemeenschap gedacht; geene enkele uitdrukking, welke dweepzieke of overdrevene denkbeelden verried. Wij stonden, met ongedekten hoofde, stil luisterend. Terstond na het gebed viel het koor van tamelijk onwelluidende stemmen op eenmaal in, met een vers uit den 65 Psalm; daarop stak elk de vorken in den gemeenschappelijken schotel, zonder ons echter uit te noodigen om mede te spijzen, dat trouwens het voornemen niet kon zijn. Terwijl ik de rol van zwijgenden beschouwer op mij nam, waartoe de natuur mij geschapen heeft, begon onze reisgenoot een zeer bescheiden gesprek met een' der broeders aan te knoopen, en zocht

{==584==} {>>pagina-aanduiding<<}
nadere berigten in te winnen aangaande den aard en het doel der Christelijke Gemeente. De Spreker, een man van middelbaren ouderdom, beantwoordde de vragen vrij goed, en verzekerde ons, dat het hoofddoel bestond in de eerste Kerk van jezus te herstellen; dat men zich daartoe in liefde en vrede vereenigde; dat zich reeds broeders en zusters uit alle gezindheden, Hervormd, Luthersch, Doopsgezind, Remonstrantsch, Roomsch, hier verzameld hadden; eindelijk, dat zij, op hunne binnenlandsche scheepstogten, ijverig naar nieuw te bekeerenen zochten, en daarin niet ongelukkig slaagden. Deze Spreker scheen ons mede een Schipper toe, en, naar den tongval, een Vries. Onze reisgenoot wilde echter van alles eene meer naauwkeurige kennis, en viel den welmeenenden broeder eensklaps op het lijf, met deze zonderlinge vraag: ‘Waarom stelt gijl. de vertaling des Hervormden Bijbels boven eene andere, b.v. boven die van luther?’ Deze vraag bragt den man in het naauw; maar hij redde zich daaruit, door, eenigzins verlegen, maar toch naïf, te hernemen: ‘Omdat die eerste ons nog al het sekuurste voorkomt.’ - Deze wending van het gesprek scheen de aandacht der dischgenooten op te wekken; want een tweede broeder, van minder gunstig voorkomen, nam, met een' stouten blik, de vreemdelingen scherp op, wierp het hoofd achterover, zette zich schrap, en, terwijl hij het heft van de stalen vork in de vuist nam, en daarmede nu en dan op de houten tafel klopte, als om den maatslag zijner demonstratiën aan te duiden, vatte hij het afgebroken gesprek weder op. Nu hoorde ik weldra, wat mij reeds bevreemd had nog niet te hooren, een' stortvloed van meer en min gepaste bijbelteksten, vermengd met dadelijke toepassing, zoodat ik alle inspanning noodig had, om zamenhang en bedoeling van dezen tweeden Spreker te vatten. Waarlijk, het is niet te verwonderen, dat ik toen dezen welluidenden regel van der
Dichteren Vader mijnen reisgenoot toefluisterde:

Τοῦ καὶ ἀπὸ γλῶσσης μέλιτος γλυκίων ῥέεν αὐδή (*). 
Het honigzoete woord stroomt lieflijk van zijn lippen. 


De Spreker was en bleef bijbelvast, en niemand zal het van mij vergen, om zijne aanhalingen weder te citéren. Had de man, die het zeker wel en goed meende, den zin

{==585==} {>>pagina-aanduiding<<}
en de eigenlijke beteekenis verstaan van alles, wat hij opdischte in den geestelijken, terwijl men voor hem had opgedischt in den ligchamelijken zin, dan zoude hij voor zichzelven en anderen meer nut gesticht hebben. Ééne aanhaling echter was te karakteristiek, om die hier niet bij te voegen. Het ongeluk wilde, dat eene onzer vrouwelijke reisgenooten, naar hedendaagschen smaak, het voorhoofd ter wederzijden met sierlijk krullend hair bedekt had, hetwelk door den wind vrij wat was uiteengewaaid. Deze onschuldige lokken vielen den ijverigen Spreker in het oog; de meer zwierige kleederdragt zal er ook iets toe bijgedragen hebben; ten minste, terwijl hij zich naar de vrouwen keerde, verklaarde hij onbewimpeld, dat ook ten duidelijkste bij dezen ‘de wereld en hare begeerlijkheden’ de bovenhand hadden; de Apostel paulus immers had reeds gezegd: ‘Gij zult u geene vlechtinge des hairs maken (*).’ Deze aanmerking veroorzaakte eene kleine beweging onder onze Dames, en ik bemerkte, hoe zij terstond zichzelve en hare gezellinnen van top tot teen beschouwden, om eene volgende oorzaak tot gisping te vinden, of mogelijk, bij tijds, te verbergen. Intusschen beweerde de Spreker, die geduldig den schotel voor hem onaangeroerd liet staan, dat het ware doel der Gemeente alleenlijk bestond in de wet van God lief te hebben bovenal, en onze naasten als onszelven; dit nu was, meende hij, bij den tegenwoordigen toestand der maatschappij onmogelijk; men moest zichzelven geheel en al verloochenen, zijne goederen ten beste van anderen geven, deze Christelijke volmaaktheid in een' kleinen kring zoeken, en anderen daar trachten in te wijden. - Eindelijk wilden wij het geduld, zoo wel aan deze als aan gene zijde, niet langer op de proef stellen. Men liet ons, na vriendelijke heilwenschen, ter deure uit, verzocht ons nader weder te komen, noodigde ons voorts
ook, om, bij deze gelegenheid, het nieuwere gesticht bij de Chocolade-fabrijk van den Heer M - te gaan bezigtigen, en drong eindelijk aan mijnen reisgenoot een klein boeksken op, uitgegeven door stoffel mulder, ter (namelijk geldelijke) waarde van 25 centen, waarover straks nader.
Het uiterlijke voorkomen der broeders en zusters was, over het geheel genomen, niet ongunstig; de meesten wa-
{==586==} {>>pagina-aanduiding<<}
ren reeds mannen of grijsaards; enkele jongelingen zagen wij; hunne kleeding was de gewone schipperskleeding; de vrouwen echter hadden eene soort van uniform, een zwart kapje, dat om het hoofd sloot, en geene enkele blonde of bruine ‘vlechtinge des hairs’ liet ontsnappen; daarbij een donkerbruin jak en rok van zeer grove stof. De gelaatstrekken der sekse bevielen ons vrij wat beter, dan die der mannen; wij zagen er schoone, regelmatige troniën. Wat de theorie der kleeding bij deze goede lieden betreft, is het, alsof zij in Vader bilderdijk's Zedelijke Gispingen, bl. 15, gelezen hadden:

‘Van daar die kleeding dan, die schaamte en naaktheid dekte, 
Maar hoogmoeds weeldrigheid in 't eind ten speeltuig strekte, 
En nieuwen afval wrocht, verdubbeld slag op slag, 
En nieuwen vloek verdong van Gods getergd gezag.’ 


Dat echter velen, die den grooten Bard in zijne dwalingen aankleven en zijne verdiensten niet beseffen kunnen, ongenegen zouden zijn, om zich te Zwijndrecht te verbroederen en te verzusteren, zal uit deze stelling blijken, welke ons aldaar duidelijk is opgegeven: dat God de zaligheid van allen wil, en ook bewerken zal, het zij in deze of in de volgende bedeeling. - Wij vertoefden toen nog eenige oogenblikken in het meergemelde gebouw, op eenigen afstand van de eigenlijke woning, waar de onlangs verplaatste Chocolade-fabrijk is opgetrokken. Aldaar vonden wij weder een twintigtal mannen en vrouwen, in vrede en rust, aan den maaltijd, en mijn reisgenoot liet zich weldra op nieuw in een wijdloopig gesprek in met een' der aanwezige broederen, hetwelk te uitgebreid is, om hier te vermelden. Genoeg, men ontving ons met heuschheid en welwillendheid, uitgezonderd de al te dringende bede om opgave van naam, woonplaats en beroep; iets, dat noch de Spectator, noch zijn reisgezelschap oorbaar achteden.
Onzer aller opmerking was in het gesticht, dat wij eerst bezochten, gewekt, zoo wel door het groot getal kinderen, die er regt gezond uitzagen, als door een bijna even groot getal Staten-Bijbels en oude gezangboeken, die op eene breede plank, bij wijze van troonhemel, de hoofden der volwassene broeders en zusters bedekten. Wij mogen niet gelooven, dat dit slechts uiterlijk vertoond ware. - Wat

{==587==} {>>pagina-aanduiding<<}
voorts de drie monnikengeloften, gehoorzaamheid, armoede en kuischheid, betreft, welke ook bij deze afgezonderde Gemeente zouden plaats grijpen, daaromtrent kan ik niet beslissen. Over de eigenlijke, ook minder openbare leefwijze der broeders en zusters, hunne eensgezindheid, hunne godsdienstoefeningen, den toestand van hun algemeene eigendom, wil ik mede zwijgen, eensdeels dewijl de juiste berigten mij ontbreken, anderdeels dewijl ik hoop en wensch, dat de loopende geruchten overdreven zijn; waarschijnlijk echter ook hier: ex ungue leonem, uit den klaauw den leeuw. - Wat het verdere lot dezer geestelijke en stoffelijke gemeenschap zijn zal, is moeijelijk te bepalen. Indien de St. Simonisten en nieuwbakken Tempelheeren in en buiten Parijs blijven bestaan, kan men mogelijk, bij gevolgtrekking, aan het Zwijndrechtsche Genootschap eenige duurzaamheid voorspellen. De zaak schijnt echter niet van dien aard, dat hoogere magt zich met een naauwkeurig onderzoek behoeft te moeijen.
Nu nog een woord over het blaadje, dat wij medenamen: het opschrift luidt alzoo, (en wij zien, dat de mode, om lange en weidsche titels te bezigen, ook reeds bij deze vrienden is doorgedrongen:) ‘De wet van God lief te hebben bovenal, en onzen naasten als onszelven, de ware Grondwet, waaruit alle Volkswetten moeten worden afgeleid en ingerigt, het eenigste middel tot herstelling van het geluk des menschdoms, en het ware geloof aan die waarheid: Alles is uit, door en tot God (*), het regte middel, om die Grondwet, tot heil van het gansche menschdom, in werking te brengen, schriftmatig en naar de ware wijsbegeerte (!...) betoogd, door stoffel mulder.’ Deze stoffel mulder werd ons door een' van Zwijndrechts ingezetenen, naïf genoeg, gekenmerkt, als ‘den Operateur.’ Hij schijnt het hoofdbestuur in handen gehad te hebben, maar is, helaas! vóór eenigen tijd, aan de heerschende ziekte, overleden. De inhoud van het blaadje is te verward en onzamenhangend, om er meer van te kunnen zeggen; de ‘ware wijsbegeerte’ is er althans niet in; alleen eenige klinkende woorden en uit hun verband gerukte teksten. Het begin der Voorrede is echter der moeite waar-
{==588==} {>>pagina-aanduiding<<}
dig, om hier afgeschreven te worden: ‘Geliefden, die dit zullen lezen, wie gij ook mogt zijn; ik moet u in het begin van dit mijn geschrift herinneren; indien het mogt gebeuren, dat gij eenige gebreken in hetzelve mogt vinden: dat gij vrijheid hebt om mij Christelijk daarbij te bepalen, dat ik met blijdschap en Christelijke onderwerping van u wil aanhooren; doch dit moet gij weten, indien gij tegen den hoofdinhoud, in den titel vervat, iets aan te merken of te verwerpen hebt, dan kan ik niet
anders doen, als u aan te zeggen, dat gij u bij den Wetgever aller menschen zelf moet vervoegen.’ Deze laatste woorden zijn zoo geheel oorspronkelijk en ongewoon in eene aanprijzende Voorrede, het beroep is zoo stout, de wending zoo plotselijk, dat ik het aan iederen lezer overlaat, om hierin den zaligen man (want dit hopen wij) te verbeteren of te overtreffen. - Het tweede gedeelte van het boeksken, van bl. 11 tot 17, draagt dit opschrift: ‘Heldenfeil van j.c.j. van speyk uit een godsdienstig oogpunt beschouwd, door stoffel mulder.’ Wij dachten bij de eerste inzage, dat heldenfeil eene drukfeil was; maar neen! heldenfeit is het ganschelijk niet. Dit gedeelte behoort derhalve, volgens deszelfs zeer gebrekkige strekking, achter of voor het boek van den Heer van der feen te worden ingebonden.
En hiermede zij het genoeg. Wie meer wil weten, ga zelf tot de broeders en zusters! Men bedroeve zich over eene miswijzing van den menschelijken geest, maar beschimpe de afgedwaalden niet! De tijd is nog niet gekomen, waarin de nu verstrooide en gewelddadig uit elkander gedrevene kudde, in liefde en vrede, onder éénen Herder vergadert. Als die tijd daar is, zal er vreugde in de Hemelen zijn!

Een Spectator.
Rotterdam, Aug. 1833.





De handschoen.


Dáár, voor zijn diergaard neêr, 
Zat Koning Frans 
In schoonen hofstoetglans, 
Van Edelvrouw en Baanderheer 
Op 't hoog balkon omgeven. 

{==589==} {>>pagina-aanduiding<<}

Nu wenkt de Vorst; 
Daar wordt een valdeur opgeheven: 
Met hoogen kop en breede borst, 
Waarlangs gekrulde manen zweven, 
Komt fier een forsche leeuw te voor: 
Bedachtzaam loopt hij 't strijdperk door, 
Met groote schreden; 
Hij schudt de manen, rekt de leden, 
En legt zich neêr. 
 
De Vorst wenkt weêr; 
Snel gaat een tweede valdeur op: 
Met radden sprong en in galop 
Verschijnt een tijger, bont gestreept, 
En geeft, bij d' aanblik van den leeuw, 
Een luid geschreeuw, 
En slaat en zweept 
Den bontgeringden staart, 
En krult daarmede een' kring in de aard'; 
Hij rekt de tong en spalkt den muil, 
Loopt schuw den leeuw rond: grimmig grommend 
Legt hij zich, brommend, 
Naast hem ter neêr. 
 
De Vorst wenkt weêr; 
Daar braakt op eens een dubb'le kooi 
Twee luipaards uit; 
Zij springen op den tijger neêr, 
Die ze, als zijn prooi, 
In de ijz'ren klaauwen ijlings sluit. 
 
Maar alles ijst: 
De woudvorst rijst, 
En brult, dat de aarde trilt in 't rond. 
't Wordt stil nu; maar 
Het moordziek paar, 
Al kleurt het bloed hun bontgevlekte vachten, 
Schijnt hong'rig op een' tweeden kamp te wachten. 
 
En van der galerijen rand 
Valt daar een handschoen van een schoone hand 
Op 't smalle plekje, dat en leeuw en tijger scheidde, 
Juist tusschen beide. 

{==590==} {>>pagina-aanduiding<<}

En lagchend ziet de Jonkvrouw Kunegond 
Den kring van hare aanbidders rond, 
En spottend zegt zij nu tot een': 
‘Heer Ridder! gij zwoert het, gij mint mij, naar 'k meen; 
Welnu, raap dien handschoen mij op van den grond.’ 
 
De Ridder laat, 
Na kort beraad, 
Zich op het bloedig kampveld neêr, 
En tusschen leeuw en tijger gaat 
De held, en neemt den handschoen weêr. 
 
Versteld om zulk een stout bestaan, 
Zien Jufferschap en Ridders 't aan. 
Bedaard brengt hij den handschoen weêr, 
En ieders mond klinkt hem ter eer. 
Maar Kunegonde's gloênde koon, 
Haar teed're blik beloven rijker loon. 
 
Doch hij, die voor de Jonkvrouw staat, 
Werpt haar den handschoen in 't gelaat, 
En zegt: ‘'k Begeer uw' dank niet, neen!’ 
En buigt, en gaat met fierheid heen. 


Naar schiller.


j.b.a.z.





Invallende gedachten op Zorgvliet.


Wat zoekt ge, o Naneef! 't stof en 't molmende gebeente 
Van hem, wien eeuw aan eeuw de opregtste hulde biedt, 
Of klaagt, dat schaars het oog 's Mans beeld en eergesteente, 
Aan d' uithoek van ons strand, aan Zeelands schorren, ziet? 
Hier vindt gij Vaders erf en Vaders geest te gader: 
Op Zorgvliet, waar hij werkte, en rustte, en dichtte, en dacht; 
Hier dankt gij, bij den boom, door hem geplant, dien Vader 
Voor rijke vruchten, uit zijn werk u aangebragt. - 
Men ziet de legertent, waar krachtige Oorlogshelden 
Diep peinsden op den val der Volken, starend aan; 
Maar bloed en tranen zijn 't, die ons hunn' roem vermelden: 
Op Zorgvliet kan men 't oog in kalmer stemming slaan. 
Niets, niets moet hier den traan der dankb're vreugde hind'ren; 
Hier is zijn schepping, - neen! zij strekt zich verder uit: 

{==591==} {>>pagina-aanduiding<<}

Ze is in uw huislijk heil, in 't hart van uwe Kind'ren, 
En waar de Bruidegom de deugd roemt zijner Bruid. 
Oud-Neêrland hield nog 't hoofd in 't woên der stormen boven; 
Nog sleept de stroom des kwaads 't niet onbeteugeld voort: 
Wien mag men voor dat heil, naast God, erkent'lijk loven? 
'k Heb 't antwoord, op deez' plek, in geestentaal, gehoord: 
‘Cats, die u 't pad der Deugd en Wijsheid heeft gewezen, 
Cats, wien gij, naast Gods Woord, als leidsman volgen kunt, 
Heeft God, wiens gunst door hem daarvoor steeds wordt geprezen, 
Het Vaderland tot heil, die Eng'leneer gegund.’ 
 
Vaarwel, gewijde plek! Dat Neêrland nooit vergete, 
Wat rijke bron van heil is aan uw zand ontweld, 
En dat nooit de onverlaat zich Nederlander heete, 
Wien, als hij u betreedt, de borst niet hooger zwelt! 


20 Junij, 1833.


G.v.R.





Raadt, raadt, wat is dat?


Er leeft een wezen op deze aard', 
Dat vele onechte kind'ren baart; 
Dat 's werelds boosheid staag vermeêrt, 
En toch door velen wordt vereerd; 
Dat, waar het soms iets goeds verrigt, 
Kortzigtigen het brein verlicht; 
Dat door een' enk'len tooverslag, 
Alsof het in de toekomst zag, 
Een' Vorst sans compliments onttroont, 
Schoon in zijn Rijk de vrede woont, 
Traktaten sluit en weêr verbreekt, 
En naar zijn keus het vonnis spreekt; 
Dat Vorsten koppelt in den echt, 
De sterkste vestingwerken slecht, 
Of, door een kwade luim verwoed, 
Europa dreigt met vuur en bloed; 
Dat edelmoedig troonen geeft, 
Den mensch doet sterven, schoon hij leeft, 
En, daar hij zelf niet mede vecht, 
Een' veldslag naar zijn' wil beslecht; 

{==592==} {>>pagina-aanduiding<<}

Dat, door de stoutste profecij, 
De harten angstig maakt of blij, 
Het avontuurrad lustig draait, 
Nu oorlog, dan weêr vrede kraait; 
Dat dikwijls schenkt eens anders deel, 
Of soms het wereldsche tooneel 
Doet went'len als een molenwiek, 
Verkeert als in een rarekiek; 
Dat nu de Revolutie kroont, 
Dan 't Hoofd der Revolutie hoont; 
Ja 't zoo ver tot het uiterst drijft, 
Dat het zijn' Vorst de wetten schrijft. 
 
Ligt roept de Lezer, gansch versteld: 
Wat zotteklap, die ge ons vertelt! 
Wie toch bezat ooit zoo veel magt? 
Zulks grenst aan bovenaardsche kracht. - 
O neen! het is een mensch als gij, 
En wel een zeer gewoon daarbij: 
Het beeld, dat ge u geschilderd ziet, 
Heet - dagbladschrijver, anders niet. 
 
h.c. dresselhuys. 




Op het sterven van vele kinderen, in de lente van 1833.


De Schepper der Natuur vergaart zich lentebloemen, 
Verplant ze in beetren grond, en drenkt ze in zuivrer lucht; 
U, die ze kweekte, en bij de leêge plek hier zucht, 
Bereidt Hij 't hoog genot, ginds in haar' bloei te roemen. 


Rotterdam.


G.v.R.





Bijschrift van Voltaire op een standbeeld van Kupido.


Wie hij ook zij, die dit moog' lezen, 
Hij is, of was, of zal eenmaal uw meester wezen. 
 
IJ. 





{==593==} {>>pagina-aanduiding<<}

Mengelwerk.

De toekomst van Europa.


‘.... Der Mensch, der zur schwanken der Zeit auch schwankend gesinnt ist, 
Der vermehret das Uebel, und breitet es weiter und weiter; 
Aber wer fest auf dem Sinne beharrt, der bildet die Welt sich. 
 
Und gedächte Jeder wie ich, so stünde die Macht auf 
Gegen die Macht, und wir erfreuten uns alle des Friedens.’ 
 
goethe. 


Het tegenwoordige is de vrucht van het verledene, maar tevens bevat het de kiem van het toekomende. Het zijn dus geene droomen van een' dweeper, geene magtspreuken van een' waanzinnige, die met vermetele hand den sluijer wil opligten, waarmede de Opperbestuurder des Heelals Zijne daden en besluiten aan ons kortzigtig oog onttrekt; maar het zijn ernstige overwegingen en treurige vooruitzigten van een' opmerkzamen waarnemer der lotgevallen van zijnen leeftijd, die men hier verwachten moet.
Er bestaat eene Profetie der Geschiedenis. Duizend verschillende oorzaken kunnen de door haar voorspelde gevolgen wijzigen; zij blijft echter waar. Zij is evenzeer zeker als de voorzegging van den Arts, die ook falen kan, niet omdat de wetenschap ijdel, maar omdat hij, die voorspelt, een mensch, en het leven kort en de kunst lang is.
Wil men een bewijs? O! er klinkt ons eene stem in de ooren.... Mogt men die stem nog hooren, nadat de mond, die zoo sprak, thans reeds verstomd is in het graf! De woorden van den edelen Vaderlander, die mijne zwakke taal vervangen en tot inleiding verstrekken mijner beschouwingen, zullen bevesti-
{==594==} {>>pagina-aanduiding<<}
gen, hetgeen ik beweerde: ‘er bestaat eene Profetie der Geschiedenis.’
‘Het is waar, traktaten zijn geteekend; wederkeerige waarborging van den tegenwoordigen stand van zaken is de geest van bijna alle staatkundige overeenkomsten; een Heilig Verbond tusschen bijna alle de Vorsten van Europa is gesloten, waarbij beginselen worden bepaald, die, getrouw in acht genomen, eenen eeuwigen Vrede aan de afgematte Volken van Europa moeten verzekeren. Maar, hoe veel dit ook zijn moge, het is op verre na niet genoeg.
Ook de heiligste verbonden staan en vallen dikwijls met eenen enkelen Vorst, die er de ziel van uitmaakt. Beroeringen, zoo als wij die gezien hebben, worden niet door kabinetten en traktaten geregeld. De brandstoffen liggen hier niet, gelijk bij gewone oorlogen, in de botsende belangen der regerende Huizen; zij liggen in de openbare meening der Volken, in den inwendigen toestand der Natiën; en het eenige, waarop hier alles aankomt, is de vraag: of die brandstoffen wezenlijk gezegd kunnen worden te hebben uitgewoed?
Laten wij dan nu onvooringenomen zien, welk onmiddellijk uitzigt op bestendige kalmte die inwendige stand der zaken zoo wel, als der meeningen, ons opent....
En waar wendt zich dan ons oog onwillekeurig eerder heen, dan naar datzelfde Frankrijk, hetwelk nu, dertig jaren lang, de krater geweest is, waaruit zich alle verwoesting en woeling over Europa verspreid hebben? Wat vraag doet men zich eerder, dan deze: of nu wezenlijk van dat Frankrijk de rust van Europa niets meer te vreezen heeft?
Maar hoe veel is niet dadelijk reeds hier, dat het uitzigt verduistert! Vredelievend is, ongetwijfeld, het karakter des regerenden Konings (*); vredelievend

{==595==} {>>pagina-aanduiding<<}
is misschien de bedoeling van het tegenwoordig Ministerie; maar het is niet Frankrijks Regering, het is Frankrijk zelf, waarop wij het oog moeten vestigen. En dan -? Ik bewonder de talenten van hen, welke, om hun Vaderland van het drukkende en vernederende van eene vreemde inrigting te bevrijden, alle middelen van overreding ter hand nemen, om buonaparte alleen als de oorzaak van alle ellende, en dus ook zijnen val als genoegzamen waarborg van eene bestendige rust, af te schilderen; maar, ook op het gevaar af, van even als cassandra door de geruste en juichende Trojanen beklaagd of bespot te worden, moet ik het zeggen: op nieuw staat Europa bloot, om het slagtoffer van woorden te worden.
Credidimus blandis, quorum illis copia, verbis.’

Op nieuw staat Europa bloot, om het slagtoffer van woorden te worden! Zoo schreef, in 1816, jan melchior kemper. Helaas! zijne voorspelling is niet ijdel geweest. Reeds veertien jaren later zag men de Groote Natie (!) hare Vorsten verdrijven, de verdragen als rag verscheuren, een' nieuwen Vorst uit den stam van orleans ten troon heffen, de Grondwet volgens de begrippen der vroegere omwenteling wijzigen, en oproerkraaijers en onruststokers als loffelijke burgers vereeren!
En wat was nu het gedrag der overige Gouvernementen? De Volken, niet dan onvolkomen met de toedragt der zaken bekend, tegen een' dweepzieken Vorst en zijnen geestelijken sleep vooringenomen, juichten die woelingen toe; de Vorsten zagen het aan, en zwegen; neen - als waggelde reeds de grond onder hunne voeten, reikten zij de hand aan het nieuwe Fransche bestuur, van welks erkenning zij hunne eigene veiligheid afhankelijk waanden. Ziet daar Frankrijk in 1830! Vergelijkt het met Frankrijk in 1815!
De eene overwinning der Groote Natie volgde nu op

{==596==} {>>pagina-aanduiding<<}
de andere. Het zedelooze België, nooit in rust dan onder den ijzeren arm van den werelddwinger, een zamenraapsel van volk, dat nooit een Volk was, verscheurt den band, waarmede de traktaten der Vorsten hetzelve vijftien jaren vroeger aan ons Vaderland verbonden hadden. Onze nationale geest maakte de afscheiding gemakkelijker. Wij verloren een land, dat wij nooit begeerd hadden, maar dat ons was opgedrongen. Welverre intusschen van de oproerige gewesten als onbeheerd goed aan te merken; welverre van een' edelen, standvastigen Vorst, die, omstuwd door een trouw Volk, zich als dam opwierp tegen den alles medeslependen stroom, regt te laten wedervaren, wordt de onafhankelijkheid en onschendbaarheid van den nieuw ontstanen Staat door dezelfde Vorsten erkend, die tot wederkeerige waarborging van den Staat van Europa zich vroeger verbonden hadden.
Frankrijk sluit zich aan Engeland aan tot een verschrikkelijk verbond. De vrijheid, de onafhankelijkheid der Staten wordt eene hersenschim. Men erkent slechts het regt van den sterksten; men schaamt zich zelfs niet, eigenbelang openlijk als de eenige drijfveer van staatkundige handelingen te erkennen. Een nieuw, ongehoord regt ontstaat; het is het regt van opstand!

De brandstoffen hebben niet uitgewoed. De Fransche omwenteling in het laatst der vorige eeuw was eene vrucht van vroegere gebeurtenissen. Die omwenteling was lang voorbereid. Zij moest vele misbruiken wegnemen, vele instellingen verbeteren, vele oude begrippen doen vervallen. Maar tevens moest zij vele droomen verdrijven. Frankrijk was niet geschikt voor eene Republiek en niet geschikt voor echte vrijheid, omdat het niet zedelijk genoeg was, om eerbied voor de wetten te hebben. Slechts die Staten der Oudheid, waar de wet onbepaald gehoorzaamd werd, hebben langdurig hunne instellingen bewaard. De Fransche ijdelheid en

{==597==} {>>pagina-aanduiding<<}
waan wilden aan geheel Europa de wet voorschrijven. Een stoutmoedig veroveraar, door de natuur tot de grootste ondernemingen bestemd, maakt zich meester van het bestuur van Frankrijk, en voert Frankrijks zegevierende benden door en tegen geheel Europa aan. De oorzaken van innerlijke beroeringen werden als gedempt door de buitenlandsche veroveringen. Europa zelf streed voor eigen behoud. De zuurdeesem der omwenteling had niet uitgegist. Sinds de Fransche omwenteling der vorige eeuw is een nieuw geslacht van menschen ontstaan. Hetgeen vóór vijftien jaren onmogelijk was, is thans mogelijk. Vrijheid en Gelijkheid zijn zulke schoone woorden; hoe ligt vinden zij een' weêrklank in de harten van jeugdige, onervaren menschen! Misslagen der regeringen, (en welke regering was ooit vrij van misslagen?) bestaande of gewaande gebreken worden opgezocht en breed uitgemeten. Eerlooze dagbladschrijvers misleiden den grooten hoop, en eene algemeene gisting ontstaat, die zich, als eene besmettelijke ziekte, van de Seine tot aan den Tiber en den Weichsel uitbreidt.
De kolossale magt van Ruslands beheerscher dempt den Poolschen opstand. De laatste schaduw van Polens onafhankelijkheid verdwijnt op de gevallene muren van Warschau. Te dikwerf reeds heeft de ondervinding ons geleerd, hoe onvolkomen de dagbladen ons van de ware toedragt der zaken onderrigten. Het zou vermetel zijn, den Poolschen opstand met den Belgischen gelijk te stellen; meer dan vermetel, onregtvaardig en onbillijk zou het zijn, der Poolsche Natie, als Natie beschouwd, eene vaderlandsliefde te ontzeggen, die de duurgekochte overwinning der Russen met bloed in de geschiedenis der menschheid heeft aangeteekend. Waar is hier eenige gelijkheid met de laffe, verraderlijke daden der Belgen?
Intusschen, waarin ook de Poolsche opstand met den Belgischen verschillen moge, hierin komen beide overeen, dat zij door Franschen invloed zijn aangevuurd. Rusland heeft Polen tot zijn gebied teruggebragt: maar dat

{==598==} {>>pagina-aanduiding<<}
in Frankrijks hoofdstad zich vereenigingen vormden, om de Poolsche natie te ondersteunen; dat de man, die lodewijk philips op den troon geholpen heeft, openlijk als voorvechter der Poolsche revolutie is opgetreden (*), dit heeft Rusland moeten aanzien, en heeft gezwegen!
Alle gebeurtenissen, sinds die eeuwig merkwaardige, dusgenaamde groote Julij-dagen, vertoonen ons, in de handelingen der kabinetten, twee werkende beginsels. Het eene is dat van overmagt en eigenbelang aan de zijde van Frankrijk en Engeland; het andere, dat van vrees aan de zijde der zoogenoemde Noordsche Mogendheden. Toen, na vruchtelooze onderhandelingen, onze edele Koning, vertrouwende op de regtvaardigheid zijner zaak, het zwaard aangordde, om billijke voorwaarden van scheiding van België af te dwingen, rukt eene Fransche legermagt België binnen, en stuit den voortgang onzer overwinnende helden. Toen later onze Vorst, zich op vroegere verdragen beroepende, het nog in onze magt zijnde kasteel van Antwerpen als een onderpand van eerlijken vrede wilde behouden, ontwringt hem Frankrijk dien steun, en overweldigt de in puin en asch verkeerde vesting. Engeland spant met Frankrijk zamen, en ontzenuwt ons land, door een' verraderlijken roof aan onze koopvaart. Rusland, Pruissen, Oostenrijk zien het aan, keuren het af, en zwijgen!
Is het wonder, dat thans straffeloos de Groote Natie haren afgod op nieuw aanbidt, en zichzelve vereert in dien rusteloozen veroveraar, wiens standbeeld op de zuil, aan Frankrijks overwinningen toegewijd, weder is opgerigt? Europa ziet het aan, en zwijgt! - Ziet daar Frankrijk in 1833! Ziet terug op het Frankrijk van 1815! Vergelijkt en oordeelt!

{==599==} {>>pagina-aanduiding<<}

Fransche invloed beheerscht Zwitserland; Fransche en Engelsche staatkunde zal de lotgevallen van Portugal regelen; Portugal wordt voor Engeland, wat België voor Frankrijk is, en Zwitserland wordt het bolwerk der Fransche vrijheidsdwingelandij, of het middelpunt van nieuwe beroeringen, die geheel Europa bedreigen.

En zoo deze staat van zaken nog eenigen tijd voortduurt, welke zal dan Europa's toekomst zijn?
Frankrijk behoeft geene overwinningen, door de wapenen behaald. Het kan door zijnen zedelijken invloed eene onberekenbare omwenteling in geheel Europa veroorzaken. Sinds de verdrijving van den oudsten tak der bourbons, heeft het wanbegrip meer en meer veld gewonnen, dat de strijd, die in 1813 en 1815 tegen Frankrijk gevoerd werd, eene herstelling van het oude, eene zegepraal van de beginselen van obscurantismus op liberale begrippen beoogde. In Duitschland is alles gereed tot groote omkeeringen. Weldra zullen de troonen waggelen, en op de puinen der Staten zal eene nieuwe Fransche heerschappij in Europa ontstaan. Men zegge niet, dat het slechts enkelen zijn, die woelingen veroorzaken; bijkans alle omkeeringen werden door enkelen veroorzaakt. De groote hoop laat zich medeslepen, en de stem der bezadigden wordt gesmoord.
Eerst dán, wanneer eene nieuwe Fransche overheersching in Europa ontstaan is, zullen de Volken uit den zwijmel ontwaken, en de tweede worstelstrijd van Europa tegen het geweld eener overmoedige Natie zal aan ons nageslacht, God geve het! eenen duurzamer Vrede schenken, dan de eerste.

Het moge troostrijk zijn, en het is dit inderdaad, te gelooven, dat een oppermagtig Wereldbestuurder alle uitkomsten regelt, en dat het tegenwoordige kwaad zal uitloopen op eindelijk geluk; maar niemand kan toch den wensch onderdrukken, dat hij zelf in dat geluk nog deelen, of dat het onheil, 't geen te wachten staat,

{==600==} {>>pagina-aanduiding<<}
mogt worden afgewend. Is er dan niets in staat, dien noodlottigen loop der zaken te voorkomen?
Er zijn menschen, voor wie de stem der ondervinding onverstaanbaar is; er zijn Vorsten en Volken, die voor de stem des Geschiedenis, de groote ondervinding van het menschelijke geslacht, doof zijn. Slechts door de hevigste en smartelijkste prikkels kunnen sommige kranken uit den doodelijken sluimer opgewekt en tot bewustheid gebragt worden. Vorsten van Europa! dat gij onze regtvaardige zaak niet acht, weten wij sinds lang; dat gij het voor vrijheid, echte beschaving en onafhankelijkheid grootmoedig strijdend voorgeslacht in het onverbasterd nageslacht miskent en hoont, toonen uwe daden. Maar bij uw eigen belang, bij het behoud uwer troonen bezweren wij u, laat de tuimelgeest der omwenteling ons niet straffeloos de wet voorschrijven! Nog is het tijd, de Hydra te verpletten; weldra is het voor altijd te laat! Maar gij aarzelt ... gij wilt niet? ... Eerlooze Staatsdienaars! Voor het Hollandsche bloed, dat, van eene opoffering af, die aan de daden der Oudheid herinnert, tot aan den val van Antwerpens Citadel, vergoten is, dagen wij u, u eerlooze Staatsdienaars! voor den regterstoel des Almagtigen en voor de regtbank der nakomelingschap! Maar, gij gelooft veelligt aan geenen Wereldbestuurder; gij gelooft immers aan geene eeuwigheid en aan geenen roem bij het nageslacht! Welnu, de dag der wraak komt - de dag der wraak komt! - weldra zegeviert de Fransche Natie over het ongelukkige, misleide en slecht bestuurde Europa!
En welk lot staat ons, Nederlanders, te wachten? Ach! mogen wij het geschokte Europa niet beveiligen voor de Fransche overheersching; is het ons niet gegund, den gang der gebeurtenissen te leiden of tegen te houden; konden wij dan althans, in den edelen strijd voor nationale onafhankelijkheid en de vrijheid der Volken, als eerste offers vallen, gelijk leonidas met zijne driehonderd Spartanen! .....



{==601==} {>>pagina-aanduiding<<}

Het heimwee der Zwitsers.

Men heeft mij hier - schrijft een reiziger uit Napels - willen doen begrijpen, dat het zoogenaamde heimwee eene ziekte van den geest is, vooral, wanneer hetzelve, gelijk dikwijls het geval is, met zelfmoord eindigt. Doch het heimwee schijnt thans uit de mode geraakt te zijn - men hoort er althans zoo veel niet meer van spreken; de toestand, welken men met dezen naam aanduidt, komt echter in warme landen nog steeds en overal voor, maar wordt slechts anders genoemd. De ondervinding leert, dat Alpen-bewoners, die in zuidelijke landen verplaatst worden, bezwaarlijk en meestal onder ziekteverschijnselen aan de lucht gewennen. Zeer dikwijls heeft er eene eerst ligte, slepende, allengs toenemende ontsteking der borstingewanden plaats, waarmede niet zelden eene verdikking en vergrooting van het hart gepaard gaat. Vandaar die beklemming, die angst, die mismoedigheid, waarvan men geene reden weet te geven. De kranke gevoelt zich zoo nedergedrukt, het hart is hem zoo zwaar, hij heeft geen lust meer in het leven - kortom, hij heeft het heimwee: hij zou alles doen, om naar huis terug te keeren, waar hij zich veel beter en opgeruimder gevoelde. Wij kennen de betrekking tusschen hart en hersenen, en kunnen hieruit de ziekelijke aandoeningen van het hoofd zeer wel verklaren. De kranke wordt zelden genezen, omdat de ziekte, door langzaam te komen, ongemerkt toeneemt, en men meestal te laat geneeskundige hulp inroept. Bij zoodanige lijders hebben gewoonlijk sterke hartkloppingen plaats. De beklemdheid neemt toe bij klimmen en bij hevige drift. In zijne mismoedigheid geeft de gemeene Zwitsersche soldaat, die bovendien niet zeer matig leeft, zich aan den drank over, en dit brandend vergif maakt een einde aan de zaak. In zoodanige omstandigheden dan gaat menigeen tot zelfmoord over, en gebruikt eigen schietgeweer, om zich voor het gevaar van verstikken te bewaren.

{==602==} {>>pagina-aanduiding<<}
Ofschoon nu ontleedkundig onderzoek steeds de duidelijkste blijken van ligchamelijk lijden toont, wil men dezen toestand evenwel eene krankheid van den geest noemen. Trouwens, om namen was men in het vak der geneeskunde nooit verlegen, evenmin als het bijgeloof om wonderen.


Noord-Amerikaansche vogels.

(Vervolg van bl. 581.)

De Nachtuil aan de Missisippi.

Deze verschilt aanmerkelijk van den Europeschen. In ons werelddeel van uilen sprekende, denkt men aan vogels, die hun verblijf kiezen in oude bouwvallen, of in uitgestrekte bosschen, welker donkerheid te akeliger zich vertoont, wanneer die vriend der duisternis zijne wanluidende stem daarin laat hooren. Verneemt men van de hoogte eens ouden torens, bij het flaauwe schijnsel der maan, het huiveringwekkend geschreeuw van den uil, zoo verandert de verbeelding des bijgeloofs den vogel weleens in een' boozen geett. - Met den uil aan de Missisippi is dit geenszins het geval. Hem dient geene door menschen verlatene woning tot verblijf; hij zoekt eene schuilplaats onder den grond. Hij bemint ook de bosschen niet, maar kiest zich een geheel open veld, en vestigt zijne woning te midden der verblijven van eene diersoort, welke wegens gezelligheid, zucht voor orde, reinheid en onschuldig leven zich aanbeveelt. Kortom, de Amerikaansche uil bemint de duisternis niet; hij is een vriend van het licht, en neemt de zon tot getuige van zijn jagen, arbeiden en kampen. Tot nu toe heeft men hem in het gebied der Vereenigde Staten nergens aangetroffen, dan aan gene zijde der Missisippi, in de zoogenaamde steden of dorpen der marmotten, welke hier zeer ongepast weidehonden (prairiedogs) genoemd wor-
{==603==} {>>pagina-aanduiding<<}
den. De vogel vindt het gemakkelijk, eene geheel voltooide en welingerigte woning in bezit te nemen, ten einde zich de moeite van het graven in den grond te besparen. De in deze oorden zeer menigvuldig voorkomende volkplantingen der marmotten zijn nu eens enkele, op zichzelve staande en naauwelijks eenige morgens land innemende buurten; op andere plaatsen strekken zich dezelve mijlen ver uit, en kunnen wel steden genoemd worden. De woning van eene marmot is van buiten kenbaar aan een' kleinen aardhoop, die den vorm van een' afgeknotten kegel heeft, onder
twee voet breed en omtrent acht duim hoog is. Men vindt den ingang boven op den kegel, ook weleens ter zijde aangebragt. De aarde, waaruit deze heuvels bestaan, is zorgvuldig bearbeid en zoo hard, als een sterk betreden voetpad worden kan. Een gang loopt twee voet regt naar beneden, en neemt dan eene schuinsche rigting naar een vertrek, waar het bezige diertje, aan de toekomst gedachtig, den vereischten voorraad voor den langen winter oplegt. Hoogst merkwaardig is ook het weeffel, waarin de marmot voor den winterslaap zich wikkelt; het bestaat uit fijne, gedroogde planten, heeft boven eene kleine opening, is rond en vast genoeg, om, zonder beschadiging, opgerold te kunnen worden. Bij schoon weder ziet men de diertjes voor den ingang der woning spelen, hetgene zeer vermakelijk is. Verschrikt hen een vijand, die eenigermate te vreezen is, zoo vlugt alles onder den grond; heeft de verontrusting niet veel te beduiden, zoo blijft elke marmot aan den ingang van hare woning, slaat met den staart, als om de tegenpartij uit te dagen, en zet zich van tijd tot tijd op de achterpooten, om de bewegingen van den vijand waar te nemen. Dat de marmotten, ofschoon zij alleen van planten leven, hare dorpen zeer dikwijls op vlakten aanleggen, alwaar geen spoor van groei te vinden is, kan men hieruit verklaren, dat zoodanige oorden geheel open liggen, en aan den vijand geene gelegenheid verschaffen, om zich in hinderlagen te verschuilen; de diertjes, die geene

{==604==} {>>pagina-aanduiding<<}
kracht of natuurlijke wapens hebben, kunnen dus elk gevaar van verre reeds bemerken, en hebben tijd, om zich, ter beveiliging, onder den grond te begeven. Zoo zijn de dorpen der marmotten ingerigt, welke de uil, soms alleen, soms in gezelschap, tot zijn verblijf kiest. Op zekeren afstand zoude men dezen uil voor eene op de achterpooten zittende marmot kunnen houden. Hij is vlug in zijne bewegingen, geenszins vreesachtig, en laat den jager niet zelden nader komen, dan noodig is, om niet mis te schieten. Men ziet dezen vogel meest bij kleine troepen. Jaagt hun iets schrik aan, zoo vliegen zij op, doch zetten zich op een' kleinen afstand weder neder. Duurt echter de verontrusting voort, zoo vlugten zij in hunne onderaardsche verblijven, waaruit zij niet ligt verdreven kunnen worden.
Men vindt deze vogels ook zeer menigvuldig in Zuid-Amerika, aan de oevers van de Rio de la Plata. De gaten, waarin zij aldaar huizen, zijn insgelijks werken van marmotten. Buiten twijfel hebben zij door geweld dezelve in bezit genomen. Dit wordt door waarnemingen genoegzaam bewezen; want, daar de aardheuvels, welke de uil bezet houdt, zich meestal in eenen vervallen staat bevinden en van de nalatigheid of onbekwaamheid der bewoners getuigen, strekken de goede gesteldheid van de woningen der marmotten en de daarin heerschende orde en reinheid tot een bewijs van de vlijt en werkzaamheid dezer merkwaardige dieren. Ofschoon er voor het overige geene redenen zijn, om te onderstellen, dat de uil met de marmot soms te zamen leeft, zoo wordt dezelve toch, volgens de verzekering van geloofwaardige ooggetuigen, niet zelden, door een gemeenschappelijk gevaar, met andere geheel ongelijksoortige gasten, b.v. hagedissen, ratelslangen enz., in zulke onderaardsche wijkplaatsen te zamen gebragt.


De wilde Kalkoen.

De kalkoen komt oorspronkelijk uit Amerika. Oviedo

{==605==} {>>pagina-aanduiding<<}
is de eerste, die (1525) melding van denzelven maakt, in zijne beschrijving van West-Indië. Kort na de verschijning van dit werk werd de vogel uit Mexico in Spanje overgebragt, van waar de Engelschen de eersten bekomen hebben, die op hun eiland gezien zijn. Allengs werden de kalkoenen in geheel Europa verspreid, en in minder dan eene eeuw waren ook Azië, Afrika en de onderscheidene Europesche volkplantingen daarmede voorzien. Het schijnt alzoo buiten twijfel te zijn, dat men deze vogelsoort aan de ontdekkingen van columbus te danken heeft. Het ornithologisch werk van c.l. buonaparte bevat eene optelling van zevenentwintig namen, waarmede even zoo vele Noord-Amerikaansche volksstammen den kalkoen aanduiden.
Wanneer een troep van deze vogels zich gereed maakt, om eene breede rivier over te trekken, kiezen zij de plaats, alwaar de stroom het smalste en de oever het hoogste is. Hier vertoeven zij doorgaans lang, dikwijls den ganschen dag, en nog langer; want de gevaarlijke togt moet niet zonder rijp overleg ondernomen worden. Gedurende deze algemeene raadsvergadering maken de mannetjes het hun eigene geluid, pronken met den staart, en schijnen door menigerlei vertoogen elkander te willen bemoedigen. Eindelijk neemt dan ook de gansche troep een stout besluit - de wijfjes en jongen volgen het voorbeeld der mannetjes; ieder vogel zoekt zich eene plaats op den top van den hoogsten boom, dien hij vinden kan. Op een door den aanvoerder gegeven teeken slaan allen de vleugels uit, en pogen, met de meestmogelijke inspanning, den tegenover gelegenen oever te bereiken. Voor de sterksten onder den troep valt dit, al is de stroom ook eene mijl breed, niet moeijelijk; maar de zwakkeren en de jongen zijn niet altijd zoo gelukkig. Vallen deze, tegen hunnen wil, op het water neder, zoo moeten zij zwemmende den overtogt volbrengen; dit doen zij echter vrij goed, daar zij, om zich op de oppervlakte des waters te houden, den staart uitbreiden, de vleugels zoo digt mogelijk za-
{==606==} {>>pagina-aanduiding<<}
mentrekken, om den tegenstand van het water bij het doorklieven te verminderen, en met de pooten, alhoewel die geene zwemvliezen hebben, wakker roeijen. Komen zij aan een' steilen oever, welken zij niet kunnen beklimmen, zoo rusten zij eenige oogenblikken uit, en spannen dan alle krachten in, om zich in de hoogte te heffen; doch niet zelden put het herhaalde opfladderen hunne krachten uit. De zwaksten bezwijken eindelijk en vinden hunnen dood in het water. De genen, welken het gelukt den anderen oever te bereiken, geraken in eenen toestand van afmatting, die aan verdooving grenst, waarin zij eenigen tijd, zoo het schijnt, verbijsterd omdwalen, en waarvan de jagers gebruik weten te maken, om hen in
grooten getale te vangen. De kalkoen is echter ten tijde van deze verhuizingen mager, en zijn vleesch heeft geringe waarde.
Ieder vogel schijnt op zijne beurt voor de algemeene veiligheid te waken. De eerste, die eenen arend, valk of anderen vijand gewaar wordt, geeft het teeken van onraad, waarop de gansche schaar zich van de kruin des booms, op welke dezelve zich geplaatst had, nederstort, en tegen den grond gedoken wacht, tot dat het gevaar voorbij is. Daar zij gewoon zijn, des nachts bij elkander op de dorre takken van een' grooten boom te zitten, zoo kan zulk een toevlugtsoord niet lang voor nachtelijke roofvogels verborgen blijven. Maar de kalkoen weet dikwerf aan de klaauwen van zijnen vervolger te ontkomen. De roofvogel vliegt in kringen rondom den boom, ten einde zich een slagtoffer uit te kiezen. Hoe weinig gedruisch deze ook maakt, zoo is er onder de slapenden toch altijd één, wiens luisterend en geoefend oor dit zwakke geluid verneemt, waarop dezelve dan terstond door een bijzonder geschreeuw het gansche gezelschap opwekt. Nu heffen alle de kalkoenen zich op; de roover valt dien aan, welken hij zich tot prooi heeft uitgekozen; deze duikt terstond, verbergt den kop, en slaat den uitgespreiden staart over

{==607==} {>>pagina-aanduiding<<}
den rug heen. De vijand, die thans niets meer ziet, dan eene voor zijnen bek en klaauwen onkwetsbare oppervlakte, geraakt hierdoor eenigermate in verwarring; en de kalkoen maakt van dit oogenblik van besluiteloosheid gebruik, om zich op den grond neder te werpen, waar zijne tegenpartij het niet waagt, hem aan te grijpen.
De jonge kalkoen is zeer gehecht aan het oord zijner geboorte; hij schijnt zelfs voor enkele boomen, waarop hij gewoon is te zitten, eene bijzondere genegenheid te hebben. Ofschoon, om zijn voedsel, genoodzaakt tot menigvuldige, dikwerf zeer verre togten, keert hij toch jaren na elkander steeds tot dezelfde, hem lief gewordene, boomen terug. Deze staan gewoonlijk op eene in eenen stroom uitstekende landtong. Wanneer de tijd van rusten nadert, vergaderen de kalkoenen, en een lang gerekt geschreeuw is het teeken tot heenvliegen. Nu hoort men het ruischen der vleugels, dat voortduurt, tot dat de vogels, digt bij elkander gedrongen, en dikwijls zoo talrijk, alsof het eene algemeene verzameling van alle de kalkoenen in het land ware, zich op hunne boomen nedergezet hebben. Zulk eene rustplaats is echter geenszins zoo verborgen, dat de jager dezelve niet zoude kunnen ontdekken. Nadat deze bij dag zoodanigen boom of boomen bespied heeft, kiest hij een geschikt standpunt, en begeeft zich derwaarts bij maneschijn, die hem licht genoeg geeft, om te kunnen mikken. Hij legt bij voorkeur eerst op die vogels aan, welke het meest vrij zitten, en wier vallen van den boom niet te veel beweging onder de slapenden veroorzaakt. Zeer opmerkelijk is de bijzonderheid, dat dezelfde vogels, welke door de verschijning van eenen uil in eene zoo algemeene ontsteltenis geraken, noch door de tegenwoordigheid van den jager, noch door de herhaalde geweerschoten, noch door het nedervallen van eenigen uit hun midden verschrikt schijnen te worden. Elk schot veroorzaakt slechts zeker gemurmel onder den troep, hetgene men eerder voor een teeken van ver-
{==608==} {>>pagina-aanduiding<<}
wondering, dan van vreeze meent te mogen houden. Deze stompheid is aan alle de hoendersoorten van Noord-Amerika eigen.

(Het vervolg en slot hierna.)








Facsimile van eenen eigenhandigen brief van den drossaard Pieter Corneliszoon Hooft aan den Amsterdamschen hoogleeraar Caspar van Baerle van den 13 september 1646.

Tot opheldering van dezen brief, voorzien van eene kantteekening van den Geschiedschrijver g. brandt, zal het niet noodig zijn, in eenige bijzonderheden nopens deszelfs inhoud te treden, als zijnde die inhoud reeds opgenomen onder de in druk uitgegevene Brieven van hooft, welke door den kundigen en onvermoeiden onderzoeker der Vaderlandsche Geschiedenis, Mr. jacobus scheltema, met Aanmerkingen en Bijvoegsels zijn verrijkt geworden.
De onderhavige is de 761ste der in die verzameling voorkomende brieven, en is door hooft geschreven op zijnen meer dan 65 jarigen ouderdom, na gedurende bijna 40 jaren de betrekking van Drossaard van Muiden te hebben bekleed.
Onder meer anderen, kan ook deze brief getuigenis geven, dat hooft, een half jaar vóór zijn overlijden, (voorgevallen op den 21 April 1647) onder het verduren van de ongemakken des ouderdoms, en lijdende aan jicht, graveel en ongesteldheid der maag, zijne vorige opgeruimdheid en luimigen aard ten volle had behouden, en dat mitsdien teregt door den verdienstelijken jacobus koning, in zijne Geschiedenis van het Slot te Muiden, is aangemerkt, dat de Drossaard onder alle de rampen des levens en ligchamelijk lijden, zoo als een' waar' Christen voegt, geduldig en gelaten is gebleven.

{==t.o. 608==} {>>pagina-aanduiding<<}


{== afbeelding 
	
==} {>>afbeelding<<}
    




{==609==} {>>pagina-aanduiding<<}

Over den te grooten spoed van sommige geneesheeren bij het bezoeken hunner patiënten.

(Vervolg en slot van bl. 577.)
Hier zou ik de pen kunnen nederleggen; maar, behalve dat ik nog het een en ander te zeggen wensch, wat mij op het harte ligt, zoo zie ik mij wel genoodzaakt, haar nog eene wijl in handen te houden, ten einde mij tegen de verwijtingen te verdedigen, waarmede het den, zich door mij beleedigd achtende, Geneesheeren behaagt, mij, in hunnen zeer verklaarbaren toorn, te overladen. ‘Vermetele!’ roepen zij mij toe, ‘welke is uw naam, uw titel, uw regt, om ons over hetgene gij in ons afkeurt te onderhouden? Zijt gij dan zelf, in de waarneming van uw beroep, zoo geheel onberispelijk? En, indien ja, zoudt gij het ook wezen, zoo gij Arts waart; of dan ook al niet handelen als zij, die gij nu zoo strengelijk veroordeelt? Maar, waarom ons langer met u opgehouden? Gij kent de Geneeskunst niet! Anders zoudt gij weten, dat lange visiten juist niet altijd goede visiten zijn. Het is u slechts te doen om haar te honen en hen, die ze beoefenen! Van hier uw ijveren tegen der Artsen geldzucht; zucht, waaraan toch, gelijk gij weten moest, de geneeskundige praktijk allerminst voldoening schenken kan. En, in allen geval, wat gaat u onze spoed aan? Zoo er iets te berispen, te klagen valt, laat dit den patiënten over! Zoolang de onze ons hunne onvoldaanheid niet betuigen, mogen wij immers denzelfden gang blijven houden, dien wij tot hiertoe hielden? u, inmiddels, in bedenking gevende, of het niet beter van u gedaan ware, te zwijgen, dan, door uw geschrijf, vooroordeelen tegen de kunst en hare beoefenaars te verwekken, die voor vele lijders ligt schadelijk kunnen zijn.’ - Vinnig, ziet gij, mijne Lezers! vaart men tegen mij uit. Gelukkig, intusschen, dat ik tot mijne wederspraak niet veel ruimte behoef, die mijn beperkt bestek ook niet veroorloven zou te nemen!
Gij vraagt mij dan, mijne Heeren! die u, door mijn geschrijf, gekrenkt oordeelt, naar mijn' naam, mijn' titel, mijn regt, om u over hetgene ik in u afkeur te onderhouden. Wat mijn naam betreft, deze alleen zou, ware hij nog zoo gunstig bekend, het ware, nuttige en gepaste van het geschrevene in geenen

{==610==} {>>pagina-aanduiding<<}
deele bewijzen. Dit bewijs moet de inhoud van het stuk zelf, desgelijks zonder eenige naamsaanduiding gesteld, leveren, die, gelijk ik meen te mogen vertrouwen, zulks zal gedaan, en tevens hebben doen zien, dat ik mij niet te veel aanmatige, wanneer ik mij vriend van het ware, goede, en van die het bevorderen, noeme, en hiermede de, door u mij gedane, vraag beantwoorde. - ‘Maar, uw titel?’ Gij wilt, namelijk, weten, of ik een gewijde of ongewijde in de Geneeskunst ben. Arts ben ik niet, gelijk ik reeds te kennen gaf, en u veelligt uit heel mijn schrijven zal gebleken zijn, maar een veeljarig lijder, en, als zoodanig, niet geheel verstoken van alle geneeskundige kennis, tot zeer duren, en dikwijls ook zeer smartelijken, prijs verkregen! Doch, even weinig als mijn naam, doet hier ook, zie ik wél, mijn titel iets tot de zaak. Geneesheer zijnde, zou ik onwaarheid - regtsgeleerde, godgeleerde, of iets anders, waarheid hebben kunnen zeggen. Op het betoog zelf komt het dus wederom aan; dit moge u doen beslissen, of ik op den titel van verdediger van lijders, den schoonsten, dien ik ken, al of niet eenige aanspraak maken mag. - Wat mijn regt betreft, om u uwe gebreken voor te houden, dit steunt alzoo op denzelfden grond, waarop gij het uwe bouwt, wanneer gij u bevoegd en geroepen acht, diegenen aan hunne pligten te herinneren, die zich aan onkundigen, onnadenkenden, ongelukkigen vergrijpen, de verpligting namelijk, om, als mensch, voor de menschheid, voor de lijdende menschheid bovenal, op te treden, en hare regten tegen elk, die ze schendt, te verdedigen. ‘Wie weet goed te doen, en het niet doet,’ zeide eens zeker groot Man, ‘dien is het zonde!’ Ziet daar uwe en mijne verpligting, uw en mijn regt!
Gij verlangt te vernemen, mijne Heeren! ‘of ik dan, in de waarneming van mijn beroep, zelf zoo geheel onberispelijk ben.’ Och of ik het altijd ware! Wel poog ik het te zijn, te worden; maar, helaas! gedurig kom ik te kort. Dat nu dit te kort komen, 't welk anderen mij bescheidenlijk voor oogen mogen stellen, mij tot zwijgen veroordeelen zou, wanneer ik, in het belang der menschheid, iets nuttigs te zeggen heb, neen, dit geloof ik niet. Waar zou het heen, als men zelf geheel heilig moest zijn, om anderen tot heiligheid te mogen aansporen? De bewustheid van eigene feilbaarheid moge tot gematigdheid in het oordeelen dringen, (pligt, dien ik meen, in mijn betoog, niet verwaarloosd te hebben) tot het opgeven van alle vrijmoedigheid doemt zij niet.

{==611==} {>>pagina-aanduiding<<}

‘Indien gij zelf Doctor waart, handeldet gij ligt ook al, als zoo menigeen, dien gij nu gispt!’ Het is mogelijk, mijne Heeren! mogelijk zelfs, dat ik het nog veel erger maakte. Maar dan verdiende ik ook in het beschamend licht der waarheid geplaatst te worden, en zulks te meer, naar mate mijne schuld grooter was. Dat, overigens, mijn vermoedelijk voor uw stellig verzuim eenige reden van verontschuldiging zou opleveren, gelooft gij te weinig, dan dat ik het, ook maar met een enkel woord, zou te wederleggen hebben.
‘Gij kent de Geneeskunst niet,’ roept men mij toe; ‘anders zoudt gij weten, dat lange visiten juist niet altijd goede visiten zijn.’ Het zij zoo, dat ik met de Geneeskunst onbekend ben, mijne Heeren! dit echter weet ik, en zegt mij mijn gezond verstand, dat, gelijk bij elke kunstbeoefening, te groote spoed schaadt, en uwe kunst dien te minder gedoogt, naar mate hare moeijelijkheid meerdere oplettendheid en zorg vereischt. - Dat lange visiten niet altijd goede zijn, gaf ik vroeger zelf reeds te kennen. Neen, zoo onnoozel ben ik niet, van te ontkennen, dat in sommige gevallen een oogenblik toevens van den Geneesheer bij zijne patiënten genoegzaam is, en dat hier veel van het oog, het waarnemingsvermogen van den Arts, en de gesteldheid des lijders afhangt; maar, aan den anderen kant ben ik toch ook wel zoo wijs, van te kunnen begrijpen, dat het geneeskundig bezoek niet altijd, niet meestal zoo ras kan afloopen, en dat ook de veeljarige lijder zijne tijden heeft, waarin het langer standhouden van zijnen Arts allernoodzakelijkst voor hem is.
‘Dat het mij voornamelijk te doen geweest zou zijn, de Geneeskunst en die ze beoefenen te honen,’ dit, mijne Heeren! spreek ik te volmondiger tegen, naar mate mijn geschrijf luider van mijne hoogachting voor die kunst en hare waardige beoefenaren getuigt. Mijne bedoeling was alleen, den Arts, niet te honen, maar tot eenen beteren zin, in opzigt tot zijne lijders, te brengen, die hen door zijne overijling benadeelt, gelijk ook de kunst, die hij op hen niet behoorlijk toepast. Kunst en kunstenaar zijn twee zaken, die dikwijls hemelsbreed van elkander verschillen. Voor dezen kan ik, om zijne handelwijs, de grootste minachting koesteren, zonder daarom op te houden, gene hoog te achten. Ik waardeer de regts-, godgeleerdheid, fraaije letteren enz., maar niet elk, die ze beoefent; den Arts, die de Geneeskunst kwalijk behandelt, veroordeel ik, maar daar-
{==612==} {>>pagina-aanduiding<<}
om de Geneeskunst zelve niet. Hoe hooger ik eene kunst schat, te meer en vuriger zal ik natuurlijk voor haar ijveren, en te onverbiddelijker zijn in opzigt tot den haar ligtzinnig behandelenden kunstenaar. Is alzoo mijn toon, hier en daar, wat hooger gerezen, o! wijt dit alleen aan mijne hoogachting voor de weldadigste aller kunsten, waaraan ook ik zoo oneindig veel verpligt ben, en die ik niet kan zien mishandelen, zonder mij te ergeren en te bedroeven!
Dat de geneeskundige praktijk over het geheel niet rijk maakt, allerminst in onze tijden, waarin sommige Artsen ook al op een' te hoogen voet leven, geloof ik zoo goed, als ik mij overtuigd houde, in mijn betoog, alleen tegen de overdrevene geldzucht van sommige Geneesheeren, geenszins tegen een betamelijk verlangen, om, door vlijt, een fatsoenlijk bestaan te vinden, geijverd te hebben. Verrijke zich de Arts, de Hoogleeraar, verzamele hij zich eenen schat, als boerhaave, maar zij hij dan ook even naauwgezet in de beoefening zijner pligten. Doch, waartoe zoo vele woorden gespild? De oppervlakkigste herlezing van hetgene ik over de te ver gedrevene winzucht van eenige Artsen ter neder schreef, noodzaakt u immers, mijne Heeren! zijt gij anders regtvaardig, uwe beschuldiging terug te nemen, alsof mijn bestrijden daarvan zijnen grond zou hebben in het verfoeijelijk verlangen om de Geneeskunst in een hatelijk licht te plaatsen, en hen te honen, die ze beoefenen.
‘Maar,’ duwt mij de schuldige Geneesheer toe, in wrevelmoedig onverstand, en onwillig om zich te beteren, ‘wat gaat u onze spoed aan? Indien er iets te berispen, te klagen valt, laat dit den patiënten over! Zoolang de onze dit niet doen, willen wij denzelfden gang blijven houden, dien wij tot hiertoe gehouden hebben.’ Zoo beschouwt gij dan de onkunde uwer lijders (want, behalve aan zekere beleefdheid, en ontzag voor u, zal wel voornamelijk hun zwijgen daaraan toe te schrijven zijn) voor genoegzaam, om uwen te grooten spoed voor uw, zoo wél onderrigt, geweten te regtvaardigen? Zoo wilt gij hen dan in hunne onwetendheid laten blijven, en hen met de gevaren, die zij loopen, onbekend laten, opdat gij u te veiliger aan hen zoudt kunnen bezondigen! Zoo wilt gij u dan van de voortdurende blindheid uwer patiënten bedienen, om hen op den, wel voor u gemakkelijken, maar voor hen zoo heilloozen, weg, waarop gij hen gevoerd hebt, gerust te laten voortwandelen! Maar, maar, mijn Heer! bedenkt gij wel, dat gij te schuldiger jegens uwe lij-
{==613==} {>>pagina-aanduiding<<}
ders wordt, hoe minder zij uwe tekortkomingen omtrent hen bemerken? Bedenkt gij wel, dat, wanneer gij van hunne onnoozelheid misbruik moogt maken, dit ook de pleitbezorger, de handwerksman, de fabrikant, de winkelier en anderen van uwe onkunde mogen, en gij het regt uit de hand geeft, om u over hen te beklagen? Bedenkt gij wel, dat gij, mij veroordeelende, als ik de oogen uwer patiënten voor uwe gebreken tracht te openen, gij mij ook van de verpligting ontslaat, om u te waarschuwen voor de verliezen, de jammeren, de levensgevaren, die gij of de uwen van den man te duchten hebben, die het over zich verkrijgen kan, van uwe en hunne onkunde een schandelijk misbruik te maken? Neen, neen, de onwetendheid der menigte levert voor niemand een' vrijpas op, om haar te mishandelen, of te laten mishandelen! Doch, waartoe nog meer? Uw eigen gedrag jegens uwe kranken, bewijst het niet,
dat gij het mijne billijkt? In uw (toch zeker belangeloos?) waarschuwen tegen den kwakzalver en zijne artsenijen vind ik immers, wat ik verlang, mijne regtvaardiging, namelijk, om niemand ter prooije eener onkunde te laten, die verderfelijk, wat zeg ik! doodelijk voor hem zou kunnen worden?
‘Doch, ware het evenwel maar niet beter geweest te zwijgen, dan, door uw spreken, vooroordeelen tegen de kunst en hare beoefenaars te verwekken, die voor vele lijders ligt schadelijk kunnen wezen?’ Maar, waar deed ik zulks, mijne Heeren? Vooroordeelen heb ik, zoo ver ik weet, nergens aangekweekt; ik heb slechts hen bestreden, die ze, door hun nalatig gedrag, zouden kunnen doen geboren worden en vestigen. En mogt, moest ik dit niet? Mogt, moest ik de waarheid verbergen, ofschoon door mijne overtuiging gedrongen, dat zij in het licht kon gesteld worden, en ik hieraan bevorderlijk kon zijn? Ongelukkig, als het eenmaal zoo ver gekomen is, dat men niet meer zeggen mag, wat, ten zegen der lijdende menschheid, dient gezegd te worden! Neen, niemand waagt het, mij te wederspreken, als ik zeg, dat het misdaad, de schandelijkste misdaad is, duizende lijders in de onwetendheid te laten, ten einde dezen en dien Geneesheer in zijn pligtverzuim te meer en beter te sterken. - Maar wat verdedige ik nog mijzelven, wien ieder menschenvriend verdedigt, en toeroept: ‘Ga voort, met voor het heil der lijdende menschheid, waar en zoo veel gij kunt, bestendig op te treden!’

{==614==} {>>pagina-aanduiding<<}

Dit doe ik, hoe euvel sommigen het mij duiden mogen, aanvankelijk weder, door mijne Lezers, die mijnen raad mogten behoeven, te vermanen, om zich zoo min voor de hunnen, als voor zichzelven, van den man te bedienen, met wiens wijze van handelen ik hen, in dit mijn betoog, heb trachten bekend te maken. Het is zoo, hij, die eene plaats bewoont, waar slechts één Arts is, moet zich, zoo goed, zoo kwaad hij kan, behelpen; maar die in de gelegenheid is, tusschen meerdere eene keuze te doen, is zichzelven, is den zijnen verpligt, in deze met de meestmogelijke voorzigtigheid te werk te gaan. Naam, aanbeveling, goed voorkomen, gelukkige praktijk, en dergelijke, doen, het is waar, bij eene zoodanige keuze, dikwijls veel af, en, in de onmogelijkheid, waarin zich de niet ingewijde bevindt, om over de kundigheden en waarde eens Geneesheers uitspraak te doen, kan dit wel niet anders, en moet blind geluk veelal zijn leidsman wezen. Iets, evenwel, is er, dat onder het bereik zijner waarneming valt, dit, namelijk, of de Arts in zijnen lijder belang stelt, en zulks toont door zijne getrouwe komst, lang genoeg verblijf, om zich met zijnen patiënt te kunnen onderhouden en dezen den noodigen raad toe te dienen, en vooral door dien geest der liefde in beoefening te brengen, die, in de Geneeskunst, dikwijls zoo groote wonderen doet. - Na alles dus, wat ik schreef, mijne Lezers! ziet wél toe, dat gij de gezondheid en het leven van uzelve en uwe huisgenooten nimmer toebetrouwt aan den man, wien het, uit hoofde zijner uitgebreide praktijk, onmogelijk is, zijnen patiënten den vereischten tijd te geven; wiens leefmanier hem wel verpligt, zich spoedig van hen af te maken; wiens zucht naar gemak hem noopt, hen, hoe eer zoo beter, vaarwel te zeggen; wiens onbewogen hart hem gedurig in verzoeking brengt, zijne pligten te veronachtzamen! Neen, neen! een, dien gij als zoodanig kent, zij geenszins uw Arts, noch die der uwen! Hoe groot ook overigens zijne
kundigheden zijn mogen: wat baten zij, zoo hij ze niet ten voordeele zijner lijders verkiest aan te wenden? De Geneesheer, dien gij hebben moet, moet gezind zijn, u te onderhouden over uwen toestand; moet u veel vragen, uw antwoord geduldig afwachten, u opmerkzaam maken, wat u te doen, te laten staat, zichzelven niet staâg voortdrijven, maar weten stand te houden, zijn gemak, zijne vermaken, zijne krachten veil hebben voor uw

{==615==} {>>pagina-aanduiding<<}
heil en dat der uwen. In zijn blijven, handelen, vertrekken, moet gij den heilloozen spoed niet bemerken, dien ik beschreef, maar, integendeel, die op alles lettende zorgvuldigheid, welke niet nalaten kan, goede vruchten voort te brengen. Bespeurt gij dit laatste in nem, dan hebt gij reeds veel in hem gevonden; maar nog oneindig meer, wanneer gij in hem dien godsdienstigen zin ontdekt, die de menschenliefde zoo magtig versterkt. Zijt gij geslaagd, zulk eenen Arts aan te treffen, acht u dan hoogst gelukkig, en geeft u aan zijne leiding, met vol vertrouwen, over! Zij hij dan in zijne praktijk al niet voorspoedig; gij hebt gedaan, wat u te doen stond, en kunt en moogt de uitkomst van zaken Hem aanbevelen, zonder wiens zegen geen Arts, hoe bekwaam, hoe welgezind, iets uitwerken kan. Maar, nog eens, als redelijk mensch moet gij handelen, en noch uzelven, noch iemand der uwen ter prooije geven aan den man, dien gij als verwaarloozer zijner pligten kent, of ten minste kunt leeren kennen. - Ziet daar, lieve Lezers! het eerste van dat een en ander, hetwelk ik zeide mij op het hart te liggen!
Het tweede betreft u, mijne jonge vrienden! die u tot de uitoefening der geneeskundige wetenschap voorbereidt. Schoon is de keuze, die gij gedaan hebt, om eenmaal als weldoeners der lijdende menschheid op te treden. Maar die keuze, welke u zoo hoog vereert, vereert, gelijk gij, zonder mij, gemakkelijk beseft, dán alleen, wanneer zij op goede beweeggronden rust. Velen deden haar in jeugdigen ijver insgelijks, van wie het te wenschen ware, dat zij zichzelve beter gekend, en er, bij tijds, van afgezien hadden, het getal dier Artsen te vergrooten, wier jammerlijk gedrag, in opzigt hunner lijders, wij, in dit ons betoog, hebben gepoogd voor oogen te stellen. Zijt gij, mijne vrienden! niet gezind, hun voorbeeld te volgen, of, ten minste, ontwaart gij in u geene hoogere en reinere beginselen, dan die hen bezielen, o! in naam uwer lijdende medemenschen smeeken wij u, gaat indien het immers maar eenigzins mogelijk zij, vooral niet voort met u aan een beroep te wijden, dat eenmaal uzelven tot een oordeel, uwen natuurgenooten tot een' waarachtigen vloek staat te worden! Beproeft, ja, beproeft dus uzelve nog, eer gij den beslissenden stap doet, of gij wel de noodige geschiktheid hebt, om te worden, wat gij te worden u voorgenomen hebt! Berekent gij nu reeds, dat uwe zwakke ligchaamskrachten u eenmaal tot de verwaarloozing

{==616==} {>>pagina-aanduiding<<}
uwer pligten, geheel of gedeeltelijk, verleiden zullen, wordt, wat gij worden moogt, maar geen Arts! Ontbreekt het u, nu reeds, aan dien volhardenden moed, wiens gemis u noodwendig, te eeniger tijd, tot overhaasting, bij het bezoeken uwer lijders, zal aandrijven, wordt, wat gij worden moogt, maar geen Arts! Bespeurt gij, nu reeds, eene onweêrstaanbare zucht tot gemak in u, die u eenmaal den lijder te spoediger zal doen vaarwel zeggen, wordt, wat gij worden moogt, maar geen Arts! Stelt gij de vermaken des levens, nu reeds, zoo hoog, dat de begeerte daarnaar u eens in verzoeking zal moeten brengen, om de huizen des geklags, zoodra mogelijk, te ontvlugten, wordt, wat gij worden moogt, maar geen Arts! Is het geld u, nu reeds, zoo dierbaar, dat gij waarschijnlijk, te eeniger tijd, meer de beurs uwer lijders, dan hun heil beoogen zult, wordt, wat gij worden moogt, maar geen Arts! Woont, nu reeds, niet in u die geest der liefde en godsvrucht, welke den echten Geneesheer vormt en veredelt, en bemerkt gij geene de minste neiging in u, om dien bij u te verwekken en te versterken, wordt, wat gij worden moogt, maar geen Arts! In één woord, wordt het niet, in 's Hemels naam! wordt het niet, als gij het niet zóó worden wilt, als gij het behoort te wezen! Waarlijk, de Geneeskunst is eene te gewigtige, kostelijke, heilige kunst, dan dat gij haar met eene ligtvaardigheid zoudt mogen beoefenen, die zij allerminst verdient! Op eenen grond als onze vaderlandsche, waar een boerhaave, van geuns, brugmans, als Geneesheeren, optraden en dien als 't ware heiligden, mag men zijne pligten jegens de lijdende menschheid wel dubbel ter harte nemen! Die pligten kent gij immers, jeugdige kweekelingen der Geneeskunst! Zoo niet, o! haast u dan, ze te leeren kennen uit dat gulden boeksken, waarmede de beroemde hufeland de wereld verrijkt heeft! Ik bedoel dat, hetwelk handelt over de Pligten van den
Arts. Gij vindt daarin al zoo hetzelfde veroordeeld, wat ik veroordeelde, die noodlottige overhaasting niet het minst, bij het doen van geneeskundige bezoeken, welke zoo menige gezondheid voor altijd knakt, zoo menig levenslicht uitbluscht. Leest en herleest het, bij dagen en bij nachten, mijne jonge vrienden! en ziet overigens veel op de schitterende voorbeelden dier waardige Geneesheeren, die u ons vaderland, dank zij God! hier en daar, in rijken getale, blijft aanbieden!

{==617==} {>>pagina-aanduiding<<}

Ja, mijne Heeren! op u, die het zoo waardig zijt, dat men naar u het oog rigte, en anderen op uwe handelwijze opmerkzaam make, op u vestig ik de aandacht onzer geneeskundige jongelingschap; dit stuk alzoo eindigende, gelijk ik het begon, met, namelijk, u die hoogachting te bewijzen, en er anderen toe aan te sporen, welke gij regt hebt, van mij en hen voor u te vorderen. Gaat, gaat onvermoeid voort, met alzoo uwe schoone en heilrijke roeping te vervullen, als gij tot nu toe deedt, en wordt hierdoor al meer en meer ten zegen der lijdende menschheid, die u vereert, en van zoo menig eenen, die zich eenmaal aan hare dienst wijden zal! Uw geduld, uwe trouw, uwe volharding, uwe liefde zal hen aansporen, om ook eens te worden, wat gij thans zijt, en hen te afkeeriger maken van die pligtverzakers, welke ik bestreed, en gij, met al den ijver uwer ziele, zoo veel in u is, tegenwerkt. - Nog eens en duizendmaal, mijne Heeren! ontvangt mijne hulde! Haar u te brengen, ja, ook dit, dit voornamelijk, lag mij nog aan het harte. Ontvangt haar, en zij ik de tolk van al de door u beweldadigden, als ik u, ten slotte, toeroep: ‘Om uwes goeden werks wille, zal eenmaal uw loon groot zijn in de hemelen!’ Ja, ja, dit zal het! Zulks zegt mij mijn hart, mijn geloof aan den God der liefde, en aan den barmhartigen Heiland der wereld! In zijn jongste gerigt, trouwens, zal wel niet het minst zijn woord op u toepasselijk en tot u gerigt zijn: ‘Met mijne lijdende broeders op aarde, was ik eenmaal krank, en, door hen zoo getrouw, zoo hartelijk te bezoeken, hebt gij mij bezocht, die, wat gij den minsten hunner deedt, acht door u aan mijzelven gedaan te zijn, en het, als zoodanig, u vergelden wil; u, die den menschen mijn beeld zoo treffend gelijkend te aanschouwen gegeven hebt, door uwe liefde!’


Bijdragen ter nadere kenschetsing der groote natie.

Aan den Redacteur der Vaderlandsche Letteroefeningen.

Wel Edel Heer!
Met diepe verontwaardiging las ik, in No. 320 van het Fransche blad de figaro, van 15 Nov. 1832, de onderstaande Godslasterlijke uitdrukkingen; en ik besloot, dezelve, met

{==618==} {>>pagina-aanduiding<<}
eenige aanmerkingen vergezeld, aan U te doen toekomen, met verzoek een en ander in uw Tijdschrift te doen opnemen.
Zeker Fransch Improvisator, met name de pradel, deed te Parijs zijne gaven hooren, en de Redactie geeft van 's mans talent een satyriek verslag - maar een verslag, waarvan de eerste volzinnen elk Christenhart met smart en verontwaardiging moeten vervullen.
Ik geef de Fransche lastertaal hier in het oorspronkelijke. Vooreerst, om den schijn niet op mij te laden, als hadde ik den eerloozen Franschman, in mijne vertaling, verongelijkt; ten andere, omdat onze degelijke moedertaal te eerwaardig is, om dezelve, door het overbrengen van Godslasteringen, te ontluisteren; ten derde, omdat ik, geheel vervuld met een diep afgrijzen voor den hoon, onzen gezegenden Verlosser aangedaan, het beneden mij keure, zulk eene schandtaal te vertolken; het bloot afschrijven is reeds te veel!
Met ware hoogachting noem ik mij

UEd. dienstv. Dienaar
G.


C.

Une séance d'improvisation.

Parmi les choses incroyables de ce monde, je ne connais rien de plus pétrifiant que la tentative véritablement pulmonaire d'improviser une tragédie en cinq actes et en vers, une tragédie
d'aristote. Ce prodige, je l'ai vu. Et si, par hasard, dans le cours de ma vie, je rencontrais, sur le boulevard ou ailleurs, M. eugène de pradel, avec sa chevelure hérissée, son habit noir et sa physionomie melpomènique, je pourrais dire comme pontius pilatus, le proconsul de la Judée: Ecce homo.
M. de pradel est le jésus-christ de la tragédie.
Il a souffert, été crucifié et applaudi pour elle le mardi 13 novembre, dans la rue Chantereine, heure de huit du soir.
(En nu verwisselt de vuige lasteraar zijne heiligschennende taal met die der ligtzinnigheid, onmiddellijk, aldus:)
La salle était parfaitement éclairée: c'est une justice à lui rendre. Il y avait dans la foule des notabilités académiques; on ne saurait étre plus galant. Enfin, on y comptait plusieurs dames fort jolies, et le théâtre contenait vingt-sept musiciens d'un régiment de ligne, qui donnaient de la trombonne à la muse de M. de pradel.

{==619==} {>>pagina-aanduiding<<}

Ja, Lezers! bovenstaande schandelijke woorden lezen wij in - en waarin zouden wij die anders kunnen lezen, dan in - een Fransch dagblad?
Maar, waarom - vraagt gij - geeft gij aan Nederlanders de eerlooze taal van een' eerloozen Franschman te lezen? En moest onze vaderlandsche drukpers zich zien bezoedelen door de overname van zulke Godslasteringen?
Zij onzer Lezeren, die deze vragen doen, toonen hierdoor nederlanders te zijn; dat is, zij leggen aan den dag, tot een volk te behooren, dat het diepste afgrijzen betoont, wanneer het heilige, door onheilige handen en onreine lippen van Fransche ligtzinnigen, wordt aangerand; want, dat eenig ander volk op den aardbodem zoo laag zou kunnen zinken, zal wel niemand voor waarschijnlijk durven houden.
Wij deelden bovenstaande lasteringen alleen dáárom mede, of het bij sommigen onder onze Landgenooten eenig nut stichten mogt. Bij verreweg de grootste meerderheid zijn zoodanige bemoeijingen, Gode zij dank! als noodeloos te beschouwen.
Hoort men, in deze dagen, de algemeene gesprekken, dan hoort men overvloedige klagten over de jammeren des tijds en de rampen, ons Vaderland beschoren; maar men vergeet dikwerf geheel aan de bron en oorzaak onzer ellende te denken; men verliest Frankrijk en de Franschen geheel uit het oog, en sommigen pogen den indruk van het treffend leed te verzachten, door over eene heerlijk uitgevoerde Opéra, in den Franschen Schouwburg, te spreken, of te schertsen over eene of andere zedelooze Vaudeville, waarin Monsr. A. en M
{== afbeelding 	==} {>>afbeelding<<}
    
 B. zijn of haar talent brillant hebben ten toon gespreid.
En doet de rondborstige Hollander dan daarbij zijne stem hooren, o ja, dan stemt men toe, dat Nederland aan Frankrijk weinig verpligting heeft, maar voegt er bij, dat men alle Franschen niet op dezelfde wijze moet beoordeelen, en dat er zich onder hen vele achtingwaardigen bevinden; b.v. de Gouverneur bij Mevr. A. en de Gouvernante bij den Heer B. ‘Ah!’ - zoo heet het, - ‘de Acteur C. is zulk een charmant man! Hij detesteert zijne eigene Natie! Gisteren nog zeide hij, dat louis Philippe affreus met ons handelde.’
Zeide hij dit? - Zeker met geene andere bedoeling, dan om Hollanders, onder wie hij thans naar een middel van

{==620==} {>>pagina-aanduiding<<}
bestaan zoekt, te misleiden en voor zich in te nemen. Een Franschman kent geene andere Godheid, dan zijn eigenbelang; en naar mate hij zich, als een lid der zoogenaamde groote Natie, lager vernedert, naar die mate poogt hij het bedrog des te spoediger vruchten voor zijne beurs te doen dragen.
Schier ieder Volk heeft ellendelingen opgeleverd, die met God en Godsdienst den spot dreven; maar bij geen Volk op aarde is de verachting voor al wat heilig is meer nationaal, dan in Frankrijk. (*) Men heeft er de kruisen van en uit de kerken geworpen, en - de groote Natie heeft dit, als ware het eene heldendaad, bewonderd! Men verklaart er, dat het bestaan van het Christendom heeft opgehouden, en het galante Parijs stemt dit gereedelijk toe! Thans vergelijkt men ...... maar wij willen de schandelijke woorden niet herhalen.
Wij willen niet spreken over dien Monsr. pradel en zijne 433 zoogenaamd geïmproviseerde Treurspelen; geen Franschman heeft ooit onzen de clercq, in onze moedertaal, hooren improviseren, en wij schenken hun hunne improvisatiën en geïmproviseerde Treurspelen, die even ellendig zijn als dat, wat zij onlangs op de grenzen van ons Vaderland kwamen vertoonen! maar wij wilden deze bijdrage openbaar maken, ten einde onze Landgenooten zien, bij vernieuwing zien zouden, wat Fransche ligtzinnigheid, zedeloosheid (†) en nationale ongodsdienstigheid in staat zijn, aan de bandelooze drukpers te vertrouwen.

{==621==} {>>pagina-aanduiding<<}

De lastertaal van den onwaardigen Franschman, als zoo danig, in het licht te stellen, zal als geheel noodeloos kunnen beschouwd worden, en den Hemel zij dank! dat die aanwijzing voor eenvoudige en tot eene kleine Natie behoorende Nederlanders noodeloos is; maar aan hen, die, in al hun doen en laten, al wat slechts Fransch is of Fransch moet heeten, bij voorkeuze, aankleven, moge het bijgebragte fragment doen zien, aan welk een Volk zij den wierook hunner hulde brengen!
Dat menschen, die allen eerbied voor het heilige hebben uitgeschud, het heiligste kunnen lasteren, wekt geene bevreemding; maar dat zulks, geheel straffeloos, in een Christenland geschiedt, moet diepe verontwaardiging, ja afgrijzen baren. En wanneer men dan zich schikt en wringt en plooit, om, in taal, gebruiken en zeden, meer en meer naar dat Volk te gelijken; wanneer men zendelingen van hetzelve gretig opzoekt en volvaardig aanneemt, om de opvoeding van het opkomende geslacht, van ons dierbaar kroost, te besturen en te voltooijen - als bestond daartoe in Nederland en bij Nederlanders geene gelegenheid; welke bewoordingen zullen wij dan gebruiken, om onze smart te betuigen, dat iemand, die Nederlander heeten wil, zoo ontzettend laag kan zinken?
Landgenooten! (want Hollanders durven wij u niet noemen) het is u dikwerf genoeg gezegd en door de ervaring gestaafd, dat de overhelling tot al wat Fransch is, in het einde, de verderfelijkste gevolgen naar zich moet slepen, en echter .....
‘En echter ... willen wij geene strafpredikatiën; en echter begeeren wij, ondanks alle uwe argumenten, ons door u geene wetten te laten voorschrijven; maar doen, wat ons gepast voorkomt en ons welbehagelijk is!’
Wij houden evenmin strafpredikatiën, als dat wij zouden begeeren als wetgevers van anderen op te treden; maar met

{==622==} {>>pagina-aanduiding<<}
een hartelijk medelijden beschouwen wij een iegelijk, die zoo diep heeft kunnen zinken, dat hij een Volk vereert, hetwelk deszelfs gewaande grootheid alleen daardoor kan staven, dat het, boven alle Volken der Christenwereld, uitmunt in de rampzalige kunst om het heiligste te lasteren.



De vruchtbare echt.

Bij het beschrijven der Buurkerk te Utrecht bij is. le long, D. V, bl. 88, komt het volgende opmerkelijk berigt voor: ‘Aanmerkelyk is het, dat in den jaare 1538 binnen dese kerk begraven is albertus van leeuwen, Ridder; hebbende by syne Huysvrouwe maria salm verwekt vier-en-twintig kinderen, namentlyk twaalf Soonen en twaalf Dogteren. Hy heeft alle dese kinderen ook getrouwt gesien, en aan ieder een deftig Huys, met een jaarlyksche Rente van driehondert Guldens, ten houwelyk meedegegeven. Hy heeft met syne Kinderen, Schoon-soonen, Schoon-dogteren en Kindts-kinderen, ten getalle van 284 zielen, aan tafel geseeten; en syne Huysvrouwe is kort na hem, namentlyk in den jaare 1540, gestorven.’ (*)





Bemoediging.


Schoon blinkt weêr de zon over velden en meren. 
De hemel is blaauw en het land is bebloemd. 
Het klagen is wanklank in 't zangkoor der spheren; 
Want nooit werd de schepping tot treuren gedoemd. 
Heft vrolijk de blikken! laat varen dat klagen! 
Het reinste genot is den blijde bewaard; 
De deugd zal het vreugdelicht troostend doen dagen; 
De vreugd is de ziel van het leven op aard'. 
 
Ontsluit voor de vreugde dan vrolijk den boezem. 
Hoort toe! haar ter eer klinkt der vogelen lied. 
Riekt! ademt! haar geur stijgt uit bloemen en bloesem. 
Gevoelt haar! zij ruischt door de beek, die er vliet. 
Proeft, smaakt haar! zij gloeit uit den druiftros u tegen; 
Door haar wordt de soberste maaltijd gekruid; 

{==623==} {>>pagina-aanduiding<<}

De planten en kruiden verkwikt zij door zegen, 
Daar ze ons de volvrolijkste toekomst ontsluit. 
 
Wat vloeijen uw tranen dan droppelend neder? 
Mijn vrienden! wat klaagt gij? wat weent gij? laat af! 
Nog binden ons banden, zoo heilig als teeder; 
Of wenscht gij vergeten te sluimren in 't graf? 
Wij moeten veel waardigs en goeds nog verrigten; 
En ach, wat heeft elk hier nog weinig gedaan! 
De vrolijkheid loont het vervullen der pligten; 
De rust lacht ons tegen aan 't einde der baan. 
 
Betigt niet het lot van uw zorgen en smarten; 
Ons morrend gemoed heeft van 't lijden de schuld. 
De hope geeft heulsap voor lijdende harten, 
En maakt ons gelaten en sterkt ons geduld. 
Verheft, als u nevels van droefheid omgeven, 
Den blik naar de starren; 't verhoogt onzen moed; 
Het staat als met goud aan den hemel geschreven: 
Den braven en vromen is 't einde altijd goed. 
 
Laat vrolijk uw oog door Gods schepping dan wáren. 
Haar schoon en haar luister verrukken zoo zeer! 
Maar helpen en weldoen in nood en gevaren 
Verrukken, verheemlen ons harte te meer. 
Beminnen wij! Liefde is een aandrift, die heerlijk 
Den boezem ontsteekt in een' heiligen gloed; 
En worden ons waarheid en onschuld begeerlijk, 
Dan minnen wij alles, wat schoon is en goed. 
 
Door werken en weldoen ontsluiten we op aarde 
Ons 't pad, dat tot roem en onsterflijkheid leidt. 
Zij 't leven ook kort, iedre deugd houdt haar waarde; 
Geen tijd rooft den schat, ons daar boven bereid. 
Gewerkt in den kweekhof door God ons gewezen, 
Het klagen gestild en het lijden verzacht; 
Dan zal ons geen toekomst, hoe angstig, doen vreezen; 
Dan zien wij nog licht in den donkersten nacht. 
 
Houdt moed dan! Wat voorspoed en welvaart ook gaven, 
Het leed is ons nut, als de dauwdrop aan 't veld. 
Door 't lijkcipres-loover, dat ruischt langs de graven, 
Wordt vaak onze deugd nog in stilte gemeld. 

{==624==} {>>pagina-aanduiding<<}

Komt! dat wij dan vrolijk Gods schepping aanschouwen; 
't Is God, die 't, als Vader, ons liefdrijk gebiedt. 
Onschuldige vreugde zal nooit ons berouwen; 
Bij 't scheiden van de aarde verlaat ze ons zelfs niet. 


Naar het Hoogduitsch van von salis.


j. van harderwijk, rzn.







Ter gedachtenis van mijnen vriend, den wel eerw. zeer gel. heer P.J. Koolhaas, in leven predikant te Hoorn, overleden te Haarlem, 15 julij 1833.


Is 't waarheid? Moet ik dan de sombre maar gelooven? 
De makker mijner jeugd, daarna mijn trouwe vriend, 
De brave Koolhaas zag zijn levensfakkel dooven, 
Hij, die steeds God en pligt bemind heeft en gediend! - 
Neen! 't kan geen waarheid zijn. - Gezondheid kleurt zijn wangen; 
De jeugd, de sterkte zijn onschendbaar hem verpand. 
Zóó mogt ik kortling nog zijn' afscheidsgroet erlangen, 
En voelde in volle kracht den druk van zijne hand. 
Gewis! een bange droom misleidt mijn doffe zinnen.... 
Wijk, vreeslijk schrikbeeld, wijk! Waartoe dat wreed bedrog? 
Wat moordt gij mijne rust, en sluipt een harte binnen, 
Dat op het denkbeeld beeft? Want Koolhaas ademt nog! 
Hij ademt? Ja! hij leeft; hij juicht met zijne gade, 
Die op zijn jaarfeest hem een' krans van bloemen biedt; 
Terwijl het teeder wicht, geschenk van Gods genade, 
Nu vader tegenlacht, dan blij naar moeder ziet. 
Omgeven door een' stoet van bloed- en aanverwanten, 
Houdt hij in Haarlem feest en dankt den goeden God. 
Ja! dat moet waarheid zijn! - Wat wilt ge u tegenkanten, 
O droombeeld, ijdel spook! dat grijnzend mij bespot? 
Laat mij de valsche mom u van het aanzigt rukken! 
Laat mij uw waar gelaat en ongesluijerd zien!... 
O Hemel! 't is vergeefs!.... Leer mij voor U te bukken, 
En uwen wijzen wil hier zwijgend hulde biên! 
Geen masker dekt dat spook; de waarheid straalt mij tegen; 
Maar, als de Cherub ééns aan Adam in den Hof. 
Niet lieflijk is haar blik; haar taal verkondt geen' zegen; 
Haar oog schiet bliksems uit, waar 't ooit het mijne trof. 

{==625==} {>>pagina-aanduiding<<}

Gelijk een donderslag klinkt mij haar stem in de ooren, 
Of als een noodorkaan, die door de wouden vaart. 
Ontzettend is 't, haar taal zijns ondanks aan te hooren, 
Terwijl haar schrikgestalte onwillige ijzing baart. 
Hij is, hij is niet meer! ... Mijn Vriend! gij zijt gevallen, 
Gelijk een dorrend blad, terwijl 't nog zomer is. 
De groote maaijer sneed u af in Haarlems wallen, 
Gelijk het jonge gras, en - van zijn' greep gewis! 
Zijn sikkel velde u neêr; de Dood heeft u verslagen: - 
Of waart gij dan een halm, reeds voor de zaamling rijp? 
Zijt ge als een korenschoof reeds in de schuur gedragen?... 
O Almagt! dat ik nooit in uw geheimen grijp'! 
Uw doel is wijs en goed, al scheemren ook onze oogen. 
Gij zijt de Liefde zelf, ook als ons harte bloedt. 
Geen onregt, geen gemis, o Heer! kunt Gij gedoogen, 
Dat niet uwe eigen hand tiendubbel ons vergoedt. 
Is niet uw dierbre Zoon, na grievend zielelijden, 
Gestegen op den troon van 't mateloos heelal? 
Op onverdiende smart volgt storeloos verblijden, 
Op onderworpen klagt een eeuwig lofgeschal. 
Wij weenen op uwe asch, mijn Vriend, aan ons ontnomen! 
Ook Jezus weende aan 't graf van zijnen Lazarus. 
Maar Hij, de Heer der Kerk, zal heerlijk wederkomen; 
Hij wekte zijnen vriend, Hij wekt ook u aldus. - 
Algoedheid! geef ons lust en kracht tot alle deugden, 
Verhef ons boven de aard', veredel onzen zin! 
Dan vinden we onzen vriend ééns weêr in reine vreugden, 
En stemmen zuiver dan het loflied met hem in. 
Dan, in verfijnder vorm, omvloeid van hemelglansen, 
Zinkt hij 't gelouterd tal der zijnen aan het hart. 
Dan is de Dood niet meer, en Edens palmenkransen 
Versieren ons, als hem, onttogen aan de smart. - 
Mijn vrienden! vesten wij, terwijl we op aarde dwalen, 
Bestendig onzen blik op 't lieflijk lagchend Oost! 
Ziet reeds den dageraad ons vrolijk tegenstralen! 
Haast rijst de Levenszon, wier koestring eeuwig troost. 


18 Julij, 1833.


a.f. sifflé.






{==626==} {>>pagina-aanduiding<<}

Het zwaard.

‘... die het zwaard nemen, zullen door het zwaard omkomen.’


matth. XXVI:52.

Wie treedt daar somber, langzaam heen, 
Met speer en schild en zwaard? 
Dat is geen menschlijk wezen, neen! 
Dat is geen teelt der aard'. 
 
Hoe huivert ieder, waar hij komt, 
En jammert, waar hij gaat! 
De rouw breekt aan, de vreugd verstomt; - 
Dat is de Geest van 't Kwaad. 
 
Terug, terug! - hij werpt een' blik, 
Een' aadlaarsblik in 't rond, 
En alles trilt en rilt van schrik; 
Één klagt in aller mond. 
 
Hij wenkt zijn dienaars snel bijeen, 
En stelt ze rij aan rij; 
Terug! - de Geest des Kwaads verscheen; 
O Almagt, sta ons bij! 
 
Een duistre wolk daalt van omhoog; 
't Is 't rouwfloers over de aard'; 
En feller moordlust vlamt in 't oog, 
Bij 't schittren van het zwaard. 
 
Het zwaard - en dat in 's broeders hand; 
Het zwaard - en dat ontbloot, 
Dáár, waar de liefde in 't harte brandt, 
En God zijn rijk ontsloot! 
 
Het zwaard - waar zooveel jammer knelt, 
Waar zooveel rampen zijn, 
Waar menig ziel in wee versmelt, 
En 't hart verstikt in pijn! 
 
Is dan der gruwlen tal te min? 
Draagt elk geen last van leed? 
Roept gij den Geest des Afgronds in, 
Als waar' hij niet gereed? 

{==627==} {>>pagina-aanduiding<<}

Hij kent uw stem, verblind geslacht! 
Hij kent dat vreeslijk zwaard; 
Gij roept - hij komt; de dag wordt nacht, 
En - bloed golft over de aard'! 
 
Gij roept - hij laat zijn Geesten los, 
Als hongrig roofgediert', 
Dat loeit naar buit, door veld en bosch, 
Terwijl de noodstorm giert. 
 
Gij roept - hij naakt, en trapt en plet 
En kneust en wondt en splijt, 
Waarheen hij de ijzren voeten zet, 
En stookt nog feller strijd. 
 
Hij bouwt zijn lijktrofeën hoog; 
De stroomen worden bloed; 
De moordlust vlamt in 't rollend oog, 
En dat heet - heldenmoed! 
 
Om Godswil, Broeders! klopt geen hart 
U in de steenen borst? 
Is weelde en wellust in die smart? 
Lescht ge in dat bloed uw' dorst? 
 
Neen, Broeders! neen, dat is de leus 
Van Gods Gezalfde niet; 
Hij leerde u beter, schooner keus; 
O Broeders! ‘komt en ziet!’ 
 
Hij wil geen zwaard, maar liefde en vreê; 
Zijn jonger wil geen moord, 
Maar 't: ‘Meester! deel Uw' geest ons meê!’ 
Is 't bidden, daar gehoord. 
 
Hij, Vredevorst, wil liefde en trouw; 
Zijn vloek kleeft aan het zwaard; - 
Zoo rijz' de schoone tempelbouw 
Van 't Godsrijk hier op aard'! 
 
Hij roept slechts dáár de volken zaam, 
Waar 't krijgsvuur wordt gedoofd, 
En zegent ze in Gods grooten naam, 
Hij, aller Vriend en Hoofd! 


Rotterdam.


b.t. lublink weddik.

{==628==} {>>pagina-aanduiding<<}

[De Redacteur vermeent, zijne erkentenis voor de vereerende onderscheiding, hem door de bevallige overbrenging van dit stukje bewezen, niet beter te kunnen betoonen, dan door derzelver mededeeling in dit Tijdschrift; en tevens, de waardij dier overbrenging het meest te doen uitkomen, door het Nederlandsche voorop te zenden, hetwelk in der tijd, uit plaatsgebrek, op het omslag werd geplaatst.]






De eerste lentemorgen buiten.


'k Zie u weêr, geliefde streken! 
'k Zie u weêr, beminde plek!... 
Waar de vreugdetranen leken, 
Vindt de spraak haar eindbestek. 
 
'k Groet u, welbekende boomen! 
Planten, bloemen, zijt gegroet! 
Lang zag ik, o heldre stroomen! 
U met heimwee in 't gemoet. 
 
In de volgepropte zalen, 
Waar de kunst hare offers biedt, 
Vond ik in het lampenstralen, 
Gouden zon! uw beeldtnis niet. 
 
Ook het weeldrigst gorgeldwingen 
Van de Jonkvrouw aan het Meer, (*) 
Zwichten moet het voor uw zingen, 
Lieve leeuwrik! tot Gods eer. 
 
Zelfs uw Godgewijde klanken, 
Haydn! Mozart! in dit uur, 
Stemden 't hart niet zóó tot danken, 
Als de wildzang der natuur. 
 
Heel de bonte tooi der steden, 
Zijde, purper en fluweel, 
Haalt niet, (o, ik voel dit heden!) 
Veldviooltje! bij uw deel. 

{==629==} {>>pagina-aanduiding<<}

Salomo, in al zijn weelde, 
Nooit was hij bekleed als gij: 
Wat den aardschen zin slechts streelde, 
Voert geen hooger leven bij. 
 
Wetenschap, hoe groot in waarde, 
Die niet God ten voorwerp heeft, 
Zij verheft niet boven de aarde, 
Wie in 't slijk der steden leeft. 
 
Buiten aêmt men vrij- en ligter, 
Dan in haar' benaauwden wal; 
Buiten, buiten is men digter 
Bij den Schepper van 't Heelal! 
 
Buiten leeft men, dáár bestaat men; 
Hier genot, en dáár slechts wensch; 
Hier bemint men, ginder haat men; 
Buiten is men beter mensch! 
 
In de steden voelt men 't prangen 
Van de keten dezer aard'; 
Buiten kiemt een zoet verlangen, 
Dat haar aan den Hemel paart! 
 
In de steden blijft men slooven, 
Vastgekleefd aan 't nietig slijk; 
Buiten wil de ziel naar boven, 
En verheft zich naar Gods rijk! 
 
Zijt gegroet dan, zuivre hemel! 
Boomen, bloemen, zijt gegroet! 
Hier, bevrijd van 't stadgewemel, 
Blaakt Gods liefde mijn gemoed! 


19 April, 1833.


j.w. ijntema.





La première matinée du printemps.

(Traduit de Mr. j.w. ijntema.)

Je te revois, lieu plein de charmes; 
Vallon fleuri, je te revois! 
Le plaisir fait couler mes larmes, 
Mes larmes remplacent ma voix. 

{==630==} {>>pagina-aanduiding<<}

Salut, forêt, verte prairie, 
Salut, fontaine aux longs échos! 
Depuis longtemps, rive chérie, 
Je soupirais après tes flots. 
 
Au sein de nos salons superbes, 
Où l'art prodiguait tous ses dons, 
Où vingt lustres pendaient en gerbes, 
Soleil! j'ai cherché tes rayons! 
 
Non, non, la voix la plus parfaite 
N'eut jamais rien d'aussi flatteur, 
Que tes chants, ô douce allouette, 
Lorsqu'ils montent vers le Seigneur. 
 
Vous-mêmes, dont l'âme si pure 
Enfanta de sublimes airs, 
Hayden, Mozart, que la nature 
Est au-dessus de vos concerts! 
 
Tout l'éclat que le luxe apprête, 
Tous ces orgueilleux ornemens, 
Ne valent pas, ô violette, 
Ta simple parure des champs. 
 
Sous les lambris dorés des villes, 
Le coeur est moins riche que toi: 
Ah! nos jours s'écoulent stériles, 
Quand le monde en règle l'emploi. 
 
La science qui nous éclaire 
Sur d'éternelles vérités, 
N'élève jamais de la terre 
L'homme qui vit dans les cités. 
 
Aux champs, on est libre, on oublie 
D'un rempart la sombre épaisseur; 
C'est aux champs que l'âme attendrie 
Se rapproche du Créateur! 
 
Ici, je vis; là, je me traîne: 
Toujours des voeux, point de bonheur! 
Ici, l'amour! là-bas, la haine! 
Aux champs, aux champs l'homme est meilleur. 

{==631==} {>>pagina-aanduiding<<}

Dans les villes, on sent l'étreinte 
De ces fers, au poids douloureux; 
Aux champs, point de triste contrainte: 
Tout est d'accord avec les cieux! 
 
Dans les villes et leur poussière, 
Le néant dévore nos voeux; 
Aux champs, la divine lumière 
Dessille doucement nos yeux. 
 
Salut donc, ciel serein, belle onde; 
Salut, vous tous, arbres et fleurs! 
Ici, loin du fracas du monde, 
Dieu m'a comblé de ses faveurs! 
 
auguste clavareau. 







De verongelijkte kapitein.


Een oude en brave Kapitein, 
Met eer en wonden overlaân, 
Die lang Majoor had moeten zijn, 
Ware aan verdiensten regt gedaan, 
Verbeidde in hoop en in gekwel, 
Jaar in jaar uit, de blijde maar, 
't Gewenscht Majoors-brevet; - ja wel! 
Geen sterv'ling roerde nog die snaar. 
Dies ergert zich de goede man, 
Schoon zeker, dat hem noch verdriet, 
Gemor noch zuchten helpen kan; - 
Zijn hair valt uit - hij acht het niet. 
Eens treft hij, bij geval, op straat, 
Een Chef van 't Ministerie aan, 
Wiens aandacht valt op 's mans gelaat, 
En die een' oogwenk hem doet staan: 
‘Zijt gij het, dien ik zie, Kap'tein? 
Wel man, wat valt gij af! - bijloo! 
Gij zoudt mij haast ontschoten zijn; 
En 't hoofd reeds kaal! - hoe komt dat zoo?’ - 
‘Dat komt, Mijnheer, zoo velen gaan, 
Sinds jaren reeds, mij over 't hoofd: 
Waartoe dan nog verbaasd te staan, 
Ziet gij mijn kruin van hair beroofd?’ 
 
g.h. nagel. 








{==632==} {>>pagina-aanduiding<<}

Aan mijnen neef A.H. van Kerkwijk, luitenant ter zee, in dienst van Z.M. den Koning der Nederlanden. (*)


Poogt ge u door 't golvend schuim het pad der eer te banen; 
Is 't anker vaak uw hoop, bij 't loeijen der orkanen, 
Dit sier' dan ook uw borst. Herinner u van Speyk, 
Die, liever dan zijne eer met Hollands vlag te derven, 
Koos, voor zijn vaderland en voor zijn' Vorst te sterven. 
Toeft u dezelfde nood, welaan, wees hem gelijk! 


Aarlanderveen, bij Alphen, den 26 Nov. 1832.


C.S.v.K.


In den morgenstond, op een kerkhof.


Hier rusten de vromen, hier rusten zij zacht; 
Ons licht hier de morgen, hen dekt hier de nacht; 
Maar, is 't ons van binnen hier nacht, door 't gemis, 
Denkt, dat het hun morgen, in de Eeuwigheid, is! 
 
G.v.R. 




Huwelijksgeluk.


‘Een vrouw,’ sprak Krelis, ‘is op aard' de grootste schat.’ - 
‘'k Ben gul,’ zeî Joris; ‘'k wou, dat gij de mijne hadt!’ 


Boekbesch. No. X. bl. 426. staat drie malen groenewoedt, lees groenewolt.
- No. XI. bl. 486. reg. 24. lees hartstogtelijk-dweependen.
- bl. 496. reg. 20. staat e, lees de.
Meng. No. IX. bl. 405, reg. 16 v.o., staat vertoond, lees vertoornd.
- No. XI. bl. 516. reg. 14. staat die, lees dien.







{==633==} {>>pagina-aanduiding<<}

Mengelwerk.

Schets van den invloed der volksberoerten op de kunsten. (*)

Weinig tijdperken zijn er in de geschiedenis, welke ons zoo krachtig de uitwerkselen der gespannen volksberoeringen teekenen, als het tegenwoordige. Eene gevorderde beschaving, gevoel van eigene kracht, opgewonden besef van menschelijke waarde, hebben de zedelijke en verstandelijke vermogens der volken in beweging gebragt. Alles toont een verdubbeld leven. Werken, zoeken, ontdekken, toepassen schijnen de redelijke bewoners dezer aarde te bezielen en te ontvlammen. De verbeelding vliegt het oordeel vooruit; terwijl men de snelheid van de uitwerkselen, door de ontdekkingen der werktuigkunde voortgebragt, op den stand der wereld, op de betrekkingen der volken, op het maatschappelijk leven wil toepassen.
Wat ons de enkele mensch bij zijne ontwikkeling vertoont, schijnt op het wereldtooneel overgebragt. De kindschheid is voorbij. Een gezond ligchaam, frisch bloed, krachtige zenuwen doen den jongeling gevoelen, dat hij voor iets hoogers bestemd is, dan te volgen, wat men hem gebiedend voorschreef. Hij gevoelt zichzelven. Geest en hart spelen met behoeften en verwachtingen, welke hij te voren niet kende, en tot wier voldoening hij nu onophoudelijk geprikkeld wordt. Hij

{==634==} {>>pagina-aanduiding<<}
wil al datgene kennen, bezitten en genieten, wat zijne verbeelding hem als wenschelijk voorspiegelt; zijne driften ontvlammen, en elke tegenstand is een prikkel te meer om voort te gaan. Hier ziet hij zich het spoor tot verstandelijke en zedelijke veredeling, met al derzelver opofferingen, - dáár den weg tot genot, met al deszelfs schijnbare zaligheden, ontsloten. Wee hem, zoo geene zachte hand hem onmerkbaar naar het eerste voert, maar eene opgewondene verbeelding hem naar het laatste jagen doet, en hij dus onbesuisd verwezenlijken wil, wat niet dan door den tijd en eene gepaste matiging eene bron van levensheil voor hem worden kan!
Is het niet, alsof het wereldtooneel ons thans dit enkele tafereel duizendvoud verwezenlijkt? Is het niet, alsof het gevoel van kracht en waarde ook de meest achterlijke volken uit den staat der kindschheid tot dien der jongelingschap poogt te verheffen? Maar is het niet even waar, dat zij, in plaatse van het spoor der verstandelijke en zedelijke veredeling, den weg naar een bandeloos genot zijn ingeslagen?
Welk eenen invloed deze teugellooze worsteling, dit ongetemde jagen, op den staatkundigen toestand der wereld nu ook hebben moge, - hier, geroepen om aan de verheffing der kunst te arbeiden, is het misschien niet ongepast, eens bepaald te onderzoeken, welke uitwerkselen die woelingen op den adeldom van den menschelijken geest hebben kunnen. Schenkt mij dan uwe vereerende aandacht, daar ik u eenige oogenblikken wensch onledig te houden met de voordragt eener schetse van den invloed der Volksberoerten op de Kunsten.

Overal, waar de mensch zich met den mensch, door behoeften en verlangens geprikkeld, volgens de beginselen van regt en onderlinge welvaart, vereenigt, ontstaat die zamenvoeging, welke wij maatschappij noemen. Wat hij als eenling niet vermag, hoopt, verwacht, eischt hij van deze verbinding. Zij vooral moet hem een echt levensgenot schenken, en hem opleiden tot die hoogere verordening, waartoe zijne rede en zijn geloof hem zeg-
{==635==} {>>pagina-aanduiding<<}
gen, dat hij het aanzijn heeft ontvangen. In zijnen geest en in zijn hart echter leeft en werkt iets, dat hem van al het overige geschapene onderscheidt, en hem daarboven verheft. Niet voldaan met het tegenwoordig bezit of genot, verwacht en streeft de mensch naar datgene, wat hij zich als beter, edeler, volkomener, ja schier als volmaakt voorstelt. In den natuurstaat, bij de kindschheid der volken, moge dat alles in onvolkomene, ja zelfs wanstaltige trekken voor 's menschen gevoel en verbeelding rijzen, altoos echter zweeft dat grondbeeld voor het oog zijner ziele. Hij vraagt er niet naar, of die kinderen zijner gedachten immer in de rij der verschijnselen zullen optreden. Wat zoo onuitroeibaar in zijn binnenste gevestigd is, en als kind, jongeling, man, ja als afgeleefde grijsaard, nog zijne geheele ziel vervult, moet waarheid zijn, moet verwezenlijkt worden, en het streven naar die verwezenlijking moet zijnen pligt en zijne bestemming in zich bevatten. Met zulke krachten, vooruitzigten en verlangens bezield, treedt hij in het maatschappelijk leven. Zoude hij hier kunnen verloochenen, wat de levenwekkende adem van al zijn wenschen en streven uitmaakt? Voorzeker neen! Ware hij echter een geheel redelijk wezen, hoe heilzaam en verheven zouden dan niet de uitwerkselen van dat wenschen en streven, in dit strijdperk zijner krachten, worden! Maar, eene wijze Voorzienigheid beschikte dit anders.
In den geheelen omvang der schepping is alles werking en wederwerking, en wordt door dien strijd de grond gelegd tot dat alles vervullende leven, hetwelk de gansche natuur zoo doelmatig en verheven werken doet. - Ook zoo moest het zijn bij den mensch. Hij ontving begeerten, driften en hartstogten. Uit zijne zinnelijke natuur geboren, kennen deze geen ander doel, dan derzelver onbeperktte bevrediging. Welk eene botsing! De mensch eischt van zijne maatschappelijke vereeniging een verhoogd levensgenot, vervulling zijner behoeften, voldoening zijner begeerten: en toch zegt hem een donker gevoel, of liever, bij eene trapswijze vordering in beschaving,

{==636==} {>>pagina-aanduiding<<}
zijn ontwaakt oordeel, dat alle de leden dier vereeniging hetzelfde kunnen eischen, en het voldoen aan dien eisch eene groote belemmering moet veroorzaken. Hij beseft, dat de mensch, burger van eenen Staat geworden zijnde, moet bestuurd, geregeerd worden. Wederkeerige regten, wederkeerige pligten, het heil van allen, vorderen opofferingen, welke zijne voorstellingen van het algenoegzame eener maatschappelijke vereeniging dreigen te vernietigen. Hij streeft echter naar het verwezenlijken dezer verwachtingen, wil het juiste midden tusschen een vrij streven, een volop genot en regtmatige opofferingen van die vrijheid en dat genot vinden, en - de strijd over staatsvormen is geboren. In die worsteling nu der verschillende krachten en beginselen ligt de grond van datgene, wat men volkswoelingen, en, wanneer deze tot eene buitensporige woestheid klimmen, volksberoerten noemt.
Het beeld van den besten Staat rijst, of meer beneveld of helderder, voor 's menschen rede en oordeel. Volgde hij de inspraak van deze alleen, dan ware zijn doel reeds vóór eeuwen bereikt. Maar ook zijne begeerten jagen naar eene vrijheid, die ongehinderd werken wil; deze ontvlammen het gansche heir zijner lagere driften, en er wordt een kamp geboren, die heilzaam of verwoestend worden kan. Heilzaam, waar zijn ontvonkt gevoel aan rede en oordeel eene verdubbelde veerkracht geeft, maar de laatsten het eerste beteugelen. Alsdan ontstaat die heilzame strijd van de vrijheid in den mensch met de wetten der noodzakelijkheid, welke uit zijne betrekkingen tot andere menschen voortvloeijen. De gevolgen zijn nu meestal: de overgang tot krachtige gewaarwordingen, betere toestanden, schoone uitzigten, en de jeugd van dat vernieuwde leven onder de volken, hetwelk zoo veel groots en schoons doet geboren worden. Maar verwoestend is die kamp, waar eene uitsporige verbeelding rede en oordeel verstikt, de driften prikkelt, en men van het oogenblik verlangt, wat na jaren of eeuwen eerst kan verwezenlijkt worden.

{==637==} {>>pagina-aanduiding<<}

Volkswoelingen zijn dus, of liever zij ontstaan uit de wrijving en botsing van gevoelens over die verbeteringen in 's menschen maatschappelijke betrekkingen, welke alles in beweging brengen, aller zielen schokken, aller harten ontvlammen, en maar al te dikwijls in eene geweldige worsteling der losgebarsten driften, in verwoestende volksberoeringen ontaarden. Is dit laatste nu het geval, dan zijn zij op geene redelijke beginselen gegrond, of met regtvaardigheid, door dezulken, wier stand in de maatschappij, wier verlichting en veredeling hen hiertoe bevoegdheid gaven, in werking gebragt; maar zij zijn alsdan gevestigd op verkeerde meeningen en denkbeelden, onbesuisd geuit, en nog onbesuisder, door schaamtelooze geestelijke of wereldlijke volksmenners, onder de menigte daar heen geworpen. De middelen, welke thans in werking worden gebragt, zijn niet, het redelijk besef en voorstelling der mogelijkheid, naar de zeden, den geest en de behoeften der volken berekend, van hetgeen men wenscht verwezenlijkt te zien; de uitspraak der wet; de kracht der regtvaardigheid, - maar geweldige eischen, met verdubbeld geweld ten uitvoer gebragt; verscheuring der wetten; vernieling van alles, wat tegenstand biedt; de gruwelijkste dwingelandij!
Naauwelijks gevoelden de volken, dat eene maatschappelijke vereeniging hunne natuurlijke vrijheid beteugelde, of een pijnigend ongeduld deed de begeerte naar het opheffen dezer belemmering geboren worden. Men besefte niet, dat, om waarlijk vrij te zijn, men beginnen moet met de wetten eener wederkeerige regtvaardigheid te eerbiedigen. Na de weldaden van het bestaande miskend, na de dwalingen en misdaden der regering van éénen of van velen doorgeworsteld, en nu eens in de wegwerping van alle persoonlijke zelfstandigheid, dan weder in onregtvaardige veroveringen, of in godsdienstige uitspattingen gezocht te hebben, wat men nergens vond, verviel men van kwaad tot erger. De eens ontvlamde begeerte naar verbetering van toestand greep telkens de schaduw voor het wezen. Hoe sterker men de hoop en

{==638==} {>>pagina-aanduiding<<}
verwachting spande, des te smartelijker viel elke teleurstelling, treurig gevolg van menschelijke dwaling en kortzigtigheid! Wat het eenhoofdig bestuur, ontleend uit de vaderlijke magt, als hoofd des huisgezins, - wat het bestuur der bevoorregte standen niet scheen te kunnen schenken, zocht men nu bij het bewind van allen.
Eeuwen lang ontstonden er theoriën over eene geheele of betrekkelijke volksregering. Geroepenen en ongeroepenen, bekwamen en onbekwamen dronken uit dezen verleidenden beker, en dronken zich eene heillooze bedwelming, ja den dood! Eeuwen lang wilde men de opgehoopte theoriën toepassen, en zag zich in de uitkomst teleurgesteld. Helaas! er was, en is tot op heden, geene langzame, algemeene zedelijke loutering der volken, zonder welke iedere poging tot verbetering vruchteloos blijven moet, voorafgegaan. Zelfs het heiligende Christendom heeft nog niets meer, dan den aanvang dezer loutering, kunnen bewerken. Eigenbaat en heerschzucht bedekten zich met den mantel der regtvaardigheid, en er ontstonden in de zedelijke wereld die gistingen der verschillende grondstoffen, welke in de natuur zoo veel leven, maar ook zoo veel verwoesting baren. Vandaar die gestadige onrust, die gedurige spanning der volken! Vandaar die telkens wederkeerende koking der gemoederen, welke in algemeene heirvaarten, in verdelgende oorlogen, in godsdienstige worstelingen of staatkundige omkeeringen te vergeefs naar tempering en verkoeling zocht; eene spanning, hoogst verderfelijk voor de trapswijze, maar zekergaande veredeling der volken.
Treffend schouwspel! Wanneer wij ons, M.H., met ons gevoel en onze verbeelding op eene denkbeeldige hoogte plaatsen, is het dan niet, alsof de woelingen der volken, als een onstuimige vloed, onder onze voeten branden, tot dat deszelfs golven zich, hier of daar, op de rotsen te bersten stooten? - Wat de ruwe wilde ons nog in Amerika's of Afrika's woestijnen vertoont, werkte van den aanvang der vereeniging van menschen met menschen; tot dat eene meer algemeene ophooping

{==639==} {>>pagina-aanduiding<<}
der volken ons, in de massa's, de gedachte uitwerkselen der volksberoerten op het treffendst afmaalt.
Nu eens gingen zij uit van het ontzaggelijk Perzië, en dreigden, met Griekenland, de geheele wereld in te zwelgen; dan rezen zij uit het onzalige Rome, en overstelpten de geheele aarde. Hier barsteden zij uit de eeuwige wouden van het Noorden, rukten alles met zich voort, of verwoesteden alles; ginds rezen zij uit de schuring en branding van godsdienstige dweepzucht, en slingerden het Westen op het Oosten; daar daagden zij uit de afzigtige poelen van geestelijke of wereldlijke dwingelandij; maar zij woedden het afgrijselijkste, waar zij, uit eene algemeene vrijheidskoorts ontstaan, door snoode volksbedervers aangeblazen, rijken omkeerden, troonen verwoesteden, en dien sleep van jammeren teelden, waarvan de jongstverstrekene eeuw, de laatste jaren, bijna de geheele beschaafde wereld, ook ons dierbaar vaderland, getuige was, en bij wier aanschouwing ons hart nog bloedt.
Maar - zielverheffende voorstelling! - hier ook rijst voor ons zielsoog het kenmerkend teeken van een hooger wereldbestuur, van eene alles louterende Voorzienigheid. Deze schept uit wanorde orde, uit het duister licht, uit schijnbare vernietiging een verjongd bestaan, eenen langzamen, maar zekeren voortgang naar de veredeling der menschheid. Zij wenkt, en wat aan den rand van eenen peilloozen afgrond jammerde, verheft met vernieuwden moed het hoofd; de dwalingen worden geheel of gedeeltelijk herkend, het verderfelijke weggeworpen, het betere behouden; er ontstaan overgangen tot een vernieuwd en verhoogd leven, en de verwoestende vloed keert in zijne bedding terug, op het onwederstaanbare bevel: Tot hiertoe en niet verder!

Welk een' belangrijken invloed deze woelingen op den stand der maatschappij, op de welvaart, handel, beschaving en veredeling der volken, hebben gehad, of nog mogen uitoefenen, derzelver invloed op de kunsten is

{==640==} {>>pagina-aanduiding<<}
niet minder in het oog vallend. Denkt echter, M.H., niet, dat het op te hangen tafereel u meestal weinig verlichte gedeelten zal aanbieden. Elke belangrijke overgang van toestand in het leven, waardoor dan ook ontstaan, schokt de ziel, en stemt haar dikwerf voor gewaarwordingen en tot verrigtingen, waartoe zij te voren ongeschikt scheen. Ook dit zien wij meestal bij de volken. Uit hunne woelingen (zoo als ik reeds aanmerkte) ontstaan nieuwe toestanden; deze scheppen alsdan somtijds een verhoogd en krachtig levensbeginsel, en zijn daardoor, voor eenen tijd, wel eens heilzaam voor de letteren, wetenschappen en kunsten. Maar wat wordt er van deze, wanneer overspanning het teedere levensbeginsel aangrijpt, doet ontaarden, ja niet zelden verstikt? Ik wil niet ontkennen, dat meer dan ééne oorzaak tot de ontaarding der kunsten, zal deze algemeen zijn, moet medewerken; maar in de volksberoeringen ligt eene der voornaamste en krachtigst werkende oorzaken. Wat deze laatsten op de letteren en wetenschappen uitwerken, ligt niet binnen de lijn mijner beschouwingen. Zien wij echter thans, wat die volksberoeringen op de kunsten vermogen.
Uit welk een gezigtpunt men ook hier het wezen der kunst beschouwe, de uitwerkselen zijn en blijven gelijksoortig. Het zij men de kunst als eene geestige en smaakvolle navolging der (dusgenoemde) schoone natuur vereere, of haar bewondere als de vrije werking onzer geestkrachten, als het gewrocht van de verhevenste eigenschappen onzer ziele, welke de wereld der verschijnselen slechts als middel gebruikt, om de edele gewaarwordingen van het hart aanschouwelijk te maken, - in beide gevallen is zij het leven der ziel, en behoeft beweging en de vrije werking der onderscheidene krachten van onzen geest.
Bij eene lange, vadzige rust, door rijkdom en weelde, of door geweld en onderdrukking veroorzaakt, worden de volken verwijfd, kleingeestig, en de kunst vervalt tot flaauwe, nietige voorstellingen; de vermogens der ziel verkwijnen, en schenken ons, als eene plant, van voegzamen grond, of van licht en lucht beroofd, slechts half

{==641==} {>>pagina-aanduiding<<}
volgroeide vruchten, welke spoedig tot verderf overgaan. Maar bij eene redematige vrijheid gevoelt de mensch zich los van die hindernissen, welke het leven zijner ziel belemmeren. Zijn verstand ontwikkelt zich, zonder dat vooroordeel of vrees dit stuiten; zijne rede besluit en handelt met zelfstandigheid; zijn oordeel en gevoel werken harmonisch, zonder dat eene hollende verbeelding dezelve misleidt of verbastert; de kunst wordt dan de uitstorting van dat innige gevoel des harten, hetwelk, door het aanschouwelijk maken van zijne hoogere gewaarwordingen, alles, wat het omringt, treft, roert, wegsleept.
Ja! vurig, maar niet verzengend moeten de gewaarwordingen van den kunstenaar wezen. Zijn geest zweeft als over de natuur, en deze vervult hem met de schoonheid en het grootsche, welke zij in hare heerlijke gewrochten, en bovenal in het edelste derzelven, in den mensch, als denkend en handelend wezen, ten toon spreidt; terwijl hij de onwederstaanbare begeerte gevoelt, om hetgeen hem treft na te volgen, uit te storten, mede te deelen. Hij behoeft het werktuigelijke der natuur, om zijne gewaarwordingen te omkleeden en aan anderen kenbaar te doen worden; maar het eigenlijke kunstvermogen berust op iets hoogers, op die vrije handeling zijner ziel, welke, zelfs daar, waar zij enkel schijnt te volgen, van zichzelve uitgaat, en haar gevoel in de gekozene beeldspraak uitstort. Het hoogere, 't welk de kunstenaar denkt, en het zinnelijke, wat hij aanschouwt, verbindt hij te zamen, en zijn ontwikkelde smaak stelt ons dat gedachte en aanschouwde op eene wijze voor, welke allen, die hem kunnen beoordeelen, innig treft. Dan, woelen er rondom of in het hart des kunstenaars niet dan ter neder drukkende of geweldige aandoeningen; wordt hij gepijnigd door de beslommeringen, de nooddruft, de smarten en wederwaardigheden des levens; maar vooral, wordt hij opgewonden en geprikkeld door die beroeringen, welke alle banden losrukken, alle wetten en instellingen met voeten treden, dan ontaardt de kunst tot een flaauw of een gedrogtelijk spel van het wanstaltig gevoel. De Muzen en

{==642==} {>>pagina-aanduiding<<}
Gratiën vlugten, waar de woestheid der menschelijke hartstogten de rust en het heil der volken dreigt te sloopen. De verbeelding alleen, niet het innig gevoel van het hart, wordt alsdan ontvlamd. Hoe zal de kunst hare vrije gewaarwordingen uitstorten, wanneer zij óf gedrukt wordt door de beslommeringen van het leven, óf de slavin is van wilde en woeste voorstellingen, ja zich tot een werktuig van verachtelijke volksberoerders laat vernederen? Wat rondom en in haar eigen wezen woelt, bruist als een losgebarsten vloed, die alles verwoest; die vloed kan ons medeslepen; voor eenige oogenblikken mogen de voortbrengselen dier kunst ons alsdan treffen, maar dat opgewondene vervliegt met het overdrevene, dat haar en ons voortstuwt. - Treurige invloed der overspannen volksberoerten op de kunsten! Zij toch ontrooven aan de kunst haar echt, haar edel karakter.
Ook op de kunst drukt de geest des tijds en kleven zijne smetten. Zij moet in vrijheid werken, en zij dobbert op de onstuimige zee van bandelooze hartstogten! Zij zal het innige gevoel der ziel uitstorten, en dat gevoel hecht zich aan niets, dan aan hersenschimmige begeerten, en wordt door derzelver gierende stormen, als een magteloos riet, nu ginds dan derwaarts geslingerd! Is het wonder, dat de algemeene geest, dat de smaak, ja de talenten zelve ontaarden en verbasteren?
Wanneer het verbijsterd oog, als het overspannen gevoel, aan niets dan geweldige bewegingen gewoon, er met moeite bij vertoeft, als de kunst ons de stille tooneelen der natuur op het doek wederschenkt; of wanneer het slechts dán door de voorstelling van de groote daden der vroegere en latere eeuwen getroffen wordt, als de kunst ons daarbij, met sterke trekken, het bloedig spoor teekent, waarlangs derzelver groote mannen tot die grootheid stegen, - behoudt de kunst dan nog haar liefelijk, haar edel karakter? Of als die kunst reeds bij hare eerste schrede op de haar geopende loopbaan staan wil, waar zij niet dan na jaren oefening komen kan; zich noch aan voorbereidende kennis, noch aan naauw-
{==643==} {>>pagina-aanduiding<<}
keurige teekening stoort, of ook tot weelderigheid uitspat, door overdrevene verwkracht wil schitteren, door wansmaak het decoratieschilderen nadert, of door oogverblindende pracht en gloed voor het oogenblik treffen wil, - drukt haar dan niet de geest der eeuw, haar ontadelende door zijne smetten? Ja, de kunst verliest alsdan haar edel doel; want de zachte gewaarwordingen worden verbannen, de harmonie verbroken, en het is alsof men den triomf van dat wilde en onregelmatige, tot in het terugvoeren van de overladene en wanstaltige vormen der middeleeuwsche bouwkunst, luid verkondigen wil!
Belangrijk was de vraag van den verdienstelijken spreker in ons midden (*), toen hij wenschte te weten, welke toch (daar de Muzijk zoo sterk op den mensch werkt) de gewaarwordingen van hem zijn, die, zonder eenige eigenlijke kennis van deze kunst te bezitten, zoo krachtig door haar getroffen wordt. Maar, ligt het antwoord op deze vraag niet grootendeels in den aard dezer kunst? Is zij niet het vrije en aangename spel onzer gewaarwordingen? De Redenaar en Dichter mogen de taal onzer denkbeelden uitdrukken; de Toonkunstenaar spreekt de taal onzer gewaarwordingen. Gevoelen nu verre de meeste menschen niet dáárom zoo levendig de Muzijk, omdat deze, terwijl zij in hare taal tot ons spreekt, onze gewaarwordingen aangrijpt, schokt, verheft en wegsleept? Wat wilt gij nu, dat hij, die hier slechts gewaarwordt, en door dat gewaarworden innig wordt geroerd, u de oorzaak daarvan verklaren zal? Wat doet hij meer, dan levendig en krachtig gevoelen? Zij echter, welke met oordeel de volgorde der denkbeelden van den Componist kunnen beseffen, de ronding en het doel zijner passages opmerken, de vlugt van zijn gevoel volgen, en het verband van het geheel kunnen nagaan, - deze alleen genieten met het hart en het verstand; deze alleen sma-
{==644==} {>>pagina-aanduiding<<}
ken bij uitnemendheid de geheele volheid van dat hoog genot, hetwelk de Toonkunst haren waardigen beoefenaren schenkt. Maar wanneer nu hij, die eenmaal, en nog bij herhaling, (zonder met eigenlijke kennis begaafd te zijn) door de majesteit van händel of de liefelijkheid van mozart diep getroffen, door het stabat Mater van pergolese innig geroerd, door de schepping van haydn tot verrukking en aanbidding werd gestemd, - wanneer deze koud en koel blijft bij de geweldige Compositiën, die thans zoo dikwerf zijn
gehoorvlies schokken, wat zal men hem antwoorden, wanneer hij naar de oorzaak van dat koude en koele vraagt? Zal hij voldaan zijn met het antwoord: ‘men moet deze Compositiën bij herhaling hooren, en alsdan zullen zij schoon worden?’ Zal hij juist dit niet misschien als eene afwijking van het eenvoudig verhevene, als een gevolg van den geest dezer eeuw, welker smet ook op deze kunst kleeft, bejammeren? En wie zal hem kunnen veroordeelen, wanneer hij in die geweldige toonmassa's, in dat zoo weinig karaktermatige der zamenstelling, in die wilde dooreenmenging van harmonie en disharmonie het teruggekaatste beeld ziet der geweldige hartstogten, welke onze eeuw besmetten?
Maar op u bovenal kleeft die smet der ontaarding en verbastering; op u, die zoo regtstreeks op het hart werkt, Welsprekendheid en Dichtkunst! Gij moogt u, in zusterlijke vereeniging, beroemen, de bronnen te zijn van zielsverheffing, moed, deugd en godsvrucht: ook uw wezen wordt ontaard, en gij zelve in bronnen van wansmaak en verderf verkeerd. De aanvang en werking der volksberoerten moge, voor eenige oogenblikken, stoute redenaars scheppen, zij verdwijnen met de overspannen krachten, waaruit zij ontstonden, en laten niets achter, dan een treurig aandenken aan de zwakheid en schande der menschelijke natuur. Neen! te vergeefs poogt gij, Welsprekendheid! uwe stem in het letterschrift, in de regtzaal, of Gods tempelen, te doen

{==645==} {>>pagina-aanduiding<<}
hooren. Het eerste wordt, door het jammerlijk misbruik der drukpers, tot een slaaf van volksmenners, tot een voertuig hunner verfoeijelijke beginselen vernederd. In de regtzaal wordt gij door de misdaad overschreeuwd. Vrijheid is het tooverwoord, dat alles ontvlamt; terwijl men zelfs de afschuwelijkste moorden in uwe toovertaal schaamteloos verdedigt. En wat vermoogt gij in Gods tempelen? Men lacht met deze zwakheid van het hart. De vrije mensch is zichzelven een God! Waarom zou dan het vrije volk niet zijne nuttelooze tempelen mogen schenden, en op de puinhoopen van zijne, eenmaal hem zoo dierbare, eerdienst van blijdschap huppelen?
En wat wordt er van de Poëzij, wanneer zij uit eene bedwelmde verbeelding opwelt? Ziet het aan het overdrevene, dat men verheven - aan het wanstaltige, dat men grootsch noemt! Reusachtige onderwerpen, in nog reusachtiger kleed voorgesteld; beelden, welke ons schokken, maar die, bij eene kalme beschouwing, zich in mist en damp oplossen! De Dichter zoekt zijne armoede aan een innig gevoel onder eenen weidschen tooi van gezwollene woorden en overdrevene denkbeelden te verbergen; terwijl eene ingebeelde oorspronkelijkheid ons doet walgen van den valschen pronk eener ontaarde kunst.
Betreurenswaardig zijn vooral de uitwerkselen van dat alles op het Schouwtooneel. In plaats van, in het hooge Treurspel, de schildering der karakters, de worsteling der driften enkel uit het hart te ontleenen, wendt zich niet het gevoel, maar eene bedorvene verbeelding tot het wonderbare en onnatuurlijke. Het hoog tragische poogt men met het ironische, hoe stellig ook het eerste het laatste uitsluit, in de bontste mengeling te verbinden. De ondervinding moge het als onwederlegbaar bevestigen, dat gebrek aan eenheid, waarheid en waardigheid den indruk van het geheel benadeelt en deszelfs weldadigen invloed op verstand en hart verwoest, - wat ligt daaraan gelegen? Gedrogtelijke voorstellingen vervangen de eenvoudige kracht der waarheid; het ze-
{==646==} {>>pagina-aanduiding<<}
delijk doel der kunst wordt vernietigd, en men poogt schaamteloos, door de walgelijkste zedeloosheid, zoo zij slechts schokken kan, de verbijsterde menigte weg te slepen. De regel van voltaire: Il faut plutôt frapper fort que juste, was misschien een der eerste stappen tot de latere verbastering.
Ook het Blijspel ontaardt. Het vrolijke en geestige, het lachverwekkende uit waarheid, en natuur ontsproten, wordt vervangen, of door laffe, walgelijke, zedelooze dubbelzinnigheden, of door onwaarschijnlijke, maar sterk geteekende kontrasten, die de driften der menigte vleijen, of enkel de gespannen verwachtingen van het oogenblik schokken, en dus wel voor dat oogenblik schitteren en treffen, maar, na het vervliegen van den eersten indruk, als een sterkwerkend flikkerlicht, geen blijvend spoor achterlaten.
Wat nu wordt er, te midden van dat alles, van het vreedzaam genot der kunst? Helaas! te vergeefs zoekt de ziel naar rust; te vergeefs, in de streelende genoegens, welke de kunst ons schenkt, een hoog levensgenot te vinden. De geest des kwaads waart grijnzend rond; tweedragt, muitzucht en oproer zwaaijen hunne verdelgende toortsen, en weg is de kalmte des gemoeds! weg de opgewektheid, om zich in het genot of het beoefenen der kunst te verlustigen! weg de kracht, om de magtelooze hand aan haren opbouw te slaan! Wie nu zal den kanker stuiten, als deze knaagt aan het levensbeginsel der Staten? wie den vloed bedwingen, als hij zijne banden verbreekt en alles verwoest? De algemeene welvaart vlugt, en met haar een der krachtigste middelen, om de kunst te schragen en te verheffen. Vraagt het den kunstenaar, hoe terugstootend elke ruwe bejegening zoo wel, als het veronachtzamen van zijnen arbeid, voor zijn prikkelbaar gevoel is! Deze drukken zijnen geest ter neder, ontmoedigen en berooven hem van dat gepaste zelfvertrouwen, zonder hetwelk hij nimmer iets goeds en groots durft ondernemen. En wat zal hem kracht schenken, wanneer de

{==647==} {>>pagina-aanduiding<<}
verwaarloozing van zijnen arbeid, gepaard met de miskenning van zijn talent, hem tevens het middel zijns bestaans ontrooft? Hoe opwekkend daarentegen is niet voor hem elke, geenszins vleijende, maar hartelijke bemoediging, elke waardering van zijne kunst! Ja, bemoediging, aansporing, ondersteuning zijn de levenwekkende beginselen der kunsten; maar, waar zult gij deze vinden, te midden der stormen, welke de volken als door elkander slingeren en hunne welvaart verwoesten? Die stormen scheuren ten laatste de kunst zelve mede in hunnen zwaai, en zij wordt tot een werktuig der schandelijkste oogmerken vernederd. De kunst blaast dan zelve het vuur der verwoesting aan, en verhit door eene heillooze toovermagt de gemoederen, welke zij tot rust behoorde te brengen en terug te leiden tot het ware, goede en schoone. Dan onteert zij zich door betreurenswaardige voorstellingen, welke de misdaad pogen te vereeuwigen, den moord te heiligen, het oog aan het aanschouwen van gruwelen te gewennen, deze met gloeijende kleuren te verdedigen, in bedwelmende verzen te verheffen, of door bagchantenliederen de losgelaten driften te prikkelen en op te winden. Rampzalige verbastering, maar al te dikwerf het waarschuwend voorteeken van eene algemeene slooping en verwoesting! Waar bandelooze hartstogten ziel en ligchaam onophoudelijk schokken en alle zachte gewaarwordingen verstikken, waar zelfs de kunsten in zamenweefsels van wansmaak of verheffing van gruwelen ontaarden, daar zijn de volken rijp voor de diepste slavernij, of voor hunnen geheelen ondergang.
Ach! dat het gezegde slechts de sombere voorstelling eener zwartgallige verbeelding of een naargeestige droom ware! Maar, helaas! de onomkoopbare ondervinding houdt ons hier haren spiegel voor, en vertoont ons maar al te duidelijk en sprekend, wat wij met smart vermoedden. Altijd waren het de beide uitersten van dwingelandij en van volksberoerten, welke gelijke doodende gevolgen voor de kunsten met zich voerden. Het-
{==648==} {>>pagina-aanduiding<<}
geen de eersten verstikten en versmoorden, verwoesteden ook de laatsten. Wat ook eene vroegere wereldbeschaving ons van hare kunstvlijt heeft achtergelaten, zoo waren het toch de uitspattingen der volken, hunne onophoudelijke zucht naar staatsverwisselingen, bruisende driften, beroeringen, en daaruit weder ontstane dwingelandij of verwoestende oorlogen, welke meer vernielden, dan men zich bij eene oppervlakkige beschouwing kan voorstellen. Helaas! wat kunnen wij, in vele opzigten, anders, dan treuren op een klein gedeelte der overblijfselen van den verwoesten kunst- en letterarbeid van Indië, Egypte, der latere voortreffelijke Grieken, en zelfs van het werelddwingend Rome? Zoo lang eene gepaste vrijheid aller krachten in beweging bragt, was Griekenland de kweekschool van letteren, wetenschappen en kunsten. Maar toen verwoestende volksberoeringen smaak en gevoel deden ontaarden, en de inval der Perzen ook de zielevrijheid verstikte, verviel de kunst, zonk de Staat, en de slooping werd algemeen. Zelfs de volksfeesten, waarbij, onder die zelfde Grieken, eenmaal, niet slechts ligchaamskrachten, maar ook smaak en zin voor letteren en kunsten, heerlijk blonken, zonken eindelijk tot die tooneelen van gruwelen, waarbij men, in het alles verwoestende Rome, zelfs door de vrouwen, met wellust, gehuurde kampvechters, slaven, of wilde dieren, zich onderling zag verscheuren! Zoo lang de krachtige hand
van lodewijk den XIV de bruisende driften van het wufte Fransche volk beteugelde, en het anders verderfelijke eener oppermagtige alleenheersching door eene schitterende aanmoediging van letteren en kunsten wist te doen opwegen, blonken deze, in vele opzigten, heerlijk. Maar toen later tijd aan die driften een onbegrensd worstelperk ontsloot, wat werd toen van beide? Helaas! waar massillon, bossuet, corneille, racine, voltaire en moliere schitterden, wat werd daar de gewijde leerstoel? wat het schouwtooneel?
Doch, indien al geene vroegere wereldgebeurtenissen

{==649==} {>>pagina-aanduiding<<}
bevestigden hetgeen ik schetste, zouden dan niet de beide laatste doorgeworstelde jaren ons treffende wenken geven? - Hagchelijk is de taak van hen, welke, door hunne betrekkingen en pligten, bestemd zijn, om zich op de woedende zee der menschelijke hartstogten te wagen, of haar vernielend geweld te keeren. Wat waarborgt hen van niet zelve door den storm aangegrepen, met de opgeruide baren voortgesleurd, of onder derzelver branding bedolven te worden? Is het niet hagchelijk, te beproeven, wat misschien alleen door de hand des tijds, of door een almagtig wereldbestuur, kan volbragt worden? Vol vertrouwen echter op dat hooger bestuur, blijft de man van karakter aan het stuiten van het alvernielend kwaad arbeiden, met al die middelen, welke de Voorzienigheid onder zijn bereik plaatste. Met regt zegt daarom een achtingwaardig Schrijver van het naburige Frankrijk: ‘La vie réëlle d'aujourd'hui est si pleine d'évènemens et d'orages, que le public ne veut plus d'un livre, s'il n'y trouve des passions féroces, des crimes, du sang, tout ce que l'imagination a de délire et d'horreur. Mais un homme de génie planeroit au-dessus de cet emportement passager, et, au lieu de céder au torrent, il tâcheroit, à force de talent, de ramener son siècle à la nature et au bon gout.’ (*)
Geweldige tegenkanting, echter, schenkt zelden gelukkige uitkomsten. Beweging bovendien is en blijft het leven der volken; want zonder deze kwijnen of sterven hunne vermogens. Maar hij, die arbeidt om dezer beweging eene goede rigting te geven en eenen gepasten werkkring te ontsluiten; hij, die aller gevoel en smaak tot edele gewaarwordingen poogt te geleiden; hij, die, zonder zich aan den besmetten geest des tijds te storen, door een waardig voorbeeld en echten kunstarbeid, denzelven poogt te zuiveren van, of te behoeden tegen het monsterachtige, dat uit of gedurende de volksberoerin-
{==650==} {>>pagina-aanduiding<<}
gen ontstaat, - hij veredelt in waarheid de eeuw, waarin hij leeft. Zijn pogen moge een stofje aan de weegschaal, een druppel aan den emmer schijnen, dat pogen is niet geheel vruchteloos. Indien hij, en al wie met hem regtschapen en edel denkt, slechts rustig en moedig voortgaat, dan vloeijen die vereenigde pogingen zeker eenmaal te zamen tot het daarstellen van een heerlijk en doelmatig geheel.
Ik wil, M.H., ons dierbaar vaderland geen' wierook toezwaaijen. Wat het sinds eeuwen verrigt heeft, en nog verrigt, ter bewaring van den goeden, klassieken geest, in het gebied van wetenschappen, letteren en kunsten, is ons allen bekend. Maar dit smeek ik den Almagtige: dat Hij ons, naast ons volksbestaan en ons volksgeluk, bij dien geest beware, en onze gemeenschappelijke pogingen daartoe met zijnen zegen bekroone!
h.h. klijn.







Bijdrage ter beoordeeling van de waarheid des verhaals aangaande de regtspleging van Karel den Stouten.

Onder de verhalen, in de Geschiedenis des Vaderlands voorkomende, heeft dat, hetwelk betrekking heeft op de bekende Regtspleging van karel I, Hertog van Bourgondië, bijgenaamd den Stouten, die in 1433 te Gent geboren werd, in 1467 zijn' vader, Hertog philips I, behalve in andere waardigheden, ook als Graaf van Holland en Zeeland opvolgde, en in 1477 in den slag bij Nancy sneuvelde, steeds de aandacht van vele beminnaars dier Geschiedenis tot zich getrokken. Dat dit verhaal aan tegenspraak onderhevig is, en deszelfs echtheid door sommigen betwijfeld wordt, is bekend. Bij gelegenheid dat, ten jare 1818, het Treurspel: de Regtvaardigheid van karel den stouten, door den verdienstelijken Dichter m. westerman vervaardigd, in het licht verscheen, en alzoo deze Regtspleging weder in het geheugen werd teruggeroepen, heeft de geleerde Oudheiden Geschiedkenner, Mr. j. scheltema, na vooraf

{==651==} {>>pagina-aanduiding<<}
een uitvoerig berigt van dezelve volgens pontus heuterus (*) gegeven te hebben, een opzettelijk onderzoek naar derzelver waarheid bewerkstelligd, waarvan, blijkens het door dezen onzen geachten landgenoot medegedeelde (†), de uitslag is geweest, dat, daar, voor zoo verre hij heeft kunnen nagaan, de oudste Geschiedschrijvers van dit geval niet gewagen, er veel grond is om te gelooven, dat deze Regtspleging ten onregte aan karel den stouten wordt toegeschreven, en dat, wijl er, blijkens de getuigenis van petrus scriverius (‡) en joh. lodewijk gottfried (§), een verhaal van nagenoeg gelijken aard aanwezig is omtrent eene gebeurtenis te Milaan, er reden schijnt te bestaan, om het daarvoor te houden, dat het geval waarschijnlijk aldaar, in het begin der Spaansche heerschappij, te huis behoort.
Intusschen heb ik onlangs, in de thans zoo zeldzaam voorkomende Edele Coronycke van Vlaendren (**), een verhaal aangetroffen, dat tot deze Regtspleging betrekking heeft, en waarin dezelve als werkelijk gebeurd niet alleen, maar ook als een inlandsch voorval wordt voorgedragen. Nadat vooraf in dit werk (††) is vermeld

{==652==} {>>pagina-aanduiding<<}
geworden, hoe karel in de maand Augustus 1469 zich naar 's Gravenhage heeft begeven, aldaar het Graafgeding gehouden, en bij die gelegenheid een' persoon, die zich aan moord van eenen Kanonik van St. Donaas te Brugge had schuldig gemaakt, met den dood heeft doen straffen, wordt het volgende (*) aangeteekend:
‘Item in den 
{== afbeelding 	==} {>>afbeelding<<}
    
 ryt 
{== afbeelding 	==} {>>afbeelding<<}
    
 een vraukin 
{== afbeelding 	==} {>>afbeelding<<}
    
 Luycke by den voorsz Prinche in 
{== afbeelding 	==} {>>afbeelding<<}
    
 Haghe in Hollant groote clachte doende ouer 
{== afbeelding 	==} {>>afbeelding<<}
    
 officier van 
{== afbeelding 	==} {>>afbeelding<<}
    
 Prinche, die welcke officier gherensoeneirt hadde der voorseyder vrauwen man voor dye somme 
{== afbeelding 	==} {>>afbeelding<<}
    
 Rynsche guldenen, te betalene 
{== afbeelding 	==} {>>afbeelding<<}
    
 sekeren daghe, of haer man soude ghehanghen worden. 
{== afbeelding 	==} {>>afbeelding<<}
    
 dit vraukin quam by 
{== afbeelding 	==} {>>afbeelding<<}
    
 voorsz officier, 
{== afbeelding 	==} {>>afbeelding<<}
    
 sy brochte hem 
{== afbeelding 	==} {>>afbeelding<<}
    
 Rynsche guldenen in minderinghe, om haren 
{== afbeelding 	==} {>>afbeelding<<}
    
 te lossene 
{== afbeelding 	==} {>>afbeelding<<}
    
 syn lyf (leven) te behoudene, biddende ontfermelicken om haren aermen 
{== afbeelding 	==} {>>afbeelding<<}
    
 man. 
{== afbeelding 	==} {>>afbeelding<<}
    
 presenteirde haer 
{== afbeelding 	==} {>>afbeelding<<}
    
 haren man te verbindene vp haer deel hemelrycx, die andere iij hondert guldenen te betalene, vp dat sy
ghenadeghen dach hebben mochten. Aenghesien dat tlant 
{== afbeelding 	==} {>>afbeelding<<}
    
 Luycke al 
{== afbeelding 	==} {>>afbeelding<<}
    
 was 
{== afbeelding 	==} {>>afbeelding<<}
    
 ghedestrueirt ende haerlieder goedinghen (goederen) al verbarnt (verbrand). Maer dye voorsz officier en hadde gheen compassie, maer seyde dat hy terstont den man soude doen hanghen, of dye vrauwe gaue hem noch drie hondert Rynsche guldenen, dies tvraukin seer mesbaerde, weenende 
{== afbeelding 	==} {>>afbeelding<<}
    
 clagende, maer ten mochte haer niet baten. Ten eynde sprac die wreede officier tot den vraukene,’ enz.
En nu volgt de door dezen Krijgsbevelhebber aan deze vrouw gedane voorslag, om, ten koste van hare hu-
{==653==} {>>pagina-aanduiding<<}
welijkstrouw, kwijtschelding van de aan hem nog te voldoene som te verwerven en het leven van haren man te redden; en wordt tevens berigt, hoe, zij deze aan de behoudenis van haren man opgeofferd hebbende, de snoodaard niettemin, ten einde het bezit van haar voor zich alleen te verwerven, haren man deed ophangen; waarna het verhaal dus voortgaat:
‘Ten eynde van den drie daghen, so hiesch (eischte) dit vraukin quitancie van der voorsz somme, 
{== afbeelding 	==} {>>afbeelding<<}
    
 ooc te hebbene 
{== afbeelding 	==} {>>afbeelding<<}
    
 ghetrauden man. Die officier die spottede met haer 
{== afbeelding 	==} {>>afbeelding<<}
    
 seyde: Ghy en hebt gheenen man, maer blyft met my wonende, ick sal hu (u) een weerdeghe vrauwe maken. Neen, seyde tvraukin, ic wil mynen man 
{== afbeelding 	==} {>>afbeelding<<}
    
 Als dese officier sach dat hys haer niet ontlegghen en conste, hi leeddese met hem onder den boom daer haren man hinc, ende sprac, siet daer 
{== afbeelding 	==} {>>afbeelding<<}
    
 (uwen man). Het vraukin dat siende, viel in onmachte ende makende groot mesbaer ende luyde roupende wrake van der grooter onmenschelicker ouerdaet (misdaad), so dats hem die officier schaemde, 
{== afbeelding 	==} {>>afbeelding<<}
    
 ghinck wech om svolcx wille, daer wesende ende vergarende. Dit vraukin 
{== afbeelding 	==} {>>afbeelding<<}
    
 in Hollant als voorsz es, doende haer clachte voor 
{== afbeelding 	==} {>>afbeelding<<}
    
 Hertoghe Kaerle. 
{== afbeelding 	==} {>>afbeelding<<}
    
 die Hertoghe Kaerle dede dit vraukin in goeder bewaernesse, 
{== afbeelding 	==} {>>afbeelding<<}
    
 hi ontboot met scherpen mandemente den voorsz officier. 
{== afbeelding 	==} {>>afbeelding<<}
    
 hi in den Haghe 
{== afbeelding 	==} {>>afbeelding<<}
    
, die Prinche die leyde hem dit stick aen, maer hi loochendet seer stoutelicken, nietyeghenstaende
het was vp hem gheprouft (bewezen), welcke hy al kende (bekende) waer synde, begheerende grote ghenade 
{== afbeelding 	==} {>>afbeelding<<}
    
 ontfaermichede. Doe dede die edele Prinche 
{== afbeelding 	==} {>>afbeelding<<}
    
 voorsz officier het vraukin trauwen, twelcke sy seer

{==654==} {>>pagina-aanduiding<<}
noode dede, maer dye Prinche wildet eyndelicken ghedaen hebben. Ende ghetrauwet wesende, hi beual den voorsz officier dat hi alle sine goedinghen heymelic ofte openbaer in ghescrifte soude 
{== afbeelding 	==} {>>afbeelding<<}
    
, vp die verbuerte 
{== afbeelding 	==} {>>afbeelding<<}
    
 sinen lyue. Die voorsz officier en dorste dat nyet laten, maer deit met groter vreesen. 
{== afbeelding 	==} {>>afbeelding<<}
    
 hi gaf tghescrifte 
{== afbeelding 	==} {>>afbeelding<<}
    
 Prinche, dye welcke Prinche dede maken eenen schoonen saertre (oorkonde, bewijsschrift of akte) 
{== afbeelding 	==} {>>afbeelding<<}
    
 desen 
{== afbeelding 	==} {>>afbeelding<<}
    
 deidse beseghelen met sinen groten seghele, daer die voorsz officier syn consent toe dede, ten sercourse (onderstand) 
{== afbeelding 	==} {>>afbeelding<<}
    
 behoue van den lancxten lyue (langstlevenden) van 
{== afbeelding 	==} {>>afbeelding<<}
    
 beeden, te wetene van 
{== afbeelding 	==} {>>afbeelding<<}
    
 sinen 
{== afbeelding 	==} {>>afbeelding<<}
    
 wyue. Als dit aldus al ghedaen was als voorsz es, so sprac die Prinche tot den officier voorsz. Siet daer eenen priestere, 
{== afbeelding 	==} {>>afbeelding<<}
    
 spreickt v biechte. Die officier 
{== afbeelding 	==} {>>afbeelding<<}
    
 (beangst) synde, riep grotelic ghenade, maer het was al om nyet (te vergeefs). Doe 
{== afbeelding 	==} {>>afbeelding<<}
    
 daer die Prouoost marysael metter roode roede (de Halsregter, Hoofdschout),

{== afbeelding 	==} {>>afbeelding<<}
    
 hy dede 
{== afbeelding 	==} {>>afbeelding<<}
    
 voorsz officier 
{== afbeelding 	==} {>>afbeelding<<}
    
 boom 
{== afbeelding 	==} {>>afbeelding<<}
    
. Dit ghedaen synde, so gaf die edele Prinche den vraukinne den voorsz brief met synen groten seghele, met alle den goeden van den 
{== afbeelding 	==} {>>afbeelding<<}
    
 officier. Maer omdattet lastich soude 
{== afbeelding 	==} {>>afbeelding<<}
    
 gheweist 
{== afbeelding 	==} {>>afbeelding<<}
    
 vraukin tachteruolghene, dese edele Prinche dede al tvoorsz goet extimeren te ghelde, 
{== afbeelding 	==} {>>afbeelding<<}
    
 hi gaf 
{== afbeelding 	==} {>>afbeelding<<}
    
 vraukin ghereede penninghen daer voren, waer of dat 
{== afbeelding 	==} {>>afbeelding<<}
    
 (het getal) seere groot was. 
{== afbeelding 	==} {>>afbeelding<<}
    
 hy deidse heerlicke met goeder bewaernesse 
{== afbeelding 	==} {>>afbeelding<<}
    
 (vertrekken)

{==655==} {>>pagina-aanduiding<<}
in haer lant, waer bi wel blyct dat hi een Prinche van iusticien was.’
De schrijver van dit verhaal is andries de smet, die in het laatst der XVde Eeuw in Vlaanderen, vermoedelijk te Brugge, geboren werd, waar hij althans in 1531 schijnt gewoond te hebben. Der Latijnsche tale magtig, en met den inhoud der H.S. en de schriften der Kerkvaderen, blijkens de menigvuldige aanhalingen van plaatsen uit dezelve in het werk, waarin het bovenstaande verhaal voorkomt, wél bekend, heeft men hem hoogstwaarschijnlijk voor een' Geestelijke te houden. Van de beoefening der Geschiedenis zijns Vaderlands maakte hij opzettelijk zijn werk; en bij de misstellingen en fabelen, welke hij, met de beste Geschiedschrijvers van dien tijd, die de gebeurtenissen van de vroegste tijden ophalen, en even als hij opgeven, dat zij hunne verhalen uit echte stukken hebben zamengesteld, gemeen heeft, en welke men hem moet ten goede houden, daar dit ook zijne schuld niet was, maar die van de Eeuw, waarin hij leefde, deelt hij vele belangrijke bijzonderheden met ongemeene naauwkeurigheid en uitvoerigheid mede; zoodat hij voorzeker niet onder de minste Geschiedschrijvers zijner Eeuw kan gerekend worden te behooren (*).
In hoeverre men, op grond van dit verhaal, tot de waarheid van het geval zou mogen besluiten, wil ik niet beslissen. Daar het intusschen bij een' niet lang na den tijd, in welken het zou hebben plaats gehad, geleefd hebbenden Schrijver, wiens verdiensten in vele opzigten niet te miskennen zijn, voorkomt; in hetzelve de tijd wanneer, de plaats waar, en de omstandigheden, welke de Regtspleging van karel zouden voorafgegaan en vergezeld hebben, zeer naauwkeurig vermeld worden, en wij ook bij anderen onzer oudste Geschied-
{==656==} {>>pagina-aanduiding<<}
schrijvers niet alleen aangeteekend vinden, dat karel in den jare 1469 ‘ghereyst is tot veel plaetzen binnen sinen landen ende seluer ter audienci ende te recht gheseten,’ (*) maar ons ook bepaaldelijk berigt wordt, dat hij, ‘in 1469 in 
{== afbeelding 	==} {>>afbeelding<<}
    
 hage wesende, hidaer seluer sat in persone ter audienci in die grote sale driewerf ter weken ende dede 
{== afbeelding 	==} {>>afbeelding<<}
    
 ygeliken recht 
{== afbeelding 	==} {>>afbeelding<<}
    
 iusticie, rycke 
{== afbeelding 	==} {>>afbeelding<<}
    
 arme 
{== afbeelding 	==} {>>afbeelding<<}
    
 sach 
{== afbeelding 	==} {>>afbeelding<<}
    
 an,’ (†) - zoo verdient voorzeker dit verhaal eene bijzondere opmerking. Weinig of niet schijnt hetzelve bekend te zijn, en deszelfs mededeeling kwam mij uit dien hoofde niet ongepast voor. Moge zulks den beminnaren der vaderlandsche Geschiedenis niet ongevallig wezen, en tevens iets bijdragen, om te beter te kunnen beoordeelen, wat er is aan de waarheid eener Regtspleging, toegeschreven aan eenen Vorst, van wien wij elders niet alleen lezen, ‘dat hi 
{== afbeelding 	==} {>>afbeelding<<}
    
 rechtuaerdig iusticier was,’ (‡) maar omtrent wien ook getuigd wordt: ‘Noyt en isser Prince gheweest, die men aangaende der saecken van iustitien min conde met vrientschap, maech-schap oft ghelt verblinden dan desen Charel’ (**), en die, van wege deze zijne onwankelbare zucht voor

{==657==} {>>pagina-aanduiding<<}
de uitoefening van regt en geregtigheid, hoe veel berispelijks er ook anders in zijn karakter moge gevonden worden, vrij algemeen zeer geroemd wordt, en uit dien hoofde steeds vereerenswaardig blijft!

Katwijk aan Zee, den 27 September 1833.


isak van harderwijk, Predikant.


Noord-Amerikaansche vogels.

(Vervolg en slot van bl. 608.)

De Trekduiven.

De trekduif (columba migratoria) houdt zich op in het noorden van Amerika, van de Hudsons-baai tot aan den zeeboezem van Mexico. Enkele troepen van deze duiven overwinteren tot onder den zestigsten graad noorderbreedte, en voeden zich met jeneverbessen, die zij daar in menigte vinden. Het mannetje is grooter en schooner dan het wijfje, dat geenszins die levendige, van goud- en purpergloed schitterende, kleuren heeft; want, hoe veel verscheidenheid er ook in deszelfs bonte vederen is, de hoofdkleur blijft toch altijd een dof aschgraauw. Ook het vuur der oogen is minder levendig, en zelfs de pooten zijn minder rood. De gansche lengte van het mannetje, van den snavel tot aan het einde van den staart, bedraagt twee Eng. voeten. Deszelfs kop is leikleurig blaauw en de borst roodachtig, ten naastenbij van de hazelnotenkleur. De hals prijkt met de fraaiste kleuren; goud, groen, purper en een prachtig scharlakenrood spelen aan denzelven in bewegelijke tinten. Maar de hoofdkleur der vederen is een met zwarte en bruine vlekken bezet leikleurig blaauw. De buik is zuiver wit en de staart zeer lang. Midden door denzelven loopt eene glanzige zwarte streep.
Merkwaardig zijn vooral bij de trekduiven derzelver gezellige vereenigingen en verre reizen. Niet het verlangen naar eene zachtere luchtstreek bij invallende vorst, maar gebrek aan voedsel dringt dezelve, om te verhuizen. Zij regelen zich niet naar de jaargetijden, maar eeniglijk naar overvloed of schaarschheid van vruchten, die zij eten. Zij verhuizen niet, eer de voorraad in het oord, waar zij zich ophouden, verteerd is. Zoo gebeurde het eens, dat de bewoners

{==658==} {>>pagina-aanduiding<<}
van Kentucky de trekduiven, nadat ze daar eenige jaren in verscheidene streken geweest waren, eensklaps allen zagen verdwijnen, dewijl het gewas der eikels slecht uitgevallen was. Eerst na lange afwezigheid keerden zij in dezelfde oorden terug. Volgens geloofwaardige berigten, heeft elders in Noord-Amerika iets dergelijks plaats gehad. De vlugt der Amerikaansche trekduiven is verbazend, en gaat verre alles te boven, wat men in Europa aan de zoogenaamde briefdragers heeft opgemerkt. Hare snelheid grenst aan het wonderbare. Eenige in den omtrek van New-York geschotene trekduiven hadden den krop nog vol rijstkorrels, die zij nergens anders, dan in Karolina en Georgië, hadden kunnen krijgen. Daar men nu met zekerheid weet, dat ook het moeijelijkst te verteren voedsel ten hoogste twaalf uren het maagsap van deze vogels wederstaat, zoo heeft men hieruit het gegronde besluit afgeleid, dat deze dieren, in den tijd van althans niet meer dan zes uren, eenen afstand van tusschen de drie- en vierhonderd mijlen, of omtrent ééne mijl in eene minuut, (vijfentwintig postmijien in het uur) afgelegd moeten hebben. Naar deze berekening zou eene trekduif in twee dagen den Atlantischen oceaan overvliegen. Volgens opgave van een Edinburger tijdschrift, is dan ook werkelijk in 1826 zoodanige vogel op de kusten van Schotland gedood geworden.
Voorts is deze ongemeene kracht in het vliegen geenszins het eenige voordeel, dat der trekduiven te stade komt; zij hebben ook een voortreffelijk gezigt, en kunnen, zonder in de snelheid der vlugt te vertragen, hoog uit de lucht onderscheiden, waar boomvruchten en zaden tot voedsel te vinden zijn. Zoodra zij iets van dezen aard bemerken, strijken zij neder. Vliegen zij over eene landstreek, welke geen voedsel oplevert, zoo houden zij zich hoog in de lucht. Doch hebben zij eene welkome ontdekking gedaan, dan zweven zij in de schoonste orde nederwaarts, om de streek, welke haar spijze schijnt te beloven, nader te bezigtigen; en daarop wordt dan de grond niet zonder groote voorzorg betreden.
De trekduiven (dus verhaalt een allezins geloofwaardig aanschouwer) zijn in de wouden van Noord-Amerika in zoodanige menigte, dat ik, na derzelver ontelbare troepen vele jaren met eigene oogen gezien en haar in onderscheidene luchtstreken onder verschillende omstandigheden waargenomen te hebben, nogtans zwarigheid zou maken, volgende daadzaken te vermelden, zoo ik mij niet op eene menigte oogge-
{==659==} {>>pagina-aanduiding<<}
tuigen kon beroepen, die hetzelfde aanschouwd en in mijne verbazing gedeeld hebben. Eens reisde ik in den herfst van mijne woning aan de oevers van den Ohio, te Hinderson, in Kentucky, naar Louisville. Onder weg bemerkte ik duiven, welker vlugt van het noordoosten naar het zuidwesten ging. Ik bevond mij op de woeste, omstreeks Hardensburg zich wijder uitstrekkende vlakte. De boven mijn hoofd voorbijvliegende troepen duiven werden steeds talrijker; in zoodanige menigte had ik ze nog nooit gezien. Op een' kleinen heuvel wilde ik, met papier en potlood voorzien, beproeven, om door streepjes de voorbijvliegende troepen aan te teekenen; maar weldra vermeerderden deze met ongemeene snelheid, zoodat ik mijn voornemen moest opgeven, daar ik de verschillende vlugten niet meer onderscheiden kon. In den tijd van eenentwintig minuten, zoo lang als mijne aanteekeningen duurden, bedroeg het aantal mijner potloodstreepjes 163. Zoo vele troepen duiven waren dus binnen mijnen gezigtkring voorbijgetrokken. Maar ten laatste was het ééne enkele onafgebrokene vlugt, en letterlijk werd de zon verdonkerd door eene wolk van duiven; daarbij bedekte de drek, welken de vogels uit de hoogte lieten vallen, den grond als met sneeuwvlokken, en de beweging der vleugelen veroorzaakte een eenzelvig suizen en piepend of fluitend geluid in de lucht. Terwijl men mij in de naaste herberg, waar de zoutrivier in den Ohio stort, een middagmaal bereidde, had ik
tijds genoeg, om de aankomende, ontelbare duiven-massa's op mijn gemak waar te nemen. Westwaarts had ik den Ohio voor oogen, en naar het oosten een zeer uitgebreid woud van beukenboomen. De vogels vlogen voorbij, zonder zich op te houden, of een' enkelen achterblijver terug te laten. De landstreek, waar ik mij thans bevond, kon niets aantrekkends voor hen hebben, dewijl er geene beukennoten en eikels gegroeid waren. De vogels hielden zich dus op zoodanige hoogte, dat het beste jagtroer dezelve niet zou hebben kunnen bereiken. Werd soms de achterhoede van eenen troep bedreigd door een' zwarten valk, zoo sloten zich oogenblikkelijk de rijen, en daar vormde zich een digte drom, welke de schoonste wendingen in de lucht maakte, meermalen zich met de onstuimigheid van eenen woudstroom en met verdoovend geraas naar de aarde nederstortte, en, wanneer dezelve door veelvuldig zwenken den vijand vermoeid had, weder, als eene statige zuil, opwaarts steeg, en de vroegere gol-
{==660==} {>>pagina-aanduiding<<}
vende bewegingen voortzette, die, alhoewel naar eenen zeer grooten maatstaf, de kronkelingen geleken, welke men slangen in het water en op het land ziet maken. Het voorbijvliegen der trekduiven in het oord van Hardensburg duurde drie volle dagen. Al dien tijd bleef de gansche bevolking onder de wapens, en ieder, oud en jong, maakte werk van de jagt. De schutters plaatsten zich voornamelijk aan de oevers van den Ohio, dewijl de duiven bij het oversteken van eene rivier gewoon zijn zoo laag te vliegen, dat zij onder het schot komen, en dan in zeer groote menigte geveld kunnen worden. Eene week lang werd van niets, dan van duiven, gesproken, en geen ander vleesch, dan duiven, gegeten. Ook was de lucht vervuld van de uitwasemingen der duiven, welke, als die vogels in zoodanige menigte bij elkander zijn, zeer sterk rieken.
Wanneer verscheidene zulke duivenvlugten in dezelfde rigting zeer kort op elkander volgen, ziet men gewoonlijk allen op dezelfde plaats gelijke wendingen maken. Deze gelijkheid in de bewegingen is zeer merkwaardig en moeijelijk te verklaren. Wordt b.v. een afzonderlijk vliegende troep door den aanval van eenen valk of van eenigen anderen vijand in wanorde gebragt, zoo houden de overigen nogtans vol, de door de voorsten beschrevene lijn te volgen, en laten niet ééne dier wendingen na; maar ook het voor een oogenblik door schrik bevangen gedeelte herstelt zich, zoodra het gevaar voorbij is, terstond weder, en volgt op nieuw de vlugt der anderen. Men heeft, althans ten naastenbij, pogen te berekenen, hoe groot het getal van zoodanige ontzaggelijke menigte duiven wel zijn zoude. Als men b.v. aanneemt, dat eene vlugt van eene mijl in de breedte, hetgene ver beneden de gewone maat is, tot den doortogt door de woonplaats van den waarnemer drie uren noodig heeft, zoo moet, daar de snelheid ééne mijl in de minuut bedraagt, de lengte van het gansche heer 180 mijlen zijn, de mijl op 1760 Engelsche ellen (yards) gerekend. Stelt men nu verder op de ruimte van eene el twee duiven, dan zal de geheele menigte der vogels 1,115,136,000 beloopen; en daar elke duif dagelijks ten minste een' halven kop vruchten of zaden verteert, heeft zoodanige duivenvlugt elken dag zeker 8,712,000 schepels noodig.
Zoodra de trekduiven, gelijk boven reeds met een enkel woord is aangemerkt, van verre eene genoegzame hoeveel-
{==661==} {>>pagina-aanduiding<<}
heid van voedsel op boomen of velden bemerken, maken zij toebereidselen, om stil te houden. Dan ziet men dezelve in eenen kring rondvliegen, om het oord eerst goed op te nemen; en deze kringvormige bewegingen, nu eens hooger, dan lager en in verschillende rigtingen gemaakt, toonen de kleuren der vederen in den schoonsten, steeds afwisselenden glans. Wanneer in de eene rigting de gansche vlugt in eene helder blaauwe kleur verschijnt, zoo gaat bij eene wending dit blaauw in het donkerste purper over. Allengs worden de vogels stouter, en wagen het eindelijk, de wouden binnen te sluipen, onder welker loof zij weldra allen verdwijnen. Het duurt echter niet lang, of zij komen weder ten voorschijn. Nog moediger geworden, strijken zij op den grond neder, tot dat een plotselinge schrik hen met zulk een geweld en snelheid in de bosschen terugjaagt, dat het geraas der vleugels alle vijanden, ook de koensten, met uitzondering van den mensch alleen, vrees aanjaagt. Dringende behoefte aan voedsel drijft hen echter op nieuw uit de schuilplaats en overwint alle beschroomdheid. Onder de dorre, afgevallene bladeren zoeken zij de zaadkorrels en vruchten van het vorige jaar. Hierbij zijn zij in hunne bewegingen zoo behendig en snellen schijnbaar zoo verward door elkander - zij komen en gaan, stijgen op en neêr, en doorkruisen elkander in alle rigtingen met zoodanige snelheid, dat de verbaasde aanschouwer zou meenen, allen te gelijk te zien wegvliegen. De grond, waarop zij zich nederzetten, wordt zoo goed doorzocht, dat er niets overblijft. Deze oogenblikken zijn bijzonder gunstig voor de jagers, die eene ongeloofelijke menigte van duiven kunnen dooden, zonder dat derzelver aantal in het geringste schijnt te verminderen. Op zoodanige dagen zetten zich de trekduiven, na rijkelijk voedsel genomen te hebben, tegen den middag ter ruste op de boomen in de
nabijheid, en schijnen dus zittende de vertering af te wachten; doch, zoodra de zon onder den gezigteinder verdwijnt, vliegen zij gezamenlijk op, en begeven zich naar een gemeenschappelijk nachtverblijf, hetwelk, volgens naauwkeurige en herhaalde waarnemingen, soms over de honderd mijlen verwijderd is. Die slaap- of rustplaatsen schenen den steller van deze berigten ook, in meer dan één opzigt, naauwkeuriger opmerking waardig te zijn. Hij bezocht ééne derzelven, in de nabijheid van de groene rivier in den Staat Kentucky gelegen, meermalen. Het was, wat men gewoon-
{==662==} {>>pagina-aanduiding<<}
lijk van alle deze nachtverblijven kan zeggen, eene der schoonste partijen van de bosschen aldaar. De boomen van dezen omtrek verhieven zich, geheel vrij van onderhout en struiken, tot eene verbazende hoogte. De berigtgever doorkruiste dit bosch in eene lengte van veertig en gemiddelde breedte van drie mijlen, met oogmerk, om, veertien dagen nadat de vogels op den gewonen tijd bezit daarvan genomen hadden, derwaarts terug te keeren. Hij kwam dan ook werkelijk op den bepaalden tijd, twee uren vóór zonsondergang, daar weder aan. Duiven waren er slechts weinigen te zien, maar wel eene geweldige menigte van jagers met hunne paarden en van het noodige voorziene wagens. Zij hadden zich gelegerd rondom de verzamelplaats, alwaar men de vogels verwachtte. Twee boeren uit een, wel honderd mijlen verwijderd, gewest (Russel-stad) hadden tweehonderd varkens herwaarts gedreven, om ze met duiven te voederen, en dus op eene onkostbare wijze in korten tijd vet te mesten met een zoo krachtig voedsel. Hier lagen duiven in ongemeen groote hoopen, om ingezouten te worden; daar werden ze met zout ingewreven. Uit alle deze omstandigheden was op te maken, in welk eene verbazende hoeveelheid ieder dag de middelen moest opleveren, om eene zoo vernielende jagt voort te zetten. Men moest zich echter het meest hierover verwonderen, dat deze
gevleugelde slagtoffers elken avond uit den Staat Indiana, welke hun destijds rijkelijk voedsel verschafte, herwaarts kwamen, om in het gewest Kentucky, onder het moordend lood der jagers, eene rustplaats te zoeken; dat zij uit den omtrek van Jefferson-stad elken avond eenen weg van honderdvijftig mijlen aflegden, en met het krieken van den dag weder naar het oord terugkeerden, van waar zij den vorigen avond gekomen waren. Eene laag mest, ter dikte van eenige duimen, bedekte den grond in den ganschen omtrek van dit nachtverblijf. Wanneer men dezen kalen, witten bodem, de geknakte boomen, de afgescheurde of gebrokene takken aanziet, zoude men denken, dat een orkaan in dit woud had gewoed, en op den vernielenden stormwind de winter met zijn' ganschen barren nasleep terstond ingevallen ware.
Tegen den avond maakten alle de jagers, ieder naar mate van het werk, dat hij te verrigten had, zich gereed. Eenigen droegen, in ijzeren potten, zwavel aan; anderen waren met staken of een aantal uit zeer dor en harsachtig dennen-
{==663==} {>>pagina-aanduiding<<}
hout vervaardigde latten voorzien. De voornaamste jagers hadden jagtgeweren met dubbele loopen. De zon was reeds ondergegaan, en nog nergens een vogel te zien. Eensklaps hoorde ik een algemeen geschreeuw: ‘Daar zijn ze!’ Het bij derzelver nadering ontstaande gedruisch geleek het fluiten en gieren van den wind door de touwen van een schip, welks zeilen ingehaald zijn. Toen de vlugt duiven boven mijn hoofd voorbijzweefde, gevoelde ik eene vrij sterke beweging der lucht. Terwijl nu verscheidene duizenden vogels met stokken doodgeslagen werden, kwamen er nog steeds meer aanvliegen, en de van alle kanten opvlammende vuren verlichtten het prachtigste, maar vreeselijkste schouwspel, dat ik ooit gezien heb. Bij millioenen snelden de duiven aan, stortten op elkander, en hechtten zich aan elkander, gelijk de bijen van eenen aan een' tak hangenden zwerm. De bovenste twijgen braken onder het gewigt der vogels, stortten met derzelver last naar beneden, rukten in het vallen de onderste takken mede, en sloegen dus tevens alle duiven neder, die onder het bereik kwamen. Te vergeefs zoude men pogingen gedaan hebben, om bij dit gedruisch met den naasten persoon te spreken; zelfs een luid roepen werd onder dit algemeene geraas niet gehoord. Men kon alleen het ontploffen der jagtroeren onderscheiden; ofschoon soms eerst aan het weder laden werd bemerkt, dat de jager zijn geweer had afgeschoten.
Voorzigtigheid gebiedt, dat men zich buiten den kring houde, waarin de vernielende slagting plaats heeft. Niemand waagt zich binnen denzelven. De varkens worden opgesloten gehouden, tot dat men dezelve zonder gevaar kan loslaten. Men wacht den volgenden morgen af, om de gedoode en gewonde vogels te verzamelen. Ditmaal scheen er aan de vlugt der duiven, die naar de gevaarlijke slaapplaats heensnelden, geen einde te zullen komen. Eerst tegen middernacht begon de aandrang te verminderen. Het nedervellen duurde echter voort, tot dat het dag werd. Daar ik gaarne onderzocht wilde hebben, hoe verre wel dit verdoovend jagtrumoer gehoord kon worden, zond ik een' in de bosschen zeer kundig' persoon uit, om zulks te vernemen. Na verloop van twee uren kwam hij terug met het berigt, dat het geluid meer dan drie mijlen ver duidelijk te hooren was geweest.
Toen de dag was aangebroken, klonk een geheel ander

{==664==} {>>pagina-aanduiding<<}
geraas mij in de ooren; hetzelve kwam van het vliegen der duiven, welke allen te gelijk, zoodra de zon boven de kimmen verscheen, haar nachtverblijf hadden verlaten en wegijlden, om voedsel te zoeken. Nu veranderde wederom het tooneel. Men hoorde thans het gehuil van wolven. Vossen, losschen, kaguars, beeren, en eene menigte andere vleeschetende dieren van den tweeden rang, kwamen uit hunne sluiphoeken voor den dag, om insgelijks van het jagtregt gebruik te maken; terwijl de adelaar, de valk, en onmiddellijk na dezelven onverzadelijke scharen van wouwen en raven toeschoten, om ook voor hun aandeel zich de slagting van dezen nacht ten nutte te maken. Te gelijk met alle deze rooverbenden verschenen nu ook de jagers, om de duiven in te zamelen. Wat deze niet konden wegvoeren, gaf men aan de varkens en honden prijs. Daar was bijkans geene diersoort, tam of wild, welke niet ten koste van het arme duivengeslacht zich rijkelijk verzadigde. Dit alles in aanmerking nemende, zoude men denken, dat de duiven, door eene zoo groote menigte van vijanden vervolgd en zelfs in de nachtrust belaagd, verdelgd of althans zeer verminderd moesten worden. Gedane waarnemingen bewijzen echter het tegen deel, en doen gelooven, dat het aantal der duiven ten naastenbij in dezelfde verhouding tot den omvang der bosschen blijven zal. De duiven zijn dus, om zoo te spreken, de Amerikaansche landharing! Reeds in 1805 zag ik aan de kaai te New-York een Schooner met eene lading duiven aankomen, die men aan de Hudson-rivier gevangen had. Het stuk werd voor een cent verkocht - honderd voor een dollar. Ik ken eenen inwoner van Pensylvanië, die op één' dag vijfhonderd dozijn in een net, en twintig dozijn op eene andere wijze gevangen had. Verder zag ik in de zoutwerken van Shawanen-town zeer vermoeide Negers, die den ganschen dag bezig waren geweest met het afmaken
van duiven, welke door het uitdampende zout gelokt werden; en nog in 1826, na een dertigjarig verblijf in de Vereenigde Staten, trof ik vlugten duiven aan, welke even talrijk schenen als de eersten, die ik bij mijne aankomst in dit land had gezien.
De broedtijd noodzaakt de trekduiven, schuilplaatsen diep in de bosschen op te zoeken. Een eenige boom wordt met vijftig tot honderd nesten beladen, welke niet zeer diep zijn en uit ineengevlochtene rijsjes bestaan. In zoodanig nest leg-
{==665==} {>>pagina-aanduiding<<}
het wijfje twee eijeren en broedt ze zorgvuldig uit, terwijl het mannetje voor hare veiligheid en behoeften zorgt, en het haar noch aan voedsel, noch aan bewijzen van teederheid ontbreken laat. Meestal zijn de jongen zoo gelukkig, dat ze het nest kunnen verlaten, eer de mensch deze vreedzame verblijven bespied heeft. Gaat echter een jager of houthakker in de nabijheid dezer nesten voorbij, zoo brengen slagtingen, nog gruwzamer dan de boven vermelde, schrik en vertwijfeling in het tot nu toe zoo gelukkige gezin: de boomen worden geveld, en de jonge duiven of nutteloos op den grond verpletterd, of opgegeten onder de oogen der ouden, die onbewegelijk het akelig schouwspel aanzien, zonder dat hun gekerm de onbarmhartige verstoorders van hunne zoetste hoop vermag te roeren.
Hoe wreed is niet de mensch! En hoe oneindig groot is niet de rijkdom der schepping, en hoe blijkt daaruit de onbekrompene weldadigheid des Scheppers!



Zou het lager onderwijs ook nog iets te wenschen overlaten?

Het is inderdaad bemoedigend, als wij, den blik op Europa vestigende, de zekerheid verkrijgen, dat geen land zoo gelukkig is als Nederland, niettegenstaande het nu drie jaren lang miskend werd en verguisd ten gevalle van een beginsel, welks omhelzing en verbreiding allerwegen onrust en misdadige woeling begunstigt of verwekt. Nederland staat, luisterrijk in deszelfs eere gehandhaafd, als het uitgelezen plekje daar, dat, te midden van zoo vele door gisting en oproer geschokte Staten, rust en orde bleef behouden; nog het aanminnig beeld vertoonende van een klein, maar bekoorlijk eiland, dat omschuimd wordt door ziedende baren, die echter magteloos verstuiven op de rotsen van liefde, eensgezindheid en trouw, welke bato's erf ten bolwerk tegen den algemeenen vloed verstrekken! Ja, de band van eendragt bleef Vorst en Volk omstrengelen, en alle opofferingen, zelfs de zwaarste, werden door beiden gereedelijk voor het Vaderland gedaan; ja zelfs de onwrikbare volharding des Konings, al scheen die met de stoffelijke belangen der Natie te strijden, werd door haar toegejuicht en geprezen, in spijt van den op

{==666==} {>>pagina-aanduiding<<}
onze verdeeldheid loerenden en op onzen ondergang hopenden vreemdeling, die in het einde moest erkennen, dat de Batavier geene stoffelijke belangen acht, wanneer die met de hoogere, de zedelijke belangen onvereenigbaar zijn.
Vanwaar de volksdeugden, die onzen landaard meermalen in stormachtige tijdsgewrichten, maar bovenal sedert het tijdstip van den snooden afval der Belgen, zoo heerlijk sierden? Deze vraag, meermalen gedaan, werd, en ook niet ten onregte, beantwoord door te wijzen op de loffelijke pogingen, welke hier te lande, vooral in de laatstverloopene dertig jaren, zijn aangewend tot zedelijke en verstandelijke beschaving der schamele jeugd en tot verbetering van het onderwijs in het algemeen; pogingen, welke voorzeker ondankbaar zouden worden miskend, indien men niet gereedelijk toestemde, dat die voortreffelijke burgerzin, welke onder ons uitblinkt, voor een groot deel de vrucht is, die zich uit het zaad van een gepast en oordeelkundig onderwijs ontwikkelde. Het zoude echter evenzeer ondankbaar zijn, wanneer wij niet meer nog aan den godsdienstigen zin, welke ons Volk, betrekkelijk gesproken, steeds onderscheidde, de betoonde geestkracht, volharding en moed toeschreven, waardoor Nederland thans met eene eerkroon mag prijken, welke onzen tollens te regt deed zingen:

‘Wij ruilden voor eene eeuw van vrede 
Den luister onzer dagen niet!’ 


en wij dwalen gewis niet, als wij het daarvoor houden, dat die godsdienstige zin een erfgoed is van het voorgeslacht, dat een' wereldberoemden de ruiter kende, die niet minder door vroomheid dan door dapperheid uitblonk; een voorgeslacht, dat vroeger waardig was, in den heiligsten opstand, Vorsten aan het hoofd te hebben, wier blinkend voetspoor wij nog door hunnen godvreezenden Nazaat zien betreden, wanneer hij de Nederlanders, bij elke gepaste gelegenheid, voorgaat in het openlijk eerbiedigen van den Allerhoogsten.
Intusschen schijnt er grond te bestaan voor de vrees, dat die godsdienstige zin der Natie haar niet altijd zal blijven bezielen, en rijst dezer dagen wel eens de vraag op, of, in weerwil van al het goede, dat de bestaande verordeningen voor het onderwijs kenmerkt, er niet nog veel te wenschen overblijft met betrekking tot de zedelijke, echt godsdienstige

{==667==} {>>pagina-aanduiding<<}
vorming en opleiding der jeugd; (*) en bijaldien deze vrees eens inderdaad niet van grond ontbloot ware, dan zoude het ook niet overbodig kunnen geacht worden, daarover een ernstig woord in het midden te brengen, vooral nu er, gelijk men beweert, aan gedacht wordt, om de bestaande verordeningen op het lager onderwijs te herzien en te wijzigen. De voor te dragene bedenkingen zouden dan door bevoegden, ten algemeenen nutte, kunnen worden getoetst, en, voor zoo verre zij bleken grond te hebben, kon het gebrekkige, in het te dezen bestaande, worden verholpen.
Allermeest toch is er den Vaderlande aan gelegen, dat het opkomende geslacht niet ontaarde van de deugden der Vaderen; en het behoeft wel geen betoog, dat de onderwijzer een zaad kan strooijen, dat, eenmaal tot vrucht gerijpt, de weldadigste gevolgen voor het Vaderland kan hebben. Is het dan noodzakelijk, dat onze kinderen de baan van nuttige wetenschappen worden opgeleid, en door derzelver grondige beoefening tot sieraden der Maatschappij gevormd, niet minder noodzakelijk is hunne godsdienstige opleiding; en waar deze gebrekkig is of geheel wordt verwaarloosd, daar loopt men gevaar, menschen te kweeken, op welke het spreekwoord kan worden toegepast: ‘Hoe grooter geest, hoe grooter beest!’ Of zoude niet menig booswicht bij eene minder geoefende kennis tevens minder schadelijk voor de Maatschappij geweest zijn? en is het niet de gesteldheid van het hart, welke de waarde bepaalt der kundigheden, die den mensch versieren? Het is waar, de schoolverordeningen maken het den onderwijzer ten pligt, om ook op het gemoed zijner leerlingen te werken, en tot de van hem gevorderde kundigheden behoort ook de kennis der Bijbelgeschiedenis; maar zoude het niet juist dit gedeelte van 's onderwijzers taak zijn, waarvan men, over het algemeen, het minst werk maakt, en wel voornamelijk ter oorzake, dat men er minder door schittert, en er minder lof door behaalt bij den grooten hoop, die niet in de vreeze des Heeren het beginsel van alle wijsheid wil zien, noch gelooft, dat alle goede gaven en volmaakte giften van den Vader der lichten afdalen, en evenmin geneigd is gehoor te geven aan de woorden uit den

{==668==} {>>pagina-aanduiding<<}
mond der waarheid: Zoek eerst het koningrijk Gods en zijne geregtigheid, en alle andere dingen zullen u toegeworpen worden? Zoude het uit dien hoofde niet wenschelijk mogen geacht worden, dat men voortaan dit deel van des onderwijzers taak als het noodzakelijkste achtte, en, wel verre van zulks, in de reeks der van hem gevorderde kundigheden, met deze als op ééne lijn te plaatsen, de laatsten veeleer aan de hoofdzaak ondergeschikt maakte? Zoude de onderwijzer, die zelf van het gewigt zijner Christelijke roeping doordrongen is, en als zoodanig niet koud en werktuigelijk, maar vurig en belangstellend zich met zijne leerlingen, te gepasten tijde, over de waarheden van de Godsdienst onderhoudt, hen niet meer, dan thans veelal geschiedt, in eerbied en liefde voor God en den Verlosser ontvonken, en zóó den hechten grond leggen, waarop hij met zegenrijk gevolg aan hunne verstandelijke beschaving konde voortwerken? Zoude op die wijze het Vaderland niet de rij van achtbare burgers aanwinnen, in wier kring wij zoo gaarne wenschen, dat onze kinderen na onzen dood mogen leven?
Ach! deze zoo natuurlijke wensch is, helaas! een ijdele wensch, wanneer wij, over het algemeen, op het aankomend geslacht in Nederland zien. Men wane niet, dat wij, bij den wel eens overdreven' lof van de zeden en godsvrucht der Vaderen, blind zijn voor het vele goede, waardoor hun thans levend nakroost zich nog loffelijk onderscheidt; wij noemen integendeel hem ondankbaar en zwartgallig, die het vele goede voorbijziet, dat wij ook nog in dit opzigt op onzen mildgezegenden bodem mogen aantreffen. Men kan echter ook den roem van dat goede overdrijven, en, behalve dat wij door weidsche grootspraak onze zwetsende Naburen, en geenszins onze eenvoudige Vaderen evenaren, loopt men er ook groot gevaar door, de menigte tot ingenomenheid met schijn boven wezen te verleiden. Vooral bij een zoo ernstig onderwerp, als het onderhavige, komt het op daadzaken, niet op fraaije bespiegelingen aan. Men verheffe niet den staat van het onderwijs in ons Vaderland dermate, dat men de Regering doe gelooven, dat er te dezen niets te wenschen overblijft! Haar, die bovenal geroepen is, om het onderwijs te doen zijn, wat het kan en behoort te zijn, is het niet onverschillig te weten, dat de onbevooroordeelde en Christelijk denkende vriend des Vaderlands onwillekeurig moet glim-
{==669==} {>>pagina-aanduiding<<}
lagchen, wanneer hij nu en dan, onder deze of gene sierlijke, in het openbaar gehoudene redevoering, ontwaart, dat zelden of nimmer 's redenaars gehoor werd gekwetst door die zedelijke wanklanken, waarvan inzonderheid de achterbuurten van Neêrlands hoofdstad weêrgalmen; wanklanken, die eene deerlijke gesteldheid van den zedelijken toestand, met name der geringe volksklasse, aanduiden, waarvan het meerendeel nogtans onderwijs heeft genoten; wanklanken eindelijk, die, helaas! niet zoo schaars vernomen worden, dat men ter goeder trouwe zou durven
beweren, dat ze als enkele distels op een veld vol goede halmen te beschouwen zijn. En waardoor onderscheiden zich die wanklanken nu inzonderheid? Door niets minder, dan het allerschandelijkst, op velerlei wijze zich uitend, misbruik van Gods heiligen naam! - terwijl men kinderen van naauwelijks acht of tien jaren, te midden van hunne onnoozele spelen, tot ergernis van elken weldenkenden, dezelfde hoogst onbetamelijke vloekwoorden hoort uiten, welke velen, ja den meesten onzer krijgslieden (van hoogen en lagen rang) als op de lippen zijn bestorven, en welke meer en meer ook tot andere standen en rangen der Maatschappij overslaan. Men bewere vrij, dat deze laaghartige hebbelijkheid tot het eigendommelijke van den Militairen stand zou behooren, ja zelfs, dat zij den glans der uniform zou opluisteren! Niemand zal toch wel durven beweren, dat die verregaande ongodsdienstigheid eene eigenschap van den kindschen leeftijd is!
Mogt men er aan twijfelen, of ongodsdienstigheid, of liever nalatigheid in het vroegtijdig strooijen van zaden der godsvrucht in de jeugdige harten, eene bron zij van groote rampen, men sla het oog op Duitschland, - zie, welke planten er in de kweekhoven der kennis zijn opgeschoten, en vergelijke de uitwerkselen van de fakkel der spitsvindige Wijsbegeerte met die van het Goddelijk Evangelie; weldra zal men de oplossing vinden van het raadsel, hoe het mogelijk zij, dat, twintig jaren na de afwerping van het Fransche dwangjuk, de tegenwoordige Duitsche jongelingschap op de graven der helden van Katsbach, Dennewitz, Leipzig, Hanau enz. enz. de Marseillaise en Parisienne kan aanheffen!
Niet alzoo verbastere het Volk van Nederland; maar elk, die het wél met het Vaderland meent, vooral zij, die het toezigt over het onderwijs uitoefenen, mogen het be-
{==670==} {>>pagina-aanduiding<<}
seffen, dat er, tot het doen herleven van de reinere voor ouderlijke zeden en godsvrucht, veel, onuitsprekelijk veel goeds kan gesticht worden in de scholen, wanneer men in dezelve minder leert snappen van socrates en cato, van leonidas en regulus, maar zoo veel te meer grondige en heldere begrippen poogt in te boezemen, welke tot de heiligste belangen der menschheid in de naauwste betrekking staan!
Op die wijze zal eene dwaze eerzucht - die prikkel tot zoo vele verkeerdheden - in de jeugdige harten niet wortelen, maar degelijkheid en braafheid bij de jeugd worden aangekweekt, en uit het gestrooide goede zaad rijpt dan gewis in de toekomst voor Nederland een oogst, welke vruchten voortplant, die de late nakomelingschap nog zullen voeden en tot zegen zijn.


De Parijzer koetsiers.

Wat is het veel veranderd sedert den tijd, toen hendrik IV aan sully schreef; Lieve Neef! ik kan u dezen avond niet bezoeken in het Arsenaal - mijne vrouw heeft de koets! Mogten de voorvaders eens uit hunne graven opzien, zij zouden niet weinig zich verwonderen over de menigte rijtuigen, welke thans de straten van Parijs doorvliegen. Onder frans I waren er slechts twee koetsen; de eene behoorde aan de Koningin, de andere aan diane, natuurlijke dochter van hendrik II. Nog in het begin der zeventiende eeuw begaven Presidenten en Raden zich op muilezels naar het paleis van Justitie, en eerst sedert lodewijk XIII werden de karossen menigvuldiger. Na de eigenlijke karossen kwamen achtervolgens kalessen, coupés, berlines, vis-à-vis, landaus, demi fortunes, cabriolets, whiskis, omnibus, en hoe verder die verschillende soorten van rijtuigen mogen heeten, welke de steeds toenemende weelde van lateren tijd in zoo groote menigte heeft voortgebragt.
Een koetsier is heden ten dage in Parijs een belangrijk persoon. Hoe veel ondervinding, hoe veel wetenschappelijke kennis, om nu van bijzonder talent niet eens te spreken, hij noodig heeft, blijkt reeds eenigermate uit een bekend spreekwoord; men zegt immers van een' zwakken Koning: Hij heeft de teugels van bestuur in onbekwame handen gegeven -

{==671==} {>>pagina-aanduiding<<}
had hij zelf de teugels gehouden, misschien ware het beter gegaan. De koetsiers vormen thans eenen eigenen stand, eene bijzondere kaste. Het zou hun ligt vallen, gevaarlijke oproeren te verwekken; maar hunne belangen zijn gelukkiglijk zoo verschillend, dat aan een overeenstemmend handelen niet is te denken. De aristocratische koetsiers staan vijandig tegen de volksgezinde over, en zoo kan waarschijnlijk het evenwigt nog lang bewaard blijven. Ieder koetsier heeft zijne eigene zeden, gewoonten, vermakelijkheden - ook zijn eigen kostuum. Daar zijn echter zoo vele klassen, dat iemand, die dezelve wil beschrijven, bijkans in verlegenheid geraakt, waar hij zal aanvangen. Men zou ze in geslachten en soorten kunnen verdeelen; daar zijn, b.v., fiacre-koetsiers, cabriolet-koetsiers, remise-koetsiers voor burgerluidjes, koetsiers van voorname heeren, koninklijke koetsiers, lijkwagen-koetsiers, enz. enz.
Beginnen wij met den fiacre-koetsier; wegens zijne oudheid komt hemt deze eer toe. Volgens menage noemde men in het eerst fiacre den huurwagen, met welken de bedevaartgangers naar den heiligen fiacre, te Beuil, in de nabijheid van Meaux, niet verre van Parijs, reden. Volgens anderen zou een man, met name sauvage, het eerst op den verstandigen inval gekomen zijn, om paarden en koetsen voor de liefhebbers in gereedheid te houden - hij woonde in de straat St. Antoine, in een huis, dat Hôtel de St. Fiacre heette. Sedert werden niet alleen de huurkoetsen, maar ook de eigenaars derzelven en de koetsiers, fiacres genoemd.
Nadat de oude, eigenlijke fiacres door gemakkelijker en fraaijer rijtuigen verdrongen werden, heeft de fiacre-koetsier veel van zijne oorspronkelijkheid verloren. Eer ook de wagens, gelijk alles in de tegenwoordige wereld, tot beweging (mouvement) voortgedrongen en voortgerukt werden, was de fiacre mede een waar beeld van den stilstand. Vóór tien jaren nog droeg hij den groven mantel met groote kragen, lompe, met stroo gevulde holblokken, een' ronden hoed, met eene koord, in plaats van een lint, om denzelven. Gewoonlijk had hij eene pijp tusschen de koord op den hoed gestoken. De fiacre-koetsier was een ongezellig, norsch, koud en onvriendelijk wezen. Ter naauwernood helderde zijn gelaat zich een weinig op, wanneer de zon regt liefelijk scheen; maar dreigde slechts eene wolk van verre, dan was hij weder dezelfde zuurmuil, als te voren. Van vrolijk lagchen scheen

{==672==} {>>pagina-aanduiding<<}
hij niet te weten. Hij had aan een enkel boertig woord jaren lang genoeg. Zeide men: Koetsier! naar Charenton, of: naar Bicètre, zoo volgde steeds het schrander gezegde: Gij blijft daar, Mijnheer? en daarbij glimlachte hij dan op eene zeer onnoozele wijze. De fiacre-koetsiers kwamen meest uit Auvergne of Savoije, en zij stonden in een' goeden reuk, wat eerlijkheid aangaat; daarom las men voor vele kroegen in Parijs het opschrift: In den eerlijken Koetsier. Op het uithangbord was een fiacre-koetsier afgebeeld, met eene dikke geldbeurs in de hand, welke hij terugbrengt aan den persoon, die dezelve verloren heeft. In de laatste jaren der regering van lodewijk XV sprak men, ik weet niet van welke, hervorming, die men met de fiacres in den zin had. Het gansche eerzame gild geraakte hierdoor in beweging, en, om het dreigend gevaar af te wenden, besloten zij, ten getale van achttienhonderd wagens, naar Choisy te rijden, en den Koning, die toen aldaar zich bevond, een verzoekschrift aan te bieden. Het Hof stond niet weinig verbaasd, als men deze menigte van rijtuigen statig over de vlakte zag naderen; en deze stap dier mannen van eer, welke met de zweep in de hand hunne onderdanigste beden aan de voeten des troons kwamen nederleggen, veroorzaakte niet minder bekommering, dan later zekere onderdanige voorstellen der afgevaardigden van het Parlement. Ook zond men de fiacre-koetsiers eveneens weg: van lettres de cachet en verbanning hier en daar in het rijk hoorde men wel niet; maar de vier vertegenwoordigers van het koetsiersgild werden slechts gevangen genomen, en de woordvoerder met zijn papier naar Bicètre gezonden; (deze heeren afgevaardigden
namelijk spraken niet voor de vuist.) Heden ten dage is het petitie-regt beter gewaarborgd: moge er op het verzoekschrift ook al niets volgen, men brengt evenwel hen, die het aanbieden, toch niet naar het tuchthuis.
Thans ziet men weinig eigenlijke fiacres meer; dezelve werden verdrongen door de delta's, citadines enz. Slechts hier en daar ontmoet men nog eenen regt morsigen, beschadigden, genommerden fiacre; men bedient er zich alleen in den hoogsten nood van, en eerlang zullen dezelve, even als alle overblijfselen van den ouden tijd, verdwenen zijn. Vóór eenige weken trof ik bij eene der barrières een' fiacre van het echte, oude maaksel aan. Waarlijk, midden onder de nieuwe rijtuigen kwam mij de knaap in den ouden trant,

{==673==} {>>pagina-aanduiding<<}
met zijnen klassieken mantel, bijzonder eerwaardig voor. Zich niet bekommerende om de spotternijen van zijne kameraads, zat hij met zekere, hem eigene, trotschheid op den vermolmden bok, en rookte zeer rustig zijne pijp - hij zag er uit als een oud Romeinsch Senator, die op zijne sella curulis den dood verwacht. Gelijk elke volksklasse, zoo heeft de fiacre-koetsier zijn eigen politiek karakter. Gedurende het regtsgeding van lodewijk XVI reed malesherbes dikwerf van den Tempel naar de Conventie. Op zekeren dag, als de koetsier, welken hij gewoonlijk nam, drie malen achtereen hem heen en weder had moeten brengen, zeide hij vriendelijk tot dezen: Goede vriend! de arme paarden zullen wel vermoeid zijn. De koetsier antwoordde getroffen: Geenszins; ik ken u, Mijnheer! Gij verdedigt den Koning; rijd maar toe; mijne paarden denken even als ik.
De cabriolets zijn eene nieuwe uitvinding. Dezelve begonnen eerst onder lodewijk XV in gebruik te komen; en deze, gelijk bekend is, zeide, als men hem eens vertelde, hoe veel ongelukken er met die rijtuigen gebeurden: Ware ik hoofd van de Policie, morgen verbood ik alle cabriolets. De cabriolet-koetsier vertoont zich in dezelfde mate opgeruimd en vrolijk, als die van den fiacre lomp en norsch is. Hij draagt een blaauw buisje, een' pet van gewascht doek, is daarbij ijdel, pronkzuchtig, en heeft steeds eene roos in den mond of een' angelier in het knoopsgat. Gaat het nu nog eenigen tijd voort gelijk thans, zoo draagt hij weldra gele handschoenen en een lorgnet. Hij is spotachtig, scherp, en hoort zichzelven gaarne spreken. Als men hem wil gelooven, dan heeft hij altijd het vaderland gediend, bijzonder in Spanje; hij heeft deel gehad aan de belegering van Saragossa; hij stond reeds op de lijst voor het legioen van eer, maar werd gevangen genomen en bragt vijf jaren op de pontons door. De cabriolet-koetsier kent alle groote mannen in alle kringen. Hoe dikwijls heeft hij, volgens zijne verzekering, den Generaal foy, den Generaal lamarque, victor hugo en alexander dumas gereden! Hij spreekt van den schouwburg, van de kunst, van romans, van handel en industrie - hij heeft in de drie Dagen gestreden, was een der eersten in de Louvre, heeft de caserne in de straat Babylone mede ingenomen en - van niemand iets daarvoor gevraagd. Zegt men: Koetsier! naar het Arsenaal; zijn antwoord is: O zoo! naar den Heer charles nodier;

{==674==} {>>pagina-aanduiding<<}
dezen ken ik - hij is een lief man en volstrekt niet trotsch. Zegt iemand: Rue de la Tour, des Dames, zoo herneemt hij terstond: Ei! naar Mademoiselle mars! Eene groote vrouw! Dikwijls heb ik talma derwaarts gereden. talma! welk een man was talma! In den Manlius, niet waar? Ook weet hij veel te zeggen van zijn geluk bij het andere geslacht, en staat altijd met de kamenier van eene bankiersvrouw of van eene tooneelspeelster in betrekking. Één dag in de week is aan de liefde gewijd - dan rijdt hij zijne schoone in zijnen cabriolet; nooit vergeet hij, dit in het gesprek te laten invloeijen, en hij luistert u dan in het oor: Morgen ga ik naar Montmorency met mijne Illegitime. Zoo noemt hij zijne dulcinea. Voor het overige is hij hoffelijk en dienstvaardig, wanneer hij namelijk den vorigen dag niet te veel gedaan, dat wil zeggen, niet te veel gedronken heeft.
Eene geheel bijzondere soort van koetsiers maken de oude koetsiers uit le Marais uit. Deze goede lieden zijn, terwijl alles voorwaarts ging en anders werd, volkomen dezelfde gebleven. Zij bekleeden bij hunne eerzame heerschappen meer dan één ambt; zij vervangen de plaats van kamerdienaar, doen den wijn op flesschen, passen aan tafel op, en verrigten het werk van koetsier. Zij dragen nog steeds de korte fluweelen broeken, lange witte vesten, schoenen met gespen, een' rok met stalen knoopen en een gepoederd hoofd. Alles past hier bij elkander - paarden, wagen, opschik, koetsier en heerschap. Deze oude koetsiers zijn regte knorrepotten, kijken zuur, en zien de rijtuigen naar den nieuwen smaak met verachting aan. Nooit drinken zij met andere koetsiers - nooit wedijveren zij met iemand op weg; integendeel, zij halen bij tijds uit, om van geen' omnibus of citadine last te lijden. De zweep is enkel een sieraad in hunne handen, en, daar het heerschap sedert dertig jaren nergens anders heenreed, dan van de eene straat van le Marais in de andere, kunnen de paarden zelve den weg vinden.
De zoogenaamde remise-koetsier heeft niets bijzonders, dat hem onderscheidt en kenmerkt - hij is het juste milieu tusschen den fiacre- en den cabriolet-koetsier. De remise-koetsier treedt bij bruiloften, dooppartijen en kleine uitstapjes buiten de stad op - hij heeft zijne meeste kennissen onder den geringeren burgerstand. Huwt een winkelier zijne dochter uit, zoo is het gewoonlijk: Wij huren een' wagen voor den

{==675==} {>>pagina-aanduiding<<}
geheelen dag, en dan vermaakt men zich ongemeen. Of wil een gul echtgenoot zijne lieve wederhelft met een klein togtje buiten de stad verblijden, dan moet er eene remise komen; en zelden zal het missen, dat de buurvrouwen den volgenden dag niet hooren: Gisteren is mijn man met mij naar Versailles gereden; daar hebben wij de waterwerken zien spelen. Zegt eene der vriendinnen, op een' meer of min vragenden toon: Ja? straks wordt er bijgevoegd: Zeker, het was eene fiksche, degelijke partij. Maakt dan de eene of andere nog de aanmerking: Wel, waarom niet? men kan dat immers thans gemakkelijk doen; men rijdt overal zoo goedkoop heen - dan hoort men de vrouw, die gaarne ook iets wil beteekenen, weleens zeggen: O neen! wij hadden een' wagen voor den ganschen dag, - afgehuurd rijtuig; dan kan men gaan en komen wanneer men wil, en hangt zoo niet van de luimen van een' lompen koetsier af.
De koetsiers in groote huizen zijn hoogmoedig en matigen zich veel aan, gelijk alles, wat liverei draagt. Weleer hadden zij knevels, en zoo geleken zij de Zwitsers, die tandpoeder en wondbalsem verkoopen. De Omwenteling heeft hun den baard afgenomen, en heeft hieraan wél gedaan. Laten wij deze onderscheiding, dit uithangbord van den moed, aan lieden, die, in vreemde dienst, zich voor een klein loon laten doodschieten; wij burgers, kooplieden, ambtenaren, handwerkslieden, kunstenaars, bankiers, koetsiers - wij zijn immers allen gelijk, en willen dus ook gelijkelijk, zoo dikwijls het noodig is, den baard scheren. De koetsiers der voorname heeren zijn gewoonlijk aristocraten. Van hunnen bok, die bijna zoo hoog is als de eerste verdieping der huizen, zien zij met verachting neder op de koetsiers, welke lager zitten. Een montmorency b.v. geeft een bal; een brissac beklaagt zich, van de uitnoodiging geen gebruik te kunnen maken, dewijl hij op de bruiloft van lavauguyon zijn moet: men kan niet nalaten, hartelijk te lagchen om de vertooning, welke koetsiers en lakkeijen bij die gelegenheid maken; zij schijnen te willen nabootsen, wat er in de zaal van hun heerschap omgaat. Maar den volgenden dag ziet men elk weder aan zijn gewoon werk: montmorency laat zijne paarden beslaan, brissac steekt hooi af, larochefaucould veegt zijnen stal, latour-dupin boent zijne koets, d'ayen maakt het paardentuig schoon, bethune rookt zijne pijp onder het ge-
{==676==} {>>pagina-aanduiding<<}
bouw der Opera, en lavauguyon drinkt eene flesch wijn met turenne.
Ruim baan! ruim baan! daar komt de koetsier des Konings! Voor deze zon verbleeken alle kleinere sterren. Des Konings koetsier is een grof en dik man, met een vol, rood gelaat; hij ziet er uit, alsof hij voor den post, tot welken het toeval hem heeft verheven, opzettelijk gemaakt ware. Als deze heer op zijnen bok stijgt, verzamelt zich weldra rondom hem eene gapende menigte, en dan ontbreekt het nooit aan gispingen en opmerkingen en verklaringen. Den meesten indruk maakt echter deze kolossus op oude wijven en straatjongens. Een knap man! een fiksche, forsche kerel! roept eene oude vrouw. Ja, herneemt eene andere; maar ik heb den koetsier van lodewijk XV, ik heb den koetsier van lodewijk XVI, en ook dien van bonaparte gezien; deze vent, kan ik u verzekeren, is niets daarbij! De straatjongens gapen hem aan, en volgen nieuwsgierig alle zijne bewegingen. Trouwens, de kleine Parijzer deugnieten schijnen doorgaans slechts twee voorwerpen van bewondering te kennen - den koetsier des Konings en den tamboer-majoor.
De achtbare koninklijke paardenmenner verandert van liverei met de dynastie - onder napoleon was hij groen, onder de bourbons blaauw, en thans is hij rood gekleed. Maar de snede van zijne kleedij blijft dezelfde; hij draagt nog steeds zijden kousen, den haarzak met poeder, broek, vest, rok, hoed, alles rijk met goud belegd; zelfs de greep van de zweep is goud. Wanneer hij op den bok gaat zitten, spreidt hij met veel deftigheid de beide panden van zijnen langen rok, die hem onder het gaan tot op de hielen hangen, ter linker en regter zijde uit, en dan blijft hij, zoo regt als eene kaars, in eene stijve houding zitten. Hij weet van niets ter wereld, dan van zijne paarden en zijne koets. Zoodra hij van den bok afgeklommen is, sluipt hij stil daarheen; zijne rol is uitgespeeld; hij beteekent niets, en leeft geheel voor zichzelven. Ontstaat er brand in het paleis, wat gaat hem dit aan? Het vuur moet den stal bedreigen, eer hij zich in beweging zet.
Den koetsier van den lijkwagen hebben wij tot het laatste gespaard; hij sluit immers de rij zoo natuurlijk, als een piket Gendarmerie, dat gewoonlijk eene lijkstaatsie begeleidt. Hij vormt eene geheel bijzondere klasse van koet-
{==677==} {>>pagina-aanduiding<<}
siers, die met de anderen niets gemeen heeft. Hij leeft ten eenemale afgescheiden; van zon- en feestdagen weet hij niets, en het gansche jaar door draagt hij de zwarte liverei van zijnen genadigen heer - den Dood. Op zijn gelaat bemerkt men geen spoor van treurigheid; het is kalm, gelaten - niet de minste trek van aandoening staat op hetzelve te lezen. De knaap is stijf, als de dood - stil, als de dood - koud, als de dood. De dood verschaft hem zijn dagelijksch brood. Hij rijdt des morgens uit, om lijken van de sterfhuizen af te halen, gelijk de schrijver naar de kanselarij, de tooneelspeler naar de repetitie en de nationale garde naar het exerceren gaat. Op zijnen bok is hij een automaat in zwarte kleeding, met krip om den hoed en eene zweep in de hand. Hij laat het hoofd hangen en ziet niet eenmaal om, al weent de zoon of broeder van den verstorvene nog zoo luid. Hij doet, wat tot zijnen post behoort - niets meer en niets minder; hij voert lijken weg, even als een ander hooi of steenen vervoert. Wie of wat degene is, dien hij in de kist op zijnen wagen heeft, daarnaar vraagt hij niet - arm of rijk, een groot man of niet, dit is hetzelfde; hij ontvangt toch van den eenen niet meer, dan van den anderen. Nooit bekommert hij er zich om, wat op de kist achter hem ligt - de degen van den krijgsman, het wapen van den adellijken heer, de ordeteekens van den grootwaardigheidsbekleeder, de sleutel van den kamerheer, de passer van den vrijmetselaar, de lauwerkrans van den dichter, de lier van den toonkunstenaar, de bloemruiker van eene maagd, dit is hem om het even; hij voert een lijk weg, en hiermede is het
uit. De koetsier van den doodenwagen heeft geene politieke meening. Komt er eene omwenteling, zoo brengt hij den Zwitser, den koninklijken Garde en den held uit het volk gelijkelijk weg naar de algemeene begraafplaats, en hij geeft aan zijne paarden de eene maal geenen zweepslag meer, dan de andere.
Hoe meer men van gelijkheid, van vernietiging der oude vooroordeelen spreekt, des te meer schijnt hoogmoedige verheffing, in alle standen van boven naar beneden, toe te nemen. Onder de koetsiers vooral heerschen, thans meer dan ooit, te dezen ergerlijke misbruiken. Hunne rangen blijven nog steeds ten strengste gescheiden. De adellijke koetsiers zien met de trotschheid van voorname lieden op de bankiers-koetsiers neder, en deze gaan nooit met de bur-
{==678==} {>>pagina-aanduiding<<}
gerlijke om, terwijl de laatstgenoemden niet de minste gemeenschap met huurkoetsiers zullen houden. In de groote Fransche huizen, waar me Engelsche routs geeft, in de Opera, in het Theâtre Français enz. hebben alleen de gegalonneerde koetsiers het regt, om zich in de vestibule bij de kagchel te warmen, terwijl de arme koetsier van een' fiacre of cabriolet uren lang op straat koude lijden en zich vervelen moet. Waagde hij het, in het heiligdom der liverei te willen doordringen, hij zou met smaad en schande weggejaagd worden. Hem blijft wel eene toevlugt in het wijnhuis daar tegenover open; maar, al zijn bourgonje en chablis nog zoo goed, dit stelt eenen man, die gevoel van eer heeft, toch niet schadeloos voor verachting en bespotting!
De koetsiers, die in den tegenwoordigen tijd, wegens de ontelbare menigte van rijtuigen, eene niet onbeduidende klasse van menschen vormen, hadden ook eenmaal hunne treurige dagen - velen hunner zijn de slagtoffers van het verschrikkelijk jaar 1793 geworden. Gedurende dien akeligen tijd, toen adel en rijke lieden uit het land geweken, gekerkerd, geguillotineerd of verholen waren, aanschouwde men in Parijs geene rijtuigen van weelde meer. Sommigen hadden die verkocht, andere lieten dezelve wijselijk in het koetshuis staan. Men zag slechts hier en daar nog een' ellendigen fiacre en de karren van het Geregtshof der Omwenteling. De koetsiers waren zoo wel verbannen, als de heeren. In dien vreeselijken tijd waagde het niemand, te zeggen, dat hij koetsier van eenen duras of van eenen la popelinière was. Aan het paard van een' rijk' man eene maat haver voorgeworpen, of dat van eenen Aristocraat naar het wed geleid te hebben, werd toen voor eene hoofdmisdaad gehouden, welke ligt iemand het leven zou kunnen kosten. Het Consulaat deed weder prachtige rijtuigen ten voorschijn komen, en het schitterende Keizerrijk bragt dezelve in zwang, als te voren.
Van nu af traden ook de koetsiers wederom in hunne oude regten. Intusschen mag men hun, gelijk elken anderen stand, wel steeds toeroepen: Laat u niet te veel voorstaan op uwe waarde! De tijd heeft vleugels! Staten en volken, de hechtste gedenkteekenen, de heerlijkste kunstwerken - zijn ze niet aan gedurige wisselingen onderworpen? Alles vergaat! De beschaving (cultuur) maakt verbazende vorderingen; doch zij verslindt schier meer, dan zij voortbrengt,

{==679==} {>>pagina-aanduiding<<}
en weldra zullen wij zoo verre in de volmaking komen, dat, hetgeen heden als nieuw verschijnt, morgen weder geheel oud zal zijn. Stoom en ijzeren spoorwegen dreigen reeds de paarden weg te jagen en de koetsiers van den bok te werpen. Wie zoude zich nog door koetsier en paarden laten voortslepen, wanneer men op eene andere wijze een dozijn mijlen in één uur afleggen en daarbij steeds warme vleeschsoep hebben kan? Ja, sedert eenigen tijd gaat alles verwonderlijk snel. Het is, alsof men door wanhoop wordt voortgedreven - zoo onrustig jaagt en vliegt men van het eene op het andere; en het ziet er nog niet naar uit, dat men weldra in de teugels zal kunnen grijpen, om de vaart een weinig tegen te houden. Wij rennen steeds voort, en wij weten niet, waarheen! Nu dan, voorwaarts, voorwaarts! rijd maar toe, koetsier! maar, in 's Hemels naam, pas op, dat wij niet omslaan, of in het verderf rennen!


Engelsche bazars van eene geheel bijzondere soort.

Deze echt Engelsche uitvinding vereenigt in zich berekening, weldadigheid, trots, ijdelheid en - aristocratie. Voor een klein entréegeld verkrijgt men toegang tot eene fraaije zaal, verdeeld in afperkingen, even als een Oostersche Bazar. De koopvrouwen, nevens hare uitstallingen gezeten, zijn groote Dames, in haren keurigsten opschik; zij verkoopen galanteriën, speelgoed, kleinigheden, meer- en minder net of kunstig bewerkt. Maar, wie wordt niet weggesleept door de aantrekkelijkheden, welke zich aan zijn oog vertoonen? Niet alleen kunt ge hier weldadigheid oefenen; ge kunt tevens uzelven een uitgezocht genoegen verschaffen. 't Is eene fijne berekening, gegrond op de eigenliefde van burgerlijken en van Edelen. De groote Dame, welke medewerkte tot de daarstelling dezer dusgenoemde Fancyfairs (markten of kermissen van luim of grilligheid), redekavelde bij zichzelve aldus: ‘'t Is, dunkt mij, der moeite wel waard, dat men mij zie. De zoodanigen, die in mijnen kring niet worden toegelaten, zullen veel belang stellen in een voorregt, waarop zij geene aanspraak kunnen maken. Gedost in mijn' fraaisten opschik, wil ik allen, voor eene soort van entréegeld, tot weldadige einden bestemd, vergunnen, mij op hun gemak te beschouwen; maar ik wil daar niet staan als een Afgod

{==680==} {>>pagina-aanduiding<<}
of eene Madonna, die de hulde der geloovigen werkeloos afwacht en ontvangt. Ik wil koopvrouw zijn, en alzoo tevens een doel en eene loffelijke werkzaamheid hebben; ik wil dingen verkoopen, wel is waar in zichzelf van geen de minste waarde, maar, zoo het heet, met eigene handen vervaardigd. Uit beleefdheid, en om het vermaak te genieten van eenige woorden met mij te wisselen, zal men die dingen koopen, ofschoon niemand ze noodig heeft. Onze kas van weldadigheid wordt gevuld; mijne ijdelheid en de nieuwsgierigheid der koopers worden bevredigd, en de armen varen er wél bij.’ En ziet daar dan in dezelfde zaal vereenigd: nering en weldadigheid; Adel en koopmanschap; schoonheid, die overvraagt, en ijdelheid, onder het masker van menschlievendheid; groote Dames, die voor winkelvrouwen spelen, om verveling te ontgaan; weelde en trots, de vergulde vleugels uitbreidende, om armoede en ellende te beschermen, zonder te bedenken, dat, om de eene te verligten en de andere te vertroosten, de opoffering van een klein deel van het goud en de juweelen, van welke zij schitteren, zou volstaan!


De blik naar beneden.

In neerslagtigheid verzonken, zat ik eens - zoo verhaalde mij, vóór eenige jaren, de vermaarde, sedert te Eutin overleden, Schilder tischbein - op een' nevelachtigen, onaangenamen herfstmorgen, in mijn schildervertrek, aan het venster, met de hand onder het hoofd, in vruchteloos nadenken over de verbetering mijner huiselijke omstandigheden, toen met opzigt tot geldelijke belangen geenszins benijdenswaardig, verdiept. Zoo hebt ge dan, dacht ik bij mijzelven, met de vurigste geestdrift, van de jeugd af aan, uw leven aan de goddelijke kunst gewijd, om desgelijks in het, met zoo smartelijke ontberingen verbonden, aardsche lot harer beoefenaars te deelen; - hebt, alle hinderpalen en moeijelijkheden trotserende, met onvermoeide vlijt en volstandigheid, getracht het verheven doel te naderen, om eindelijk nog, bij den vast naderenden ouderdom, voor het noodlot te zwichten, dat van dag tot dag, door onophoudelijke, geestontzenuwende zorgen voor het dagelijksch brood, donkerder en ondragelijker wordt! Wat zal er van u, wat van uwe

{==681==} {>>pagina-aanduiding<<}
arme vrouw en kinderen worden, wanneer uw angst en bekommering deswege eens in volslagene moedeloosheid, wegens een zoo karig beloond streven, overgaan, en, met den lust tot kunstarbeid, u ook de kracht daartoe geheel begeeft? - Ik voelde, bij deze overdenking, eene koortsachtige rilling mij doordringen; eene hartklopping beving mij; het tegenwoordige drukte, met verdubbelde zwaarte, mij ter neder, en de toekomst stond, als een akelig schrikbeeld, voor mijnen geest. Met bittere spijt, dat ik, in stede van penseel en palet, niet liever hamer of troffel had leeren hantéren, wierp ik een' mismoedigen blik op het voor mij liggende kunstgereedschap, verklaarde het door mij gekozen beroep voor het ondankbaarste en ellendigste onder de zon, zag naar boven, morde tegen den Hemel, en barstte, over het mij ten deel gevallen lot, in hevige klagten en verwenschingen uit.
In deze schier wanhopige gepeinzen werd ik op eens gestoord door het piepende geknars van een rijtuig, dat langzaam de straat kwam oprijden, en juist onder mijn venster stilhield. 't Was de armelijke, door een' doormageren knol voortgetrokkene, kar van een armen boer, die zijne kleine lading turf ten verkoop stadwaarts, en reeds de helft gelukkig aan den man gebragt had. De daardoor ontstane ledige ruimte was door des boers vrouw ingenomen, een ongeveer tweejarig kind, met een doodbleek gelaat en ziekelijke trekken, op haren schoot, op de zorgvuldigste wijze in den linnen kiel des vaders gewikkeld; terwijl deze, in zijn vest, nevens de kar stond, en, nadat hij de leidsels van het paard had vastgemaakt, met starende blikken en de uitdrukking van verlangend ongeduld, de straat langs keek. Na verloop van eenige minuten kwam een, tot het gezin behoorend, knaapje, in lompen gekleed en barrevoets, aanhuppelen, en bood der moeder een drankfleschje aan, die het driftig aannam, en terstond het zieke kind op haren schoot daarvan iets ingaf. Intusschen ging de boer naar den naasten bakker, en kwam weldra met een brood terug, waarvan hij eerst den hongerigen knaap, die met gretige blikken den gang van het mes volgde, eene dikke snede gaf, vervolgens zijne vrouw en daarna zijn paard verzorgde, dat, in blijde verwachting, de magere ribben zamentrok en zacht grinnikte; waarna hij het geringe overschot zichzelv' toeëigende, en, met een vergenoegd wezen, de drooge broodkorst begon te orberen. De

{==682==} {>>pagina-aanduiding<<}
vrouw echter, bemerkende dat haar man in de ronddeeling al te liberaal was te werk gegaan, drong hem, goedhartig, een deel van het hare op, hetwelk hij volstandig weigerde; waarop zij het hem toegedachte aan den jongen afstond, die, het zijne reeds lang verbruikt hebbende, zich niet lang liet noodigen, maar met beide handen toegreep, en den beet, met dezelfde graagte, als verstond.
Een geheel bijzonder, gemengd gevoel van weemoed en welbehagen maakte zich, bij het aanschouwen van dit tafereel, van mij meester. Naar allen schijn was, na het aanschaffen van het geneesmiddel voor het kranke kind en het voldoen der eerste levensnoodwendigheid door het overige gezin, van de winst des verkochten handvols turf weinig of niets overgebleven; en echter was hier geen spoor hoegenaamd van angstige mismoedigheid, veel min van morrend opstaan tegen hooger Bestuur, te ontwaren! Integendeel werd het zuur verworven, drooge brood met een dankbaar vergenoegen genuttigd, zoo als veelligt geen rijke zwelger, bij het genot der uitgezochtste lekkernijen, immer gevoelde! Beschaamd stond ik op, en maakte op staanden voet mij gereed, ten einde den zoo even ontvangen' weldadigen indruk voor altijd te bewaren, de groep te teekenen. Ik moest mij, wel is waar, met eene vlugtige schets vergenoegen, die echter, van wege mijn sterk opgewekt gevoel, het geheel zoo getrouw aan de natuur, als mogelijk is, op het papier overbragt; en ik stelde daaronder de volgende, mij onder het teekenen als in het hart gegevene, spreuk: ‘Wilt gij gelukkig zijn, zoo zie niet boven, maar beneden u!’ (*)
Deze kleine teekening, hoe weinig dezelve, met een kunstkeurig oog beschouwd, op bijzondere waarde kunne bogen, is, van dat oogenblik aan, een mijner lievelingstukken gebleven, en heeft steeds den weldadigsten invloed op mijn gemoedsbestaan geoefend. Zoo vaak naderhand, ten gevolge van dagelijksche zorgen, verdriet en mismoedigheid mij dreigen te bekruipen, leg ik die schets voor mij, om ze met vernieuwde oplettendheid te beschouwen. Weldra trekt dan de zwarte nevel op, die mijnen gezigtkring verdonkerde. Bij de overweging van het treurige levenslot van zoo vele duizend arme natuurgenooten, wie armoede tot verjaarde gewoonte en kom-
{==683==} {>>pagina-aanduiding<<}
mer tot onafscheidelijken medgezel is geworden, komen dan van lieverlede de heldere zijden mijner eigene omstandigheden te voorschijn, mijne gemoedsstemming wordt beter, en rust en tevredenheid keeren weder in mijne vertrooste ziel.





Herinnering aan de helden van augustus.


Wij ruilden voor eene eeuw van vrede 
Den luister onzer dagen niet! 
 
tollens. 



Herinnert ge u, o wakk're heldentailen! 
Uw' koenen strijd voor Vorst en Vaderland? 
Uw zegepraal voor Leuvens grijze wallen? 
Uw' fieren kamp op Scheldes oeverzand? 
Herinnert ge u die dagen rijk aan glorie, 
Wier glans nog blinkt bij 't laatste nageslacht? 
Dat schitt'rend perk in Neêrlands volkshistorie? 
Dien korten tijd, met eeuwen roems bevracht? 
 
Geen vuig belang dreef, dapp'ren! u ten strijde, 
Geen lage drift, geen zucht naar heerschappij; 
Neen! de ed'le zaak, wie elk zijn leven wijdde, 
Was rein en goed als Hollands maagdenrij. 
Gij greept het staal, gelijk voor de eer der moeder 
Een waardig zoon het wapen vat en wet; 
Hij kampt voor haar als wreker en behoeder, 
En de onverlaat wordt door zijn' moed verplet. 
 
Het muit'renrot dorst reeds te lang ons honen, 
Toen de eêlste Vorst 't gewenschte: ‘voorwaarts!’ sprak. 
Gij vloogt ten strijd, als Neêrlands echte zonen; 
Gij kwaamt, en streedt, en wont den lauwertak! 
Die lauwertak siert onverdord uw' schedel, 
Bloeit onverwelkt op uwer broed'ren asch, 
En toont Euroop, wat moed, zoo groot als edel, 
De heldenmoed van Hollands telgen was. 
 
Dat laffe Euroop, naijv'rig op de grootheid, 
(Onroofb're schat van 't dapperst voorgeslacht) 
Die ge in uw daân zoo luisterrijk ten toon spreidt, 
Heeft, tegen dank, zijn hulde u toegebragt. 

{==684==} {>>pagina-aanduiding<<}

Maar tooi of zwier der schitterendste woorden, 
Die Hollands taal ons uit haar' rijkdom biedt, 
De tooverklank van 's Dichters citerkoorden 
Schetst u den dank van 't Neêrlandsch harte niet! 
 
De heil'ge zucht, die u ten strijd deed trekken, 
Blaakt onverkoeld nog in uw fiere borst, 
En zal gewis weêr d' eigen moed verwekken, 
Roept weêr de stem van Vaderland en Vorst. 
De Oranjestam, de zuil van ons vertrouwen, 
En gij, met wie hij alle nooden tart, 
Ziedaar de grond, waar we onze hoop op bouwen, 
De onwrikb're rots, de steun voor 't Hollandsch hart! 
 
Maar, als gij eens, van gade en kroost omgeven, 
In kalme rust uw' levensavond slijt, 
Ziet gij dien tijd nog glansrijk voor u zweven, 
Verhaalt gij vaak van d' ongelijkb'ren strijd; 
Dan toont gij 't kruis, u door den Vorst geschonken; 
Dan roept gij uit, daar de oude moed ontbrandt: 
‘'k Toog meê ten kamp, waar Nassau's vanen blonken, 
Uit liefde alleen voor Vorst en Vaderland!’ 


Rotterdam, 18 8/26 33.


j.w. muller.






Liederen uit den Spaanschen tijd.


Heyligerlee, 23 mei 1568.


Graef Adolff is gebleuen 
In Vrieslandt in den slach; 
Syn siel in 't eeuich leuen 
Verwacht den jongsten dach. 
 
Oud Wilhelmus-lied. 



Hij stierf voor 't vaderland; hij leeft bij 't nageslacht! 
 
spandaw. 



	I.
‘De wolk komt ons nader; de helmpluimen wapp'ren: 
Te paard, mijn getrouwen! ontrolt onze vaan!’ 
En Lodewijks oog volgt de juichende dapp'ren; 
Een Nassau - een broeder - zijn Adolf voert ze aan! 

{==685==} {>>pagina-aanduiding<<}

Hun aantal zij kleen en gebrekkig hun wapen, 
Hun zaak is geregt en beproefd is hun moed; 
Voor liefde en geneugt' schijnt hun leidsman geschapen, 
Voor 't welzijn des lands waagt hij willig zijn bloed. 
Benijd hem dat oogenblik trots op een' broeder, 
Benijd den beminlijken ridder het niet: 
Reeds voelt hij voor Adolf de vrees van een moeder, 
Die 't kind van haar hart in den leeuwenmuil ziet; 
Zijn boezem jaagt sneller, hoe vlug zij ook rennen: 
De vijand - de Spanjaard - Graaf Aremberg naakt! 
Leg, zoo gij 't gemoed van den Veldheer wilt kennen, 
De hand op dat hart, dat van broedermin blaakt; 
Dan weigert gij, wars van een' naam te begeeren, 
Die 't nageslacht boeije en in 't harpgezang ruisch', 
Voor 't wee en de zorg, die hem beurtlings verteren, 
Het loof om zijn' schedel, den roem van zijn huis! 
Maar hij, met het vuur van den aadlaar in de oogen, 
Staart roerloos op 't vogelvlug ijlen der schaar, 
En ziet, als een pijl van den handboog gevlogen, 
Hem 't eerst en het moedigst in 't heetst van 't gevaar..... 
‘Wien?’ vraagt gij? - De dapperheid wacht naar geen jaren; 
't Is Adolf! - zijn ros rent de stoutsten vooruit; 
Een dubbele krans voegt zijn lokkige haren, 
In d' oorlog hem 't zwaard, als in vrede de luit. 
Hoog wappert zijn vaandel - de vijanden naadren..... 
Ach, 't zinkt!... neen! de damp van het kruid kust het zand..... 
Het valt - en het bloed stolt in Lodewijks aadren; 
Maar 't glinst'rende staal is ontbloot in zijn hand. 



	II.
Verloochen, o Spanje! die toomlooze horden! 
Eens blonken uw ridders als stralen der zon: 
Uw zonen zijn beulen of lafaards geworden, 
Bekoorlijk Grenada en bloeijend Leon! 
Nooit heeft hen een moeder aan 't harte gedragen, 
Nooit leerde haar mond hun den naam van den Heer, 
Die tien tegen één naar het oorlogsveld jagen, 
En 't winnen door overmagt houden voor eer! 
't Zijn beulen - maar Lodewijks zwaard zal ze ontvangen! 
't Zijn beulen - maar Holland is 't sterven getroost! 
Het taaije geduld werd door wraakzucht vervangen, 
En liever geen nazaat, dan eereloos kroost! 

{==686==} {>>pagina-aanduiding<<}

De moedige schaar hoort des Veldheers bevelen; 
Hij zwijgt, - zij herhalen: ‘De zege of de dood!’ 
En 't ravengebroed schijnt hun leuze te deelen; 
't Ontvloog aan het klooster; het heimos is rood! - 
Een ruiter stort aêmloos voor Lodewijks voeten, 
Bebloed en gewond, met den dood op 't gelaat: 
‘Voor 't laatst laat Heer Adolf, o Veldheer! u groeten. 
Toen Aremberg schoot, sprong ik toe, - 't was te laat! 
“De vaan!”... riep de Graaf, viel van 't paard, en verweerde 
Zich dapper, tot 't zwaard aan zijn vingers ontschoot. 
Ik breng haar, zoo als hij in 't sterven begeerde’..... 
De knecht kust het vaandel - nu 't kruis, en - is dood! 
Maar 't bloedig geschenk blinkt in Lodewijks ving'ren, 
Als 't zwaard van den Engel, die Sanherib sloeg; 
Zijn heir ziet hem zwijgend de wraakleuze sling'ren, 
En geen, die het lot van zijn' broeder hem vroeg. 
't Zijn leeuwen, te meer op het roofdier gebeten, 
Hoe trotscher het trapt op het bloedende jong; 
Hun zwaard of geweer breekt de schakels der keten, 
Die lang om de lenden van Nederland hong! 



	III.
De Vrijheid verdiende op het slagveld de sporen, 
Der vijanden bloed drenkt der vaderen grond, 
En toch doet in 't leger geen feestzang zich hooren, 
En toch gaat de beker niet schuimende rond; 
De koelte ruischt droef om de ontplooide banieren; 
't Profetische schrift blinkt met vurigen glans; 
De menschlijke Veldheer beweent zijn laurieren; 
Het bloed van zijn' Adolf ontluistert den krans! 
De held mogt de smart in zijn binnenst' versmoren, 
Zoo lang zich de zege in de wolken verborg, 
En 't ros over dooden en stervenden sporen, 
Toen leger en vaderland hing aan zijn zorg; 
Het eerste is gered en het laatste gewroken; 
De zinkende zon ziet geen Spanjaarden meer, 
Maar ginds bij de baar zijn de fakkels ontstoken; 
De Veldheer verzelt er de bloem van zijn heir. 
Aandoenlijk tooneel! Van een' mantel omgeven, 
Om 't harnas de vaan, die de vijand doorschoot, 
Ligt hij, die haar zege bekocht met zijn leven, 
Ligt bloeijende jeugd in den arm van den dood! 

{==687==} {>>pagina-aanduiding<<}

Den blik op de dierbare trekken geslagen, 
Zoo schoon door de rust van zijn vlekloos gemoed, 
Durft hopman noch ridder zijn sneuv'len beklagen; 
De sluimring op lauw'ren valt d' oorlogsman zoet! 
‘Vaarwel, tot we ons weêrzien!’ zegt, vroom in zijn smarte, 
De held, wien 't geluk in zijn' liev'ling verried; 
En luid spreekt een stem in der krijgslieden harte: 
‘Benijdbaar, wie 't lijf dus voor 't vaderland liet!’ 
De stilte en de droefheid van 't heir zijn de tolken 
Van eerbied en liefde; - geen lofspraak zegt meer! 
Gods Engel stijgt af uit de donkere wolken, 
En Adolf van Nassau verschijnt voor den Heer! 



	IV.
Een sneeuwwitte klepper rent wild op de heide; 
Geen hand houdt den teugel; van 't zadel druipt bloed..... 
Wee haar, die zijn' heer na de zege verbeidde! 
Nooit hoort ze op den burgtrap 't gedruisch van zijn' voet! 
't Is Arembergs ros. Zie! zijn wapenen blinken 
Op 't prachtige dek, nu gesleurd in het zand; 
Dra zal voor zijn weduw de weemare klinken: 
‘Uw echtgenoot viel door onedele hand!’ 
Zie! 't stof vliegt omhoog, naar het wuiven der manen, 
Als blinkende golven van 't bruisende meer; 
Het edel genet zoekt het vuur en de vanen, 
En legt voor de tent des verwinnaars zich neêr. 
Verheerlijkte strijder! uw bloed is gewroken; 
De hand, die u velde, is den gieren ter prooij'. 
De ondankb're heeft Neêrland naar 't harte gestoken; 
Dat de adem des winds zijn gebeente verstrooij'! 
De woede moge Alvaas gelaat doen verbleeken, 
Als Heyl'gerlees faam hem in Brussel begroet, 
Het bloed van 's Lands Eedlen er 't marktplein doorweeken, 
De moordbijl er 't loon zijn van geestdrift en moed; 
De Vrijheid verwint op de lijken der braven, 
Die stervende kampen met de ijzeren magt: 
Hare eerste trofeën zijn overal graven, 
Zijn vonk'lende starren in donkeren nacht! 
De grijze, de vrouw en de knaap grijpen 't wapen, 
Waar zich op zijn gruw'len de dwing'land verliet; 
Hij waagt het, op roemlooze lauw'ren te slapen, - 
In 't bloed van haar kind'ren doet Vrijheid het niet! 

{==688==} {>>pagina-aanduiding<<}

Uw vaandel, o Adolf! zal Holland geleiden, 
De vaan zijn van 't volk, dat uw dood heeft gered, 
En, gaaf van 's Lands Vader, diens leuze verbreiden: 
‘Verlichting en Vrijheid door Orde en door Wet!’ 
 
e.j. potgieter. 







De groote man.


Laat ons den Priester Orgon vragen: 
Wie is de grootste man? 
Hij antwoordt ons, met zelfbehagen: 
Wie zich den kleinsten maken kan. 
 
Laat ons den Dichter Kriton hooren: 
Wie is de grootste man? 
Hij zweert in verzen: Wie, geboren 
Poëet, gemaklijkst rijmen kan. 
 
Wil men van Hov'ling Damis weten: 
Wie is de grootste man? 
Hij buigt en glimlacht; dat moet heeten: 
Wie diepst en ned'rigst buigen kan. 
 
Laat Wijsgeer Disputax ons zeggen: 
Wie is de grootste man? 
Zijn meening, hoe hij ze uit moog' leggen, 
Is: Wie hem 't best doorgronden kan. 
 
Waartoe het elken dwaas te vragen: 
Wie is de grootste man? 
Steeds zal men 't antwoord mededragen: 
Wie mij het naaste komen kan. 
 
Daarom, moest ik het u verklaren: 
Wie is de grootste man? 
'k Zou u 't geheim straks openbaren: 
Wie, drinkend, hen belagchen kan. 


Naar g.e. lessing.


IJ.







{==689==} {>>pagina-aanduiding<<}

Mengelwerk.

Over de mogelijkheid van duurzamen vrede.


Door S.E. Wieling. (*)

Wanneer men de gebeurtenissen van onzen leeftijd in aanmerking neemt, is het geenszins te verwonderen, dat dikwerf van oorlog en vrede wordt gesproken. Wat ieders bijzondere belangen en de algemeene belangen des vaderlands zoo zeer van nabij betreft, wordt ons dagelijks op veelvuldige wijze herinnerd. Nu eens meenen wij met blijde hoop ons te mogen vleijen, en dan weder ondervinden wij het verdriet van teleurstelling. Aan anderen laten wij gaarne den valschen roem, dat zij tot eene oorlogzuchtige natie (nation guerrière) behooren; de Nederlander wenscht den vrede, en grijpt noode naar de wapenen des verderfs. Alleen ter verdediging van heilige regten waagt hij de kans van bloedigen krijg, maar strijdt dan ook met edelen heldenmoed.
De oorlog, al behaalt men schitterende overwinningen, blijft, in het oog van den menschenvriend, toch steeds een verschrikkelijk kwaad. Niet zonder innige ontroering kan ik mij de verwoestingen en akeligheden voor den geest brengen, welke plaats hebben, wanneer vijanden over en weder tot elkanders vernieling alle die kunstmiddelen aanwenden, welke het vindingrijk vernuft heeft uitgevonden, om het meestmogelijke nadeel toe te brengen. Het woord vrede daarentegen - hoe aangenaam klinkt het in onze ooren! hoe veel goeds en liefelijks verbinden wij met het denkbeeld, dat daardoor wordt uitgedrukt! In elke taal heeft het woord vrede eene veelomvattende beteekenis, en dient, om alle wenschelijk heil aan te duiden.

{==690==} {>>pagina-aanduiding<<}

Dit strekt dan, meen ik, ook ten bewijze, dat oorlog steeds als iets kwaads werd beschouwd, terwijl de voortreffelijksten van ons geslacht denzelven verfoeiden. Maar zouden wij de hoop niet mogen koesteren, dat eenmaal de woeste krijg geheel zal ophouden? Wanneer ik zie op den tegenwoordigen toestand des menschdoms, is er niet de minste waarschijnlijkheid, dat in onzen leeftijd die gelukkige dagen aanbreken. De zaak zelve heeft echter iets bekoorlijks voor mijne verbeelding. Hierom koos ik dit onderwerp ter behandeling, vertrouwende op het gunstig oordeel der genen, die mij hooren. Over de mogelijkheid van duurzamen Vrede wil ik spreken.

I. Moest men van het verledene tot het toekomende besluiten, zoo ware de zaak misschien als beslist aan te merken, en zoude het dwaasheid kunnen schijnen, de mogelijkheid van duurzamen vrede te willen beweren, of zelfs te onderstellen. Van de vroegste tijden af, zoo verre althans de geschiedkundige berigten reiken, was er vernielende krijg onder de menschen (*). Nu hier, dan daar werd dezelve gevoerd. Algemeene rust kwam er bijkans nooit op aarde, of dezelve duurde althans niet lang. Doorbladert de boeken, die u de gebeurtenissen van vorige eeuwen vermelden; wat vindt gij daar opgeteekend? oorlogen en toebereidselen tot oorlogen - verwoestingen van landen en steden - het verslaan en verminken en dooden van menschen - plundering en roof en brand en moord - wreedheden en gruwelen, waarvoor de menschheid moet beven. Neemt uit de beschrevene wereldgeschiedenis alles weg, hetgene betrekking heeft op het krijgvoeren; wat blijft er weinig over! Boekdeelen van kleinen omvang kunnen het bevatten. Vijandschap schijnt bijkans zoo oud te zijn als het menschelijk geslacht zelve. Tot nu toe ging er geene eeuw voorbij zonder bloedige tooneelen. Volksstammen, die men barbaren noemt, liepen dikwerf te wapen, om naburen te bestrijden; de meestbeschaafde

{==691==} {>>pagina-aanduiding<<}
volken der oudheid deden hetzelfde; en welk een geest heerscht heden ten dage nog daar, waar men boven anderen aanspraak op beschaving meent te mogen maken!
Het is inderdaad betreurenswaardig, dat menschen hun redelijk verstand zoo zeer misbruiken tot elkanders verderf; dat belijders van het Evangelie, waarin liefde tot vijanden wordt gevorderd, zich oefenen, om wapenen des verderfs tegen natuurgenooten te gebruiken, alsof het een spel ware. Doch, wat vermag de gewoonte niet al! Met belangstelling, met zeker genoegen ook dikwerf, leest men berigten van veldslagen en overwinningen. Dichters bezingen stoute krijgsbedrijven. Ook kiezen welsprekende redenaars zoodanige onderwerpen. Schitterende wapenfeiten, in krachtigen stijl vermeld, werken op de vurige verbeelding der jeugd. De akeligheden van slagvelden, met gesneuvelden en gewonden en stervenden overdekt, worden daarbij minder gedacht. Verbrande woningen en vertredene akkers van mishandelde landlieden komen weinig in aanmerking. Men schijnt het krijgvoeren voor iets onvermijdelijks te houden, dat moet voortduren, zoo lang er menschen gevonden worden op aarde.
Spreekt iemand van algemeenen en duurzamen vrede, meermalen hoort men aanmerken: Oorlog is er altijd geweest, en oorlog zal er ook altijd wel blijven. De ondervinding van vorige eeuwen pleit zeker voor dit gevoelen, maar wettigt toch geenszins de gevolgtrekking. Soms hoort men beweren: De oorlog is nuttig - zonder oorlog kunnen de volken niet blijven. Anderen weder zeggen: De oorlog is wel af te keuren, maar als een noodzakelijk kwaad te beschouwen.
In deze stellingen ligt misschien eenige waarheid; ik meen echter, dat dezelve, zonder nadere bepaling aangenomen zijnde, valsch en gevaarlijk geacht moeten worden.
Men kan zich onderscheidene gevallen voorstellen, waarin de oorlog nut aanbrengt; maar deze nuttigheid blijft toch altijd iets betrekkelijks. Er is wel eens beweerd, dat de krijg gelegenheid geeft tot betooning van dapperheid en heldenmoed, tot ontwikkeling van ongemeene geestkracht

{==692==} {>>pagina-aanduiding<<}
en tot oefening van verwonderlijke bekwaamheden. Ik zoude het nogtans voor de menschheid beter achten, dat het niet noodig ware, van zoodanige eigenschappen veel werks te maken. Bij duurzamen vrede konden immers dezelfde vermogens tot heilzamer doeleinden aangewend worden.
Evenwel, daar zijn omstandigheden mogelijk, waarin de oorlog nut aanbrengt. Een volk leeft b.v. in vadzige traagheid en staat nog op een' lagen trap van ontwikkeling, of hetzelve gaat achterwaarts in deugd en stelt te veel prijs op de genietingen der weelde; in dit geval kan de krijg, die inspanning van krachten vordert, soms nuttig worden. Men komt dan misschien tot nadenken, en leert opmerken, en peinst ernstig op datgene, waarvan eenig heil is te verwachten. Wordt eene niet geheel bedorvene natie, buiten eigene schuld, door vreemd geweld genoodzaakt, de wapenen tot eigene verdediging en tot handhaving van billijke regten aan te gorden, zoo rijst er edele verontwaardiging in de gemoederen, en warme vaderlandsliefde bevordert liefelijke eensgezindheid, terwijl ieder met loffelijke fierheid medewerkt, om, in geestdrift voor de goede zaak, de algemeene belangen te bevorderen. Dit nut, M.H., trekken wij Nederlanders aanvankelijk uit den krijg, welken wij tegen onzen wensch hebben moeten voeren, terwijl wij miskend en mishandeld worden.
Ook andere voordeelen van den oorlog waren misschien op te noemen. Voor menig' jongeling verstrekt het krijgsmansleven tot eene zeer belangrijke leerschool. Hij gewent zich aan orde en ontbering. Hij oefent zich in geduld en gehardheid. Hij leert menschen en zeden kennen. Hij ziet verachtelijke wezens, maar ontmoet ook edele zielen. Hij gevoelt de waarde van vriendschap, en stelt prijs op elke dienstbetooning van krijgsmakkers. Hij beziet het leven uit een ander oogpunt, en heeft veel gewonnen, wanneer hij, gezond naar ligchaam en geest, eenmaal in den schoot der zijnen tot de aangenamere bedrijven des vredes mag terugkeeren.
Doch, bij het beschouwen der mogelijke nuttige strekking van den oorlog, moet men vooral niet verzuimen, de

{==693==} {>>pagina-aanduiding<<}
vele en grootere nadeelen mede in aanmerking te nemen. Ach! hoe menig jongeling wordt daardoor bedorven en is voor altijd verloren! Hoe dikwerf verwildert het volkskarakter onder de woeste krijgstooneelen! Hoe nadeelig voor zedelijkheid is het langdurig verblijf van legerbenden aan ééne plaats! Neen, om de nuttigheid kan men den oorlog in het algemeen waarlijk geenszins noodig achten. Zouden de nadeelen over het geheel de voordeelen niet zeer verre te boven gaan?
Maar, zeggen anderen: de oorlog is een noodzakelijk kwaad. Wat beteekenen deze woorden? Lieden van bekrompen verstand uiten wel eens de meening, dat verwoestende krijg als middel zoude moeten dienen, om eene te sterk toenemende bevolking te doen verminderen. Dat bij belegeringen en op slagvelden een aantal menschen het leven verliezen, is, helaas! eene treurige waarheid; doch - al eens toegestaan, dat derzelver wegruiming in den bloei des levens onvermijdelijk ware - dat oorlog juist daartoe zou vereischt worden, is ongerijmd, en behoeft geene ernstige wederlegging. Meer gegrond schijnt de meening van hen, die den oorlog noodzakelijk noemen, omdat de menschen zoodanig zijn, als ze zijn.
De vijandschap der volken kan verschillende oorzaken hebben. Het roofdier is geschapen, om van buit te leven. Honger drijft den leeuw, om andere schepselen aan te vallen en te verslinden. Zoodanig is geenszins de natuurlijke geaardheid van den mensch. Hij heeft gezellige neigingen, en men kan zekere algemeene goedwilligheid, als grondtrek des karakters, bij hem opmerken. Daar is echter ook eigenliefde - betamelijke eigenliefde en kwalijk bestuurde eigenliefde. Ieder mensch heeft zijne wijze van zien, zijne bijzondere behoeften en belangen. Menigeen bedoelt alleen zichzelven. Vandaar (*) komen twisten, botsingen, vijandelijkheden tusschen enkele personen en tusschen geheele volken. Hoogmoed en eerzucht en eigenbaat werken op de neiging des harten en verbijsteren het verstand. Wanbegrippen en vooroordeelen belemmeren het vrije gebruik der rede. Men vraagt dan eindelijk niet meer,

{==694==} {>>pagina-aanduiding<<}
wat regt en billijk is. Neen, driften en hartstogten sporen aan tot doen en laten. Geweld en list worden te baat genomen, om zekere oogmerken te bereiken. Zoo staat volk tegen volk op, of de heerschzucht der Vorsten jaagt duizenden en tienduizenden ten strijde.
Zoodanig zijn in het algemeen de oorzaken van vijandschap en bloedigen krijg. Wij mogen den oorlog dus in zekeren zin een noodzakelijk kwaad noemen. Doch het is slechts eene betrekkelijke, geenszins volstrekte noodzakelijkheid. Wanneer vijandige legers tegen elkander oprukken en met woede aanvallen, wordt niet aan eene ingeschapene behoefte der menschelijke natuur voldaan, gelijk het geval is bij tijger en beer, welke van roof moeten leven. Waren alle menschen, wat zij behooren te zijn, de woeste krijg zou geene plaats vinden. De oorlog is derhalve alleen in zoo verre een noodzakelijk kwaad, als driften en hartstogten bij velen meer vermogen, dan de gezonde rede. (*)
Daar dan het krijgvoeren niet op zichzelve, maar alleen in zekere omstandigheden, wegens de menschelijke verkeerdheid, als noodzakelijk aangemerkt moet worden, ontstaat de vraag, of er dan geen middel gevonden zoude kunnen worden, om zoodanige uitbarstingen van woest geweld te voorkomen, en alzoo duurzamen vrede op aarde te bevorderen.
II. Het zoogenaamde vuistregt was eenmaal vrij alge-
{==695==} {>>pagina-aanduiding<<}
meen onder de menschen. Een ieder handelde, als regter, in zijne eigene zaak. Die gewoonte had de treurigste gevolgen. Aan geweld, beleediging en wraak kwam bijkans geen einde. Door ondervinding geleerd, begon men meer en meer behoefte aan wetten en overheden te gevoelen. Algemeene beginselen van regt werden aangenomen, ter beslissing der geschillen van bijzondere personen. Men wist het allengs zoo verre te brengen, dat ieder deze handhaving der maatschappelijke orde voor het algemeene welzijn noodig oordeelde. Dacht iemand verongelijkt of beleedigd te zijn, hij deed zijn beklag bij den regter, en liet aan dezen de toepassing der wet over.
Zoo werd, bij gewone omstandigheden, de onderlinge rust der leden van denzelfden stam of staat verzekerd. Zoude niet tusschen volk en volk iets dergelijks plaats kunnen hebben? Oorlog is immers het vuistregt, of het zoogenaamde regt des sterksten, in het groot. Ware het mogelijk, eene algemeene regtbank daar te stellen, waaraan allen, zonder eenige uitzondering, het zij dan gewillig of uit noodzakelijkheid, zich onderwierpen, zoo zoude men de onheilen van verwoestenden krijg kunnen voorkomen. Doch bestaat er wel eenige waarschijnlijkheid, dat men met goed gevolg zoodanig iets zoude kunnen beproeven?
Het denkbeeld van algemeene wereldheerschappij had van tijd tot tijd iets bekoorlijks voor dezen en genen veroveraar; doch zoodanige hersenschim kon niet verwezenlijkt worden. Ware het mogelijk geweest, alle volken onder één oppergebied te brengen en onderworpen te houden, algemeene vrede zoude voor altijd verzekerd zijn geworden. Maar is er geene andere reden, om op duurzame rust der volken te hopen, zoo zullen de wenschen van den menschenvriend wel onvervuld blijven.
Van geheel anderen aard was het ontwerp des grooten hendriks, den vierden Koning van dezen naam in Frankrijk. Hij dacht ernstig aan de mogelijkheid van algemeenen en onafgebroken vrede in Europa. Het plan, dat de Franschen le grand dessein de henri IV noe-
{==696==} {>>pagina-aanduiding<<}
men, doet zijn hart eere aan, al is het ook, gelijk de Baron collot d'escury vermoedt, dat elizabeth, Koningin van Engeland, misschien daaraan eenig deel had, dewijl beide bezorgd waren voor de overmagt van Oostenrijk. De moeijelijke omstandigheden van dien tijd hadden buiten twijfel invloed op de denkwijze en wenschen des welwillenden Konings. Beroeringen en oorlogen kenmerkten vooral den geest zijner eeuw. Geheel Europa, maar inzonderheid ook Frankrijk, werd geteisterd door partijschappen en vreeselijke woelingen. Hendrik nam eene moeijelijke taak op zich, toen hij de regering aanvaardde. Onbekwame voorgangers hadden het rijk in verwarring gebragt. Verschillende aanhangen verhieven zich binnenslands, en werkten mede, om de vrees voor gevaar van buiten te vermeerderen. Neemt men hierbij het karakter des Konings in aanmerking, zoo is het geenszins te verwonderen, dat hij vrede verlangde, en aan een ontwerp dacht, om allen oorlog in het vervolg te voorkomen. Hij wilde, namelijk, geheel Europa tot ééne groote Christen Republiek of Maatschappij vormen - tot één groot huisgezin, welks leden steeds in vrede met elkander moesten leven. Hetzelve zoude bestaan uit vijftien, in magt gelijke, Staten, welke nooit naar uitbreiding van grondgebied mogten trachten, maar onderling steeds vrede moesten bewaren. Doch de moordenaar ravaillac maakte een einde aan het leven van hendrik IV, en diens geliefkoosd ontwerp
van eeuwigen vrede bleef zonder gevolg.
Later werd gelijke wensch gekoesterd door onzen geleerden en beroemden landgenoot, den voortreffelijken huig de groot. Vriend des vredes was hij, maar leefde in dagen van onrust en jammerlijke verdeeldheid. Hij betreurde die verbijstering der menschen, en schreef over het Regt van Oorlog en Vrede (de Jure Belli ac Pacis) een werk, dat steeds van zijne heldere en edele denkwijze zal getuigen. Als wijsgeer en Christen poogde hij door bondige redenering het krijgvoeren tegen te gaan, of althans de wreedheid en woestheid eenigermate te doen

{==697==} {>>pagina-aanduiding<<}
verminderen. ‘Ik zag,’ schrijft de groot, ‘in de Christenwereld eene zucht, om te oorlogen, waarover zelfs onbeschaafde volken zich zouden moeten schamen. Om nietige oorzaken en ook zonder reden loopt men te wapen. Zijn de wapenen eenmaal opgenomen, dan betoont men geen eerbied voor Goddelijk of menschelijk regt. Het is alsof losgelaten woede, op één bevel, tot alle misdrijf voortholt.’ Om de onheilen van den krijg te voorkomen, stelt hij onder anderen voor, dat er scheidsmannen zullen zijn, die de twisten der volken beslechten. Hij wil namelijk, dat de Christen-Mogendheden zekere zamenkomsten zullen houden, waarop door onpartijdige personen uitspraak over de geschillen der anderen wordt gedaan, en dat men des noods zelfs door dwangmiddelen partijen zal noodzaken, om op billijke voorwaarden onderling vrede te maken. (*)
Ook erasmus schijnt niet geheel vreemd van zoodanig denkbeeld geweest te zijn. De vele gruwelen der gedurige oorlogen bedroefden vreedzame menschen zoo zeer, dat zij de onmogelijkheid der uitvoering van zoodanige plannen niet schenen in te zien.
In lateren tijd alhans schreef de Abt de st. pierre een vollediger ontwerp van denzelfden aard, door hem getiteld: Projet de Paix perpétuelle. Een uittreksel daarvan werd uit deszelfs nagelatene handschriften medegedeeld door j.j. rousseau (†), die, zoo het schijnt, dit plan eenigermate wijzigde naar zijne begrippen. In de hoofdzaak komt zijn ontwerp overeen met de bedoelingen van hendrik IV en met de wenschen van huig de groot: ‘Daar moet ééne algemeene regtbank zijn, die, even als de achtbare Raad der Amphictyonen weleer in Griekenland, de geschillen der onderscheidene Rijken en Staten beslist of in der minne bijlegt, opdat Vorsten en volken niet langer van bloedige wapenen gebruik maken, om hunne oogmerken te bereiken.’ De Abt de

{==698==} {>>pagina-aanduiding<<}
st. pierre slaat voor, om geheel Europa in negentien landen te verdeelen, die zoo vele vertegenwoordigers en stemmen op een algemeen Congres zullen hebben, aan welks uitspraken zich alle de leden moeten onderwerpen. (*)
Het denkbeeld, men kan dit niet ontkennen, heeft iets bekoorlijks. Dat een man, als rousseau, ingenomen was met hetzelve, zal ons even min bevreemden, als voltaire er den spot mede dreef. Dit lag in beider karakter. De een nam het schoone en wenschelijke der zaak meest in aanmerking, de ander zag op de onmogelijkheid der uitvoering.
En inderdaad, hoe fraai en vernustig genoemd Ontwerp van duurzamen Vrede ook vervaardigd zijn moge, men heeft niet veel menschenkennis noodig, om te begrijpen, dat zoodanig verbond, indien men het al tot stand kon brengen, toch nooit vasten waarborg tegen het uitbarsten van oorlog zou opleveren, zoo lang Vorsten en volken nog blijven hetgene zij thans zijn. Geen zoogenaamd evenwigt van magt in Europa heeft den oorlog kunnen voorkomen. En al helde men ook over, om aan den liefelijken droom van een' goedhartig' menschenvriend eenig geloof te hechten, de geschiedenis van onzen leeftijd ware genoegzaam, om te doen inzien, dat eene zoodanige hooge regtbank voor de Mogendheden van Europa geteld moet worden onder de vrome wenschen, die geenszins vervuld zullen worden, zoo lang men geene andere beginselen volgt in de staatkunde. Vóór weinige jaren vleide zich menigeen met eene nabijzijnde betere toekomst. Beheerschers van magtige Rijken sloten een

{==699==} {>>pagina-aanduiding<<}
Heilig Verbond, en verkondigden voortreffelijke beginselen, naar welke zij beloofden de volken te zullen regeren. Hoe weinig echter de rust van Europa daardoor is verzekerd geworden, bleek, helaas! weldra op eene treurige wijze. Bij wien de meeste schuld ligt, hebben wij hier geenszins te onderzoeken. Ik noem slechts daadzaken, en behoef geene woorden meer te gebruiken, om te betoogen, dat wij aan de mogelijkheid van algemeenen en duurzamen vrede moeten wanhopen, zoo niet door andere middelen het doel bereikt kan worden. Of zal ik ook nog spreken van ons eigen vaderland, en van onze geschillen met naburen, die wij eenmaal onze landgenooten noemden? Bekend zijn de handelingen der Conferentie, welke gezegd worden het behoud van den vrede in ons werelddeel ten doel te hebben. Vertegenwoordigers der Mogendheden, welke men gewoonlijk de groote noemt, vormden eene soort van regtbank, om aan ontstane twisten een einde te maken; doch men handelde niet naar onveranderlijke beginselen van regt en billijkheid. Zoude het beter gaan, wanneer alle Vorsten van Europa hunne afgevaardigden zonden, om een algemeen geregtshof daar te stellen en de onderlinge grieven weg te nemen? Indien men dezelfde beginselen volgde, die heden ten dage gevolgd worden, ware er niets gewonnen. Op het zoogenaamde regt des sterksten kwam eindelijk dan alles toch neder, en de magtigen veroorloofden zich bedreigingen of geweld tegen de zwakkeren, en duurzame vrede zou even min verzekerd zijn, als in onze dagen, nu weinigen zich de voogdijschap over dit werelddeel aanmatigen.
Het ontwerp ter daarstelling van eeuwigen vrede, door middel van eene opperste regtbank, of van een algemeen Statenverbond, is derhalve niet uitvoerbaar, en zoude, indien men de proef wilde nemen, geenszins aan het oogmerk voldoen. Maar bestaat er dan geene mogelijkheid, om door andere middelen het doel te bereiken? Dit verdient nog nader onderzocht te worden.
III. Het ontwerp van den Abt de st. pierre

{==700==} {>>pagina-aanduiding<<}
heeft het bewaren van vrede onder de Vorsten ten doel. De volken, die geregeerd worden, komen daar weinig of niet in aanmerking. Het is wel waar, dat Koningen en Keizers dikwerf den oorlog begonnen, het zij dat valsche denkbeelden van grootheid hen verbijsterden, dat zij hun gebied wilden uitbreiden, of aangedanen, ook wel eens ingebeelden, hoon wreken. Soms was het bewaren van evenwigt in Europa het voorwendsel tot oorlog, en meermalen werd de kans des krijgs gewaagd, om voordeeliger voorwaarden van vrede te bedingen. Oorlog hangt echter niet eeniglijk af van gekroonde hoofden. De geschiedenis der laatste jaren vooral leert het ons op eene treurige wijze. Na den val van het Fransche Keizerrijk vertoonde zich een nieuw volksleven. Een krachtige geest begon te werken, en scheen iets goeds voor de toekomst te beloven. Maar de magtigen, die het meest te zeggen hadden in ons werelddeel, kenden hunnen tijd te weinig, of sloegen althans niet genoeg acht op de behoeften en wenschen der volken. Men scheidde en voegde zamen naar zekere geliefkoosde begrippen van staatkunde. De zucht, om ronding aan het gebied te geven, ging te verre. De volken laten niet gaarne zich indeelen naar vierkante mijlen en duizendtallen van zielen. Menschenkennis en menschenliefde kunnen veel toebrengen tot verligting der moeijelijke kunst van regeren. Bestaat er reden tot misnoegen, en die bestaat velerwegen, het ontbreekt nooit aan kwaadwilligen, welke, ter bereiking van hunne oogmerken, de grieven vermenigvuldigen, en eene ligtgeloovige menigte naar verandering doen haken. Vanhier in de meeste landen van Europa die ontevredenheid, die menigvuldige oproeren, die krijgszuchtige geest, welke terstond naar moordend wapentuig doet grijpen, om dikwerf overdrevene eischen te verkrijgen. Men zoekt de verbetering in staatkundige vormen, minder in verhoogde zedelijkheid.
Kan men op duurzamen vrede hopen, zoo lang deze stemming der gemoederen blijft voortduren? Groote Mogendheden schijnen thans den oorlog te willen ver-
{==701==} {>>pagina-aanduiding<<}
mijden, omdat zij volksbewegingen vreezen, die hunne troonen doen waggelen. Om den algemeenen vrede te bewaren, werd zelfs een vreedzaam volk op vijandige wijze behandeld. Zoodanige middelen zullen wel geenszins tot het doel leiden.
Voorts is er zekere soort van beschaving, welke veel nadeel aan de heilige belangen der menschheid doet. Wat ik hiermede bedoel, kan ik het best te kennen geven met aanhaling der woorden van den Franschen Generaal lamarque, die ten vorigen jare in eene vergadering te Parijs deze valsche en gevaarlijke stelling voordroeg: ‘Hoe beschaafder een volk is, hoe meer het zijne strijdkrachten moet trachten te versterken. Hoe vruchtbaarder zijn grond, hoe uitgebreider zijn handel, hoe bloeijender zijne nijverheid is, hoe meer het den strijdlust zijner kinderen moet aanwakkeren; want juist die rijkdommen wekken den naijver van naburige volken op (*).’ Wat die krijgsman wenscht, schijnt, helaas! reeds maar al te veel plaats te hebben. Nuttige, misschien ook nadeelige uitvindingen zijn gedaan in onzen leeftijd. Kunstvlijt heeft, door verbetering en vermeerdering van werktuigen, allerlei voortbrengselen dermate vermenigvuldigd, dat uitwegen voor vertier ontbreken, en toenemende armoede, bij overvloed van goederen, eene landplaag wordt voor sterk bevolkte rijken. Handen en monden zijn er te veel - aan werk en brood is gebrek. Stoffelijke belangen houden den geest bezig en worden behartigd; voor zedelijke ontwikkeling zorgt men niet in gelijke mate. Wereldzin werkt den zachten en liefderijken geest des Christendoms tegen. Deze gesteldheid van zaken geeft voedsel aan krijgszucht en gereede aanleiding tot oorlog, al is het dan ook eeniglijk, om eene afleiding voor het misnoegen te hebben, of om andere volken te verzwakken, of derzelver handel en kunstvlijt voor langen tijd te vernietigen.
Bovendien schijnt er sedert eenigen tijd in het geheim

{==702==} {>>pagina-aanduiding<<}
zekere magtige partij te woelen en te werken, welke het daarop toelegt, om de volken in onrust te houden, derzelver welvaart te krenken en vijandschap te verwekken, ten einde langs dezen weg de toenemende verlichting tegen te houden. De lieden, welke zoodanige bedoelingen hebben, kunnen zeer verschillende gedaanten en kleuren aannemen, wanneer zij daardoor slechts vervulling van hunne wenschen meenen te erlangen. Zij treden op als Volksvrienden of Koningsgezinden - zij prediken oproer of blinde onderwerping aan vorstelijke oppermagt - zij boezemen valsche begrippen van krijgsroem in, en vleijen den nationalen hoogmoed, en blazen in stilte het twistvuur aan, en verspreiden beginselen, geheel strijdig met den vreedzamen geest des Christendoms.
Deze en meer andere omstandigheden in aanmerking nemende, mogen wij ons geenszins vleijen met de aangename hoop, dat het oorlogvoeren binnen kort geheel zal ophouden in Europa. Dergelijke tooneelen, als heden ten dage plaats hebben, komen misschien nog dikwerf weder. De gesteldheid der volken is van dien aard, dat er ligt botsingen en schokken op nieuw kunnen gebeuren. Wij behoeven echter niet te twijfelen aan de mogelijkheid van duurzamen vrede. Storm en onweder zuiveren den dampkring; daarna schijnt de zon weder, en er heerscht liefelijke kalmte in de natuur. Zoo komt eenmaal ook het woelen der menschelijke driften en hartstogten tot bedaren; en neemt men nu in aanmerking, hoe het oorlogvoeren zelve, door den heilzamen invloed des Christendoms, allengs toch minder barbaarsch is geworden, zoo schijnt men eenige hoop te mogen koesteren, dat er een tijd zal kunnen komen, waarin de krijgsbedrijven of hoogst zeldzaam zijn, of slechts uit de geschiedenis van vroegere dagen gekend worden.
Wij zijn thans nog zeer verre af van zoodanige volkomenheid; maar het goede moet langzamerhand en door vereenigde pogingen van vele weldenkenden voorbereid worden. Wat had het veel moeite in, den slavenstand in ons werelddeel te doen ophouden! Eindelijk echter

{==703==} {>>pagina-aanduiding<<}
heeft men het doel bereikt, en gelijkheid in regten is een heerschend beginsel van wetgeving geworden. Menigvuldig waren eertijds kleine en wreede oorlogen tusschen stad en stad, of tusschen dorp en dorp. Zoude het bloedvergieten in het groot niet even goed kunnen verminderen of geheel ophouden? Menschen, die hun redelijk verstand gebruiken, achten het thans dwaasheid, door vuurproef of tweegevecht te willen laten beslissen, wie onschuldig is en het regt op zijne zijde heeft; maar de oorlog bewijst immers even min, wie gelijk of ongelijk heeft. Wanneer nu deze overtuiging algemeen moge worden in de beschaafde wereld, en ieder duidelijk leeren inzien, dat het krijgvoeren een overblijfsel is van vroegere barbaarschheid, en strijdt tegen de eischen des Christendoms, terwijl zelfs eene schitterende overwinning met nadeelen gepaard gaat, zoo kan duurzame vrede mogelijk worden bij vreedzamer stemming der gemoederen. Wie weet, of de woelingen en worstelingen, welke wij beleven, niet mede als middelen moeten dienen, om Vorsten en volken eindelijk te doen beseffen, dat oorlog geen waar geluk aanbrengt, en dat de bloei van een land op eene andere wijze zekerder bevorderd zal worden?
Onze leeftijd is rijk in merkwaardige verschijnselen. Vorsten en volken hebben gelegenheid, om in de school des tegenspoeds wijsheid te leeren. Mogten ze door ondervinding wijs worden, zoodat men vrede en vrije handelsgemeenschap noodzakelijk acht voor aller duurzame welvaart! Mogt de overtuiging meer en meer algemeen worden in alle landen, dat oorlog altijd iets kwaads is en onberekenbare onheilen kan met zich slepen! Het ware te wenschen, dat, in ieder land, weldenkenden, die invloed op de volksbegrippen kunnen hebben, het hunne toebragten, om vredelievendheid te bevorderen, de valsche denkbeelden van krijgsroem tegen te gaan, en, waar het noodig is, de overdrijving der oorlogzuchtigen te matigen.
Vóór omtrent twintig jaren (1815) werd in de Vereenigde Staten van Noord-Amerika een Genootschap on-
{==704==} {>>pagina-aanduiding<<}
der den schoonen naam van Vrede-Maatschappij (Peace-Society) opgerigt, dat bevordering van algemeenen en duurzamen vrede ten doel heeft. Al denkt nu iemand, dat men van zoodanige instelling weinig nuts kan verwachten, ieder zal toch moeten bekennen, dat het liefderijk oogmerk lof verdient. Het Genootschap tracht vooral op den volksgeest te werken. Te dien einde worden kleine geschriften verspreid, welke strekken, om te doen beseffen, dat oorlog sttrijdt tegen den geest des Christendoms, en onbestaanbaar is met de ware belangen des menschelijken geslachts.
Pogingen van dezen aard zijn buiten twijfel geschikt, om de mogelijkheid van duurzamen vrede voor te bereiden. Ook in Engeland telt die zelfde Maatschappij reeds vele duizenden leden. Wanneer nu in alle landen van ons werelddeel allengs meer en meer menschen in zoodanigen Christelijken geest beginnen te denken en handelen, mag men hoop koesteren, dat eenmaal de openbare meening alomme zich luide zal verklaren tegen oorlog - tegen alle aanranding - tegen alle gewapende tusschenkomst - tegen alle middelen van geweld. En deze zedelijke tegenstand zal niet zonder uitwerking op hoofden des volks, op vertegenwoordigers en staatsdienaars blijven.
Ter bereiking nu van dit doel kan en moet vooral het Christendom dienen. Van een ongodsdienstig volk - van een volk zonder beginselen verwachte men geene vreedzaamheid. Wanneer de meerderheid der natie het Evangelie openlijk verwerpt, of slechts met de vormen speelt, waaronder het Christelijk geloof van de voorvaderen werd ontvangen, zal het woord des levens niet verlichtend en heiligend op verstand en hart werken. Ongeloof en bijgeloof zijn beide nadeelig voor de rust en welvaart der volken. Kwalijk bestuurde eigenliefde doet hartstogten met verderfelijke woede losbarsten, en zucht naar genot voert dikwerf ten kwade; terwijl begeerten ontstaan en gekoesterd worden, die aanleiding tot het krijgvoeren geven.
Alwie derhalve den vrede bemint en naar het einde

{==705==} {>>pagina-aanduiding<<}
van oorlogen verlangt, die vorme zich een regt denkbeeld van volksgeluk, en helpe gezonde begrippen dienaangaande verspreiden. Men koestere geen' volkshaat, maar achte de braven, van welken landaard die ook zijn mogen. Men beminne het vaderland, en wedijvere tegen den vreemdeling in handel en kunstvlijt, in eerlijkheid en opregtheid, maar geve nooit aanleiding tot vijandschap. Men beschouwe den oorlog steeds als een kwaad, en houde dien alleen voor geoorloofd in geval van noodweer. Men toone belangstelling in beginselen en zeden. Men denke en handele in den geest des Christendoms. Zoo worde verlichting, beschaving, veredeling bevorderd. De rust, de eensgezindheid, de vrede van binnen zal dan verzekerd zijn; en moge het vreedzame volk miskend, gehoond, verguisd worden door naburen, welke, uit dwaze zucht naar krijgsroem, of uit handelsnijd, geweld plegen, en zelfs in tijd van vrede de gruwelen des krijgs zich veroorloven, - alle weldenkenden onder hen moeten die staatkunde toch verfoeijen. Het edelmoedig volharden, daarentegen, in gematigdheid en in het mannelijk verdedigen van ware vrijheid kan misschien gevolgen hebben, die mede iets toebrengen ter algemeene bevordering van zoodanige gezindheid, bij welke een duurzame vrede mogelijk kan worden.
Niemand denke, dat het gedrag van enkele personen, of dat het voorbeeld van een enkel klein volk weinig zoude baten, om vreedzamer gezindheid onder beschaafde en onbeschaafde natiën te bevorderen. Men weet immers, hoe schijnbaar onbeduidende beginselen soms gevolgen kunnen hebben, waarover de wereld naderhand verbaasd staat. Daar moet ergens een aanvang gemaakt worden, zoo er aan de woelingen der krijgszuchtigen eenmaal een einde zal komen. Maar van tijd tot tijd reeds doen zich ginds en elders stemmen hooren, die den oorlog verfoeijen en onbestaanbaar met Christelijke beginselen achten. Hoe meer vrienden van waarheid en deugd, zoo onder ons, als in andere landen, zich bevlijtigen, om in den geest des Christendoms te werken aan de bevor-
{==706==} {>>pagina-aanduiding<<}
dering van vreedzame gezindheid en van reine zedelijkheid, des te meer mogen wij ons vleijen met de blijde hoop, dat de twisten der Vorsten en volken zullen verminderen - dat de verwoestingen des krijgs zeldzamer, en eindelijk eens de wapenen des verderfs in nuttige werktuigen voor den landbouw veranderd zullen worden. En wanneer zal die gewenschte tijd komen? Als men de Goddelijke leer van jezus christus allerwegen niet alleen belijdt, maar ook beleeft en in elke betrekking des levens gemoedelijk opvolgt. (*)



{==707==} {>>pagina-aanduiding<<}

Over de in steenklompen en boomstammen levend gevondene padden.

Het is bekend, dat men levende padden in steenklompen en boomstammen meent gevonden te hebben, en wel in holligheden, die met de buitenlucht geene gemeenschap hadden (*). Een nader onderzoek aangaande deze zaak kan welligt dienen, om onze kennis van de dierlijke huishouding te vermeerderen, en tevens om wanbegrippen te wederleggen. Hiertoe nu, daar gewoonlijk geen natuuronderzoeker, op het oogenblik, dat zoodanig een ingesloten dier ontdekt wordt, zich in de steengroeve of in het woud bevindt, werden opzettelijke proef-
{==708==} {>>pagina-aanduiding<<}
nemingen vereischt. De beroemde Engelsche Geoloog bukland heeft te dien einde vóór eenigen tijd de volgende middelen in het werk gesteld.
In Novemher 1825 liet hij twaalf ronde gaten in eenen klomp Jura-kalksteen hakken, die elk een' voet diepte en vijf duim middellijn hadden. Boven maakte men in het rond eene inkeping, waarin, nadat de ter proefneming bestemde dieren er binnen gebragt waren, eene glasschijf gedaan werd. Hierop smeerde men de randen digt, zoodat alle gemeenschap met de buitenlucht was afgesneden. Twaalf kleinere gaten, elk van zes duim diep en vijf wijd, werden in een ander blok van digten zandsteen gemaakt en op gelijke wijze afgesloten. De glasschijf moest daartoe dienen, dat men het dier kon waarnemen, zonder lucht er bij te laten, en ook om alle insekten te weren, met welke de padden zich zouden hebben kunnen voeden. De kalksteen was zoo poreus, dat dezelve water en gevolgelijk ook lucht doorliet; de zandsteen integendeel had eene ongemeene digtheid.
Den 25 November 1825 werd in elk der vierentwintig holten eene vooraf naauwkeurig gewogene pad gedaan - men sloot de gaten als boven is gezegd, en begroef de steenblokken in den tuin, drie voeten diep onder den grond. Den 10 December 1826 werden dezelve weder opgedolven en onderzocht. Alle de in den zandsteen ingeslotene padden waren dood, en dermate vergaan, dat ze blijkbaar vóór reeds langen tijd het leven verloren hadden. Daarentegen leefden de in den poreuzen kalksteen opgeslotene dieren meerendeels nog. Eene derzelven, die vóór de begraving 924 greinen gewogen had, woog nu nog slechts 698. Eene andere daarentegen was zwaarder geworden; zij woog thans 1265 greinen - vóór het opsluiten slechts 1185. Maar het glas werd een weinig beschadigd bevonden; evenwel bemerkte men geen spoor van insekten. Doch in een ander gat, waarin de pad dood lag, ontdekte men eene menigte zeer kleine insekten - insgelijks aan het glas van eene derde holte. Bukland onderstelt, dat in een ander gat, waarin de pad

{==709==} {>>pagina-aanduiding<<}
insgelijks zwaarder was geworden, ook insekten ingedrongen kunnen zijn. De kleinste voorwerpen waren alle dood; de grootere, nog levende, schenen, met uitzondering van de twee genoemde, vermagerd te zijn. In den loop van het tweede jaar stierven allen, ook die, welke in het eerste zwaarder geworden waren. Op dezelfde wijze werden padden in den stam van eenen appelboom opgesloten, en deze stierven alle vóór het einde van het eerste jaar.
Uit deze proefnemingen nu, vooral die met den zandsteen, schijnt te blijken, dat padden geen jaar afgesloten van de buitenlucht leven kunnen; en de proeven met den kalksteen bewijzen vrij duidelijk, dat zij geene twee jaren zonder voedsel het uithouden. Men mag derhalve wel voor zeker houden, dat in gevallen, waar iemand padden in hout- of steenklompen meent gevonden te hebben, eenige misleiding plaats had. De gemelde twee voorbeelden van padden, welke zwaarder bevonden werden, doen slechts zien, door hoe kleine openingen insekten, waarmede het dier zijn leven onderhoudt, in den steen doordringen kunnen.
Als de pad hare eerste trappen van ontwikkeling, waarin zij met een' langen staart voorzien en waterdier is, doorloopen heeft en het water verlaat, is het eerste, dat zij doet, ergens in de nabijheid een' sluiphoek in eene scheur in steen of hout te zoeken. Men kan zich nu ligt de mogelijkheid voorstellen, dat eene jonge pad door eene kleine opening in eene holte geraakte, hier met insekten, die uit- en ingaan, zich rijkelijk voedde, en zoo sterk groeide, dat dezelve weldra uit de opening, waardoor zij binnengekomen was, niet weder vermogt te kruipen. Onkundige houthakkers en steengravers, welke bij hunnen arbeid de verholene schuilplaats van zoodanige pad toevallig openbreken, bemerken de kleine opening niet. In gevallen, waarin hagedissen, slangen, padden, bij het in stukken slaan van steenen of klompen steenkool, onverwacht ten voorschijn komen, is het doorgaans onmogelijk, eene naauwkeurige opgave van de ge-
{==710==} {>>pagina-aanduiding<<}
steldheid des steens vóór het breken te erlangen. Men moest den klomp zeer naauwkeurig onderzoeken, eer men denzelven in stukken sloeg; dit geschiedt echter niet, dewijl niemand vooraf aan het bestaan of vinden van zoodanige dieren denkt.
Indien het ooit gebeurd is, dat padden in volkomen digt geslotene holten levend gevonden werden, zoo meent bukland deze gevallen hieruit te kunnen verklaren, dat de gemeenschap met de buitenlucht eerst later in den steen belet is geworden door eene laag druipsteen. En wat holligheden in boomen aangaat, het zal wel geen bewijs noodig hebben, dat de schors over dezelve kan heengroeijen en dus eindelijk de minste opening sluiten. Als men nu onderstelt, dat eene pad, kort nadat zij rijkelijk voedsel genomen had, of bij den aanvang van haren winterslaap, geheel van de buitenlucht afgesloten werd, zoo zoude zij in dien toestand misschien langeren tijd kunnen leven, doch waarschijnlijk toch niet veel langer, dan het geval was bij de door bukland genomene proeven.


Gesprek van eenige geleerden in een koffijhuis, over de besmettelijkheid der cholera.

(Naar het Hoogduitsch vrij gevolgd; geschreven op het einde van 1831.)
Doctor A. Ik heb vroeger gemeend, dat de Cholera morbus eene besmettelijke ziekte was; maar het is thans langs politieke, diplomatische, officiéle en eindelijk ook medicinale wegen uitgemaakt, dat zulks eene grove dwaling is. Ik verdedig thans de besmettelijkheid der Cholera niet meer. Tegen het einde van 1830 brak, zoo als bekend is, de Poolsche omwenteling uit, waar de Russische armee in Februarij 1831 inrukte, en met haar de Cholera. Toen in den daarop volgenden zomer de Russen te Koningsbergen hunne veldbakkerij opsloegen; toen Russische transportschepen te Dantzig binnenliepen; toen de schaar

{==711==} {>>pagina-aanduiding<<}
van dwernitsky uit Volhynië naar Gallicië vlugtte; toen vrachtwagens zout van Wiliczka naar Hongarije bragten, - toen kwam overal, volgens echte bescheiden, de Cholera mede. Ook hier heeft men, dwaas genoeg, van besmetting durven praten; maar alles is door officiéle berigten genoegzaam wederlegd. - Het Pruissische kordon tusschen Silezië en Polen hield de Cholera verscheidene maanden tegen; het Oostenrijksche aan de Hongaarsche grenzen beschermde Weenen vier of zes weken lang, hoezeer de Cholera slechts weinige uren van de stad heerschte. Als de Cholera zich zoo door kordons henen kan slaan, behoeft zij niet aan te steken. - Om het bewijs der niet-besmettelijkheid door beslissende proeven te staven, voer een schipper van den Oder naar Charlottenburg, reed een escorte-soldaat van Weenen naar Wels, en trok een handwerksgezel van Maagdenburg naar Hamburg, en nogtans brak overal aan deze plaatsen de Cholera uit. Als Argumentum crueis zonden nog onlangs de Hamburgers drie schepen naar Engeland, waarop terstond de Cholera uitbrak. Kan er grooter halsstarrigheid worden uitgedacht, dan die van nog altijd aan het denkbeeld van besmettelijkheid vast te houden!....
Apotheker N. Na zulke bewijzen kan niemand meer van een contagium spreken; er schuilt hier slechts een miasma, hetwelk zich in de moerassen bij den Ganges ontwikkelt, waar allerlei vergiftige dieren, zelfs krokodillen, leven; dat gaat dan met de passaatwinden verder.
Chirurgijn R. Zulk eene geleerde verklaring kan ik niet aannemen. Het is toch bekend, dat de mieren in Amerika en de sprinkhanen in Afrika groote reizen doen, en dikwijls hongersnood en sterfte veroorzaken. Ongetwijfeld hebben de mieren en sprinkhanen de ziekte van den Ganges naar de Krim gebragt.
Apotheker W. De ziekte plant zich noch door de lucht, noch door mieren voort, maar zij ontstaat overal van zelf, vooral waar de magneetnaald eene oostelijke afwijking heeft, en waar men sterk stookt. Wanneer de bakkers-ovens in Koningsbergen de lucht niet zoo verhit hadden, en de

{==712==} {>>pagina-aanduiding<<}
magneetnaalden in Posen niet zoo onbestendig waren geweest, zou de ziekte daar zeker niet zijn uitgebroken.
Doctor B. Bij ons is de ziekte het eerst na een groot gastmaal uitgebroken. Wanneer iemand te veel eet, ontwikkelen zich bij hem allerlei schadelijke dampen, die dan in water veranderen.
Doctor A. Gij vergist u. De Cholera plant zich door de lucht voort. Het is niet waar, dat er een soldaat van Weenen naar Wels is gereden. De Advocaat N., die in de diligence zat, heeft gezien, hoe zich een stuk lucht uit den schoorsteen van het laatste Cholera-hospitaal te Weenen met majesteit ophief, en als een luchtballon steeds boven de diligence zweefde. In Wels was deze luchtblaas eensklaps verdwenen.
Apotheker N. Dat zal wel waar zijn! Ik heb gezien, hoe een handwerksjongen te Maagdenburg eene trommel open- en toedeed; en mijn neef te Hamburg heeft mij geschreven, dat men eene open trommel in de Jungfernstieg aldaar heeft gevonden.
Chirurgijn R. Hoe deze trommel naar Hamburg kwam, laat zich wel begrijpen; maar ik vat niet regt, waardoor de luchtbol van Weenen juist naar Wels is gevlogen, daar het toch altijd westewind was.
Doctor A. De lucht bekreunt zich even zoo weinig om den wind, als de Cholera om kordons; beiden kruipen tusschen de beenen door.
Chirurgijn R. Het is toch zonderling, dat de kordons eenige weken lang goed zijn, en dan eensklaps niets meer deugen.
Doctor A. De lucht is zeer fijn, en de Cholera nog fijner. Als de wachtposten elkander bij het aflossen den rug toekeeren, sluipt de Cholera tusschen de manschappen door. Het zij ons genoeg, te weten, dat de Cholera niet besmettelijk is, en dat niemand de Cholera krijgt, die er niet aan gelooft, als hij zich slechts in acht neemt, dat hij zich niet verhitte of verkoele, niet eet en drinkt. Niets is schadelijker en belagchelijker, dan de vrees. Er sterven zoo weinig menschen aan de Cholera, dat men zich

{==713==} {>>pagina-aanduiding<<}
verwonderen moet, hoe er nog lieden zijn, die er over spreken kunnen. Ook is de geneeswijs thans zeer gemakkelijk geworden, zoodat men er in een kwartier uurs af kan zijn. Men weet nog wel geen middel er tegen; maar - braaf heet water van binnen en dampen van buiten - of een braakmiddel - of ijs en koud water over het hoofd en het lijf - of eene blikken bus met warm water op den buik, een kwartier vóór den aanval, is probatum.
Doctor B. In Hongarije zijn officieel slechts 200,000 menschen gestorven; niet-officieel veelligt nog 300,000: wat is een half millioen menschen tegen negen millioenen zielen!
Doctor A. De kordons, die meer kosten, dan een paar millioenen menschenlevens waard zijn, moeten geheel worden ingetrokken. Men zal dat spoedig overal inzien, vooral in het belang van den handel.


De zoogenaamde zilverklokken.

In sommige oude torens hangen zoogenaamde zilverklokken, en de overlevering zegt gewoonlijk, dat derzelver heldere, zuivere klank van de groote menigte zilver komt, dat onder de klokspijs gemengd is geworden; want bij het gieten van klokken eene zekere hoeveelheid zilver in den smeltoven te brengen, was eene vrij algemeene gewoonte in de middeleeuwen. Die zoo zonderlinge tijd deed echter, zoo veel wij weten, toch nimmer eene klok van slechts middelmatige grootte ten voorschijn komen, welke geheel of grootendeels uit dit edele metaal bestond. Trouwens, zoodanige klok zou misschien ook gevaar geloopen hebben, om ten eenigen tijde in het lot der twaalf zilveren Apostelen te deelen, en, in plaats van met luider stemme uit haren hoogen stand de vroomheid en praalzucht van haren stichter te verkondigen, de wijde wereld in te gaan, en eerlang in duizend gemeene beurzen te klinken. Maar een gering toevoegsel van zilver, b.v. één pond bij honderd pond klokspijs, konde op den klank geen' merkbaren invloed hebben, en het edele metaal ware nutteloos weggeworpen. Reeds vroeger werd hier en daar opgemerkt, dat men in de zoogenaamde zilverklokken geen zilver

{==714==} {>>pagina-aanduiding<<}
vond, ofschoon de Scheikunde wel middel aan de hand geeft, om de geringste hoeveelheid daarvan te ontdekken. De verklaring, welke de Scheikundige girardin, in eene aan de Akademie der Kunsten en Wetenschappen te Rouaan opgedragene Verhandeling, van deze zaak geeft, schijnt vrij aannemelijk. Wij vertrouwen met derzelver mededeeling onzen lezeren geene ondienst te doen.
Ook te Rouaan is eene zeer oude, vierdehalf voet hooge zilverklok (cloche d' argent). De Maire, gaarne willende weten, of de bijzonder welluidende klank werkelijk van de groote hoeveelheid zilver ontstond, dat daarin versmolten zou zijn, zoo als de volksmeening wilde, liet onlangs de bestanddeelen van deze klok onderzoeken. De Heer girardin bevond, dat dit metaal uit dezelfde stoffen en ten naastenbij in gelijke verhouding, als heden ten dage, zaamgesteld is. De klok bestaat uit een mengsel van koper, tin, op elke honderd twee pond zink, en een weinig ijzer. Daar het zink eerst door paracelsus, die in 1541 stierf, ontdekt werd, en de klok buiten twijfel veel ouder is; daar voorts het zink eerst sedert een honderd jaren in gebruik is gekomen, zoo moet het zeker toevallig, onder het koper gemengd, in de klokspijs geraakt zijn. Doch niet het minste spoor van zilver was te ontdekken. De klok bestaat uit 71 deelen koper en 26 deelen tin; terwijl de Fransche klokken thans gewoonlijk uit 78 deelen koper en 22 deelen tin zaamgesteld zijn. Zeer waarschijnlijk zullen alle de oude klokken even zoo min, als de nieuwe, zilver bevatten. Dit ondertusschen is zeker, dat bij het klokgieten gewoonlijk veel zilver werd aangebragt, om den klank regt helder en zuiver te maken; en het geloof aan de nuttigheid van dit edele metaal tot zoodanig doeleinde heeft zich tot op onzen tijd voortgeplant. Hoe kwam het dan, dat evenwel de oude klokken dezelfde bestanddeelen hebben, als die, welke thans gegoten worden, nu men het zilver wel anders weet te gebruiken?
Het is bekend, dat men in oude tijden de klokken gewoonlijk op plegtige wijze doopte, gelijk nog heden ten dage gebruikelijk is in Roomschkatholieke landen. Aanzienlijke of bijzonder godvruchtige lieden stelden er eene eer in, bij dien klokkendoop met het peterschap verwaardigd te worden; doch, niet tevreden met deze onderscheiding, bragten zij uit erkentelijkheid, als een bewijs van hunne milddadigheid of godsvrucht, het zilver, dat, volgens

{==715==} {>>pagina-aanduiding<<}
het algemeene gevoelen en naar de verzekering der klokgleters, noodig was, om aan de te gieten klok een' schooneren klank te geven. Vrouwen van aanzien wilden bij deze, deels uit vroomheid, deels misschien uit ijdelheid gebragte offers, niet achterlijk blijven, maar kwamen elk met een stuk zilverwerk, zoodat meermalen eene zeer groote hoeveelheid van dit kostbare metaal werd zaamgebragt in de werkplaats, waar het gieten moest geschieden. De milde gevers werden dan wel uitgenoodigd, om zelve het zilver, dat zij gebragt hadden, met eigene handen in den oven te werpen - en zij deden het ook met eene veelbeteekenende houding, op eene wijze, die soms eene niet geringe mate van zelfbehagen scheen aan te duiden; maar, ofschoon de klokken dus in tegenwoordigheid van honderden getuigen gegoten werden, was naderhand in dezelve even min eenig spoor van zilver te vinden, als in het metaal, dat de gieters vooraf in den staat van vloeibaarheid gebragt hadden. Vanwaar kwam zulks? Daarvan, dat de klokgieters een vooroordeel, hetwelk hun zoo voortreffelijk te stade kwam, zich ten nutte wisten te maken. De opening, waardoor men het zilver wierp, is juist boven het vuur, en dit gedeelte van den oven, gelijk elk weet, die den toestel ooit met naauwkeurigheid heeft bezigtigd, bevindt zich naast den haard of de plaats, waar het metaal zelve wordt gesmolten. Door hetzelfde gat nu, waardoor men het zilver in den oven wierp, doet men ook de brandstof daarin, en het zilver viel, niet bij de gesmolten klokspijs, maar in het vuur, smolt en liep beneden in den aschhoop te zamen, waar de begeerige klokgieter het wel wist te vinden, zoodra de heilige handeling voorbij was en de nieuwsgierige menigte zich had verwijderd. Het is dus geenszins te verwonderen, dat de oude klokken even zoo min zilver bevatten, als de nieuwere. Ook kan men met reden niet beweren, dat de eerste schooner klank hebben, dan de laatste. Voor de hedendaagsche klokgieters is het slechts schade,
dat zoo kostbare kluchten thans niet meer vertoond worden.


Uitbreiding van den handel in hoendereijeren, dien Frankrijk met Engeland drijft.

(Uit het Polytechnisches Journal.)
De invoer van hoendereijeren uit Frankrijk in Engeland

{==716==} {>>pagina-aanduiding<<}
neemt bestendig toe, en heeft alreeds eene schier ongeloofelijke uitbreiding verkregen. Volgens echte bewijsstukken, werden, in de laatste jaren, ongeveer 60 millioenen eijeren 's jaars derwaarts, en wel inzonderheid naar Londen en Brighton, gezonden. Stelt men nu, dat het dozijn, dooreengenomen, slechts 4 pence kost, zoo geeft dit eene som van ruim 83000 p. st., door Engeland, jaarlijks, aan Frankrijk, voor eijeren, betaald. Het regt, door het Britsche Gouvernement van de ingevoerde eijeren geheven, beliep in 1829 22189 p. st.; en stelt men, dat het dozijn eijeren, door de inkomende regten, de kosten van vervoer, en de winst, door de verkoopers genomen, op 10 pence komt te staan, zoo komt daaruit de verbazende som, jaarlijks, van omtrent 210,000 p. st.!


Turksche belastingen.

Men verkeert in den waan, dat de Turken geene groote belastingen hebben te dragen; dat schier alle belastingen op de Rajahs neêrkomen, enz. Dit is echter geenszins het geval. De landman heeft, vooreerst, tienden op te brengen van den oogst; de koopman vijf percent tolgelden. Doch dit is nog het minste. Er zijn belastingen op het Bairam-feest, op het Ramazan-feest, voor den stijgbeugel des Sultans; geschenken voor den Pacha der provincie; belastingen voor de paardenstallen des Sultans, scheepsbouw-belastingen, Serail-belastingen, post-belastingen, vestingbouw-belastingen en nog vele andere, die des te drukkender zijn, daar zij zeer ongelijk verdeeld en zeer despotiek geheven worden.


Pracht in de nieuwe Engelsche herbergen.

De kostbare pracht, die thans in de herbergen te Londen heerscht, is der vermelding wel waardig. Ieder kastelein wedijvert met zijnen nabuur in fraaiheid van gebouw, in kwistigen overvloed van mahoniehout, van snijwerk, koperen sieraden enz. Het snijden van een enkel stuk werks in het Grapes-Public-House, dat door een' voornaam' meester werd vervaardigd, kostte niet minder, dan 100 pond sterling. In Lambs Conductstreet werden onlangs drie herbergen, of eigenlijk brandewijn-tapperijen, geopend, welker inrigting alleen elk op nagenoeg 2000 pond sterling te staan

{==717==} {>>pagina-aanduiding<<}
kwam. Welk eene hoeveelheid brandewijn moet er gedronken worden, om slechts de renten van zoodanig kapitaal te dekken!


De Bolognees in de opera.

Wie de zeden en het karakter van de lagere volksklassen wil bestuderen, moet hen in hunne openlijke betrekkingen, inzonderheid bij hunne openbare vermaken, waarnemen. In Italië vindt men daartoe de beste gelegenheid in den schouwburg. Levendig herinner ik mij, in dit opzigt, een tooneel, ten vorigen jare (1832) te Bologne bijgewoond, 't welk ik thans verhalen zal.
Het volk, het gemeen, te Bologne kan de dagen zijner souvereine losbandigheid nog niet vergeten. Naardien hun echter dat handwerk verboden is, spelen zij nu daarmede, als 't ware, komedie, en wel dáár, waar zulks eigenlijk te huis behoort, namelijk in den schouwburg. Op den 12 October deed de aankondiging, dat de vermaarde zangeres malibran garcia zich zou doen hooren, de gansche stad derwaarts stroomen, en was de groote zaal, lang vóór den aanvang, opgepropt vol. Diepe duisternis heerschte nog alom. Kalm en zwijgend zat het parterre in gespannen verwachting neder. Niet alzoo de engelenbak (de staanplaats), welke de behoefte aan licht uit de hoogte scheen te gevoelen. Gelijk de murmelende woudbeek, na langdurigen regen tot een' geweldigen bergstroom aangegroeid, donderend nederstort, zoo ontwikkelde zich uit het geroep van enkele stemmen en het gemurmel des volks een verdoovend, wild en verward koor, meer gelijkende op den Olimpischen donder, dan naar het geluid van menschelijke stemmen. Vox populi vox Dei! ... Door den weêrklank der ruime zaal als verdubbeld, dreunde deze van het vreeselijke gebrul, en, door de levendigste gebaren ondersteund, was het, alsof de pijlers der loges schuddeden, en het parterre met den val der Titans bedreigd werd! Lang wederstond het obscurantismus, of liever de lichtschuwe berekening des leveranciers, de begeerte der joelende vergadering. Eindelijk opende prometheus het luik, en majestueus daalden, in stralende glorie, de schitterende lampions neder, door de menigte met een woedend vreugdegeschreeuw begroet. Maar, ligter is

{==718==} {>>pagina-aanduiding<<}
het, het vat der Danaïden te vullen, dan bedorvene kinderen tevreden te stellen! Naauwelijks waren hunne oogen voldaan, of hunne ooren eischten desgelijks bevrediging. Vernieuwd, nog sterker, doch vergeefs getier; de Professort (muzikanten) waren er nog niet. Dan, het paradijs (de staanplaats) wilde tijdverdrijf, het wilde muzijk; muzijk moest er zijn, zoo niet van beneden naar boven, dan van boven naar beneden. Eensklaps, tot mijne niet geringe verbazing, klonk uit de lubbione (meergenoemde plaats), in veelstemmig akkoord, het bekende koor uit bellini's Zeeroover, en inderdaad niet slecht. Deze proef werd met eene verschrikkelijke geestdrift ontvangen, en moest herhaald worden. Toen ook dit geschied was, en het stuk nog niet begon, deed zich 's volks ongeduld op eene bedenkelijker wijze vernemen. Niet meer wetende, wat te doen, scheen het elk oogenblik gereed tot uitersten over te slaan, toen gelukkig één uit de heffe des volks op den vernuftigen inval kwam, om zich, met eene gillende stem en welslagende nabootsing, als een haan kenbaar te maken. De ontzettende toejuiching, welke hem ten deel viel, was een bewijs, dat hij den waren volkstoon getroffen had. Op eens klonken nu de geluiden van alle brullende, blaffende, loeijende, miaauwende, blatende, knorrende, huilende beesten, vier- en tweevoetige, gehaarde, gehorende, borstelige en gevederde, dooreen, gepaard met een alles verdoovend handgeklap. Wie niet geweten had, dat het Bolognezen waren, zou inderdaad geloofd hebben, dat de vergadering, door middel eener tooverroede, tot haren oorsprong, haar eigenlijk stamhuis, in noach's Ark, was wedergekeerd! Nadat ons gehoor dit vagevuur der afgrijselijkste beproeving had doorgestaan, sloeg ten laatste de lang verbeide stond, en stelden ons de zoete,
smeltende toonen der onvergelijkelijke zangeres ruim en rijkelijk schadeloos voor het geleden leed; terwijl de regtvaardigheid eischt, hier nog nevens te voegen, dat hare eerste noten op de eensklaps getemde zangers dezelfde werking deden, als eens orpheus' lier op de helsche Geesten.



{==719==} {>>pagina-aanduiding<<}

Koninklijke wenk. (*)

Is de volgende bijzonderheid, welke aan eene zeer geachte hand ontleend is, echt, zoo mag zij welligt, niet ongepast, gerangschikt worden onder die kleinere gedenkwaardigheden van onzen tijd, van welke het der Geschiedenis toekomt, kennis te nemen. Zeker is het, dat de treffelijke wenk, dien zij behelst, van eene zedelijk-godsdienstige zijde beschouwd, ten allen tijde behartiging verdient, en, van wege deszelfs eenvoudig-verheven' zin en veelzeggende beteekenis, in vele gewigtige omstandigheden des levens vruchtbaar kan worden toegepast. Het is ook uit dien hoofde, dat deze bijzonderheid wel waardig is, om door mededeeling meer bekend te worden en in het geheugen bewaard te blijven.
Een, door alle vrienden van regt en orde hooggeacht, maar vooral door zijn getrouw Volk zeer geëerbiedigd, Monarch onderhield zich eens, met een' zijner Raadslieden, over aangelegenheden van Staat, in een tijdsgewricht, dat, voor den Vorst en een gedeelte van zijn Rijk, ten uiterste hagchelijk en donker was. ‘Sire!’ sprak de bedoelde Staatsman: ‘waarheen ik ook stare, ik ontdek geen enkel lichtend punt. Het kan aan mijne kortzigtigheid haperen; maar ik verklaar Uwe Majesteit, dat de gansche gezigteinder, voor mijnen blik, betrokken en donker blijft.’ - ‘Rigt gij den blik dan mogelijk ook te veel benedenwaarts, Mijnheer?’ was minzaam de vraag des Konings.
Al ware de hier medegedeelde bijzonderheid niet echt, wie bidt niet, dat God den Koning, wien zij betreft, genadig moge sterken in het welgegronde vertrouwen op Zijne almagtige bescherming?


Naïve vraag van Piron.

De Bisschop van Autun vroeg op zekeren dag den bekenden luimigen Dichter piron, op eenen toon, die eene lofspraak scheen uit te lokken: ‘Hebt ge mijnen Herderlijken Brief gelezen, Mijnheer piron?’ - ‘Neen, Hoogwaardig Heer!’ antwoordde deze, er in éénen adem de naïve vraag nevens voegende: ‘maar gij?’



{==720==} {>>pagina-aanduiding<<}

Nieuwe soort van gezigtkundige begoocheling.

Deze gezigtkundige begoocheling kan door elk gemakkelijk worden daargesteld op navolgende wijze: Neem of maak van wit karton een rond of schijf van ten minste 25 duim middellijns. Verdeel dezelve, door middel van lijnen, in zeker getal gelijke vakjes, 16 bij voorbeeld, alle op het middelpunt uitloopende. Maak nu, digt aan den rand en in de rigting der verdeelingslijnen, eene reeks van langwerpige gaten, zoo ge wilt spleten, van 3 à 4 streep wijdte en 2 duim lang. Maak de achterzijde des kartons zwart, en boor, eindelijk, een klein gaatje in het middelpunt, ten einde de schijf rondom een ijzerdraad of groote naald kan draaijen. Nu teekene men op de vakjes een stel beeldjes, welke trapswijze van de eene houding tot de andere overgaan. De toestel aldus gereed zijnde, doe men denzelven vrij snel draaijen voor een' spiegel, de witte zijde naar het glas gekeerd, en zie met één oog door de soort van gaas, door de gaten of spleten in derzelver ronddraaijing schijnbaar gevormd, zoodat men de beeldjes of figuren der schijf in den spiegel aanschouwe. Nu gaat, met betrekking tot het oog, van dezelfde plaats een beeldje uit, dat telkens eenigzins verschilt van dat, hetwelk hetzelve is voorgegaan, in zulker voege, dat, wanneer de snelheid der beweging groot genoeg is, om al deze opeenvolgende indrukken aan elkander te verbinden, men elk dezer kleine beeldjes trapswijze van houding meent te zien veranderen. Bij voorbeeld, men ziet een' kleinen dan ser, die eene pirouette maakt. Naar de volgreeks der beeldjes ziet men denzelven al sneller en sneller draaijen, verzeld van die ligchaamsbewegingen, welke aan de beeldjes bij opvolging door den teekenaar gegeven zijn, tot dat hij tot de eerste houding terugkeert; terwijl de grond, waarop hij staat, geheel dezelfde is in al de vakjes, en dus onbewegelijk schijnt. Deze begoocheling is volkomen, en men kan dezelve tot in het oneindige doen afwisselen. De proef slaagt het best bij den avond,
wanneer men het licht tusschen den spiegel en de schijf, zeer digt bij laatstgenoemde, plaatst. Wil men de werking bij dag waarnemen, zoo hange men den spiegel tegen een venster, opdat de schijf het meestmogelijke licht ontvange. Ook is zekere afstand van den spiegel noodzakelijk. Is men er te digt bij, zoo verliezen de figuren hare juistheid. Om de begoocheling volkomen te doen zijn, moeten de figuren goed geteekend, geschaduwd en gekleurd zijn.






{==721==} {>>pagina-aanduiding<<}

Het laatste roosje van den zomer.

(Naar het Engelsch van thomas moore.)

't Laatste roosje van den zomer 
Staat nog bloeijend hier alleen; 
Al haar zusters en vriendinnen 
Zijn verwelkt en vloden heen; 
Zelfs geen bloempje van haar maagschap, 
Zelfs geen teeder knopje meer; 
Vruchtloos spreidt zij 't lieflijk blosje; 
't Zuchtje vindt geen zuchtje weêr. 
 
'k Wil u, arme! niet verlaten, 
Op uw' stengel dra verdord; 
Als de schoonsten zijn gaan rusten, 
Dat ook u die rust geword'! 
'k Zal uw blaadjes zachtkens strooijen, 
Nog zoo gloeijend, nog zoo rood, 
Om het geurig graf te sieren 
Van uw lieven in den dood. 
 
Schielijk, schielijk moge ik volgen, 
Als de Vriendschap mij ontwijkt, 
En aan Liefdes kuischen boezem 
Parel noch juweel meer prijkt! 
Als de trouwe harten breken 
En de laatste liefde vliedt, 
Zoek dan op deez' droeve wereld, 
Zoek dan daar uw woonplaats niet! 
 
lublink weddik. 








De laatste herfstmorgen buiten.


Vaart dan wel, geliefde streken! 
Ja, ik keer naar stad terug. 
'k Moet nog eenmaal tot u spreken; 
'k Ben ondankbaar, koel noch stug. 
 
'k Moet nog eenmaal u aanschouwen; 
Maar - de voet schijnt mij verlamd. 
'k Wil u mijn gevoel vertrouwen; 
Maar - de borst is me als verstramd. 

{==722==} {>>pagina-aanduiding<<}

Spreken wil ik; maar de woorden 
Stikken in het volle hart, 
En een traan ontzwelt zijn boorden, 
Tolk van dankbaarheid en smart. 
 
'k Zag, Natuur! u hier ontwaken: 
Als een bruid tradt gij hervoor, 
Met de rozen op de kaken, 
En begroet door 't vog'lenkoor. 
 
'k Zag, in rijken dos, u prijken 
In uw volle majesteit: 
Wat toch kan uw schoon gelijken, 
Toonbeeld van aanminnigheid! 
 
'k Zag u, als een vruchtb're moeder, 
De aarde zeg'nen in uw teelt, 
Mensch en dier met ooft en voeder, 
Door uw zorgen, mild bedeeld. 
 
Alles, wat me uw gunst beloofde, 
Schonkt ge mij - ja eind'loos meer! 
Wat beroepspligt mij ontroofde, 
Gaaft ge mij met woeker weêr. 
 
'k Zie, door u, gezondheid bloeijen 
Op de wangen van ons kroost; 
Ook den oud'ren bleef zij vloeijen, 
Bron van rijk genot en troost. 
 
't Nad'ren van het bar getijde, 
Dat u korte rust bereidt, 
Maakt ons, welgemoed, ja blijde, 
't Afscheid ligter, dat ons beidt. 
 
Maar, vanwaar dan nog die smarte, 
Nog dien weedom, die mij treft; 
Schoon erkentenis mijn harte 
Tot uw' Schepper vroom verheft? 
 
Is dat, voor een' tijd, ontberen 
Geen vaarwel tot wederzien? 
Zal ik, bij mijn wederkeeren, 
U geen nieuwe hulde biên? 

{==723==} {>>pagina-aanduiding<<}

Zal ik..... Maar vermetel zullen! 
God! vergeef mijn onbescheid! 
Deedt Gij 't morgen niet zich hullen 
In een' nacht vol donkerheid? 
 
Ach! ziedaar dan die ontroering 
Voor mijzelven opgeklaard, 
Die mijn dankb're geestvervoering 
Aan een' somb'ren weemoed paart! 
 
Maar die weemoed - 'k wil hem loven; 
Hij verzell' mij, waar ik ga: 
Want hij heft de ziel naar boven; 
't Is een stemme Gods, o ja! 
 
Welgemoed dan trek ik henen, 
Dankbaar voor genoten goed; 
'k Wil er stof slechts uit ontleenen 
Tot verhoogden lust en moed. 
 
Even als de herfst de schuren 
Met een' wintervoorraad vult, 
Die 't ons vrolijk doet verduren, 
Als natuur in 't graauw zich hult: 
 
Dus ook leide ik, in dees streken, 
Teerkost op voor 's winters nood, 
Toen, aan 't stadgewoel ontweken, 
Ze ons haar' vollen horen bood. 
 
Neemt, gastvrije stedemuren, 
Mij weêr op in uwen ring, 
En verkort mij de avonduren 
Door der kunsten tooverkring! 
 
Maalt mij die verrukkende oorden, 
Schilders! met bezielde verf, 
Die mijn ziel zoo zeer bekoorden, 
En herschep mij, wat ik derf! 
 
Schenk, o Toonkunst! door uw klanken, 
Mij der nachtegalen lied! 
'k Zal u voor den weêrgalm danken, 
Dien uw melodij mij biedt. 

{==724==} {>>pagina-aanduiding<<}

Schets mij, Poëzij! de weelde, 
Die men in Gods schepping smaakt! 
Wat uw levend woord mij beelde, 
Wordt door mijn gevoel volmaakt. 
 
Leidt mij, nutte Wetenschappen! 
Uwen achtb'ren tempel in; 
Leent mij kennis, rigt mijn stappen, 
Licht mij voor, verheft mijn' zin! 
 
Dus verbeid ik weêr de lente, 
Die tot nieuw genot mij wekt, 
En ik keer, met dubb'le rente, 
Waar natuur mij henen trekt. 
 
Aan haar' boezem rust men veilig, 
Komt den Hemel naderbij, 
Is de Godsdienst ons meer heilig, 
Staat de Liefde aan onze zij'. 
 
Wie aan hare hand wil wand'len, 
Hecht zich niet aan de aarde-alleen; 
Want zij voert, in al zijn hand'len, 
Hem tot haren Schepper heen. 
 
Wat mij dan Gods gunst doe dagen, 
'k Weet, dat mij een lente beidt; 
Hier, na 's winters gure vlagen, 
Of bij Hem, in de eeuwigheid! 


11 Nov. 1833.


j.w. ijntema.






Aan den Marquis de Thouars, op een vers in het Letterlievend Maandschrift van 1 nov.


Wat lastert gij, Thouars! uw edel vaderland? 
Waarom bezoedelt gij, met eigen, wrev'le hand, 
Het eerloof, dat ge u hadt bij 't vaderland verworven?... 
Neen! Bilderdijk is niet den hongerdood gestorven. 
Wat zelfs naar nooddruft zweemt, werd mildelijk gestild; 
Hij leefde in overdaad, had hij dit slechts gewild. 
De man, dien gij vergoodt, (vergoden past geen' Christen) 
De man, dien gij aanbidt, (o schendig woord-verkwisten!) 
Hij-zelf, hij wees gewis, verliet hij 't zwijgend graf, 
Dien laster en dien lof, Thouars! met huiv'ring af. 
Nov. 1833. 





{==725==} {>>pagina-aanduiding<<}

Mengelwerk.

Mijn Heer de Redacteur!

Het slot der Recensie over de twee, door teyler's Godgeleerd Genootschap bekroonde, Verhandelingen van de Heeren weydman en gratama, in No. XI van uw Tijdschrift, lezende, en onder anderen: ‘Buiten den aanhang der bejaard-Doopsgezinden, verheft zich naauwelijks, ook in dezen lateren tijd, eene te weinig gehoorde stem, die het misbruik wraakt, en strijdig keurt niet de instelling van den Doop en deszelfs bediening door de Apostelen en Apostolische Vaderen,’ enz. vond ik daarin aanleiding tot het nevensgaande uittreksel van breedvoeriger zamenspraken, over de Kerkelijke Geschiedenis, tusschen een Katholijk, Luthersche, Gereformeerde, Remonstrant en Doopsgezinde, om het, door middel van uw Maandwerk, aan het Publiek mede te deelen, zoo Gij het insgelijks moogt goedvinden. Het betreft zekerlijk een oud geschilstuk, waarvan men weinig of niets in 't openbaar meer verneemt, en dat men ook wel (gelijk sommigen misschien zullen denken en wenschen) in vergetelheid mogt laten rusten. Maar ik ben het met Recensent eens, dat men hieromtrent ook al te schroomvallig kan te werk gaan. Als men niet hoort en wederhoort, zal het al bij het oude en men even ver van elkander verwijderd blijven; terwijl het nogtans stilzwijgend een heimelijk voedsel verschaft tot onderlingen verkeerden naijver en voortduring der eenmaal ontrezene kerkgeschillen. In onze meer verlichte en verdraagzame tijden, dan die der ouden, zal men daarover ook met meer bescheidenheid en vrijmoedigheid kunnen en mogen handelen, of suaviter in modo, schoon dan fortiter in re, spreken en schrijven; gelijk ook met eene onpartijdiger en kalmer geeststemming hooren en lezen, uitgezonderd alleen enkele middeleeuwsgezinden.
De plaatsing van het nu volgend pleidooi, al of niet, zij intusschen aan uwe eigene beoordeeling overgelaten door

den Inzender.


{==726==} {>>pagina-aanduiding<<}

Gesprek over den doop.

Luthersche. (Na over kerkelijke vereenigingen gesproken te hebben.) Het verwondert mij, dat Remonstranten en Doopsgezinden niet reeds voorlang zich vereenigd hebben. Beide Kerkgenootschappen hebben geene uitstaande Geloofsbelijdenissen of Formulieren, waaraan zij gebonden zijn, en buitendien in gevoelens en lotgevallen zoo veel overeenkomst met elkander, dat daaruit van zelf (zou men zeggen) eene geheele ineensmelting moest voortvloeijen.
Doopsgezinde. Daartoe zijn ook wel pogingen aangewend, doch zonder den gewenschten uitslag. De Doop der Bejaarden, bij de onzen alleen in gebruik, zal wel het grootste, zoo niet het eenigste struikelblok geweest zijn.
Gereformeerde. Wel, gij hebt in andere punten, zoo als het bekleeden van het Regter- of Overheidsambt, het dragen van wapenen, enz. zoo veel toegegeven; kunt gij dan niet nog éénen stap verder gaan, en in de vereenigde Gemeente den Kinderdoop toelaten, zoo iemand der leden daarop gesteld ware?
D. Dat wij de strenge begrippen onzer voorvaderen niet onveranderlijk en hardnekkig willen vasthouden, daarvan kan de aangehaalde toegevendheid ten bewijze strekken; maar hieruit volgt niet, dat wij in alles moeten toegeven, ook in dat punt, hetwelk wij gelooven, dat de strengste proeven kan doorstaan, en ontwijfelbaar op historisch en Apostolisch gezag gegrond is.
G. Is uw gevoelen omtrent den Doop zoo ontwijfelbaar?
D. Bij mij is het eene uitgemaakte zaak, dat alleen de bejaarde Doop de schriftuurlijke of Christelijke Doop is.
R. Dat zou ik u wel eens willen hooren bewijzen.
D. Het is hier één tegen vier, en dus geen partij egaal; anders zou ik de uitdaging aannemen. Maar, wat behoeven wij die oude veete ook weder op te halen? De menschen toch, als zij gevoelen ongelijk te hebben, worden eerder boos, dan dat zij zich laten overtuigen.

{==727==} {>>pagina-aanduiding<<}
Dit is nu wel eene zwakheid; maar zou het toch niet beter zijn, om dezelve eenigermate te gemoet te komen, liever te zwijgen, dan anderen op hun zeer te tasten?
G. Ypey en dermout hebben er in hunne Kerkelijke Geschiedenis nogtans anders over gedacht. Die begrepen, dat het nu de regte tijd was, om de zaken in het ware licht te plaatsen; dat voorheen niet geschieden kon. En dit maakt, naar mijne gedachten, eene der grootste verdiensten van hunnen arbeid uit.
Katholijk. Gij kent ons te wèl, om te vreezen, dat wij boos zullen worden bij de verdediging van uw gevoelen, hoe krachtig zij ook wezen moge, indien ze slechts bescheiden is.
G. Ook weet gij, dat mijne laatste kinderen niet gedoopt zijn.
R. En niet één van mijne kinderen heb ik laten doopen. Dus moogt gij mij ook wel van uwe partijen aftrekken. Evenwel zal ik mede tegen uwe Doopsgezinde stelling inbrengen, zoo veel ik kan.
L. Voorshands hebt gij echter al tegen u, dat alle Christen-gezindheden, buiten de uwe, den Kinderdoop voor wettig houden. Zou nu juist alleen dat kleine hoopje Mennisten gelijk en alle anderen ongelijk hebben?
D. Ja, als gij de waarheid bij hoofdelijke stemmen wilt opnemen, dan verliezen wij het verre. Maar dat getal hier zou beslissen, bewijst te veel, en daarom niets; want dan moesten wij allen Roomschkatholijken worden, die sedert de vereeniging met Braband het grootste getal in het Rijk uitmaken (*). En wilt gij naar eene breedere schaal rekenen, dan moesten wij geene Christenen, maar Turken of Heidenen zijn, omdat dezen alle belijders van jezus' naam, uit alle werelddeelen te zamen genomen, in getal zeer verre overtreffen. Neen, ik zeg met regenbogen: ‘Beter is het, met een klein gezelschap den regten weg te houden, dan met de groote menigte te dwalen.’

{==728==} {>>pagina-aanduiding<<}

G. Het staat u dan te bewijzen, dat gij met uw klein gezelschap in dezen op den regten weg zijt, en dat alle de overigen dwalen.
D. Gij zult mij vooraf (als het dan toch wezen moet) wel willen toestemmen, dat in de Godsdienst, die uit zichzelve geheel van eene geestelijke natuur is, geene Plegtigheden te pas komen, dan die stellig door den Goddelijken Wetgever geboden zijn, en zoo als ze geboden zijn.
L. Dit kan niet ontkend worden. Zonder dien regel in acht te nemen, zou de deur wijd en waag opengezet worden voor het invoeren van allerlei instellingen, gelijk het bij de Roomschen gegaan is, die zeven Sakramenten hebben, en ik weet niet wat al andere Ceremoniën. - Maar, wat wilt gij hieruit besluiten?
D. Dat alleen de H. Schrift, en wel bepaaldelijk die van het N.V., ons pleit moet beslechten. Bijaldien derhalve in de Schriftuur een bevel tot het doopen van bejaarden en niet van kinderen gevonden wordt, volgt hieruit, dat alleen de eersten, en niet de laatsten, tot die plegtigheid behooren toegelaten te worden. Als gij nu de woorden der instelling leest, of den last van den Heer, aan zijne Apostelen gegeven: gaat heen, onderwijst enz. (matth. XXVIII:19 en marc. XVII:15, 16) inziet, kan dit bevel op geene andere personen worden toegepast, dan op de zoodanigen, die, tot jaren van onderscheid gekomen, kunnen weten, wat zij gelooven, belijden en ondergaan, daar het onderwijs en geloof onmiddellijk met den Doop verbonden zijn, of wel denzelven moeten voorafgaan.
G. Maar onderwijzen kan ook beteekenen Discipelen maken.
D. Dit zal wel op hetzelfde uitkomen; want hoe kan men zich eenig denkbeeld vormen van Discipelen maken, zonder voorafgaande oefening of onderwijs? Lees anders den tekst bij marcus, waar een ander grondwoord staat, dat noodwendig prediken of onderwijzen beteekenen moet. - Daarenboven kunnen wij ons beroepen op de handelwijze der Apostelen, die zekerlijk niet begre-
{==729==} {>>pagina-aanduiding<<}
pen hebben, dat in het Doopbevel, van hunnen Meester ontvangen, mede kleine kinderen lagen opgesloten; want nergens vindt men eenig blijk, dat zij die gedoopt hebben, terwijl integendeel alle gedoopten, van welke melding gemaakt wordt, bejaarden zijn. Bij herhaling lezen wij, dat menigten gedoopt werden, beide mannen en vrouwen. Hoe vreemd, dat er niet eene enkele maal wordt bijgevoegd: en kinderen, indien het anders met de zaak in diervoege gelegen ware geweest!
R. en de anderen te gelijk. Maar wij lezen toch van geheele huisgezinnen, die gedoopt zijn; en daaronder zullen ook wel kinderen geweest zijn.
D. Vijf zoodanige huisgezinnen komen werkelijk in de gewijde verhalen voor, als dat van cornelius, van lydia, van den Stokbewaarder, van crispus en van stephanas. Men vooronderstelt nu, doch zonder bewijs, dat in deze huisgezinnen kleine kinderen geweest zijn, en op deze losse vooronderstelling bouwt men weder eene andere, even onbewezene en onbewijsbare, vooronderstelling. Hoe vele huisgezinnen ondertusschen worden er gevonden, waarin geene kinderen in 't geheel zijn, immers geene kraamkinderen of zelfs minderjarigen, waarop het hier eigenlijk aankomt! Maar laat ik eens toegeven, dat zij er in geweest zijn, dan volgt nog geenszins, dat de Apostelen dezelve gedoopt hebben. Het tegendeel is veeleer middagklaar.
K. Dat is van u ook eene bloote vooronderstelling.
D. Neen; ik zal het bewijs er bijvoegen. Van de gedoopten in die huisgezinnen wordt gezegd, dat zij met vreemde talen spraken, God grootmaakten, geloofden, zich verheugden enz.; al hetwelk doet zien, dat pasgeboren kinderen hier buitengesloten waren. Ongetwijfeld zal men, bij de behandeling van zulke gewigtige en plegtige zaken, de kleinen wel in de zoete rust gelaten hebben! - Ook kan de natuur en het eigenlijk oogmerk van den Doop niet behouden blijven, dan in dien der bejaarden. Zal deze plegtigheid iets beteekenen, zal ze tot eenig nuttig einde bevorderlijk zijn, dan moet dezelve, als

{==730==} {>>pagina-aanduiding<<}
een uitwendig en zinnebeeldig hulpmiddel, den Doopeling tot een ernstig nadenken over zichzelven, tot boete en bekeering leiden. Het water is een gepast en eenvoudig zinnebeeld van reiniging, stellende bij overbrenging de zuivering van zondesmetten, eene afwassching van dezelve, eene vernieuwing des levens, en de daarop toegezegde schuldvergiffenis, voor. Vanhier de uitdrukking: bad der wedergeboorte. Maar dit alles verliest zijne kracht, zijn woorden zonder beteekenis, indien men ze op jonggeboren kinderen wil toepassen. Deze, geen onderscheid kennende tusschen goed en kwaad, zijn geheel onbesmet, hebben geene afwassching, in een' zedelijken zin, geene vergeving van zonden noodig, kunnen geen berouw toonen, geene beterschap beloven, niet gelooven in den naam des Vaders, des Zoons en des Heiligen Geestes. Zij zijn ten eenemale onbewust van 't geen men aan hen verrigt. Wat blijft er dan over van het doel en de nuttigheid dezer plegtige handeling?
R. De Erfzonde. Daarvan worden de kinderen door het doopwater afgewasschen.
D. Dit kunt gij althans niet ernstig meenen, die in geene Erfzonde gelooft! En ik acht dit even onbijbelsche als ongerijmde woord ook geene ernstige wederlegging waardig. Die Erfzonde moet er dan wel zeer losjes op zitten, indien men ze door eenige druppelen waters maar zoo oogenblikkelijk kan wegnemen!
K. Maar het water in een gewijd doopbekken, door de gewijde hand van een geordend en gezalfd Geestelijke bij zulk eene gelegenheid gebruikt, verkrijgt eene van zonde reinigende, heiligende en zaligmakende kracht.
D. Dit is het Roomsche denkbeeld, waarvan ook vele Protestanten niet vreemd schijnen. Maar er wordt ook een Roomsch wondergeloof toe vereischt, om het als zoodanig aan te nemen. Water blijft water, gelijk brood en wijn bij het gebruik des Avondmaals eenvoudig brood en wijn blijven. Deze ligchamelijke dingen veranderen niet van natuur, noch zigtbaar noch

{==731==} {>>pagina-aanduiding<<}
onzigtbaar. Zij bezitten geene inwendige, buitengewone, geheimzinnige kracht. Alleen de plegtige gelegenheid verhoogt en heiligt in onze gedachten het gebruik van dit zinnebeeld. Het teeken wordt dikwerf bij gewijde en ongewijde Schrijvers voor de beteekende zaak genomen; dus ook de Doop voor de leer en bekeeringsgevoelens, die de doopeling belijdt. Behalve dat de Doop het bad der wedergeboorte (de vernieuwing des levens) genoemd wordt, zegt ook een Apostel uitdrukkelijk, dat hij de vraag is, de betuiging, eener goede conscientie voor God. In het geval van den Kinderdoop mist derhalve deze plegtigheid hare geheele beduidenis of zinspeling.
R. De Zaligmaker zegt evenwel: laat de kinderkens tot mij komen.
D. In eene gedrukte preek heb ik eens gelezen: laat de kinderkens tot mij komen en gedoopt worden. Als dit laatste bijvoegsel wezenlijk in den tekst stond, dan ware de zaak afgedaan. Ondertusschen wordt aldaar van doopen geen enkel woord gesproken. Het oogmerk van den Heiland bij die uitnoodiging was alleen, om, door het omhelzen en zegenen der kinderen, aan de omstanders te toonen, hoe hoog Hij de schuldelooze onnoozelheid, eenvoudigheid en opregtheid waardeerde, en hoe noodzakelijk deze hoedanigheden, van welke Hij de kinderen tot voorbeelden stelde, in zijne leerlingen vereischt werden.
G. Maar als nu de Doop in plaats van de afgeschafte Besnijdenis ingesteld is, dan behoort dezelve ook den kinderen te worden toegediend.
D. Tusschen deze beide Instellingen is een zoo groot verschil, dat zij met elkander niet verwisseld kunnen worden. De Besnijdenis was eerder een volksteeken, een teeken des vleesches, dan eene godsdienstige plegtigheid. En wil men den Doop in plaats van de Besnijdenis stellen, dan moeten alleen zonen en geene dochters gedoopt worden, en dan behoort dit ook te geschieden op den achtsten dag. Daarenboven lezen wij

{==732==} {>>pagina-aanduiding<<}
nergens, dat de Doop in plaats van de Besnijdenis gekomen is. Apostel paulus inzonderheid, die zoo dikwijls van de Besnijdenis spreekt, en met zoo veel ijver beweert, dat dit juk vooral niet op de halzen der geloovigen, uit het Heidendom afkomstig, moet geschoven worden, zoude het niet verzwegen hebben, indien hij anders in diervoege gedacht had, dat de Doop in plaats van de Besnijdenis ware ingesteld.
L. Het blijft toch altoos een goed werk voor de ouders, dat zij hunne kinderen zoo vroeg en zoo plegtig den Heere toewijden, en dit verbondsteeken laten ontvangen.
D. Dit kan ik voor een oogenblik u toestaan, schoon hierop ook veel zou af te dingen zijn. Ik heb dat kinderdoopen, onder het haastig aflezen van het oude Formulier, wel eens gezien, dat het waarlijk noch voor ouders noch voor anderen zeer stichtelijk was! Maar de vraag is hier niet, of het niet eenig nut kan hebben, of het geen kwaad kan; maar of het schriftmatig, of het die plegtigheid is, welke de Heer in zijne Kerk heeft ingesteld; want buiten het gezag der H. Schrift (zoo als gij mij hebt toegestemd) zijn alle kerkgebruiken en plegtige bedrijven bloote menschelijke instellingen van geenerhande heilig gezag, hoe nuttig ook in sommige opzigten. En zoodanig is hier het geval. De Christelijke Waterdoop is eene plegtigheid, die den Doopeling betreft, en niet de Doopheffers of Doopgetuigen, zoo als ouders en anderen. De Apostelen vraagden vooraf den menschen, of zij in jezus christus geloofden; en op de belijdenis daarvan doopten zij. De Kamerling, die zich begeerig toonde gedoopt te worden toen hij water zag, moest eerst voor filippus verklaren te gelooven, dat jezus de christus was; daarna alleen was het doopen geoorloofd.
K. Hoe is het dan mogelijk, dat de Kinderdoop zoo vroeg en zoo algemeen in gebruik is geraakt? Hij is toch zeer achtbaar door zijne oudheid.
D. Ja, hoe is het mogelijk, dat vele andere mis-
{==733==} {>>pagina-aanduiding<<}
bruiken en bijgeloovigheden zoo vroeg in de Christenkerk zijn geslopen als de Geschiedenis leert? Nogtans vindt men niet eerder eenige sporen van den Kinderdoop, dan op het laatst van de tweede of in het begin van de derde Eeuw, (dus lang na de tijden der Apostelen) als wanneer men, uit bijgeloovige zorg voor de zaligheid van kleine kinderen, begonnen is dezelven ook het Avondmaal toe te deelen, dat echter geen stand heeft gehouden. En het is eene bekende geschiedkundige waarheid, dat, eerst in het vijfhonderdste jaar na de opkomst van het Christendom, op eene Kerkvergadering te Carthago, de Kinderdoop is doorgedreven, hoewel niet zonder sterke tegenkanting, onder anderen, van den beroemden Kerkvader tertullianus. Toen heeft men vastgesteld, dat die zijne kinderen niet liet doopen vervloekt was. Maar wat beteekent menschelijk gezag van Kerkvergaderingen, als er Goddelijk gezag vereischt wordt? Op grond van dit laatste alleen gelooven wij, en behoort men te gelooven, dat de Christelijke Waterdoop te pas komt, niet bij onze intrede in de wereld, maar bij onze intrede in de Kerk. En spreekt gij van achtbaarheid door ouderdom, dan is zeker de bejaarde Doop de achtbaarste van allen; want het lijdt geene tegenspraak, dat die van Apostolische dagteekening is.
R. Ik wenschte ook wel, dat de onzen konden goedvinden in zoo verre tot de Doopsgezinden te naderen, dat zij het kinderdoopen, dat toch niet, dan op zwakke gronden, kan verdedigd worden, achterwege lieten, zoo als velen reeds na de scheuring tusschen Remonstranten en Contraremonstranten gedaan hebben. Dan ware de weg tot vereeniging terstond gebaand, en weder eene sekte minder in de wereld. De Doop der Bejaarden is zeker wettig en goed (gelijk allen toestemmen) en kan dus van onze Predikanten zonder eenig bezwaar bediend worden. Maar (dit moet men bekennen) Doopsgezinde Predikanten kunnen geene kinderen

{==734==} {>>pagina-aanduiding<<}
doopen, of zij zouden, tegen hunne overtuiging, eene plegtigheid waarnemen, die zij voor onwettig houden.
G. Dat ware goed; maar zoo veel moesten dan de Doopsgezinden van hunnen kant toegeven, dat zij dezulken, die in hunne kindschheid gedoopt zijn, en in dezen Doop kunnen berusten, niet herdoopten.
D. Herdoopen of wederdoopen moet gij niet zeggen; dit doen wij niet. Wij beschouwen de genen, die in hunne kindschheid gedoopt zijn, als niet gedoopten, en die dan eerst eigenlijk gedoopt worden, wanneer zij op de belijdenis huns geloofs deze plegtigheid ondergaan.
G. Als gij evenwel iemand, die, hetzij uit eerbied voor het ouderlijk werk, of uit eenige andere zwakheid, alleen op zijne belijdenis wenscht aangenomen te worden, zulks weigert, handelt gij toch niet zeer verdraagzaam en toegevend. Gij noodigt allen tot de gemeenschap van het Avondmaal uit, zonder naar verschil van gevoelens te vragen. En waarom kunt gij niet iemand, in zijne kindschheid gedoopt, maar die omtrent zijne verpligting tot het ontvangen van den bejaarden Doop, of wel misschien (zoo als er zijn) omdat hij deze plegtigheid noch van dat gewigt noch van eene altoosdurende verpligting acht, mogt dwalen, (in allen gevalle slechts eene dwaling dan omtrent eene uiterlijke plegtigheid) - waarom, vraag ik, kunt gij den zoodanigen, terwijl hij zich tot eene openbare belijdenis van het Christelijk geloof bereidwillig verklaart, niet als uwen broeder of uwe zuster en als lid van uwe kerkelijke huishouding aannemen?
R. Dit, dunkt mij, zou niet meer zijn, dan een klein staaltje van uwe Christelijke verdraagzaamheid. Neen, in dat opzigt kunnen de Doopsgezinden waarlijk niet van stijfzinnigheid vrijgesproken worden.
D. In enkele van onze Gemeenten geschiedt ook de aanneming wel op die wijze, als gij meent te behooren. Ik voor mij zoude er ook niet tegen zijn, dat men de deur onzer Broederschap zoo veel wijder openzette,

{==735==} {>>pagina-aanduiding<<}
mits dat de noodige voorzorg gebruikt wierd tegen het insluipen van den Kinderdoop, dat overblijfsel van oude misbruiken en verbasteringen uit den bijgeloovigen tijd, of de Roomsche Kerk. Altoos nogtans zou ik het beter keuren, dat de bedoelde personen zich lieten doopen, om alle geregtigheid te vervullen.
K. Ik wist niet, dat de Doopsgezinden zoo veel voor hunne zaak te zeggen hadden.
D. Dat weten misschien de meesten niet, omdat zij er zelden of nooit van hooren of lezen. De zoogenoemde redenen voor den Kinderdoop worden bijkans wekelijks herhaald uit het bekende Formulier, dat met andere symbolische boeken nevens den Bijbel geplaatst is. En geen wonder, dat velen zelfs geen' anderen Doop kennen, of daarnaar onderzoek doen! Onze lieden schijnen het sedert lang onnoodig geacht te hebben, openlijk met de gronden voor hun karakteriserend gevoelen voor den dag te komen. Zelfs hoort men het naauwelijks door onze Predikanten meer aanroeren bij de bediening van den Doop, veelligt uit eene te verre gaande kieschheid, om den andersdenkenden, die gewoonlijk bij zoodanige gelegenheden nog al in grooten getale tegenwoordig zijn, geen' aanstoot te geven.
G. Ja, ik wist het wel, althans grootendeels; en daarom heb ik ook opgehouden, mijne kinderen te laten doopen.
L. Daarin zult gij toch weinige navolgers vinden in uwe Kerk.
G. Laat dat zijn. Elk moet naar zijne overtuiging handelen. Ik wensch te staan in de vrijheid, waarmede christus ons heeft vrijgemaakt, en wensch ook, dat mijne kinderen onbevooroordeeld, in het stuk van hun godsdienstig geloof, naar eigene vrije overtuiging te werk gaan. Min of meer nogtans zijn zij daarin belemmerd, wanneer zij zonder hun toedoen gedoopt zijn, omdat de kinderen gerekend worden tot die Kerk te behooren, waarin zij den Doop hebben ont-
{==736==} {>>pagina-aanduiding<<}
vangen. En, al ware het om die reden alleen, men zal het kinderdoopen wel aanhouden zoo lang men kan.
D. Wij zullen niemand dat kwalijk nemen, als men het ons niet kwalijk neemt, dat wij alleen het gezag der Apostelen blijven volgen.







Naamafleiding van den luipaard.

Onlangs vroeg mij iemand, of de luipaard tot het paarden-geslacht behoore en lui van aard zij, en of dit buitenlandsch dier dan niet het luipaard moest heeten? Deze vraag kwam mij te minder vreemd voor, daar in de H. Schrift de paarden en de luipaarden wel eens in éénen adem genoemd worden (*); daar een, door de Maatschappij tot Nut van 't Algemeen uitgegeven, leesboekje gewag maakt van het sterke luipaard (†); en daar de eerste lettergreep van luipaard wel eens aanleiding heeft gegeven tot eene welmeenende waarschuwing tegen de luiheid (§).
Intusschen wordt dit dier, door alle Natuurkundigen, onder het katten geslacht gerangschikt; en dat het alles behalve lui moet zijn, mag men, dunkt mij, gereedelijk besluiten uit zijne buitengewone wreedheid, die de moordzucht niet tot het bevredigen zijner behoefte bepaalt, maar schier tot alles uitstrekt, wat hij magtig kan worden, en zich inzonderheid vergast aan het warme bloed der verscheurde schapen. Maar, waarom heet hij dan luipaard?
1. Alleen op de Nederduitsche benaming afgaande, zou ik in bedenking geven, of dezelve niet zamengesteld zij uit luip en aard? Het eerste woord, af-
{==737==} {>>pagina-aanduiding<<}
komstig van luipen, d.i. loeren of sluipen, drukt toch eene hoedanigheid uit, welke aan dit wilde roofdier bijzonder eigen schijnt. Men zie b.v. hosea XIII:7: ‘als een luipaard loerde ik op den weg.’ En jerem. V:6: ‘een luipaard waakt tegen hunne steden; al wie uit dezelve uitgaat, zal verscheurd worden.’ Gelijk nu onze taal de woorden trotschaard, dronkaard, gierigaard enz. van menschen gebruikt, om derzelver bijzondere geaardheid uit te drukken; zoo zou men even zeer den naam luipaard kunnen bezigen, om de luipachtige geaardheid van dit dier aan te duiden. Maar dan moest men ook, ter voorkoming eener dubbele misvatting, de spelling en uitspraak daarnaar inrigten.
2. Doch er is, mijns inziens, nog meer grond, om luipaard af te leiden van het Latijnsche leopardus. Dit woord is zamengesteld van leo en pardus; het eerste beteekent eenen leeuw, het laatste eenen pardel of panter. Leopardus schijnt dus aan te duiden een' leeuwsoortigen pardel of panter, het zij wegens de sterkte, of uit hoofde eener andere hoedanigheid, welke hij met den leeuw bijzonder gemeen heeft (*). Deze opvatting schijnt ook daardoor begunstigd te worden, dat de H. Schrift niet alleen, in onderscheidene plaatsen, leeuwen en luipaarden te zamen noemt, b.v. Hoogl. IV:8, jesaj. XI:6, jerem. V:6 en hosea XIII:7, maar ook, Openb. XIII:2, den pardel (παρδαλις, door den Hoogl. v.d. palm hier vertaald luipaard) beschrijft, als hebbende den mond eens leeuws. Des luipaards afkomst van het katten-geslacht kan hiertegen geen bezwaar opleveren, daar ook de leeuw tot hetzelfde geslacht behoort.
Maar, hoe nu luipaard afgeleid van het oorspronkelijke leopardus? Men weet, dat de Franschen dit dier

{==738==} {>>pagina-aanduiding<<}
leopard noemen, en de laatste lettergreep lang uitspreken, even alsof er stond paar of paard. Nu geloof ik, dat men, deze Fransche uitspraak nabootsende, (gelijk, helaas! omtrent zeer vele woorden plaats heeft (*)) en voorts leo in lui veranderende, het woord luipaard gesmeed heeft. De dubbele verbastering is te meer te bejammeren, daar zij tot eene tweevoudige misvatting gereede aanleiding geeft. Doch men kon en moest, dunkt mij, dit nog verhelpen, door luipaard te veranderen in leopard, (zoo noemen hem ook de Duitschers) of, volgens eene getrouwe vertaling van het oorspronkelijke leopardus, in leeuwpardel. Alsdan zou ook elk ongeletterde een geschikt denkbeeld van dat dier kunnen vormen, en althans niemand gevaar loopen, om daarvan een lui paard te maken.

Laren, bij Zutphen, 8 Nov. 1833.


j.g.c. kalckhoff.





Dichterlijke bijdrage tot de cholera-litteratuur.

Iemand, die evenmin Dichter als Doctor is, en zelfs nog minder van Poëzij, Genees- en Ziektekunde weet, dan vele Dichters en Doctoren, stootte gisteren, onder het lezen van een dichtwerk uit de negentiende eeuw, op eene ontdekking, die algemeener verdient bekend te worden, dan dat werk zelve, hoe voortreffelijk anders ook!
Mr. a.w. engelen, Dichter te Elburg, heeft, ongetwijfeld door eene bijzondere ingeving gedreven, een' strijd beslist, die door twee groote heirscharen van Geneesheeren en eene nog veel grootere van lijders tot op dat oogenblik nog niet had kunnen uitgemaakt worden,

{==739==} {>>pagina-aanduiding<<}
te weten: de al of niet besmettelijkheid der (op ééne na) verschriklijkste aller kwalen, of Cholera. (*)
Bladz. 14 van zekeren Dichterlijken Brief zingt de genoemde Zanger:

‘De schrikbre rijmelziekte (ontzaglijkste aller kwalen) 
 
. . . besmetlijk als de Cholera,’ enz. 


Trouwens, na het getuigenverhoor van Dr. mises, was het genoegzaam gebleken, dat het geschilpunt door geneeskundige kennis niet konde beslist worden, maar dat er licht van hooger hand moest komen. Daarom verzekert de dichterlijke Briefschrijver dan ook ten overvloede (bl. 16), ofschoon een liefhebber van kamillen zijnde,

‘'k Ben vreemdling ... in 't vak der Hippokraten.’ 


Niemand zal dus verder het besmettend vermogen der Cholera, zoo min als dat der rijmelziekte, met grond kunnen in twijfel trekken, dewijl de zaak door middel der Poëzij is afgedaan; want (bl. 10)

‘De Dichtkunst, hemeltelg, verspreidt een Godlijk licht.’ 


De eenige zwarigheid, die een twijfelaar nog zoude kunnen opperen, is, of Mr. engelen dan inderdaad tot de Dichters behoore. Bij eenig nadenken, echter, zal men zich gemakkelijk van de waarheid overtuigen. Vooreerst toch kan een dichterlijke Brief alleen door een' Dichter geschreven worden, en ten andere blijkt zij nog klaarder daaruit, dat zijn Ed., even als bilderdijk, tot wien (bl. 10) gezongen wordt:

‘O, nooit volprezen Bard, 
Die meê (mede) een dichtvonk hebt ontstoken in mijn hart!’ 


zijnen Mededichters geen goed hart toedraagt, en, in

{==740==} {>>pagina-aanduiding<<}
dezen ondichterlijken tijd, zijne broeders in apollo brutaal genoeg op 't lijf valt, niet ongelijk aan de schapen, apollo's vee (*), die soms, bij gebrek aan voeder, elkanders vacht aantasten. Eenen zeer ongeloovigen zoude men, als derde bewijsgrond, nog kunnen voorhouden, dat zijn Ed., in navolging van den nooit volprezen Bard, een' sterken haat schijnt te voeden tegen den tijdgeest (bl. 11), het gaz-en lamplicht (bl. 13), de waanpoëten en de kikkers (bl. 15, 23), en gaarne (bl. 16)

‘... mag vloeken als een ketter.’ 


't Is overbekend, dat bilderdijk daarenboven een groot Taal- en Geneeskundige was; doch eenig verschil zal er wel altoos blijven bestaan tusschen twee uitstekende Geniën! Dat evenwel Mr. engelen een Genie is, bewijst zijn hooge toon middagklaar.
Een aantal zwakke plaatsen, welke sommigen ‘in dees fraai gedrukte blaêren’ hebben willen ontdekken, zullen ruimschoots verschooning vinden, indien men de volgende klassieke regels met aandacht leest en bedaardelijk overweegt:

‘Dan rijm ik, tot mij 't zweet aan ieder hoofdhair hangt.’ 
‘'k Ben zeeziek bovendien’.... 
‘En nu, mijn Zangster, zwijg! - want ging ik verder voort, 
En bleef ik langer met mijn verzen u aan boord, 
'k Zou,’ enz. 


Na de vergelijking dezer naïve (schalksch-onnoozele, zou Prof. lulofs zeggen) bekentenissen, bedenkende, dat de Zanger, schoon onderhevig aan zeeziekte, bij zijne Zangster aan boord zong, zal men veel, verwonderlijk veel kunnen inschikken, en geenszins, een spreekwoord parodiérende, zeggende: Het is den eenen rijmelaar leed, dat de ander een vers maakt.
Kampen, 15 Nov.


M.






{==741==} {>>pagina-aanduiding<<}

De Hottentotten in Zuid-Afrika.

Mr. shaw, een Engelsch Zendeling bij de Hottentotten in Zuid-Afrika, vermeldt het volgende: Ik reed eens naar eene landhoeve, om voor de Bastaard-Hottentotten, daar woonachtig, te preken. Velen der onzen volgden mij te voet, anderen te paard; zoodat het huis nagenoeg vol werd. Mijne goede vrouw toen ziek zijnde, haastte ik mij, terstond na verrigte dienst, huiswaarts, onder een' digten regen; terwijl al de anderen daar bleven. De Namaquas, hunnen overigen tijd wenschende te besteden ten nutte van zichzelven en anderen, hielden in den achtermiddag godsdienstoefening, toen een Pachter uit de nabuurschap de deur opende en naar binnen keek, maar vervolgens zich naar de keuken begaf, en, na afloop der godsdienstige zamenkomst, met blijkbaar oogmerk om hen te bespotten, de Hottentotten dus aansprak:
De Pachter. Wat is dat voor gezang en gebed, dat ge daar even hadt? Ik begreep er niets van.
Jakob. Ik geloof, Meester, dat ge gekomen zijt, om met ons te spotten. Maar, mag ik vragen, verstaat Meester dit hoofdstuk (jo. III), en wel dat gedeelte, wat over wedergeboorte handelt? Wie, dunkt u, zijn het, die wedergeboren moeten worden?
Pachter. (Het Nieuwe Testament hem overhandigd zijnde, beklaagde hij zich over zijn gezigt, maar zeide ten laatste:) Ik onderstel, dat jezus christus de persoon is, die wedergeboren moet worden.
Jakob. Met verlof, Meester; jezus zegt, dat wij en alle zondaars op nieuw geschapen of wedergeboren moeten worden door den Heiligen Geest, willen wij in den Hemel komen.
John (broeder van jakob). Meester, ge hebt mij eens gezegd, dat onze namen niet in den Bijbel staan, en dat de H. Schrift niet voor ons was: staat dan de naam van Hollander of Engelschman daarin te lezen?
(Geen antwoord.)
Jakob. Maar, Meester, gij, die Christenen zijt, noemt ons, Hottentotten, Heidenen; dat is onze naam. Nu, in het Boek staat: jezus, het Licht, kwam, om de Heidenen te verlichten; wij lezen dus onzen naam in het Boek.
Pachter. (Zich doof houdende, maar na eene tusschenpoos:)

{==742==} {>>pagina-aanduiding<<}
Uwe Zendelingschap doopt Hottentotten, vóór zij hunnen Catechismus kennen. Eerst behoordet ge dezen te leeren; vervolgens behoordet ge al die vragen uit uw hoofd te kunnen beantwoorden, en zonder dat niet gedoopt te worden.
Jakob. Maar, Meester, waar staat dat geschreven?
Pachter. (Geen antwoord.)
Jakob. Ik lees in den Bijbel, dat men op berouw en geloof mag gedoopt worden; maar niet, dat hij alleen, die al die vragen kan beantwoorden, zal gedoopt worden. Zoo wij alles in ons hoofd hadden, wat gij daar zegt, wat zal ons dat baten, zoo onze harten niet bekeerd zijn?
Pachter. Er is geene bekeering in dit leven; die zal eerst plaats grijpen na den dood.
Jakob. Wilt ge ons eens zeggen, Meester, waar dat geschreven staat?
Pachter. (Geen antwoord.)
Jakob. Zoo ik het wél versta, is een mensch, die overtuigd is van zijne zonden, die dus de zonde verzaakt heeft, en in jezus christus gelooft, bekeerd; en zulk een mensch mag gedoopt worden. Joannes doopte in de Jordaan op belijdenis van zonden.
Pachter. 't Is tijds genoeg, om berouw te hebben, wanneer wij ziek zijn en gaan sterven.
Jakob. Dat staat niet in het Boek. Neen! wij moeten nu berouw hebben, zegt de Heer in zijn Woord.
Pachter. Ik versta u niet; gij spreekt slecht Hollandsch.
John. Hoe komt het, Meester, dat gij ons niet verstaat, terwijl Mijnheer (de Zendeling) alles verstaat, wat broeders zeggen?
Pachter. Uwe Zendelingen kunnen geen goed Hollandsch verstaan of spreken.
John. Onze Mijnheer leert het Hollandsch uit het Boek; gij leert het bastaard-Hollandsch zonder het Boek. 't Is dus geen wonder, dat gij meent, onze Mijnheer spreekt geen goed Hollandsch. Hij spreekt zoo als het Boek spreekt; gij verstaat het Boek niet, en verstaat daarom Mijnheer ook niet.
Pachter. Dat is gedeeltelijk waar; er zijn veel zaken in den Bijbel, die wij niet verstaan; en wanneer ik eens weêrkome, zal ik uwen Zendeling vragen, wat God en Magog beteekent.
Henry. (Een onzer Uitleggers.) Dat gij, Meester, veel zaken in het Boek niet verstaat, is geen wonder: ‘De na-
{==743==} {>>pagina-aanduiding<<}
tuurlijke mensch,’ zegt paulus, ‘verstaat niet de dingen, die Godes zijn, maar ze zijn hem eene dwaasheid.’
Pachter. Wie is de natuurlijke mensch?
Henry. Wij allen zijn natuurlijke menschen in onzen zondigen en natuurlijken staat, en kunnen alleen door medewerking van den Geest Gods de Goddelijke dingen verstaan.
Zij vroegen vervolgens den Pachter naar zijn gevoelen over onderscheidene plaatsen; maar hij zeide: ‘Ik ben geen Zendeling, en dus geen Schriftverklaarder.’
Jakob vroeg hem nog, of hij zijn volk, slaven of bedienden niet liet onderwijzen; het antwoord was: ‘Neen; want dan zouden zij zoo wijs zijn als ik zelf!’


De Engelsche koolmijnen.

Hoe veel steenkolen jaarlijks in geheel Engeland verbruikt worden, is, zelfs bij raming, bezwaarlijk op te geven. Bij het in 1829 door de Kamer der Lords gedane onderzoek werd door deskundigen het verbruik op twaalf millioen chaldrons (*) geschat, zonder te rekenen, wat de groote ijzerwerken, glasblazerijen en kalkovens noodig hebben. Naauwkeuriger weet men, hoe veel steenkolen in Londen verbrand worden. Eer het gas algemeen tot verlichting werd ingevoerd, kon men voor acht personen negen chaldrons stellen; thans moet men tien nemen. Deze verbazende menigte kolen, welke Londen verteert, komt alleen van Newcastle en Sunderland, in de Graafschappen Durham en Northumberland. Door deze landstreek, waar de laag kolen meestal twaalf voet dik is, loopen twee bevaarbare rivieren, de Tyne en de Wear, en naar deze twee waterbanen verdeelt zich ook de koolhandel in twee oorden. Men telt in deze beiden te zamen 59 geopende koolgroeven, van welke ijzeren spoorwegen naar eene der rivieren of naar beiden voeren. Deze mijnen behooren slechts aan weinige eigenaren, veelal grooten des rijks, doch worden doorgaans verpacht aan zekere maatschappijen, die dezelve op hoop van winst bearbeiden, en dikwerf ook, schoon niet altijd, goede zaken doen. Soms maken zij eene slechte rekening, dewijl de prijzen zoo onze-
{==744==} {>>pagina-aanduiding<<}
ker zijn. Meermalen ook gebeurt het, dat het water indringt, of dat er eene ontvlamming der lucht plaats heeft, waardoor de werktuigen vernield worden en helaas! maar al te veel menschen om het leven komen. In eene koolmijn b.v. bedraagt het water, dat men bestendig moet uitpompen, meer dan achtmaal de zwaarte der kolen, die uitgehouwen worden. Gewoonlijk
wordt de pacht voor den tijd van 21 jaren aangegaan. De groeven zijn, naar mate van de meerdere of mindere hoeveelheid en hoedanigheid der kolen, tusschen de 10,000 en 150,000 pond sterling waardig, en alle de 59 mijnen in dezen omtrek worden te zamen op omstreeks vijf millioen pond geschat. Dezelve voeden 21,000 mijnwerkers, benevens derzelver huisgezinnen, en bovendien hebben nog 24,000 personen hun brood van den vervoer der kolen naar de hoofdstad. Een zoodanige onderaardsche schat is te voortreffelijker, daar dezelve het bebouwen van den bovengrond niet verhindert. Al het land, dat elders voor houtgewas en oliezaden noodig is, (en dit bedraagt b.v. in Frankrijk een zevende gedeelte van al den grond) wordt gevolgelijk voor de graanteelt gewonnen.
Sedert omtrent veertig jaren is men van den regel, welken men vroeger bij het bewerken der mijnen volgde, afgeweken. Vóór dezen tijd werd te Newcastle niet eens de helft der kolen weggenomen, daar men zeer dikke pilaren staan liet, om het instorten te beletten. In 1795 kwam men op de gedachte, om deze steunsels dunner te maken, ja ook op zekere afstanden geheel weg te nemen. Doch met de grootere ruimte werd niet alleen het gevaar van instorten grooter; ook de ontvlamming der lucht had menigvuldiger plaats. Eindelijk is sedert 1815 de Davysche veiligheidslamp algemeen ingevoerd geworden. Dit had echter geenszins, zoo als men scheen te mogen verwachten, ten gevolge, dat er nu zoo veel te minder ongelukken gebeurden; alle getuigen stemmen hierin overeen, dat ze even menigvuldig zijn, als voorheen. Aan de nuttigheid van de lamp twijfelt niemand. Geene week gaat intusschen voorbij, dat niet arbeiders gevoelig gestraft worden, dewijl zij met dezelve zoo onvoorzigtig te werk gaan, en de eigenaars vorderen, dat men daarvan in alle omstandigheden zich bedienen zal. Doch verachting der gewone maatregelen van voorzigtigheid, en misschien ook zekere zucht, om zelfs zonder noodzakelijkheid den dood te trotseren, zijn gewone verkeerdheden van den onbeschaafden

{==745==} {>>pagina-aanduiding<<}
mensch, en door niets ter wereld kan men den werkman beletten, dat hij niet om elke kleinigheid, maar vooral om wat beter te zien, de lamp opene. Thans gaat men weder veilig in mijnen of gedeelten van mijnen, waarin zich, vóór de schoone uitvinding van davy, niemand wagen durfde. Door middel van dit werktuig, dat nooit zijne dienst weigert, daalt men nu in de gevaarlijkste diepten neder, waar de lucht gewoonlijk zoo gesteld is, dat dezelve bij de minste onvoorzigtigheid ontvlamt; en zoo is dan eene zuiver menschiievende uitvinding in de handen van gewinzuchtigen en door de eigenzinnigheid der arbeiders geen middel van veiligheid, maar slechts van vermeerdering des voordeels geworden. In latere tijden kwam men ook op den inval, om, in plaats van de koolpilaren, ijzeren steunsels te zetten, die het met hout bekleede bovenste gedeelte of dak schragen. Op deze wijze kan men de kolen tot op het laatste stuk er uit krijgen. Desniettegenstaande gebeurt het meermalen, dat alles instort. Ook door het indringen van water en door het ontvlammen der lucht worden vele werklieden gedood of verminkt. Dit veroorzaakt een groot bezwaar voor de armenkas en voor de ondernemers; op eene of andere wijze moet toch gezorgd worden voor weduwen, weezen en verminkten.
Bij een door het Parlement bevolen onderzoek bleek, hoe gebrekkig eene manier het is, de steenkolen, even als koren, bij de inhoudsmaat, en niet naar het gewigt, te verkoopen en te belasten. Men heeft bevonden, dat een klomp kool van een kubiek-yard, die met vijfmaal den inhoud van eene holle maat, boll genaamd, overeenkomt, dezelfde maat zeven en een half maal vult, als men de kool in gewone stukken breekt, en negen maal, als men die tot gruis maakt. Bij den verkoop in het klein vinden dus de verkoopers hunne rekening daarbij, dat zij de kolen fijn brokkelen, waardoor veel verloren gaat en ook het overblijvende aan bruikbaarheid verliest.
Het verbruik der kolen is in Engeland dermate toegenomen, dat men weleens met bekommering aan de toekomst begon te denken. Men heeft echter bij onderzoek bevonden, dat de beide Graafschappen Durham en Northumberland eene uitgestrektheid van 837 vierkante Engelsche mijlen aan steenkolen hebben, waarvan de laag doorgaans twaalf voet dikte houdt, en dat er slechts 125 vierkante mijlen uitgegraven zijn. Duurt alzoo het vertier in dezelfde mate, als tot nu toe,

{==746==} {>>pagina-aanduiding<<}
voort, dan zijn in dit gewest alleen nog kolen genoeg voor 1728 jaren; en het is bekend, dat in andere Graafschappen van Engeland en Schotland koolmijnen gevonden worden, die even rijk en niet zoo veel vergraven zijn, als die van Newcastle. Engeland heeft zijnen onmetelijken rijkdom niet enkel aan de vlijt en schranderheid zijner bewoners te danken, maar bovenal aan drie natuurlijke voordeelen, welke zijn: de gemakkelijke gemeenschap met de binnenste gedeelten des lands, voorts overvloed van zout-, tin- en inzonderheid ijzer-mijnen, en eindelijk een verbazende voorraad van de beste brandstof, die men hebben kan.


Edmund Kean, de Britsche tooneelspeler.

Ook Engeland heeft zijnen talma verloren. Edmund kean, de grootste Britsche Acteur van den tegenwoordigen tijd, stierf, 46 jaren oud, op den 15 Mei dezes jaars, te Richmond. Hij werd te Londen, op den 4 November 1787, geboren. Zijne ouders waren aaron kean, broeder des vermaarden Buiksprekers mozes kean, en de dochter van den, in zijnen tijd, als Tooneelschrijver en Acteur, zeer geachten george saville carey. Hij behoort alzoo tot eene familie, aan den schouwburg na verwant. Verwaarloozing in de vroegste jeugd veroorzaakte naderhand veel arbeids, slechts ten deele gelukt, om den, naar ziel en ligchaam, achterlijken knaap eenigzins te vormen. Het, door de betrekkingen zijner ouders begunstigde, veelvuldige en vroegtijdige bezoeken des schouwburgs wekte in hem eene onweêrstaanbare zucht naar tooneelroem, en, pas vier jaren oud, waren zijne sprekende zwarte oogen hem behulpzaam in de vervulling van zijn verlangen, om de planken te betreden. ‘Eenige dagen vóór de eerste vertooning der Opera Cymon,’ verhaalt michel kelly, ‘werden mij verscheidene kinderen voorgesteld, om uit dezelve den benoodigden Cupido te kiezen. Één derzelven trok mijne bijzondere oplettendheid, van wege zijnen sprekenden blik. In zijne groote zwarte oogen was zijne begeerte, om gekozen te worden, te lezen. Die stomme welsprekendheid konde ik niet weêrstaan, en ik nam alzoo dit kind, toen nog weinig vermoedende, dat het eenmaal tot een' zoo uitstekenden kunstenaar zoude opgroeijen!’ - Terwijl kem-
{==747==} {>>pagina-aanduiding<<}
ble in Drurylane den hoogsten roem inoogstte, verrigtte kean aldaar werktuigelijke diensten. Later vervulde hij onbeduidende
rollen in Haymarket, maar noch tot zijne eigene, noch tot des publieks voldoening. Daarop zwierf hij met rondtrekkende troepen, zelfs met koorddansers, her- en derwaarts, tot dat hij, in 1811, bij den schouwburg te Exeter een engagement verkreeg. Dat zijne opvoeding verwaarloosd was, gelijk wij reeds aanmerkten, is uit het reeds vermelde blijkbaar. Tot niets betoonde hij eenigen lust, in spijt van den voortreffelijksten aanleg, wat buiten het tooneel omliep. Nooit sloeg hij zelf eenig geloof aan het wegens hem verbreide, valsche gerucht, alsof hij een natuurlijke zoon des Hertogs van norfolk ware; maar hij weêsprak het destijds niet, omdat zulks de opmerkzaamheid des publieks, hem zoo noodig, op hem vestigde. In zijn twintigste jaar huwde hij met Miss chambers; maar reeds na verloop van weinige maanden berouwde hem die stap, en in zijn verdriet deswege gaf hij zich meer dan ooit over aan een losbandig leven. Toen hij echter vader werd, bepaalde hij zich, waarschijnlijk ter oorzake van vermeerderde behoeften, van nieuws tot vlijtige beoefening der kunst. Toen hij te Exeter kwam, had hij reeds twee zonen. De oudste, toen twee jaren, heette howard; een naam, welke het gerucht, betrekkelijk den Hertog van norfolk, nieuw voedsel gaf. Het kind werd slechts vier jaren oud. Te Exeter werd de Heer nation, een kenner van shakespeare en het tooneel, op kean opmerkzaam, en deed alwat hij vermogt, om het publiek te zijner gunste te stemmen. Dit schijnt hem echter niet bijzonder gelukt te zijn. Immers een stadgenoot vermeldt, dat de inwoners van Exeter elkander te dier tijd dikwijls vroegen, wat dan toch de Heer nation in dat jonge mensch zag, om zoo veel ophefs van hem te maken.
Had kean tot dusverre al de onaangenaamheden en ontberingen, zijner loopbane, vooral in den aanvang, eigen, in volle mate gesmaakt, de volgende anecdote bewijst, dat zijne levensomstandigheden nog alles behalve aangenaam waren. Des Heeren nation's barbier, die ook het tooneel bediende, kwam op zekeren dag, naar gewoonte, bij hem, en beantwoordde de vraag, hoe kean den vorigen avond gespeeld had, aldus: ‘Is 't geen schande, dat men zulk eenen man dus bejegent? Om zich voor zijne zware rol eenigzins te versterken,

{==748==} {>>pagina-aanduiding<<}
had hij eene pint porter noodig. Hij had geen geld, en de waard wilde hem niet borgen. Ik heb hem op staanden voet de twee pence gegeven.’ En echter sprak kean later van dit tijdperk, als van zijne gouden eeuw! - Van Exeter begaf zich het tooneelgezelschap naar Weymouth, en van daar naar het eiland Guernsey. Hier moest kean, op zekeren avond, de rol van Arlequin spelen; maar, toen het spel begon, was hij verdwenen. Na verloop van een paar dagen vond men hem in een bierhuis weder, en het eerste, wat hij zeide, was: ‘Ik speel geen Arlequin; ik wil verd .... zijn, als ik het doe!’ Het publiek nam dit echter zeer euvel op; zijn benefiet nam gevolgelijk niet op, en, toen de troep het eiland verliet, moest hij, om schulden, daar achterblijven. Toen men hem eindelijk vrijliet, begaf hij zich naar Teignmouth, waar hij, in eene kleine herberg, een Concert gaf, voor zes pence de persoon, ten einde naar Exeter te kunnen komen. Hier gaf hij een tweede, voor een' (Eng.) schelling entree, en ging toen naar Barnstaple, waar hij, voor zich en zijne vrouw, tegen dertig schellingen per week, geëngageerd was. In den herfst van 1813 kwam hij te Dorchester. Derwaarts werd, op herhaald aanzoek van Dr. drury, de Directeur van Drurylane, de Heer arnold, afgevaardigd, en woonde twee avonden na elkander, onbekend, de voorstellingen van kean bij, welke volstrekt geen volk trokken. Na afloop der tweede vervoegde zich de Heer arnold achter de schermen bij hem, en noodigde hem, tegen den volgenden morgen,
op het ontbijt. Als buiten zichzelven kwam kean dien avond te huis. ‘Ik heb mijzelven voor altijd bedorven!’ riep hij zijner vrouwe toe: ‘Arnold is tweemaal in den schouwburg geweest, en ik heb mij geene moeite gegeven, maar zeer flaauw en onachtzaam gespeeld; want - wie kan voor zulke ledige zalen spelen?’ Na een' slapeloozen nacht, ging kean naar den Heer arnold, die hem verklaarde, dat hij, naar zijn gevoelen, te Londen fortuin zoude maken, hoewel het publiek somwijlen zeer grillig was. Diensvolgens deed hij hem tweederlei voorslag; namelijk, zich terstond te engageren voor drie speelsaizoenen, het eerste tegen acht, het tweede tegen tien, het derde tegen twaalf guinjes per week; of, vrij van onkosten en alle andere uitgaven, met hem naar Londen te reizen, en desgelijks, zoo hij niet geviel, of het met

{==749==} {>>pagina-aanduiding<<}
het Comité niet mogt kunnen vinden, vergoeding voor de terugreis. Acht guinjes waren toen voor kean een groote schat, en hij nam alzoo, zonder bedenken, den eerstgenoemden voorslag aan. Het contract was nog niet geteekend, toen kean, op raad van den Heer nation, zijne voorstellingen te Londen, op den 26 Januarij 1814, met Shylock begon, en eene volkomene zegepraal in die rol behaalde. Toen hem nu het contract werd voorgelegd, aarzelde kean geen oogenblik, hetzelve te teekenen; maar het Comité vernietigde op staanden voet het verdrag, verleende hem een inkomen van den eersten rang, en schonk hem daarenboven vijftig guinjes. Na de voorstelling van Koning Richard kreeg hij honderd guinjes, van Lord essex een prachtig zwaard, en van toen af streefde de groote wereld naar zijne bekendschap.
Kean's talent was nagenoeg algemeen; alleen in kleine blijspelen konde hij niet slagen. Verwaandheid was en bleef hem vreemd, hoezeer hij de bewustheid van eigenwaarde steeds in den boezem omdroeg, en, waar het pas gaf, het niet ontveinsde, welk eene hoogte hij in de kunst hoopte te bereiken. Toen hem eenige vrienden, van wege zijne ongemeene bekwaamheid in de behandeling van den degen, aanzochten, eene schermschool op te rigten, antwoordde hij: ‘Dat gaat niet aan: men moet van mij niet kunnen zeggen, dat ik schermmeester geweest ben.’ - Overigens bezat kean al de voorregten en gebreken van een Genie. Nooit vergat hij zijne eerste begunstigers. Toen hij met al den roem van eenen eersten Treurspeler te Exeter terugkwam en als Richard optrad, wees bij in de kleedkamer, waar ook de Heer nation zich bevond, op een' met steenen omzetten halskraag, dien hij om had; het was een zeer gesletene, welke hem, vóór jaar en dag, door nation te Exeter vereerd was; en verbaasd zeide deze: ‘Gebruikt gij dat oude tuig nog?’ - ‘Nooit geef ik den Richard zonder dezen kraag!’ antwoordde kean: ‘hij is mij meer waard, dan alle nieuwere geschenken; want ik ontving dien, toen ik hem noodig had.’
Kean betrad voor de laatste maal als Othello het tooneel. Hij was bleek en ziekelijk, en had aan de dringende vertoogen zijner vrienden, om zich te sparen, geen gehoor verleend. Zijne ligchaamskrachten ondersteunden echter zijnen wil niet meer. Hij viel onder het spelen in onmagt, en zonk zijnen eenigen zoon in de armen, met de woorden: ‘Fa-
{==750==} {>>pagina-aanduiding<<}
rewell! Othello's occupation's gone.’ (Vaartwel! Othello heeft afgedaan.)


De veldmaarschalk Kutusow.

In den heeten strijd, dien de Polen weleer voor hunne vrijheid kampten, lag, op den dag eens bloedigen gevechts, onder de dooden van het slagveld, zwaar gewond, golonitschef kutusow, destijds Kolonel bij de Russische armee. Eenige Polen, die hem vonden, erbarmden zich over den ongelukkigen, verbonden zijne wonden, wierpen over den naaktgeplunderden een' ouden overrok, en bragten hem in een nabijgelegen dorp, waar hij wel huisvesting vond, maar, van alle geneeskundige hulp verstoken, een' smartelijken dood te gemoet zag. Kutusow vermande zich. Hij kende de omstreken en de stelling der legers naauwkeurig, en nam het besluit, naar het, 3 of 4 uren verwijderde, Pruissische leger te vlugten. Hij stond, in een' door de maan verlichten nacht, van zijn strooleger op, en sleepte zich, meest op handen en voeten kruipende, tot aan de Pruissische voorposten. Hier verstond echter niemand zijne taal, en nog minder konde men in deze havelooze Poolsche kleeding een Russisch Officier vermoeden. Hij was in gevaar van door het piket teruggewezen of zelfs mishandeld te worden, toen zijn goed geluk een Pruissisch Officier, von horn genaamd, bij hem bragt, die wel met de taal des vreemdelings even weinig bekend was als zijne soldaten, maar toch menschelijke gevoelens bezat, den gekwetsten aan het opzigt eens bekwamen Veldarts overgaf, en daarbij de kosten ter verpleging voorschoot.
Kutusow's sterke natuur herstelde zich spoedig, en hij had intusschen ook gelegenheid gevonden, von horn met zijn' persoon en lotgevallen bekend te maken. Hij was nu geheel hersteld, en voornemens van zijnen redder afscheid te nemen, en naar de Russische armee terug te keeren, toen horn hem bij het afscheidnemen een papier in de hand drukte, en met de woorden: ‘Vaarwel, en reis voorspoedig naar Peterburg!’ zich schielijk verwijderde. Het papier bevatte 16 Friedrichsd'or, en daarbij de weinige regelen: ‘Indien gij u eens in staat bevindt mij deze som terug

{==751==} {>>pagina-aanduiding<<}
te geven, is het goed. Zoo niet, behoeft gij daarover geene zorg te hebben.’
Horn hoorde niets meer van kutusow, die intusschen tot den rang van Veldheer steeg, en zich het geheele vertrouwen van zijnen Vorst verwierf. Na den slag bij Austerlits bragt hij de Russische armee over K. terug, waarbij hem van de Pruissische zijde de Heer von tr-d als Kommissaris werd medegegeven. Toen die Heer aan de Pruissische grenzen de korpsen ontving, en zich aan den Generaal kutusow als zijnen geleider door het Pruissische gebied voorstelde, was de eerste vraag van den Generaal: ‘Kent gij eenen Heer von horn, in dienst van uwen Monarch?’ - ‘Ja, ik ken hem, en ik vereer in hem een' mijner beste vrienden.’ - ‘Leeft hij? Waar is hij? Schielijk, zeg het mij!’ - ‘Hij bevindt zich als Kapitein en Adjudant generaal in K.’ - ‘Vergeet niet, mij hieraan te herinneren, zoodra wij daar aankomen, en breng mij dan terstond bij hem.’
Deze opdragt geschiedde als ten overvloede; want naauwelijks bereikten zij de poorten der stad, of kutusow verlangde reeds bij horn gebragt te worden. Toen hem echter von tr-d deed opmerken, dat zij eerst den Kommandant der stad moesten bezoeken, antwoordde hij ongeduldig: ‘Goed, maar dan aanstonds naar horn.’
Zij betraden de woning van den Kommandant, en kutusow viel, zonder op dezen acht te slaan, met den uitroep: ‘Redder mijns levens, mijn weldoener!’ in de armen van horn, die daar juist tegenwoordig was. Na de eerste hartstogtelijke begroeting wendde hij zich tot den Kommandant, en verhaalde hem de edele handelwijs van horn. Hierop verontschuldigde hij zich bij dezen wegens het stilzwijgen, tot hiertoe door hem gehouden, voegde daarbij: ‘Thans wil ik ten minste mijne geldschuld voldoen,’ en overhandigde hem eene beurs met 4000 roebels. Zonder te spreken, ging horn naar eene nabij zijnde tafel, nam uit de beurs 16 Friedrichsd'or, en gaf het overige aan kutusow terug, met de woorden: ‘Ik heb genomen, Heer Generaal, 't geen ik u eens leende, en daarmede houdt gij op mijn schuldenaar te zijn.’ - ‘Kan ik dan in 't geheel niets voor u doen?’ - ‘Ik heb het noodige, en weet matig te leven.’ - ‘Hebt gij kinderen?’ - ‘Een zoon.’ - ‘O, zoo geef dien aan mij over!

{==752==} {>>pagina-aanduiding<<}
Ik zal hem tot vader verstrekken.’ - ‘Dat ben ik voor hem. En daarenboven behoort hij aan zijn vaderland toe.’ - ‘Waar is hij thans.’ - ‘Op het Militair Instituut te ***.’ - ‘Is dat het voornaamste in de Pruissische Staten?’ - ‘Neen, het voornaamste is te Berlijn; maar het jaargeld in hetzelve bedraagt 700 daalders, en zoo veel veroorloven mijne omstandigheden niet.’
Kutusow wendde nu het gesprek op andere zaken, en nam vervolgens een hartelijk afscheid van den redder zijns levens. Acht dagen daarna ontving de Heer von horn een' brief van het bestuur van het Militair Instituut te Berlijn, waarin hij werd verzocht, zijnen zoon daarhenen te zenden, dewijl reeds het onderhoud gedurende vier jaren voor denzelven met 2800 daalders was vooruitbetaald. De Heer von horn deed zulks.


De beursdames van Parijs.

De Priesteressen der drie percents hebben hare plaats op de galerijen, en vormen daar een' financiélen kring en chapeau et en robe. Terwijl de schare van mannen zich, beneden, als een rustelooze stroom beweegt, volgen de Dames, boven, hunnen gang met angstvalligheid, en zijn ten speelbal van dezelfde gemoedsbewegingen en gevaren. Stoelen zijn rondom geplaatst, en de schoone speelsters, die de eenzaamheid en kalmte van het huisbestuur verwisselden voor al de onrust en de kansen van den speculant, geven, vol drift en vuur, hare orders aan den oplettenden Makelaar, koopen, verkoopen, redeneren, bijten op hare lippen en nagels, trots den besten Effektenjood. Ziet haar teekens geven aan een' man beneden, vurige en doordringende oogwenken werpen onder de menigte, een' vluggen bode afvaardigen, een geheimzinnig antwoord ontvangen; en gij zoudt denken, dat het de Liefde gold, die angstvallig de stappen bespiedt van een' aangebeden minnaar, om te vernemen, of hij zich ruïnere dan met goud als overlade, die beeft voor zijn noodlot, in zijn geluk deelneemt, zijnentwege siddert voor de gevolgen van dit wegslepend en heilloos spel. Maar, niets van dat alles! Deze Dames, die de Beurs omgeven en als 't ware kroonen met een' krans van rozen, even als de balcons en loges in den Schouwburg het parterre, - zij zijn daar, uitsluitend, voor

{==753==} {>>pagina-aanduiding<<}
hare eigene, persoonlijke, geldelijke belangen. De koopen, verkoopen, overdragten enz. geschieden in en op hare namen. ‘Hoe staan de drie percents? - Dalen de vijf percents? - Hoe veel op tijd? - De zaken van Spanje hebben geen invloed op den koers, noch van de drie percents, noch van de Cortes, noch van de Perpetuélen, noch van de Koninklijke leening. - Waar hebt ge dien hoed gekocht? - Men rekent op saarsfield en zijne armee. Koop dan! - De kleur van die robe is charmant. - In de Belgische leening geene verandering. - De dukaten zijn twintig centimes gerezen. Ik neem ze. - Gaat ge op het Bal van Mad. P.? - Zeg aan mijn' Makelaar, dat hij mijne vijf percents verkoope. Er is te weinig beweging in dat fonds. - Ik heb heden duizend kroonen gewonnen; gisteren verloor ik tweeduizend; morgen zal het nog beter gaan. - Geef mij de prijscourant.’ Deze zijn de zachte en teedere woorden, welke van die schoone lippen vloeijen!
Sinds tien jaren gaat het dagelijks zoo. Dagelijks begeeft zich deze stoet van Bevalligheden naar de Beurs, des middags van twee tot vier ure, velen in eene cabriolet, gelijk de Effektenhandelaars, om te speculéren in de verschillende fondsen, welke de Beurs in gestadige beweging houden. 't Is in waarheid eene soort van Sint-Simonismus, eene toenadering althans tot de vrijmaking (émancipation) der Vrouw!





De tachtigjarige advocaat.

(Uit de Mémoires van de la place, wat het voorval betreft.)

't Was na den dood van Lodewijk, 
In naam Louis le Grand; 
't Regentschap van het Lelierijk 
Bekleedde d'Orleans. 
 
Aan vele takken van bestuur 
Had deez' de hand gelegd; 
Want zelden vindt een nieuw bewind 
Den gang van 't oude regt. 
 
Zoo stelde hij ook zek'ren Raad 
Of Hoofddirectie daar, 
En gaf 't praesidium er van 
Den Maarschalk De Villars. 

{==754==} {>>pagina-aanduiding<<}

Aan dezen wees hij toe lokaal 
't Hôtel van Conti aan; 
Een uitgestrekt gebouw, dat lang 
Had buiten dienst gestaan. 
 
Te weten, buiten dienst van 't land; 
Want meer dan één gezin, 
Dat met den huisvoogd zich verstond, 
Bewoonde er kamers in. 
 
Deze allen was de nieuwe maar 
Een hoogst ontijdig woord: 
Te blijven werd er geen' vergund; 
Men dreef beleefd hen voort. 
 
Met pak en zak trok ieder af; 
Een stramme grijze alleen 
- De man was vroeger Advocaat - 
Weêrstond en wou niet heen. 
 
Hij nestelde in een klein vertrek, 
Niet ver beneden 't dak, 
En leefde, schoon niet ruim bedeeld, 
In stilte, op zijn gamak. 
 
Hij woonde wel een weinig hoog, 
Maar - hoog in een paleis! 
Daarmeê had hij zich steeds getroost, 
En sloeg nu elken eisch 
 
Op zijne haardstede in den wind, 
Verklaarde niet te gaan, 
Al kwam de Maarschalk in persoon 
't Beleg rondom hem slaan. 
 
Er wordt dan ook rapport gemaakt 
Aan d' ed'len President, 
Hoe de oude knaap 't herhaald bevel 
En zijn gezag miskent. 
 
‘Hoe!’ roept de President met drift, 
‘Is de oude zinneloos? 
Hij pakke onmiddellijk zich voort, 
En make mij niet boos!’ 

{==755==} {>>pagina-aanduiding<<}

Men maant den Advocaat op nieuw; 
Men dreigt hem, maar om niet, 
Tot dat de Maarschalk in persoon 
Zich bij hem melden liet. 
 
‘Uwe Excellentie treê maar in, 
En doe mij, ouden man, 
Die schaars deze eer genoot, verstaan, 
Hoe ik hem dienen kan.’ 
 
De Maarschalk ziet hem bits in 't oog: 
‘Daar - roept hij - staat de wacht, 
Zoo gij 't bevel tot uw vertrek 
Nog langer stout veracht.’ 
 
‘Uwe Excellentie zette zich 
Een oogenblikje neêr, 
Sla de oogen op dit kleine blad, 
En schenk' haar gunst mij weêr!’ 
 
Nu reikt hem de oude een schrift, gerigt 
Aan Frankrijks Prins-Regent, 
En blijkbaar 't werk van eene hand, 
De veder reeds ontwend. 
 
De Maarschalk leest: ‘Doorluchte Vorst! 
Een ned'rig onderdaan, 
Nabij de tachtig jaren oud, 
Roept u om bijstand aan. 
 
't Hôtel van Conti is 't verblijf, 
Waar ik mijn dagen slijt, 
En waar een kamertje onder 't dak 
Mij heden wordt benijd. 
 
Ik moet uit mijne wijkplaats voort; 
Ik, arme grijze man, 
Die, wat er ook in huis geschied', 
Noch hoor noch storen kan; 
 
Die verre van Bureaux mij hou', 
Aan geene staatzaak denk, 
En nooit mijn' eerbied voor de wet 
Of burgerpligten krenk. 

{==756==} {>>pagina-aanduiding<<}

Helaas! die mij verdrijven wil, 
Is niet te wederstaan; 
Geen vesting, door hem aangetast, 
Kon immer hem ontgaan. 
 
Doch had ik in dit ongeval 
U, Vorst, tot bondgenoot, 
De zege bleef gewis aan mij, 
Want gij zijt elk te groot.’ 
 
Zoo luidde de inhoud van 't request, 
Waaronder de eigen hand 
Des Hertogs dit geschreven had: 
‘Mijn oude vriend, houd stand! 
 
Zie kloek uw' vijand onder 't oog, 
Al maakt hij 't nog zoo bont, 
En wijkt hij niet, zoo steun op mij 
En meld hem ons verbond. 
 
Terwijl gij dus 't beleg verduurt, 
Zorg ik voor proviand. 
Vaarwel!’ - De Maarschalk lachte, en gaf 
Den ouden Heer de hand: 
 
‘Uwe alliantie, brave man, 
Noopt tot den aftogt mij,’ 
Dus sprak hij minzaam; ‘wees gegroet, 
En leef hier vrij en blij!’ 
 
g.h. nagel. 




De gecomplimenteerde vrijheer.


Dorpschout. 
Moge Uw Genade ons, bij de Gratie Gods, beheeren, 
Zoo lang en zon en maan 
Aan onzen hemel staan! 
Vrijheer. 
Mijn goede Schout, dat kan niet gaan! 
Mijn zoon moest dan bij kaars- of lamplicht u regeren. 





(*) Hufeland, Jan. 1832.

(*) Om van den vinnigen calovius en anderen te zwijgen; wien bevreemdt niet de flaauwe wijze, waarop de anders geleerde g.j. planck van grotii Annotationes spreekt in zijne Einleitung in die Theol. Wissensch. Th. I.S., 159?

(*) Waartoe dit bijvoegsel? Dit tweede Deel verschijnt in het licht bij eenen Amsterdamschen Drukker; het vorige was uitgegeven bij ijpma te Franeker. Uitgever en uitgave is geenszins hetzelfde.

(†) Daarlatende, of niet eene en andere fout uit het oorspronkelijke in de vertaling zij ingeslopen, teekenen wij, als drukfeilen, aan, wat ons bij de lezing min of meer zinstorende is voorgekomen. Zoo staat op bl. 41. Julij 1135 voor Julij 1153. Bl. 72 reg. 6 v.o. mist niet voor het werkwoord ondervonden had. Bl. 85 is cetus voor entius. Bl. 177. urbanus IV, lees urbanus VI. Bl. 200 en 201. michaël, zal manuel of joannes palaeologus moeten zijn; immers michaël palaeologus overleed in de 14de eeuw, vóór de Regering van martinus V. Bl. 201. Luthersche, lees Latijnsche. Bl. 229. schoonmoeder voor schoondochter (nurus). Bl. 250.
alexander IV, lees alexander VI. Bl. 255. paulus VII voor paulus III. Bl. 277. filips IV, lees filips II. Bl. 284 en 290. leo XIX, lees leo XI. Bl. 296 reg. 2 v.o. vindt men het jaartal 1557 voor 1668, blijkens bl. 306.

(*) Behalve de bewijzen van onnaauwkeurigheden, door den Vertaler onder bl. 102 en 134 aangevoerd, die, zoo wij meenen, reeds met genoegzame duidelijkheid aantoonen, dat llorente zich verhaastte, en aan zijn werk de laatste hand der beschaving niet gelegd heeft, is er nog een en ander ons voorgekomen, dat dit gevoelen staaft. Zoo vindt men bl. 113, ten tijde van johannes XXI, gewag van ‘philippus den schoonen, Koning van Frankrijk, en sancho IV, of den dapperen Koning van Kastilië,’ beiden Vorsten van lateren dag, en dus te regt genoemd op bl. 120, 129 en 130. Hier moest men de namen lezen van philippus den stouten en alphonsus den wijzen; een te groot verschil, om zulks aan eene drukfeil toe te schrijven. - Eveneens vergist zich onze Schrijver op bl. 278, en noemde hij niet Paus sixtus V, maar deszelfs Vader, een zwijnenhoeder. Men weet immers, dat dit laag beroep in zijne vroegere jeugd door sixtus werd waargenomen, welken voltaire van daar le pâtre de Montalte genoemd heeft, en wiens vader een wijngaardenier, of arbeider in de wijngaarden, schijnt geweest te zijn. - Het grafschrift op bl. 229 gedacht, en dat wij hierna in eene noot zullen opnemen, wordt te onregte aldaar aan sannazarius toegekend, dewijl pontanus daarvan de maker geweest
is. - Die misslagen al verder, welke men bij den vervolgden llorente, niet zonder eenigen schijn van rede, aan onwillekeurigen invloed van gevoeligheid, en verbittering tegen het Pausdom, zou mogen toekennen, verraden duidelijk genoeg eenig mangel aan onderzoek. Voor het minst laten wij liefst onbeslist, waaruit het ontstaan zij, dat deze en gene van Romes Opperpriesters misschien wel met eene al te zwarte kool hier geteekend werd. Behalve den misslag, in de noot onder bl. 134 verbeterd, vinden wij ter zelfde plaatse, ‘dat bonifacius VIII in zijne woede en toorn van eene koorts aangetast en bezweken zou zijn;’ eene daadzaak, welke wij voor onbewezen aanzien. Hij stierf, ja, deze Paus, veracht en gevloekt bij velen, gelijk een hond; en dat hij in zijnen vernederden trots door zware grief gefolterd werd, valt zeer te vermoeden. Alleen van het waarschijnlijke tot het zekere geldt het besluit bij eenen bedachtzamen Geschiedschrijver niet. Het stilzwijgen dus van villani, eenen tijdgenoot, die noch van woede noch van krankzinnigheid spreekt in zijn verhaal van 's Pausen dood, weegt ruim zoo zwaar als latere narigten, waarop llorente afging; narigten, waarvan zeer te vreezen is, of niet de nijd en lasterzucht het sterfbed van bonifacius VIII bezwalkt en deszelfs akeligheid vergroot heeft. - Wederom, op bl. 143 wordt, volgens opgave van villani, verzekerd, ‘dat johannes XXII door zichzelven tot de Pauselijke waardigheid benoemd werd.’ Maar is de enkele getuigenis van eenen tijdgenoot, vragen wij, voldoende, om zulk eene openbare vermetelheid in zoo aanzienlijke vergadering van Kardinalen te kunnen gelooven, ja, wat meer is, om ons te overreden, dat johannes op die wijze zijn doel zou bereikt hebben? Zulk eene bedenking doet met regt naar andere getuigenissen
wegens het toen gebeurde in het Conclave rondzien, en de meeste eenparigheid verlangen. Doch hieraan ontbreekt het, en llorente valt te beschuldigen, dat hij de tegenbedenkingen tegen de onderstelde vermetelheid van Paus johannes XXII niet aanvoerde. Want, behalve eene strijdige getuigenis, door bower (*) overgesteld tegen het verhaalde van villani, valt geenszins op te lossen, dat aanzienlijke en bittere vijanden van dezen Paus, die andere en velerlei beschuldigingen hem voorlegden, de openbare vlek zijner eigene benoeming hem niet zouden hebben aangewreven; ook niet, hoewel men weet, dat hij in een' rondgaanden brief aan Prelaten en Prinsen op de algemeenheid der stemmen bij zijne verkiezing roemdroeg, en daarin van zijne huivering, om die hooge waardigheid op zich te nemen, gesproken had. - Eindelijk, ofschoon wij tegen paulus II de grootste verontwaardiging gevoelen, mogen wij toch niet voorbij van op te merken, dat llorente al te ligtvaardig, op gezag van eenige, door hem niet genoemde Schrijvers, daadzaken geboekt, en gruwzame ondeugden dien Paus te laste gelegd heeft, waaraan men, zonder volledigheid van geschiedkundig bewijs, geen geloof mag hechten. Het is wel zoo, naar gelange het zedebederf, door aanwas van rijkdom en weelde gekoesterd, aan het Hof van Rome grooter werd, en, van den anderen kant, het vuur van tweedragt in den boezem der Kerk ontgloeide en dreigde uit te barsten, vonden losse en den Hierarch onteerende geruchten bij onvergenoegden meer ingang, en haastede zich de partijdige drift van velen, om hatelijke narigten zonder behoedzamen toets op te nemen in hunne gedenkschriften. Dus vindt men te dikwerf waar en valsch in de geschiedenis van dien tijd dooreengemengd; en mag men eenigzins
llorente verontschuldigen, die zich met het nasporen der bronnen, de eenige weg om den laster af te
scheiden van hetgene geloof verdient, niet vermogt onledig te houden, of mogelijk bayle niet ter hand had, die hem omtrent paulus II te dezen was voorgegaan (*). Immers die scherpzinnige Wijsgeer heeft het zwakke van den laster, die paulus de vuilste ondeugden aanwreef en ook aan zijn sterfbed zich hechtede, bij uitnemendheid aan den dag gebragt. Vooral is het bij hem een stelregel, dat men van den beroemden platina (benevens andere Geleerden, door dezen stuggen Dwingeland vervolgd, in den kerker geworpen, en met wreedheid behandeld) niet kan verwachten, dat hij, ter gunste of uit vleijerij van den Paus, iets verzwegen zou hebben in zijne geschiedboeken, wat ten nadeele van denzelven naar waarheid kon geschreven worden, en bij het nageslacht geloof verdienen zoude. Van den anderen kant moeten wij, ten voordeele van den Schrijver, aanvoeren, dat bij hem, gewagende (bl. 114 en 115) van de verbolgenheid van Paus nicolaas III tegen karel van anjou, Koning van Sicilië, nogtans onvermeld bleef, dat gedachte Opperpriester een voorname raadsman en begunstiger is geweest van den gruwelmoord, aan de Franschen op dat eiland (ten tijde van zijnen Opvolger martinus IV) gepleegd, en, met den naam van de Siciliaansche Vespers, onder de ijselijkste bloedtooneelen in de geschiedenis van ons werelddeel opgeteekend. Het voorbijgaan toch van zulk eene andaad, waaraan Rome deel had, verraadt wederom geenerlei partijdigheid.

(*) The Hist. of the Popes, Vol. VI. p. 413.

(*) Dict. Hist. et Crit. Art. paul II, not. b.c.d.

(*) Het grafschrift bij pontanus is overbekend:

Hic jacet in tumulo lucretia nomine, sed re 
Thaïs, alexandri filia, sponsa, nurus. 


Evenzeer heeft sannazarius, in een uitvoeriger grafschrift, waarin hij meer gruwelen van alexander vermeld heeft, deze zijne vuile ontucht niet verzwegen. (Epigr. L. II. 29.) Wij plaatsen hier nog een ander van laatstgenoemden beroemden Italiaan (Ep. L. II. 31):

Nomen alexandri ne te fortasse moretur 
Hospes, abi, jacet hic et scelus et vitium. 


(Het vervolg en slot hierna.)

(*) Hier is de vergelijking met mozes, dunkt ons, niet zeer gelukkig.

(*) Rampzalig middelding, tusschen de Engelen en het dier staande! God schonk u het verstand en - gij gebruikt het niet.

(*) Bower, Hist of the Popes, Vol. VII. p. 477, en
mosheim, Kerk. Gesch. D. VIII. bl. 147. noot b.

(*) Redacteur ontving deze Inlichting kort na de geplaatste Recensie, en verblijdt zich, met betrekking tot het Gedenkboek, dezelve te mogen beschouwen en aanbieden als eene vrije, onafgeperste erkentenis van eene overhaasting, voor welke Redacteur welmeenend wenscht, dat zij, die zich geneigd betoonen deswege op min heuschen toon zich te uiten, steeds mogen bewaard blijven.

(*) Dit is de eenvoudigste verklaring van ὡς, verg. luh. IV:25. Het niet dagelijks gadeslaan van het gewas words aldus als reden voorgesteld, waarom de landman niet weet, hoe ver het gezaaide telkens in groei staat; terwijl ook bij deze zijne onkunde zijn akker aan de verwachting beantwoordt.

(*) Zie villemain, Discours et Mélanges Littéraires, 
{== afbeelding 	==} {>>afbeelding<<}
    
 Edit. Paris, 1823. T. II. p. 315 et suiv.

(*) Behalve dat wij hier toespelen op het begin of den aanhef van genoemd Bewijs, beroepen wij ons, wegens de miskenning van dezen arbeid van de groot, op het Berigt, door g. brand ten jare 1683 geplaatst voor den derden druk; een vijfde dagteekent 1728: of er een latere zij van dat oorspronkelijk dichtwerk, is mij onbekend.

(*) Bijzonder hebben wij hier het oog op de latere en teregt door [] aangewezene bijvoegselen van den Schrijver, welke hier of daar gevoegelijk met den loop der rede hadden kunnen verbonden worden, en nu eenigzins stootend invallen.

(*) Geschiedenis der Christelijke Kerk in de eerste Eeuw, B.I. § 44. bl. 99.

(*) Erasmus, g.j. vossius, scaliger, beza, bynaeus en anderen, aangehaald bij lardner (op straks te noemen plaatse). Ook omhelsden clericus, blijkens de noot op matth. XXVII:45, en de latere Uitleggers, dit gevoelen vrij algemeen.

(†) Sykes, a Dissertation on the Eclipse mentioned by phlegon, 1732; a Defence of the Dissertation, 1733, and a second Defence, 1734, both by sykes. Zijnde deze verdedigingen gerigt tegen de bedenkingen, door chapman en whiston ingebragt. - Lardner, a Collection of ancient Testimonies, Vol. II. Ch. XIII. p. 126-152.

(*) Historische Lessen over de Cholera, bl. 92.

(*) Men kan van die zoo hoog geroemde verlichting een keurig staaltje lezen in ons Mengelwerk, No. VI.

(*) ‘Het Genootschap verlangt eene ontwikkeling van het eigenlijk beginsel, waarvan de Hervorming, in de XVIde Eeuw begonnen, is uitgegaan, met eene aanwijzing, hoe het beginsel zich in het uit- en inwendig bestaan, in de leer en inrigtingen van de Hervormde, dat is, van de Protestantsche Kerk in 't algemeen, en van derzelver onderscheidene Afdeelingen in 't bijzonder, heeft geopenbaard; alles derwijze beredeneerd en historisch gestaafd, dat daaruit blijke, niet allen de noodzakelijkheid de Hervorming zelve, en haar verheven aard en weldadige strekking, maar ook, wat die Kerk steeds voor oogen houden moet, om aan zichzelve gelijk en getrouw te zijn, en haren waarachtigen bloei te handhaven en te bevorderen.’

(*) 't Is den Redacteur niet mogelijk geweest, een zoo breed verslag in één No. te omvatten.

(*) 
Vroeger door d' aanblik der lente bezield, 
Thans door den adem des winters vernield? 




(*) Behalve op vele anderen, zij het genoeg, ons hier te beroepen op leland, over de Deïsten, dadelijk in het begin van zijn werk, of D.I. Brief 1.

(*) Ik lijk hier wel een uitheemsch man; want niemand is er, die mij kan verstaan.

(*) Van waar, zouden wij hier toch kunnen vragen, dan die heillooze zucht tot landverhuizing, welke in onzen tijd, op hoogst onzekere kans, duizenden, uit Duitschland en van elders, naar andere werelddeelen doet trekken; zoodat zelfs de Regeringen moeten tusschenbeiden komen, om de onbedachten aan een wis verderf te ontrukken? - Rec.

(*) Hoogd. Vorliebe. Voorliefde bevalt ons daarom even weinig als het nieuwelings in zwang geraakte Voorwoord, in stede van Voorberigt. - Rec.

(*) Dit woord ‘kan nooit, naar den aard van onze taal, uitdrukken vermaak over eens anders leed, maar wel vermaak in eigen leed,’ zegt lublink zeer juist, in zijne Brieven en Briefw. bl. 32.

(*) 
Ik stond verbaasd van schrik, en al mijn haren staan 
Te bergen, en mijn keel vergeet geluid te slaan! 




(*) Vruchten van de Rederijkkamer de Wijngaardranken, bl. 142.

(*) Considérations sur la nature et le traitement du Choleramorbus, etc. etc. etc.

(*) Schrandere aanmerkingen over dit veelbesproken onderwerp vonden wij onlangs op eene plaats, waar wij die niet zouden gezocht hebben; in de Wis-, Natuur- en Sterrekundige Briefwisseling, Amst. 1790, bladz. 189 volg. 209 volg. - Rec.

(*) Zie No. V van dit Tijdschrift.

(*) Geneeskundige Bijdragen, IIIden D. 1ste St. Boekbeoord. bl. 6: Zie hier nevens een staaltje van badmeesterlijke welsprekendheid, enz.

(*) Eene verergering nog van het onverdedigbare Voorwoord, dat onzen schoonen letterhof dreigt binnen te sluipen: waarom dan maar niet frischweg Vorwort?

(*) ‘Zoo ook wensche ik, dat mij, die van die Mystische geregten nog geheel verzadigd ben, en er mij als bedwelmd van gevoele, vrij gelaten worde, mij niet weder in eenen nieuwen roes te storten, vóór ik den ouden hebbe uitgewasemd.’ - Voorrede voor de 2de uitgave van zijne Prijsverhandeling over het Mysticismus.

(*) Wel te verstaan voor hen, die van geene betere, welke er gevonden worden, gelieven gebruik te maken.

(†) Waarom niet, als ze goed en doelmatig zijn, bij gebrek aan oorspronkelijke?

(*) Wij merken dit aan; men zou anders aan een schip kunnen denken.

(*) Toewijden is bekend; maar toehuldigen? ...

(*) Bruist of stuift.

(†) De.

(*) Zangerig, zoo veel als aangebrand?

(*) Gehouden 20 Nov. 1831.

(*) Deze bundel bevat slechts 60 bladzijden minder, dan het, bij denzelfden Boekhandelaar, in hetzelfde jaar, uitgegeven tweede deel der nieuwe Leerredenen van Prof. van hengel. De laatsten zijn echter veel wijder uit elkander gedrukt, dan de hierboven aangekondigde. Waartoe is toch het andere boek f 1 - : duurder?

(*) Ridder (Eques) - geen naam, maar beteekenis eener waardigheid, toen wel minder algemeen, maar daarom ook te meer vereerende voor Zimmermann. Hij was Ridder van de Wladimir-Orde, hem door Catharina II geschonken. Zimmermann, door Catharina uitgenoodigd naar Rusland te komen, bedankte voor deze eer, maar zorgde voor de Geneeskundige dienst der Russische legers door het aanwijzen van bekwame mannen, en verwierf daardoor de genoemde Orde. Voor zijn werk over de Eenzaamheid had Catharina hem eenen fraaijen ring, met eenen korten, doch veelbeteekenenden brief, gezonden. Catharina onderscheidde Zimmermann naar verdiensten. - Eene vergelijking van den laatsten druk met de vroegere uitgaaf zoude den Vertaler tegen den misslag gewaarschuwd hebben.

(*) Chrestomathia Hippocratica, ed. atque praef. est c. pruys van der hoeven, 1824. Voorrede.

(*) Het navolgen en overnemen, door onze jongere Dichters in zwang gebragt, moet den kunstbeoordeelaar zeer behoedzaam maken in het toezwaaijen van lof. Men speelt hem thans zoo dikwijls copiën voor originelen in handen! Nog zeer onlangs is Collega schull daarmeê bedrogen geworden. In het laatste nommer van het Letterkundig Tijdschrift, dat hij in gemeenschap met den Heer van der hoop uitgeeft, haalt hij een' dichtregel van den Heer de thouars aan, ten bewijze dat men onder den prullenhoop van dien Poëet somtijds een' penning van den schoonsten stempel aantreft. Bij voorb. (zegt hij) is, in de beschrijving eener geduchte hette, ons oog gevallen op den regel, wanneer

Elk zandkorl de aarde op 't harte brandt. 


De Heer schull kan in de Jaargetijden van tollens, voorkomende in het IIde deel der Gedichten, op bladz. 149 van den 5den druk, het origineel van deze zeer getrouwe copie vinden. - Onze jongere Dichters benadeelen zichzelven, door hunne hebbelijkheid van plonderen en toeëigenen, meer, dan zij denken. Wij althans beginnen elken schoonen trek, elke schijnbaar nieuwe gedachte, elke fraaije passage, die ons bij hen voorkomt, te mistrouwen, en raadplegen meermalen ons geheugen en ons Adversaria, om na te sporen, of men ons geen oud geregt in een' nieuwen schotel voorzet. Meermalen reeds hebben wij niet zonder vrucht dergelijke nasporing gedaan.

(*) De Vertaler zal vooral op dergelijke uitdrukkingen behooren te letten. Hier komt kennis van het taaleigen te pas.

(*) Dit korte wederwoord wilden wij, ten blijk van onpartijdigheid, de plaats niet weigeren. Red.

(†) Met verlof des Stellers, eene magtspreuk.

(‡) Eene niet zeer heusche onderstelling.

(§) Die Letterzetters zijn toch ware zondebokken!

(**) Ongenoemde.

(††) Waartoe dit hier?...

(*) Biddagsleerrede, uitgesproken op den 2 Dec. 1832.

(*) Voorzang, uit het eigen Geschrift van David, vs. 6 en 7. Tusschenbeiden, vs. 8 en 9. Nazang, Ps. XXV:1-3.

(*) Men neme in aanmerking, dat het een Franschman is, die schrijft! - Vert.

(*) Die snorkende Franschman! Die onnoozele Bethlehemiten! Leerden zij eenmaal die Natie als hunne verlossers kennen, hoe spoedig zou de blinddoek hun van de oogen vallen! - Vert.

(*) Zou een Nederlander ooit in zulk een' barbaarschen eisch bewilligd hebben? - Vert.

(*) Dichtstuk van den Heere C. Loots, onlangs in Felix Meritis en elders voorgedragen.

(*) Onder het afdrukken van dit blad, en van het omslag, vernemen wij de ongedachte noodlottige tijding, welke, in dit oogenblik, deze regelen als tot eene satyre schijnen te maken. Men schorte echter zijn oordeel op! (25 Dec.)

(*) Hier en vervolgens is de Biddags-Missive, soms woordelijk, gevolgd.

(*) 2
Kon. XVIII, XIX.

(†) Ik heb hier in de vertaling, gelijk ook in de toelichting en opvatting van een en ander, den Bijbel door van der palm gevolgd, en gemeend, wegens tijdsgelegenheid, in dit alles de kortheid te moeten behartigen.

(*) Cic. in Cat. Het spreekt van zelf, dat hier niet meer dan eene toespeling plaats heeft op den verachtelijken aanslag van Christelijke Magten tegen eenen Christelijken, regtvaardigen Vorst en Staat, in de 19de eeuw!! Hiervan geldt het: o tempora! o
mores! in vollen nadruk.

(*) P.c. hooft.

(*) Jac. I:17.

(*) Nah. I:8, 9.

(*) Ps. XCVI:11-13.

(*) Zie Vervolg op chomel's Woordenboek, IXde D., naar aanleiding van cicero, de Offic. II. 4, alwaar men leest: Moles opposita fluctibus (dammen tegen de vloeden gemaakt) en naar tac. Ann. Lib. I. Cap. 63. en Lib. XIII. Cap. 53.

(*) Wagenaar, Vad. Hist., Iste D. bl. 58, naar tac. Hist. Lib. V. Cap. 19. Dio cassius, en vele andere Schrijvers.

(*) Wagenaar, Vad. Hist. Iste D. bl. 95, naar tac. Ann. XIII. Cap. 53.

(†) Vervolg op chomel's Woordenboek, IXde D. naar tac. Ann. Lib. V. Cap. 9. L'epie, oude en tegenw. gesteldh. van Holl. en Westfr. bl. 22.

(‡) Engelberts, aloude Staat, enz. IVde D. bl. 24. Zie ook outhof, Watervl. bl. 43, naar tac. Ann. Lib. XIII. Cap. 31, en tac. Hist. Lib. V. Cap. 12.

(§) Vervolg op chomel's Woordenboek, IXde D. Smids, Schatk. der Nederl. Oudheden, bl. 62 en 143. Outhof, Watervl. bl. 44.

(**) Velsen, Rivierk. Verhand. bl. 115.

(*) Outhof, Watervl. bl. 45, naar harkenroth, oorspronkel. bl. 98, en soet, Op- en Ondergang van Stavoren, IIIde B. bl. 80 Vervolg op chomel, IXde D.

(†) Vervolg op chomel, naar verschillende Schrijvers, aldaar opgenoemd.

(‡) Outhof, Watervl. bl. 47.

(§) Zie j. ermerins, eerste stichting en lotgevallen van sommige plaatsen ten oosten en westen de Schelde. Verhandel. van het Zeeuwsch Genootschap te Vlissingen, Vde D. bl. 1.

(**) Ibid. bl. 2 en 3. Smallegange, Cronyck, bl. 43 enz.

(††) Simon van leeuwen, Bat. ill. bl. 153.

(*) Tegenw. Staat van Holl. VIde D. bl. 476.

(†) Wagenaar, Vad. Hist. IIde D. bl. 246, 247.

(*) Wagenaar, Vad. Hist. IIde D. bl. 360.

(*) Wagenaar, Vad. Hist. IIde D. bl. 360, naar beka in Oltone, III p. 75.

(†) Idem, naar de Handv. van Rhijnland, p. 12, 15-17, en 't Begin, voortgang en einde der Erfgraafl. Bedien. bl. 88.

(‡) L'epie, Onderzoek over de oude en natuurlijke gesteldheid van Holland en Westfriesland, bl. 51, 52.

(*) Punjab (de vijf Stroomen), ook bekend onder den naam Lahore of Lahor, is een uitgestrekt gewest van Indië, tusschen 30 en 34o. N.B., ongemeen vruchtbaar in koren, wijn, voortreffelijke suiker, boomwol en allerlei vruchten.

(*) In den Franschen zin des woords, Professeur.

(*) Dit herinnert den Redacteur een Lid diens zelfden Kerkgenootschaps, die gewoon was te zeggen: ‘De Antichrist heerscht in de Gereformeerde Kerk!’ daarmede doelende op de klasse der Banksluiters en Plaatsbewaarsters, als de menschen uit de kerk werende en het deel der Armen afbreuk doende.

(*) De naam des bedoelden Bisschops van Autun.

(*) De zich alhier in het Hospitaal bevindende gekwetsten hebben hunne eervolle wonden ontvangen, het zij bij de ontworpene en beproefde, maar helaas! mislukte onderneming op het fort den Doel, het zij bij de zoo heldhaftige verdediging der Citadel van Antwerpen, het zij eindelijk bij het in brand steken, buiten staat stellen en verlaten der Kanonneerbooten voor Antwerpen.

(*) De algemeene stem had het verhaal van ééne kunstbewerking, door den Heer ninaber tot behoud van eenen arm van een' zijner lijders aangewend, hoewel, zoo als dat gewoonlijk gaat, zeer onjuist, tot mij overgebragt. Gedurende mijne wandeling in het Hospitaal, vroeg ik naar den man, welke dezelve had ondergaan, en die mij als een, in zijnen toestand beschouwd, zeer belangrijk mensch werd opgegeven. Bij het intreden der zaal, waar men mij gezegd had, dat hij zich bevond, liet ik mijne blikken rondgaan, en zonder aanwijzing, alleen op de mij gedane beschrijving zijner gelaatstrekken en karakter, herkende ik hem. Ik begaf mij nu tot dezen waardigen krijgsman, en hoorde van hemzelven het verhaal van de toedragt der zaak, hetwelk hij mij met eene vertrouwen wekkende eenvoudigheid mededeelde: Als Serjant der 9de Afdeeling den 7 December j.l. bij het doen van eenen uitval uit de Citadel van Antwerpen gebruikt, werd hij door een' geweerkogel in den linker schouder gekwetst: de kogel was van voren en zijdelings aan de borst ingegaan en aan de tegenovergestelde zijde uitgekomen. Den 27 December werd hij alhier in het Hospitaal opgenomen, en na een paar dagen bij naauwkeurig onderzoek bevonden, dat het armbeen even onder den kop van hetzelve verbrijzeld was. De Heer ninaber maakte nu den lijder met zijnen toestand bekend, en zeide hem, dat hij den arm verliezen moest, ten ware deze door eene kunstbewerking (de afzaging van den kop en het bovenste gedeelte van het been van denzelven) mogt kunnen behouden worden. In beide gevallen was het voor den lijder eene zeer smartelijke en gevaarvolle operatie. Gelaten stemde hij echter in dezelve toe, en stond die, na alvorens zijne laatste beschikkingen gemaakt te hebben, met volkomene bewustheid en bewonderenswaardigen moed door. Na het losmaken van de
geleding des arms was gebleken, dat dezelve konde behouden worden, en alzoo werd hem dan de kop en het bovenste gedeelte van het been van denzelven afgezaagd, welke extirpatie volkomen gelukte. - Toen hij mij dit alles verhaald had, wenschte ik hem geluk met het behoud van zijnen arm, en zeide hem, dat hij gedurende zijn volgend leven nog wel dikwerf aan den Heer ninaber zoude gedenken. ‘O Mijnheer!’ was zijn antwoord, ‘ik heb bijna nog aan niets anders gedacht, en het spijt mij maar, dat ik mijne dankbaarheid alleen door woorden kan betoonen.’

(*) Enkele malen liep er ook wel eens een zoogenaamde Jan van Leyden onder. Een matroos had een' kogel in de borst bekomen, en had denzelven den dag vóór de door mij gedane wandeling reeds in den rug gevoeld. Hij gaf dit echter eerst na het nuttigen van den feestmaaltijd aan een' der H.H. Officieren van Gezondheid te kennen; en toen deze hem vroeg, waarom hij dit niet vroeger gedaan had, antwoordde hij: ‘Mijnheer, het was van daag vetpot, en wie weet, als ik van den kogel gesproken had, of ik er dan wel wat van gekregen zoude hebben.’

(*) Omtrent dezen laatsten regel zoude ik den Heere clavareau in bedenking geven, of het getal der onzen in vergelijking met dat der Franschen niet te hoog, althans dat der Franschen in vergelijking met de onzen te laag opgegeven is. De bezetting der Citadel van Antwerpen bestond uit nog geene 5000, en de sterkte des omringenden Franschen legers bedroeg, volgens opgave in verschillende dagbladen, wel 80,000. Men zoude dus, mijns bedunkens, met meer naauwkeurigheid kunnen zeggen:

Combattu trois contre cinquante. 


Het is alleen het gevoel van pligt, om, ten minste in een Fransch vers, hetwelk ook door vreemden kan gelezen worden, de daden onzer helden niet te verkleinen, dat het mij doet wagen, deze aanmerking te maken.

(*) Men kent den Engelschman, met name in zijne Oostindische bezittingen, waar hij, volgens haafner en andere geloofwaardige Schrijvers, meermalen een' speculativen, kunstmatigen hongersnood verwekte! - Vert.

(*) Outhof, over de Watervl., bl. 535, zegt, dat hij het zichzelven deed oprigten; maar bl. 536 zegt hij, dat de steenen Man, of pilaar, te zijner eere werd opgerigt. Zie ook hieromtrent Vervolg op chomel, IXde D. bl. 1491, winsenius, Chronyk van Friesland, en pars, ontstelde Leeuw, p. 569.

(*) Vervolg op chomel. Smallegange, Cronyk van Zeeland, Iste D. 2de B. 23ste Hoofdst.

(†) Wagenaar, IVde D. bl. 91. L'epie, bl. 184.

(*) Zie wagenaar, IVde D. bl. 91. Om dezen zelfden tijd is een kleidijk achter de duinen te Petten gelegd. (Zie aldaar.)

(†) Zie hierover een in 1702 uitgegeven werkje, getiteld: Incitamentum et Adiumentum, dat is: opweckinge ende aanleydinge tot het uytvinden van bequaame middelen en gronden om de Zeedycken in Holland en Westvriesland tegens het zoo dicwils doorbreecken en geduyrig afspoelen beter als tot nog toe te beschermen en te bevreyden. Door n. listingh.

(‡) Dezelfde Schrijver schreef in 1705 hierover voornamelijk eene nieuwe opwecking en aanleyding, waarbij hij zijn zoogenaamd geheim tot eene betere versterking van den Muider zeedijk openbaarde, waartoe hij inzonderheid het heijen van paal- of balkwerk voor den dijk voorsloeg, bestemd om de kracht der golven te breken, en verder een' zoogenaamden rietvoet langs den buitenkant des dijks. Zijne voornaamste gedachte bestond daarin, om het water zoo verre van den dijk af te houden en te breken, dat de zee reeds getemd is, als ze tegen den dijk aankomt. - Te dier tijd is er tevens een ontwerp geweest, om den dijk van achteren met eene zware kleibedding te voorzien, en voorts eene achterkade of slaper aan de binnenzijde op zekeren afstand van den dijk te maken, met eene vaart daar tusschen in.

(*) Wagenaar, XIXde D. bl. 92.

(†) Zekere henricus engelhardt kwam zelfs op de gedachte, in den titel van het volgende werkje omschreven: Goede suffisante Godsverleende uitgevondene middelen omme ijzere en steene zeemuren met palen zonder metselwerk tegens het schadelijke zeegewormte te maken, door h. engelhardt, qq. te 's Gravenhage anno 1733.

(‡) Zie Ontwerp tot een minst kostbaare, zeekerste en schielijkste Herstelling van de zorgelijke toestand der Westfriesche Zeedijken, samengesteld in 1733, door pieter straat en pieter van der deure. Amsterd. 1735.

(*) Wagenaar. XIXde D. bl. 92. Men zie over den Zeeworm van dien tijd: Observations sur l'origine, la structure et la nature des Vers de Mer, par Mr. rousset, waarvan de 2de editie in 1733 te 's Hage werd uitgegeven; alsmede het IIde Deel van l'epie, Onderzoek over de oude en tegenw. natuurl. gesteldheid van Holl. en Westfriesl., 't welk voornamelijk over de Zee- of Kokerwormen handelt.

(*) Zie Verhandeling over de Zeedijken, door a. ypey. Verhandeling over de Vijfdeelsdijken, door karel george, Graaf van Wassenaar Twickel. Franeker, 1778.

(†) Zie onder anderen het bekroonde Antwoord van dezen Waterbouwkundige op de Vraag van het Bat. Gen. te Rotterdam: welke aanleg van paal. en rijswerken, betrekkelijk derzelver stand en zamenstelling, is het meest bestand tegen den slag en aandrang van het water en de kruijing van het ijs, zoo wel aan onze zeeoevers, als aan die van onze rivieren en meren?

(*) Bij groote diepten voor de tee des dijks is het dikwijls minder raadzaam, steenglooijingen te maken, uit hoofde van het afrollen der steenen naar de diepte, 't geen bij beslagwerken niet te vreezen is; goede voorbermen nemen echter dit gebrek weg. Waar integendeel zeer hoog voorland is, komt de stoot der golven bij hoog water nog op den grond neder, en dit hooge voorland vernietigt de hevige beweging van het water. De steenglooijingen zijn dus, onder dezelfde omstandigheden, dat is, op dezelfde windstreek gelegen zijnde, van de beste toepassing bij middelmatig hoog voorland, of bij middelmatige diepten.

(*) Du Mouvement des Ondes, par a.r. emy, Colonel du Génie, 1831.

(*) De titel is, verkort, aldus: r. van ommeren Carmina et Oratio - acc. Carmina s. van ommeren, edidit ac praefatus est m. siegenbeek. L.B. ap. s. et j. luchtmans, 1827. Het vers aan de schim van v.o., de brief aan den Hoogl. van lennep, de levensbeschrijving van v.o., de geheele uitgave is den edelen en geleerden siegenbeek volkomen waardig.

(*) Dezelve overleed den 5 Augustus 1822.

(*) Bij eene vermelding van hem in eene onuitgegeven Redevoering, gehouden in het Genootschap Concordia et Libertate, 11 Oct. 1796.

(*) Zie de Verhandeling over viglius ayta van zwichem, door mij in het XIVde Deel der Mnemosyne, of nieuwe Verzameling, D. IV. medegedeeld, bl. 79 en 80.

(*) De Heer siegenbeek is wel zoo goed hierbij te voegen a. en j. de vries.

(*) De kunst om lang te leven en wel te sterven. Door j. vosmaer. Haarl. bij v. loosjes.

(*) De Melk weg.

(*) De uitkomst - de eindelijke val der Citadel door ontzaggelijke overmagt en brutale krijgsmiddelen - ontneemt niets aan de strekking dezer, door verontwaardiging ingegevene, dichtregelen.

(*) Door mij verstrekt ter uitgave in het vermelde stuk der Mnemosyne, bl. 25-80.

(†) Deze Redevoeringen zijn daarna uitgegeven in de Bibliotheek van Oude Letterkunde, D. II, bl. 1-39 en bl. 155-204.

(*) Dit is in 1827 alleruitnemendst geschied door den Heer m. siegenbeek. Zie eene Recensie over dit werk in de Vaderl. Letteroef. voor 1831. bl. 627 env., waarin veel belangrijks over van ommeren voorkomt.

(*) Vgl. L. XXXV. C. 10. en q. curtius, L. VI. C. 10. § 24.

(*) Z. pott, in Epp. Cath. ed. alt. Proleg. p. 55 citat. Etymolog. magn. - Schol. Sophocl. Antigone, vs. 198, en morus ad isocr. Panegyr. C. 20.

(*) Voorgelezen in eene Vergadering der Maatschappij tot nut van 't algemeen.

(*) Karakterkunde, Iste St. bl. 132.

(*) Comité Directoir genoemd; zie van kampen, Geschiedenis van den 15 jarigen Vrede, Iste D. bl. 77.

(*) Mr. a. modderman, Alle braven worden door eenen onzigtbaren en onverbreekbaren, zedelijken band omstrengeld; Redevoering, uitgesproken in het Depart. der Maatschappij tot nut van 't algemeen, Hoogezand en Sappemeer, bl. 30, 32 enz.

(*) Tollens, de algemeene Bededag in Nederland (2 Dec.)

(*) Het Fransche tooneel verscheen in ons land het eerst in 1732, in de gedaante der Opera, te 's Gravenhage. Een Franschman zelf, boileau, erkent den schadelijken invloed dier Opera's op de zeden in de volgende verzen:

Par toi même bientôt conduite à l'Opéra, 
De quel air penses-tu que ta sainte verra 
D'un spectacle enchanteur la pompe harmonieuse, 
Ces danses, ces héros à voix luxurieuse; 
Entendra ces discours sur l'amour seul roulants, - 
Saura d'eux qu' à l'Amour, comme au seul dieu suprême, 
On doit immoler tout, jusqu'à la vertu même; 
Qu'on ne sauroit trop tôt se laisser enflammer; 
Qu'on n'a reçu du ciel un coeur que pour aimer; 
Et tous ces lieux communs de morale lubrique 
Que Lulli réchauffa des sons de sa musique? 
Mais de quels mouvements, dans son coeur excités, 
Sentir a-t-elle alors tous ses sens agités! 
Je ne te réponds pas qu'au retour, moins timide, - 
Elle n'aille à l'instant, pleine de ces doux sons, 
Avec quelque Médor pratiquer ces leçons. 
Satire 10, édit. stéréot., pag. 91. 


Zoo schreef een land- en tijdgenoot van lodewijk XIV; wat moet thans wel een Nederlander van de meeste Arlequina den en Balletten zeggen? Men vertoone in deze dagen, behalve tooneelspelen van goede zedelijke strekking, stukken uit de vaderlandsche geschiedenis, die genoeg opleveren kan.

(*) 2 Chroniken XV:3 enz.

(*) Dit is breeder ontwikkeld door den verdienstelijken s.e. wieling, in de Letteroef. voor 1832, No. XV: Heilzame gevolgen van den benarden toestand, waarin wij door de vijandschap der Belgen ons bevinden.

(*) Dat is nu dat Frankrijk, hetwelk zich bij uitsluiting de Groote Natie noemt, hetwelk den toon geeft aan het verlichte en beschaafde Europa, hetwelk ook onder ons, helaas! zijne slaafsche navolgers bij tienduizenden telt in spraak, in manieren en - in zeden, en voor hetwelk Mogendheden beven!

(*) Voorgedragen in de Maatschappij tot nut van 't algemeen en in de hollandsche maatschappij van fraaije kunsten en wetenschappen.

(*) Eerste deel, algemeene en bijzondere eigenschappen der stoffen.

(*) De vertooning van Le Roi s'amuse werd te Parijs gestuit, niet om voorgewende morele redenen, (want er worden daar nog oneindig zedeloozer stukken, onverlet en dagelijks, gespeeld) maar stellig om staatkundige, naardien de haat tegen het Koningschap er krachtig door moet worden versterkt bij een telkens opgeruid Publiek, dat alle geest der onderscheiding derft.

(*) Aken.

(†) Karel de Groote.

(‡) Een berg bij Aken.

(*) Asmus omnia sua secum portants, oder sämmtliche Werke des Wandsbecker Boten, is de titel des beroemden volksboeks van Matthias Claudius, naar wiens woonplaats, het Holsteinsche stadje Wandsbeck, dit geschrift dien naam draagt. Nu tollens met de vertaling van de meeste der daarin voorkomende gedichtjes (onder den titel van Liedjes van Matthias Claudius onlangs uitgegeven) ook bij ons dezen Dichter meer algemeen bekend heeft gemaakt, kwam het mij niet ongepast voor, dit stukje, zoo goed ik konde, te vertolken. Het schetst ons naar het leven den goeden asmus, die, in den eenvoudigen volkstoon, zoo luimig leerde en zoo vrolijk stichtte.


Vert.

(*) De titel van het hier vertaalde stukje is: Erinnerungen an den Englischen Gottesgelehrten William Chillingworth, mit einem Vorwort über das Wesen der unsichtbaren Kirche, als Einladungsschrift zur Stiftungsfeier der Preussischen Haupt. Bibelgesellschaft, 10 October 1832. In den boekhandel is dit stukje niet gekomen. Het zal, door heuschheid ons geworden, in dit ons Tijdschrift vertaald welkom zijn bij onze Lezers. Hiervoor staat ons de naam van neander borg.

(*) Baco, in zijn voortreffelijk geschrift: Advertisement touching the Controversies of the Church of England.

(*) Hoezeer deze veruitziende man den welgemeenden ijver, ook met hartstogt vermengd, regt liet wedervaren, zoo bestrafte hij daarentegen ernstig het van beide zijden gebruikte en der waardigheid van het heilige niet passende wapen van scherp vernuft, dat in zaken, die tot het heilige betrekking hebben, gelach en spot zoekt te verwekken. Profetisch zeide hij vooruit,
hoe dit zelfde wapen, nadat eens de eerbied voor het heilige zou vernietigd zijn, tegen alle Godsdienst zou worden gebruikt. Hij zegt: ‘Ik heb altijd twee oorzaken van het ongeloof als de voornaamste leeren kennen; spitsvindige en nuttelooze twisten, en onheilige spotternijen. Daar deze beide oorzaken nu juist bij elkander komen, zoo zal zonder twijfel de partij der ongeloovigen geen' geringen voortgang hebben.’ In dat zelfde geschrift spreekt hij ook tegen de vergeefsche poging, om eene partij daardoor te willen onderdrukken, dat men de verbreiding van hare schriften verhindert. ‘De verbodene boeken,’ zegt hij, ‘houdt men altijd voor zekere vonken der waarheid, welke hun in het gezigt vliegen, die ze pogen te onderdrukken. Daarentegen is men geneigd, een boek, met privilegie uitgekomen, alleen voor eene stemme des tijds te houden.’

(*) The Religion of Protestants a safe way to salvation. London, 1674. fol. 232.

(†) Ook de bijzondere aard zijner bedenkingen getuigt van zijn vrij, Christelijk oordeel. Hij moest het zoogenaamde Athanasiaansche symbolum onderteekenen, waarin voorkomt, dat, wie niet de hier aangewezene menschelijke denkbeelden over de Drieëenigheidsleer vasthoudt, eeuwig verdoemd wordt. Deze veroordeelende Formulieren schenen hem ten hoogste onchristelijk toe. Hij hield het voor groote menschelijke aanmatiging, aan Gods genade palen en perken te willen stellen, en hij meende, dat het leggen van deze geloofsbegrippen tot grond van zaligheid slechts dient, om haat en twist in de Christelijke kerk te zaaijen. - Het Leven van chillingworth, door desmaizeaux. London, 1725. p. 81.

(*) Zie de aangehaalde Levensbeschrijving, pag. 86 volgg.

(*) Het echte Handschrift, oorspronkelijk, zoo men meent, van Mosul, berust in de Boekerij te Casan. De naam van den Rabbijn, aan wien het gerigt is, staat nergens uitgedrukt: het teeken of de figuur, daarvoor in de plaats gesteld, schijnt te bestaan uit eene vereeniging van vier Syrische olafs. Men meent, dat het stuk behoore tot het laatst der zestiende eeuw; doch de aanwijzing van de Hegira is, gelijk veel van het eerste gedeelte, onleesbaar geworden.

(*) Wij betuigen den Duitscher onzen dank voor dit compliment aan onze vaderlandsche Schilderschool. Vert.

(*) De duidelijkste bewijzen, hoe in het bijzonder Gods woord bij de geheel nieuwe levensinrigting in alle betrekkingen tot rigtsnoer genomen wordt, vindt men in de leerrijke Polynesische Onderzoekingen van den Zendeling ellies.

(*) Zelfs wanneer dit middel kon worden daargesteld, zou toch het voorgestelde oogmerk niet bereikt worden, om alle menschelijke geesten aan éénen regel buiten hen te onderwerpen. Er zou toch altijd strijd overig blijven over onderscheidene uitspraken van dien éénen regter, daar geen menschelijk woord tegen de mogelijkheid van verschillende opvatting genoegzaam is gewaarborgd. Daarenboven zou onder de uiterlijke overeenstemming in woorden zich schuil houden en schuil blijven de inwendige verscheidenheid in denkbeelden, welke zich door niets van buiten laat overweldigen. Dit wordt ons duidelijk, wanneer men slechts het oog slaat op den strijd der meeningen, welke ook in de Roomsche kerk is te vinden.

(*) Thans echter schijnt colocotroni zich te willen schikken onder Koning otto. - Vert.

(*) ‘De Geneeskunde blijft tot op den huidigen dag een weessel van kwalijk begrepene daadzaken, een bajert van verkeerde gevolgtrekkingen en ongepaste stelsels.’

(*) ‘Men was er steeds op uit, den arts te plagen, en toch wordt hij het meest gezocht van die hierin het beste slagen.’

(†) ‘Hetgeen dikwijls de verstandigste niet doorziet, dat biedt ons de kinderlijke eenvoudigheid ongezocht aan.’

(*) Dit woord was door eene gevallen inktvlak niet leesbaar. Aanmerking van den Zetter of Corrector.

(†) Deze briefwisseling zoude men zeggen, dat van eene zeer oude dagteekening was. Aanmerking var den Uitgever.

(*) Huygens, Korenbloemen.

(*) Hendrik of Johan - zoo heeten de meeste Bovenlanders, waardoor aan allen, spottenderwijze, doorgaans een dier beide namen wordt toegekend.

(*) Uitgesproken te Harlingen, den 1 Nov. 1832.

(*) Niemeijer, Karakterkunde, Isten D. 1ste St. bl. 147.

(*) Van der palm, a.l.

(*) In deze wijze van zien deelt Vertaler niet, die hem meermalen bejegende.

(*) Zulke bestaan er immers? De brillen zijn thans wel meer in den smaak, maar allen volgen toch niet de mode.

(*) Medicinisch-Chirurgische Zeitung, 1831. No. 34, in Beylage van den 28 April, bl. 114.

(*) Uitgesproken ter gelegenheid van de uitdeeling der Eereprijzen in het Teekengenootschap, onder de zinspreuk: hierdoor tot hooger, te Rotterdam, op den 20 van Grasmaand 1833.

(†) Winterbloemen, D. II. bl. 6.

(*) Men vindt eene dier Medailles in het Kabinet te 's Gravenhage. Zie aanteekeningen op de hulde aan de ruiter door Mr. j.a. brand, bl. 161.

(*) Verhandeling over de onbekendheid van de Nederlandsche Taal, Letterkunde en Volksgeaardheid, te vinden Letteroef. voor 1827. No. VII. Meng. bl. 310.

(†) Stijl, Opkomst en bloei der Ver. Ned., 3de druk, bl. 295.

(*) Lublink weddik, Gedachten en Beelden, bl. 116.

(*) Er zijn twee soorten van den Luiaard: de Aï, met een kort staartje en drie vingeren of teenen; de Unau, met twee vingeren aan de voorpooten of handen, en geen staart. Daarenboven heeft de Unau zesenveertig, de Aï slechts achtentwintig ribben. - Buffon.

(*) Eene boomsoort in Amerika.

(*) Dat dit stuk eene grootere uitgebreidheid gekregen heeft, dan anders wel de titel zou doen verwachten, is daardoor veroorzaakt, dat de schrijver zich, ten einde te nuttiger te zijn, bij de behandeling steeds bevlijtigd heeft, om, waar het maar voegzaam geschieden kon, zijnen Lezeren, die dit mogten noodig hebben, vooral den lijdenden onder hen, het een en ander onder de aandacht te brengen, waarmede zij, in tijd en wijle, hun voordeel zouden kunnen doen.

(*) Zoo herinner ik mij uit mijnen kindschen leeftijd, dat zeker, toen zeer beroemd, Arts mij, om wien hij eigenlijk gekomen was, in zijne haast, uit zucht tot politiseren geboren, geheel vergat, en, na de Courant doorsnuffeld te hebben, reeds de kamerdeur tot zijn vertrek geopend had, toen mijn vader hem, nog juist bij tijds, terughield, door hem na te roepen: ‘Dokter! gij denkt in het geheel niet aan uwen kleinen patiënt!’ - Van dien zelfden Geneesheer verhaalde mij, vóór kort, iemand, die hem zeer goed gekend had, en overigens hoog ingenomen was met zijne bekwaamheid, dat hij, om het werk te bekorten, al heel dikwijls de gewoonte had, bij geringe lieden, die op kamers
woonden, beneden aan den trap te blijven staan, dengenen, die boven was, te vragen: ‘hoe
maakt het de patiënt?’ en, op het antwoord: ‘al zoo hetzelfde,’ zonder den lijder te zien, zijn iteretur opwaarts te zenden, in den uitroep: ‘dan maar voortgaan! hetzelfde! hetzelfde!’

(*) Te Parijs bragten 72 representaties van deze Opera de som op van 864,243 fr.!

(*) Zie de vierde aanmerking.

(†) Wel niet te, maar nabij Amsterdam, in de rigting van Haarlem.

(‡) Dit is reeds gedaan door den Franschen Ridder de richemont.

(§) Men denke hierbij aan het openen der loopgraven 13 uren vóór de sommatie tot overgaaf, en - aan den monstermortier.

(*) Men wil, dat een voorstel daartoe van wege de bezetting aan Z.M. is gedaan.

(*) Dit stukje werd in den laten herfst des vorigen jaars gesteld.

(*) Toespeling, zonder eenig doel van berisping, op de tegenovergestelde (heete en koude) geneeswijzen der Artsen.

(*) Men plaatst hetzelve in eene zoogenaamde moffel. Vanhier het woord moffelen, wegmoffelen, dat in beteekenis wel bekend is.

(*) Een Dokter, die haast maakt, is doorgaans een kostbare Dokter. Gaarne spoedig gedaan werk hebbende, schrijft hij liever een recept, en levert hij zijnen patiënt, zonder naar diens omstandigheden te vragen, den Apotheker over, dan dat hij hem onderrigten zou, hoe een weinig moeite vorderend geneesmiddel zelf, en dus op eene minder kostbare wijze, in gereedheid te brengen. Duur komt zulk eene onbarmhartige overlevering den niet bemiddelden te dikwijls te staan; gelijk genoegzaam een ieder weet, en het volgende op nieuw bewijzen zal. Zekere weduwe, die het hare zeer noodig had, verhaalde mij eens, dat zij onder Dokters handen was, en vertoonde mij het recept, dat hij, eenen andermaal, in de apotheek had laten bereiden. Hare moeite om door de wereld te komen kennende, uit eigene ervaring wetende, hoe onmeêdoogend vele Apothekers (de waarlijk gemoedelijken niet te na gesproken) in hunne berekeningen te werk gaan, en ziende, dat het voorschrift uit niets anders dan Valeriaan, toppen van Alst, en nog een of twee eenvoudige en goedkoope kruiden bestond, bood ik haar aan, de zamenstelling op mij te nemen, hetgene zij natuurlijk volgaarne aannam. En wat nu kostte haar deze? Niet meer, mijn Lezer! dan dertig centen; terwijl haar de artsenijmenger, gelijk ik later vernam, hiervoor niet minder dan een gulden in rekening bragt. Een verschil dus van zeventig centen of veertien stuivers! Voor het uitgewonnene, dat, door de voortdurende herhaling der bereiding, nog al een aardig sommetje bedroeg, schafte zij zich, op mijn' raad, wat vleesch en wijn aan, die zij inderdaad vrij wat noodiger had, dan de Heer Apotheker, die reeds genoeg, te veel aan de goede vrouw verdiend had. - Dokters!
Dokters! hoe dikwijls berooft gij uwe min gegoede lijders van eene versterkende en verkwikkende spijs of drank, die hunne genezing zou bevorderen, maar die zij zich nu moeten ontzeggen, omdat het u niet behaagt, hun, in het stuk der medicamenten, eenigermate te gemoet te komen! Hoe vele lange en bange zorgen veroorzaakt gij hun niet menigwerf door die hooge apothekers rekeningen, welke gij, door een weinig teregtwijzing, uit hunne huizen hadt kunnen houden! Hoe vaak draagt gij bij tot den ondergang van personen en familiën, dien gij ligt hadt kunnen voorkomen, althans vertragen, indien gij geliefdet te handelen als uw, nog niet zoo lang geleden, afgestorven ambtgenoot, welke er steeds op uit was, de mingegoeden den weg te wijzen, om, op de weinigst kostbare manier, geholpen te worden! Is het wonder, dat zij zijn verlies betreurden, en het als onherstelbaar beschouwden? Zulk een Dokter is voor burgerlieden waarlijk een weldoend vader! En wie anders te hunnen opzigte te werk gaat, dan hij: wat is hun die?....

(*) Eene te ruime aderlating, na het mislukken van slechts één inwendig geneesmiddel, mij door den Arts des huizes, waar ik gelogeerd was, in haast voorgeschreven, gaf aan mijn gestel, buitendien niet sterk, zulk een' knak, dat er jaar en dag noodig was, om het weder eenigzins te herstellen. Nog herinner ik mij met schrik het zwakheidsgevoel, dat mij aangreep, den eersten nacht, nadat zij plaats had gehad! O, hoe bejammerde mijn gewone Geneesheer, bij mijne terugkomst in de plaats mijner woning, deze kwistige bloedverspilling, waar, zeide hij, eene geringe ontlasting van dit, mij zoo noodige, vocht genoegzaam zou geweest zijn, om te doen zien, of het al of niet ontstoken ware! Maar het was te laat, en ik, ik moest den misslag bezuren!

(*) Il. I. 249.

(*) 1 Timoth. II:9.

(*) Zouden wij dan te Zwijndrecht het Indisch Pantheismus en het Schellingianismus ook al wedervinden?

(*) Lodewijk XVIII.

(*) Lafayette is, zoo als men weet, Président du Comité Polonais et premier Grenadier de la Garde Nationale Polonaise.

(*) Wil men hiervan, uit vele, nog een staaltje? Het schandblad, La Caricature morale(!), religieuse (!), littéraire et scénique, No. 81, 17 Mei 1832. Pl. 163. Naar de vermaarde, ook in prent uitgaande, schilderij van raphaël. Dernier soupé de la Liberté avec ses Apôtres. Le 29 Juillet 1830. En vérité, en vérité, je vous le dis, il en est un parmi vous qui me trahira. De plaat stelt voor, de Vrijheidsmaagd met eene Glorie, de borst geheel ontbloot, enz. (wien zij verbeelden moet, weigert onze pen ter neêr te schrijven!) voorts allen Caricaturen met staatkundige toespeling, joannes en petrus en judas (de Koning der Franschen) echter kennelijk aangeduid. - Redact.

(†) Ook hiervan een staal uit Le Corsaire van 24 Dec. 1832. ‘Weleer waren onze middernachts-Kersmissen plegtigheden van eene zoo vrome schaamteloosheid (si pieusement indécentes), dat niemand zijne vrouw of zuster, of zelfs zijne minnares, meer derwaarts wilde geleiden. De Kersnacht, in onze dagen van vroomheid en goede zeden, is iets zóó boven mate schandelijks, dat het zelfs de losbandigheid walgde! Vanhier, dat zij, die nog iets hechteden aan openbare zedelijkheid,’ [zeker bij wijze van afleider!] ‘de gemaskerde Bals in den Kersnacht hebben ingesteld. Een gemaskerd Bal is nog een vroom werk, vergeleken bij de middernachts-Kersmis!’

(*) A. matth. de Fundat. Eccles. pag. 166, 167.

(*) La Donna del Lago van rossini.

(*) Bij de toezending eener gouden doekspeld, welker knop is een anker, vervaardigd van het ijzer eens oogbouts van de Kanonneerboot No. 2, onder bevel van den Ridder en Luitenant ter Zee, J.C.D. van Speyk.

(*) Voorgedragen in de vierde Klasse van het Koninklijk Nederlandsch Instituut, November 1832.

(*) Mr. c.a. den tex.

(*) Bibliothèque universelle, Novembre 1831.

(*) Rer. Burg. l. V. c. 5. p. 139. uitgave van 1639 in 8vo. p. 393-398. Men zie over dezen Schrijver j. scheltema, t.a. p. bl. 28. en s. de wind, in zijne voortreffelijke Bibliotheek der Nederlandsche Geschiedschrijvers, D. I. bl. 192-198. Het berigt omtrent de vermelde Regtspleging is door heuterus uit een geschreven stuk (e manuscripto) ontleend, en heeft, zoo als de Heer scheltema ook opmerkt, vervolgens ten grondslage gediend van de berigten van scriverius, cerisier en anderen, en van de dichtwerken van cats, verhoek enz.

(†) Geschied- en Letterkundig Mengelwerk, D. II. St. 2. bl. 1-34.

(‡) Bijvoegsel op het oude Goudsche Kronykje.

(§) Historische Kronyk, II. 7. bl. 1701 en 1702.

(**) Gedrukt bij willem vorsterman, te Antwerpen, 1531. in fol.

(††) Bl. 148. vso.

(*) Bl. 148 vso. en 149.

(*) Zie over de smet en zijn geschiedwerk in 't breede paquot, Mémoires pour servir à l'histoire littéraire des Pays-bas, Tom. IX. pag. 186 en volg., uitgave van 1768 in fol. Tom. II. pag. 271. en s. de wind, t.a.p. bl. 124 en 125.

(*) Zie de Fasciculus Temporum, door jan veldenar in 1480 te Utrecht in fol. uitgegeven, bl. 240 vso. vergel. met het berigt, door den Heer scheltema uit het oude Goudsche Kronykje ontleend en t.a.p. bl. 15 medegedeeld.

(†) Zie Die Cronycke van Hollandt, Zeelandt ende Vrieslandt, beghinnende van Adams tiden tot de geboorte
ons heren Jhesu voertgaende tot den jare 1517, meer bekend onder den naam van de groote of Divisie-kronyk, gedrukt bij jan seuers te Leyden, 1517, in fol. bl. 322.

(‡) Zie Die Cronycke van Hollandt enz. t.a.p. In den brief van een' onbekende, doch die in dienst van den Hertog was, welke in de Rerum Germanicarum Scriptores, door b.g. struvius in 1717 uitgegeven, T. II. p. 278-284, voorkomt, wordt karel vir aequitate plenus (een man vol van regtvaardigheid) genoemd.

(**) Zie l. van haecht goidtsenhouen, Chroniicke van de Hertoghen van Brabant, bl. 80 vso.

(*) Men vergelijke hier de belangrijke wenken, door Pater girard, te dezer zake dienende, gegeven; zie dit Mengelwerk voor 1831, bl. 383 enz.

(*) ‘Zie op uw' minder'!’ zouden wij geschreven hebben. - Vert.

(*) Voorgelezen in het Departement Zaandam der Maatschappij: tot nut van 't algemeen, Febr. 1833.

(*) De eerste zamenkomst van Koningen, waarvan wij lezen, had het beoorlogen van andere Koningen of volken ten doel. Gen. XIV.

(*) Jac. IV:1-3.

(*) In het Alg. Handelsblad van 16 Jan. 1833. No. 378. vond ik de volgende, op dit onderwerp toepasselijke aanmerking, waarmede ik mij echter slechts ten deele kan vereenigen: ‘Ieder oorlog is verderfelijk, zelfs voor den overwinnaar. Millioenen schats worden daarbij verspild, duizenden menschenlevens opgeofferd, de fortuinen van honderden vreedzame burgers vernield. Zoo lang de aarde bewoond wordt door menschen met hartstogten bezield, zullen er oorlogen bestaan. Het eenmaal gekoesterde denkbeeld van de vestiging van eenen algmeenen, altijddurenden vrede was niets meer, dan de vrome droom van een edeldenkend man. De oorlog is een noodzakelijk kwaad, maar daarom kan dezelve ook alleen dán wenschelijk zijn, wanneer men op geenen anderen weg tot eenen billijken vrede kan geraken.’

(*) De Jure B. ac P. Lib. II. C. 23. § 8.

(†) Oeuvres div. T. II.

(*) In 1780 verscheen te Ostende, onder den verdichten naam van Bouffonnidor, bij Sleppermonde, een spotschrift, ten titel hebbende: Le Procès des trois Rois plaidé au Tribunal des Puissances Européënnes. In dit pleidooi is de Groote Heer President, de Keizer van Marokko en benj. franklin zijn Leden van den Raad, frederik de groote is Procureur-Generaal. De Koningen van Spanje, Frankrijk en Engeland zijn de gedaagden, enz.

(*) Nederl. Staatscourant van 11 Nov. 1831.

(*) Eenigen tijd na het uitspreken van het boven gezegde kwam mij een bundel Leerredenen van wijlen den Hoogleeraar fransen van eck in handen. Onder veel voortreffelijks vond ik één onderwerp, dat overeenkomst heeft met hetgeen ik wilde betoogen, en dat aldus wordt opgegeven: Het Christendom, naar zijnen waren aard beschouwd, is bij uitnemendheid geschikt, om de band van onderlinge vereeniging tusschen de volken der aarde te wezen. Het volgende, dat op de behandelde zaak betrekking heeft, vinde hier eene plaats: ‘Wanneer wij (zoo sprak de zeer
achtingwaardige van eck in 1821, volgens bijgevoegde aanmerking des uitgevers, bl. 99.) het schouwtooneel der staatkundige gebeurtenissen gadeslaan; wanneer wij ernstig nadenken over hetgene op korteren of grooteren afstand van ons voorvalt; dan bekruipt ons meermalen de vrees, dat menschelijke dwaasheden en driften het goede werk van God (den vrede) weder zullen verstoren; dat het zwaard welhaast weder uit de scheede zal worden gehaald, waarin het, pas geleden, werd gestoken. En waardoor zullen wij het best van deze vreeze kunnen ontheven, waardoor zullen wij het meest kunnen gerustgesteld worden? Daardoor, dat zij, die op de beslissing van het lot der volken eenen vermogenden invloed hebben, dat Christendom, waarvan zij belijdenis doen, opregtelijk toegedaan zijn in hun binnenste. Hierin hebben wij eenen veel zekerder waarborg voor het behoud des vredes, dan in al de geruchtmakende zamenkomsten, dan in al de heilige verbonden der vereenigde Mogendheden. Zijn de hoofden en harten der hooge bewindvoerders van eene Christelijke denkwijze en van Christelijke gevoelens ontbloot, dan zweven de grootste gevaren over de rust, de veiligheid, de vrijheid en al de goede dingen der volken; en het zal der eigenbelang zoekende staatkunde nimmer aan voorwendselen ontbreken, om aan te vallen en te veroveren, om de wereld van het eene einde tot het andere in rep en roer, in vuur en vlam te brengen. Maar zijn de Magtigen der aarde daarin vereenigd, dat zij het Christendom niet alleen in den mond, maar ook in de ziel voeren, dan zullen zij ook de regten, de belangen, den vrede en het bloed der volken ontzien, en eenen edelen afkeer gevoelen van aan anderen te doen, hetgeen zij niet willen, dat aan hen geschiede. o, Mogten de volken met hunne zaakbehartigers, alle Vorsten met hunne kroonbeambten, door de Godsdienst des vredes, tot zonen des vredes gemaakt worden! Dan zoude een eeuwige vrede niet langer onder de
droomen van een goedhartig menschenvriend behoeven gerangschikt te worden.’

(*) Verscheidene gevallen van dien aard worden opgegeven door ballenstedt, (in zijn werk over de Voorwereld, D. I, bl. 227 en volgg.) die onderstelt, doch zijne meening niet door grondige bewijzen staaft, dat zoodanige padden overgeblevene dieren van eene vorige wereld zijn, die, ten tijde van de groote katastrophe, bij de wording dier steenen uit het slijk van den oceaan, in dezelve geraakten, en dus, als in steenen kerkers opgesloten, in eenen staat van verdooving of winterslaap voortduurden. Hij erkent zelf echter, bl. 238, dat de geheele zaak tot nog toe een vraagstuk blijft.

(*) Eenigermate, wat althans de zedelijke strekking betreft, een tegenhanger tot het stukje: De blik naar beneden, in het vorige Nommer van dit Tijdschrift geplaatst.

(*) Geschreven vóór 1830.

(*) B.v. habakuk I:8: ‘zijne (des vijands) paarden zijn ligter dan de luipaarden.’

(†) Zie Volksleesboek over de voortbrengsels der Natuur, 3de Deel, bl. 134 van de kleine uitgaaf.

(§) Zie Tafereelen uit het Rijk der Dieren, in 4to., bij j. noman, te Zaltbommel, uitgegeven in 1819, bl. 19.

(*) De Negers in Afrika noemen hem den koning der bosschen. Zie robidé van der aa, Merkwaardigheden uit het Dierenrijk, bl. 136.

(*) Zie mijne (nameloos) uitgegevene Proeve tegen de verbastering der Nederlandsche Taal, door beschaafde Nederlanders; benevens eenige Bijlagen, door eenen Duitschen beminnaar der Nederlandsche Volkstaal. Te Zutphen, bij w.c. wansleven, 1829.

(*) Zie Vaderl. Letteroef, 1833. No. XIV. bl. 602 env. der Recensiën.

(*) Toen hij in ballingschap de kudden van admetus hoedde; naderhand werd hij gehouden voor den God der Herders (zie hygirius en apollodorus.)

(*) Een chaldron houdt 36 schepels of 2000 pond kolen.

